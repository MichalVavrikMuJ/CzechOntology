{"id": "387936", "url": "https://cs.wikipedia.org/wiki?curid=387936", "title": "Vlnky Daubechies", "text": "Vlnky Daubechies\n\nDaubechiesové vlnky (vlnky Daubechies) jsou rodinou ortogonálních vlnek pojmenovaných podle jejich objevitelky, belgické fyzičky a matematičky Ingrid Daubechies. Používají se při diskrétní vlnkové transformaci, nemají explicitní vyjádření a jejich konstrukce je složitá.\n\nRodina Daubechiesové vlnek je zajímavá tím, že vlnky mají známý počet nulových momentů. Jsou konstruovány tak, že na dané délce nosiče formula_1 mají právě maximální počet nulových momentů formula_2. Důsledkem toho je tato vlnka ortogonální na polynomy až do stupně formula_3 (vlnková transformace bude v odpovídajících místech nulová). Tato vlastnost činí vlnky vhodnými k použití v aplikacích potlačení resp. získání polynomiální části signálu. Další aplikací je použití vlnky jako derivátoru (parciálního diferenciálního operátoru) daného řádu formula_2 pro detekci nespojitostí v signálu a jeho derivacích.\n\nVlnka řádu formula_5 (s jedním nulovým momentem) se také nazývá Haarova vlnka.\n\n\nKoeficienty škálovací funkce (dolní propusti formula_11 při použití ortogonální banky filtrů) musejí splňovat následující podmínky.\n\nNormalizace:\nz čehož plyne\n\nOrtogonalita:\n\nNulovost momentů (uhlazenost, podmínka dolní propusti, regulárnosti):\n\nExistuje více řešení (je ovšem třeba odlišit dolní propust od horní).\n\nVlnky se označují jako Dx, kde \"x\" je buď počet koeficientů (formula_22) nebo počet nulových momentů (formula_2), tedy např. D8 může být vlnka s 8 koeficienty (a čtyřmi nulovými momenty).\n\nVýpočet vlnky se 4 koeficienty (označované jako D4) v MATLABu (místo formula_24 je použito pouze značení formula_25):\nŘešení (pouze dolní propusti):\n"}
{"id": "387943", "url": "https://cs.wikipedia.org/wiki?curid=387943", "title": "Živohošť", "text": "Živohošť\n\nŽivohošť (dříve Živohoušť, hovorově i dnes) je z větší části zaniklá vesnice v Povltaví, jejíž původní hlavní sídelní část, rozložená po obou březích Vltavy, byla v červnu 1954 zatopená Slapskou přehradní nádrží. V roce 2011 zde trvale žilo třináct obyvatel.\n\nNa pravém břehu zůstalo katastrální území Živohošť, které patří k obci Křečovice v okrese Benešov a jehož hlavní rekreační část, obklopená zákrutou přehradní nádrže, se jmenuje Nová Živohošť.\n\nNa levém břehu je rovněž sídelní celek s názvem Živohošť (někdy též Stará Živohošť), zahrnující pozůstatek původní vesnice (kostel, faru, školu, domek kosteníka a hřbitov) a novější hotel Sport (dnes hotel Atlantida). Levobřežní Živohošť patří do katastrálního území Křeničná obce Chotilsko v okrese Příbram.\n\nPrvní písemná zmínka o Živohošti je v listinách kolegiátního chrámu a týká se roku 1057, kdy byla zmíněna latinskou zkomoleninou českého názvu jako \"Siuohoschi\". Název Živhost či Živhošť se postupně změnil v Živohoušť a Živohošť.\n\nKe vzniku Živohoště se pojí pověst, podle níž hradní paní z Ostromeče byla nepravdivě obviněna z nevěry a za trest svržena v sudu ze skály do Vltavy (podle jiné verze sluhové neuposlechli příkazu ji zabít). Přežila však, usadila se v jeskyňce a porodila zde dvojčata Fabiána a Šebestiána. Žila zde a jídlo vyžebrávala od plavců (vorařů), kteří se v těchto místech ptávali: „Jsou živi hosté?“. Nakonec pán z Ostromeče ženu našel a odprosil a na poděkování nechal postavit kostel.\n\nVe 12. století byla Živohošť knížecím loveckým dvorcem, roku 1141 zde trávil vánoce Vladislav II. Ve 12. století zde již stál i dnešní kostel. V roce 1171 (1271?) darovala královna Kunhuta Živohošť i s kostelem křižovníkům s červenou hvězdou, jimž patří kostel s farou dosud. Roku 1419 zmasakrovalo u Živohoště jezdecké vojsko 1300 katolických pánů asi 300 husitských poutníků putujících po pravém břehu ze Sezimova Ústí do Prahy na husitský sněm.\n\nSpojení obou břehů zajišťoval přívoz. Na levém břehu stála od roku 1617 tzv. Rákosníkova hospoda. Kvůli své historické hodnotě byla rozebrána s tím, že bude složena na jiném místě, k tomu však nikdy nedošlo, jen trám s letopočtem je uložený v depozitáři. V jeskyňce pod kostelem, asi 20 m pod dnešní hladinou, bývala socha Panny Marie, u které se plavci modlili o požehnání před plavbou Svatojánskými proudy. Původní socha byla před zatopením přehrady uschována, potápěči později umístili do jeskyně duplikát.\n\nPřed první světovou válkou měla obec asi 21 domů a 140 obyvatel. V roce 1921 měla vesnice 41 domů a 245 obyvatel. Ve 30. a 40. letech 20. století se začal rozvíjet turistický ruch, vznikaly hostince a hotely a byl zde postaven hotel Roušavý na levém břehu po proudu pod vsí.\n\nZa druhé světové války se část vsi na pravém břehu Vltavy, což byla její většina, stala součástí vojenského cvičiště Zbraní SS Benešov a její obyvatelé se museli 31. prosince 1943 vystěhovat. 7. května 1945 Němci zastřelili v Živohošti 7 obyvatel Záborné Lhoty, kteří v kraji hlídkovali, a jejich těla vhodili do Vltavy. U kostela stojí kříž na památku zastřelených.\n\nO výstavbě přehrady se mluvilo již před vznikem Československa. Teprve v roce 1948 se začala Slapská přehrada stavět, postavena byla v letech 1951 a 1954. Obyvatelé byli vystěhováni a v červnu 1954 byla obec zatopena. Po likvidaci vesnice v rámci výstavby a napouštění Slapskou přehradní nádrží (1954) se z původní vesnice dochoval jen (původně trojlodní) kostel svatých Fabiána a Šebestiána, hřbitov, fara, škola a domek kostelníka, které stály původně na kopci nad vesnicí. Jde o kostel románského původu s gotickým presbytářem, roku 1860 novorománsky upravený. Věž kostela byla na přelomu 80. a 90. let pro špatný stav stržena nebo spadla a nějakou dobu ležela na hřbitově u kostela. Novou věž kostel dostal na přelomu května a června 2003.\n\nNěkteré zbytky staveb pod vodou jsou oblíbeným cílem potápěčů. Například železobetonové ruiny živohošťského hotelu z přelomu let 1936–1937, který nesl jména majitelů, před válkou Roušavý, poté Dubský. V 50. letech byl hotel zčásti odstřelen.\n\nJak Živohošť na levém břehu Vltavy, tak Nová Živohošť na pravém břehu Vltavy jsou jinak tvořeny z větší části rekreačními objekty. Trvale na obou březích žije několik obyvatel. Jednou z prvních nových staveb na levém břehu byl hotel Sport, později Sporthotel, dnes hotel Atlantida.\n\nSpojení mezi Starou a Novou Živohoští napříč přehradní nádrží zajišťuje v letní sezóně přívoz, motorový prám jedoucí pětkrát denně a převážející osoby, jízdní kola a kočárky. Převozníky jsou Václav a Jindřiška Prekovi z Vlašimi. Dvakrát denně tato místa spojuje také lodní linka firmy Quarter.\n\nNa levý břeh řeky, na Starou Živohošť zajíždí každý pracovní den třikrát autobus z Nového Knína, na Novou Živohošť, přes to, že tam je trvale obydleno více objektů, jezdi autobus pouze v létě.\n\n\n"}
{"id": "387948", "url": "https://cs.wikipedia.org/wiki?curid=387948", "title": "Džókhang", "text": "Džókhang\n\nDžókhang (tibetsky: ཇོ་ཁང་; Wylie \"Jo-khang\") je buddhistický chrám ve Lhase. Byl postaven v 7. století za vlády Söngcana Gampa na oslavu jeho sňatku s čínskou princeznou Wen-čcheng, která byla buddhistkou. Pro mnoho Tibeťanů se jedná o nejposvátnější a nejdůležitější chrám v Tibetu. \n\nV současné době patří škole gelugpa. S Potálou se řadí k nejpopulárnějším turistickým památkám ve Lhase. Tvoří duchovní centrum Lhasy a je součástí „historického souboru paláce Potála“, který je součástí světového dědictví.\n\n<br>\n\n"}
{"id": "387950", "url": "https://cs.wikipedia.org/wiki?curid=387950", "title": "Sera", "text": "Sera\n\nSera (tibetsky: ་; Wylie \"Se-ra\") je jeden ze tří velkých gelugpovských universitních klášterů v Tibetu. Další dva jsou Däpung a Gandän. Klášter Sera byl vystavěn v 15. století asi pět kilometrů severně od Džókhangu ve Lhase.\nV roce 2015 zde žije okolo 520 mnichů.\n\nPřed čínskou invazí do Tibetu zde žilo okolo 6000 mnichů. Poté, co v roce 1959 získala kontrolu nad tibetským územím Čínská lidová republika, byl klášter značně poničen, mnoho mnichů zabito či zatčeno. Mniši, kteří společně s dalajlamou uprchli do Indie, vybudovali nový klášter Sera v místě Bylakuppe, aby mohli svobodně navázat na tradiční studijní disciplíny.\n\n<br>\n\n"}
{"id": "387956", "url": "https://cs.wikipedia.org/wiki?curid=387956", "title": "Ego Trippin'", "text": "Ego Trippin'\n\nEgo Trippin´ je deváté album amerického rappera Snoop Dogga.\n\n"}
{"id": "387959", "url": "https://cs.wikipedia.org/wiki?curid=387959", "title": "Navažovací lodička", "text": "Navažovací lodička\n\nNavažovací lodička je jedna ze základních laboratorních pomůcek, která se používá při přesném vážení na analytických vahách. Slouží jako nádobka, která se umístí na váhy a do ní je naváženo potřebné množství látky. Její tvar je optimalizován tak, aby bylo možno po vážení naváženou látku snadno vysypat a následně i co nejdokonaleji vypláchnout její zbytky do zvolené nádoby (aby nic nepřišlo na zmar). Navažovací lodička se nejčastěji vyrábí z keramiky nebo z plastu.\n\n"}
{"id": "387960", "url": "https://cs.wikipedia.org/wiki?curid=387960", "title": "Renault 4CV", "text": "Renault 4CV\n\nRenault 4CV byl malým osobním automobilem vyráběným francouzskou automobilkou Renault v letech 1947 až 1961. bylo vyrobeno více jak milion kusů a vůz si získal značnou popularitu.\n\nLouis Renault pracoval na návrzích malého automobilu od roku 1940. V této práci pokračoval i po německé okupaci a poválečném nařčení z kolaborace. Prototyp byl představen v roce 1946. Návrh karoserie pochází od Roberta Barthauda. Při výrobě vozu byl poprvé poprvé použity automatizované výrobní postupy.\n\nAutomobil měl samonosnou karoserii a poháněl ho řadový čtyřválec o objemu 750 cm³. Motor byl umístěn vzadu.\n\n"}
{"id": "387962", "url": "https://cs.wikipedia.org/wiki?curid=387962", "title": "Maltese Premier League 1921/22", "text": "Maltese Premier League 1921/22\n\nStatistika Maltese Premier League v sezoně 1921/22.\n\nHrálo se na 7 týmů a šampionem se stala Floriana FC.\n"}
{"id": "387968", "url": "https://cs.wikipedia.org/wiki?curid=387968", "title": "Katalogový podvod", "text": "Katalogový podvod\n\nKatalogový podvod je klamavá obchodní praktika směřující k \"neúmyslnému\" uzavření obchodně-závazkového vztahu ze strany osloveného jeho uvedením v omyl a následným využitím tohoto omylu podvodnou katalogovou (adresářovou) firmou k jejímu neoprávněnému obohacení.\n\nTypická oběť katalogového podvodu je drobný podnikatelský subjekt, který objektivně nemůže mít dostatek finančních prostředků ani odborných znalostí na to, aby byl schopen kvalifikovaným a účinným způsobem tomuto podvodu čelit.\n\nPodvodná katalogová firma je společnost, jejíž podstatou podnikání je uvádění jiných podnikatelských subjektů v omyl a jeho následné využívání.\n\nTypická služba za kterou je požadováno plnění ve výši mnohonásobku ceny obvyklé za služby v této kategorii (srovnej s ceníky za podnikatelskou inzerci Seznam.cz, Atlas.cz, Centrum.cz) je internetový katalog (také tištěný katalog nebo katalog na datovém nosiči) umístěný obvykle na webových stránkách bez uvedení ověřitelného měření návštěvnosti.\n\n\n\n\n\n\n\n\n\n\n\n\n\n\n\n"}
{"id": "387969", "url": "https://cs.wikipedia.org/wiki?curid=387969", "title": "Maltese Premier League 1922/23", "text": "Maltese Premier League 1922/23\n\nStatistika Maltese Premier League v sezoně 1922/23.\n\nHrálo se na 6 týmů a šampionem se stala Sliema Wanderers FC.\n"}
{"id": "387973", "url": "https://cs.wikipedia.org/wiki?curid=387973", "title": "Bibliofilie", "text": "Bibliofilie\n\nBibliofilie nebo bibliofilství (z řec. \"biblos\", kniha a \"filia\", láska, náklonnost), česky knihomilství, tedy láska ke knihám. Myslí se tím láska ke krásným knihám a tiskům (starým i novým), tedy takovým, které lze charakterizovat jednotou textu, obrazu, grafické úpravy a typografie, papíru, příp. vazby. I tyto krásné knihy se nazývají bibliofilie. Jsou předmětem sběratelství a některé jsou vzácné.\n\nBibliofilie jsou vydávány zpravidla v malém nákladu a vždy se zvláštním zřetelem k úpravě – ke grafické úpravě včetně typografie, k výtvarnému doprovodu textu, často řešenému originálními grafickými technikami a ke kvalitnímu papíru. Jednotlivé tisky bývají číslovány a část nákladu bývá podepsána autory grafické úpravy, grafik, textu aj. \n\nO soukromém sběratelství knih se mluví už ve starověku, středověcí panovníci zakládali knihovny a dávali knihy opisovat. Jinou povahu dostalo sbírání knih (sběratelský obor) s vynálezem knihtisku, když knihy přestaly být unikáty a první tiskaři se zároveň snažili soutěžit s rukopisy. Jiným směrem se koncem 15. století vydali italští tiskaři v Benátkách (např. Aldus Manutius), kteří vytvořili nová krásná písma, takže se jejich knihy už rukopisům nepodobaly. Ve vydávání krásných knih pokračovali i barokní tiskaři vedle běžných tisků pro širší potřebu. Masové vydávání knih v 19. století, umožněné strojní výrobou papíru a tiskařskými stroji, vedlo k jistému úpadku kvality knih. Proti tomu se postavil anglický spisovatel John Ruskin (1819–1900) a výtvarník a reformátor William Morris (1834–1896), zakladatel hnutí \"Arts and Crafts\" („umění a řemesla“), který se snažil o obnovu uměleckých řemesel a začal vydávat krásné knihy.\n\nRuskinovy a Morrisovy myšlenky se rychle prosadily a vydavatelé začali více pečovat i o výtvarnou stránku a dokonalé provedení knih. Zejména krásná literatura sice vycházela v levných vydáních, malá část nákladu se však tiskla na lepším papíře, případně s grafickou výzdobou. Vedle toho začaly vznikat edice bibliofilských knih – většinou básní a krátkých próz v malém nákladu a s originální grafickou výzdobou – určených předně pro sběratele.\n\nPrvní českou bibliofilsky vydanou knihou je dekadentní básnická sbírka Arnošta Procházky \"Prostibolo duše\". Na počátku roku 1895 ji ve dvou stech číslovaných výtiscích (z toho prvních 25 exemplářů na papíru holland s autografem spisovatelovým, 175 exemplářů na velinu) vydala Moderní revue v Praze. Kniha má 36 stran a formát 20 : 25 centimetrů.\n\nPostupně začali takové knihy vydávat například František Topič, Jan Otto, Česká grafická unie a řada malých specializovaných nakladatelů: Josef Florian, Kamila Neumannová, Svatopluk Klír, Ladislav Kuncíř, Arno Sáňka, Atlantis a mnoho dalších. S tím souvisel i oživený zájem o typografii a písmo (Karel Dyrynk, Oldřich Menhart), o uměleckou knižní vazbu a drobnou grafiku (ex libris, novoročenky aj.). Z výtvarníků se na této činnosti podíleli například Vojtěch Preissig, Vratislav Hugo Brunner, Adolf Kašpar, Zdenka Braunerová, Jan Konůpek, Mario Stretti, Jaroslav Benda, Josef Richard Marek, Miloš Klicman, František Kobliha, Josef Váchal, Cyril Bouda, Ota Janeček, Vladimír Komárek a řada dalších.\n\nJiž roku 1908 byl v Praze založen Spolek českých bibliofilů za předsednictví Františka Táborského.\n\n\nVedle bibliofilie existuje také bibliománie, chorobná posedlost knihami. Opakem bibliofilie je bibliofobie, tj. patologický odpor vůči knihám, vyhýbání se knihám.\n\n\n\n"}
{"id": "387974", "url": "https://cs.wikipedia.org/wiki?curid=387974", "title": "Maltese Premier League 1923/24", "text": "Maltese Premier League 1923/24\n\nStatistika Maltese Premier League v sezoně 1923/24.\n\nHrálo se na 5 týmů a šampionem se stala Sliema Wanderers FC.\n"}
{"id": "387976", "url": "https://cs.wikipedia.org/wiki?curid=387976", "title": "Maltese Premier League 1924/25", "text": "Maltese Premier League 1924/25\n\nStatistika Maltese Premier League v sezoně 1924/25.\n\nHrálo se na 8 týmů a šampionem se stala Floriana FC.\n"}
{"id": "387978", "url": "https://cs.wikipedia.org/wiki?curid=387978", "title": "Maltese Premier League 1925/26", "text": "Maltese Premier League 1925/26\n\nStatistika Maltese Premier League v sezoně 1925/26.\n\nHrálo se na 7 týmů a šampionem se stala Sliema Wanderers FC.\n"}
{"id": "387980", "url": "https://cs.wikipedia.org/wiki?curid=387980", "title": "Maltese Premier League 1926/27", "text": "Maltese Premier League 1926/27\n\nStatistika Maltese Premier League v sezoně 1926/27.\n\nHrálo se na 4 týmy a šampionem se stala Sliema Wanderers FC.\n"}
{"id": "387983", "url": "https://cs.wikipedia.org/wiki?curid=387983", "title": "Roanoke (řeka)", "text": "Roanoke (řeka)\n\nRoanoke ( ) je řeka protékající státy Virginie a Severní Karolína na východě USA. Je 725 km dlouhá. Povodí má rozlohu přibližně 25 000 km².\n\nPramení na západních svazích Modrých hor v Appalačském pohoří. Protéká planinou Piedmont a Atlantskou nížinou. Ústí do zálivu Albemarle Atlantského oceánu.\n\nPrůměrný roční průtok vody činí 230 m³/s. Nejvyšších vodních stavů dosahuje na konci jara a minimálních na začátku podzimu.\n\nVodní doprava je možná na dolním toku pro nevelké lodě. Využívá se k zisku vodní energie.\n"}
{"id": "387984", "url": "https://cs.wikipedia.org/wiki?curid=387984", "title": "Maltese Premier League 1927/28", "text": "Maltese Premier League 1927/28\n\nStatistika Maltese Premier League v sezoně 1927/28.\n\nHrálo se na 7 týmů a šampionem se stala Floriana FC.\n"}
{"id": "387986", "url": "https://cs.wikipedia.org/wiki?curid=387986", "title": "Březnová ústava", "text": "Březnová ústava\n\nBřeznová či Stadionova ústava je oktrojovaná ústava vydaná císařem Františkem Josefem I. v Olomouci roku 1849 po revoluci v Rakouském císařství, která se odehrála v předchozím roce. Ústava však nikdy nenabyla účinnosti a formálně byla 31. prosince 1851 zrušena Silvestrovskými patenty. Některé její principy (zejména rovnost před zákonem, zrušení poddanství, zásady občanského práva či obecní samospráva) však zůstaly i po jejím zrušení v platnosti.\n\nV důsledku událostí revoluce v roce 1848 se nově vytvořený Říšský sněm v Kroměříži pokusil vydat novou ústavu, která měla jako podstatnou součást obsahovat zrovnoprávnění všech národů v Rakouském císařství. Kroměřížská ústava však zůstala pouhým konceptem, neboť 7. března 1849 byl kroměřížský Říšský sněm násilně rozpuštěn.\n\n4. března 1849 vydal císař oktrojovanou („vnucenou“) ústavu, která byla vypracována ministerským předsedou Felixem Schwarzenbergem a ministrem vnitra Franzem Seraphem von Stadion, podle kterého byla ústava pojmenována.\n\nBřeznová ústava bývá považována za pouhý klamavý a usmiřovací manévr. Navíc ani ona nenabyla nikdy účinnosti. Formálně byla 31. prosince 1851 zrušena Silvestrovskými patenty, a rakouský císař se tak znovu stal absolutistickým vladařem. Následujících deset let byla érou neoabsolutismu.\n\nAčkoli ústava nikdy účinnosti nenabyla, některé zásady v ní obsažené přetrvaly i po jejím zrušení. Silvestrovské patenty totiž potvrdily rovnost před zákonem, zrušení poddanství a občanská práva.\n\nÚstava nejprve vymezovala území Rakouského císařství (§ 1) jakožto suverénního státu (§ 2), jehož hlavním městem byla určena Vídeň (§ 3). Ústava zajišťovala jednotlivým korunním zemím určitou míru suverenity (§ 4) a rovná práva všem národům v říši (§ 5). Hranice říše i jednotlivých zemí mohly být podle ústavy změněny pouze zákonem (§ 6) a celá země měla tvořit jediné celní a tržní území (§ 7). Státní a zemské znaky i barvy měly zůstat zachovány (§ 8).\n\nDruhá část ústavy se týkala císaře. Koruna říše i každé země měla být dědičná v habsbursko-lotrinské dynastii (§ 9), přičemž zůstávala v platnosti dřívější pravidla ohledně plnoletosti nástupce (§ 10). Ústava dále k císařovým dosavadním titulům přidávala titul velkovojvody Krakovského a vojvody v Bukovině (§ 11). Panovník měl být korunován jako císař Rakouský (§ 12) a při korunovaci měl přísahat na ústavu (§ 13).\n\nCísař měl být „posvátný, neporučený a neodpovědný“ (§ 14), vrchním velitelem ozbrojených sil (§ 15), měl mít pravomoc vyhlašovat válku a uzavírat mír (§ 16) a měl rozhodovat v záležitostech diplomacie (§ 17). Ústava dále císaři přiřkla právo vyhlašovat zákony, přičemž měly být kontrasignovány odpovědným ministrem (§ 18), a také právo jmenovat a propouštět ministry a další úředníky, propůjčovat šlechtictví, řády a vyznamenání (§ 19).\n\nVe jménu císaře mělo být v říši vykonáváno právo (§ 20), panovník měl právo udělovat amnestii (§ 21) a jménem císařovým měly být také vydávány mince (§ 22).\n\nTřetí část ústavy stanovovala jednotné občanské právo v celé říši (§ 23) a rovnost občanů z různých korunních zemí ve věci občanského práva (§ 24). Ústava stanovovala svobodu stěhování v rámci státu a svobodu vystěhování z říše (§ 25), dále rušila jakékoli formy poddanství (§ 26), vyhlašovala rovnost občanů před zákonem (§ 27) a rovné možnosti v přístupu k veřejným úřadům a státním službám (§ 28).\n\nDále ústava určovala pravidla soukromého vlastnictví (§ 29), každému občanu bylo povoleno nabývat nemovitých statků, vykonávat všechna legální povolání (§ 30) a svobodně svůj majetek v rámci říše stěhovat (§ 31).\n\nKonečně ústava uvádí možnost vyplacení se z poddanských povinností (§ 32).\n\nJako náhradu za patrimoniální správu ústava zakotvila územní samosprávu. Obce získaly právo volit své zástupce a samostatně spravovat své záležitosti a povinnost uveřejňovat výsledky svého hospodaření a pořádat veřejná jednání obecního zastupitelstva (§ 33). Zřízení okresních a krajských „obcí“ mělo být ošetřeno zvláštním zákonem (§ 34).\n\nÚstava přiřkla korunním zemím pravomoci v oblasti vzdělání, veřejných staveb, dobročinných ústavů a v oblasti zemských financí. V mezích říšských zákonů patřily mezi zemské záležitosti také věci obecní, církevní, školní a vojenské (§ 35).\n\nJako říšské záležitosti byly stanoveny záležitosti týkající se císařského domu a korunních záležitostí, mezinárodních záležitostí, poměru státu k církvi, vysokého školství, vojenství, říšského hospodářství (zvl. státní či komorní statky, monopoly, daně a platy), živnostenských a tržních záležitostí, dopravní infrastruktury, vnitřní bezpečnosti říše a všechny záležitosti, které nespadaly do kompetence zemí (§ 37).\n\nÚstava ve své sedmé části přiřkla moc zákonodárnou ve věcech říšských císaři ve spojení s říšským sněmem a ve věcech zemských císaři ve spojení se sněmy zemskými (§ 37).\n\nOsmá část stanovovala, že říšský sněm má být složen ze dvou komor (horní a dolní) a že má být císařem svoláván každého jara (§ 38). Sněm se měl scházet ve Vídni, mohl být však svolán i na jiné místo (§ 39).\n\nHorní komora se měla skládat z poslanců, zvolených zemskými sněmy jednotlivých korunních zemí (§ 40), přičemž rozdělení počtu poslanců mezi jednotlivé země měl být stanoven volebním zákonem (§ 41). Dále ústava stanovuje podmínky, kdo může být do horní sněmovny zvolen (§ 42). Dolní komora měla být volena přímou volbou lidu (§ 43), přičemž volební právo měly osoby, které zaplatily ročně minimálně 5–20 zlatých stříbra (§ 44), voleni mohli být do dolní komory ti, kteří mj. dosáhli 30. roku věku a požívali aktivního volebního práva (§ 45). Volby do obou komor mělo být ústní a veřejné (§ 46).\n\nÚstava následně upravovala slučitelnost státního úřadu s poslaneckým křeslem (§ 47 a 48) a stanovovala délku mandátu u horní komory na deset let a u dolní komory na pět let, přičemž poslanci mohli být po vypršení mandátu voleni znovu (§ 49). Zatímco poslancům horní komory nebyly vypláceny žádné náhrady, poslancům komory dolní ano (§ 50). Nikdo nemohl být zároveň poslancem horní i dolní komory (§ 51), poslanci museli při nastoupení mandátu složit přísahu císaři a na říšskou ústavu (§ 52) a hlasovat měli sami za sebe (§ 53).\n\nKaždá komora měla právo přezkoumávat volební mandáty poslanců (§ 54) a měla si zvolit svého předsedu a místopředsedu (§ 55). Usnesení mohlo být v jednotlivých komorách učiněno, pokud byla na zasedání většina poslanců (§ 56). Ústava až na výjimky zakazovala tajné hlasování v komorách (§ 57), usnesení měla být přijímána absolutní většinou hlasů (§ 58) a zasedání sněmu měla být zpravidla veřejná (§ 59).\n\nJedině poslanci mohli posílat sněmu písemné prosby (§ 60) a deputace na říšském sněmu nesměly být přijímány (§ 61). Ústava dále přiznávala poslancům imunitu (§ 62), které mohl být zbaven jen s vůlí příslušné komory (§ 63).\n\nKaždá komora si měla stanovit jednací řád (§ 64) a legislativní iniciativu měl kromě obou komor také císař (§ 65). Aby zákon vzešel v platnost, musel být schválen císařem a oběma sněmovními komorami (§ 66), přičemž sněm mohl vydávat zákony jen v říšských záležitostech (§ 67) a tohoto procesu se měli účastnit poslanci všech korunních zemí, přičemž uherským, chorvatským, sedmihradským a slavonským byla umožněna výjimka (§ 68).\n\nSněm mohl být odročen či uzavřen císařem (§ 69).\n\nZemské sněmy zastupovaly jednotlivé korunní země v zemských záležitostech (§ 70). Ústava dále ošetřovala záležitosti jednotlivých zemí pozdějšího Zalitavska (§ 71–74), otázku vojenských hranic (§ 75), Království lombardsko-benátského (§ 76) a ostatních zemí (§ 77).\n\nSestavení jednotlivých zemských sněmů se mělo dít podle „prospěchu zemského“ a poslanci měli být voleni přímou volbou (§ 78). Dále ústava určovala pravomoci zemských sněmů (§ 79), včetně práva vydávat ve shodě s císařem zákony ve věcech zemských (§ 80), a ošetřovala otázku zemských zřízení (§ 81–83).\n\nExekutiva připadala v říši jedině císaři, který ji měl vykonávat skrze odpovědné ministry, úředníky a zřízené osoby (§ 84); takovýto podíl na moci výkonné mohl být kdykoli odebrán (§ 85). Exekutivě náleželo provádění zemských zákonů (§ 86) a ve výjimečných případech a pokud říšský či zemský sněm nezasedal, mohl císař s prozatímní legislativní mocí překročit meze zákona, své kroky však musel zpětně příslušnému sněmu předložit (§ 87).\n\nMinistři měli spravovat říši a hlídat dodržováni říšských a zemských zákonů (§ 88), přičemž mohli omezit správní pravomoci zemských sněmů či obcí, pokud se příčily zákonům, či „obecnému dobru“ (§ 89). Dále měli ministři právo účastnit se jednání říšského sněmu (§ 90). Otázku jejich imunity měl stanovovat zvláštní zákon (§ 91).\n\nPro každou korunní zemi měl být stanoven náměstek, který měl v zemi zastupovat moc výkonnou (§ 92), měli právo účastnit se jednání příslušného zemského sněmu (§ 93) a byli odpovědni za zachovávání říšských i zemských zákonů (§ 94). Náměstek mohl být pověřen také vykonáváním říšských záležitostí (§ 95).\n\nJedenáctá část ústavy se věnuje říšské radě, která měla sloužit jako poradní orgán exekutivy (§ 96). Členové říšské rady měli být jmenováni císařem (§ 97) a další záležitosti říšské rady měly být vymezeny zvláštním zákonem (§ 98).\nJurisdikce měla být vykonávána samostatně soudy (§ 99), jejichž moc měla vycházet z říše – patrimoniální soudy byly zrušeny (§ 100). Jmenovaný soudce již nesměl být odvolán, pokud byl pro službu způsobilý (§ 101). Právní a správní soudy měly být od sebe odděleny (§ 102). Soudní řízení mělo být veřejné a ústní, přičemž byly dovoleny výjimky (§ 103). Procesní právo mělo být ošetřeno zvláštními říšskými a zemskými zákony (§ 104). Nakonec se ústava ohledně jurisdikce věnuje císařskému domu. (§ 105).\n\nPodle ústavy měl být zřízen říšský soud, který měl řešit spory mezi říší a jednotlivými korunními zeměmi nebo mezi korunními zeměmi navzájem. Dále měl sloužit jako nejvyšší soud, který měl posuzovat porušování politických práv, žaloby na ministry a náměstky, spiknutí a odboj (§ 106). Soud měl sídlit ve Vídni a zvláštní zákon měl stanovit způsob ustavování soudců (§ 107).\n\nŘíšské a zemské daně a platy měly být stanovovány zákony (§ 108), každoročně měl být také schválen zákon, který by určoval státní rozpočet (§ 109). Za státní dluh měla ručit říše (§ 110) a říšskému sněmu měl být každoročně předložen účet o říšském hospodářství a státních dluzích (§ 111). Nakonec měl být zvláštním zákonem ustaven nejvyšší úřad účetní (§ 112).\n\nBranná moc měla zajistit bezpečnost říše před vnějším nepřítelem a pořádek uvnitř říše (§ 113), přičemž uvnitř říše mohla branná moc zasáhnout jen se souhlasem civilních úřadů a v mezích zákona (§ 114), a branná moc měla být zásadně „poslouchající“ (§ 115). Zvláštní zákon měl stanovovat objem i způsob branné povinnosti k vojsku (§ 116). Vojsko mělo podléhat soudní moci vojenské a vojenským zákonům (§ 117) a mělo přísahat na říšskou ústavu (§ 118). Občanská brannost měla být ošetřena zvláštním zákonem (§ 119).\n\nPoslední část ústavy řešila její zavádění (§ 120), potvrzovala dosavadní zákony a daně, dokud je nové zákony nenahradí (§ 121), stejně jako dosavadní úředníci měli zůstat na svých místech (§ 122).\n\nZměny mohly být v ústavě provedeny se souhlasem dvou třetin přítomných poslanců v obou komorách, přičemž počet přítomných poslanců musel dosahovat alespoň čtyř čtvrtin (§ 123).\nÚstava byla vydána v Olomouci 4. března 1849 a podepsal se pod ni císař František Josef I., ministerský předseda Felix Schwarzenberg, ministr vnitra Franz Seraph von Stadion, Krauss, Bach, Cordon, Bruck, Thienfeld a Kulmer. 7. března pak byla ústava vyhlášena (oktrojována), čímž získala platnost. Jak již ovšem bylo řečeno, nikdy nenabyla účinnost.\n\nK březnové ústavě byl připojen výčet základních práv: náboženská svoboda (§ 1), svoboda vykonávání náboženských obřadů legálními církvemi a náboženskými společnostmi (§ 2), svoboda vědy a vyučování (§ 3), právo na vzdělání (§ 4), svoboda projevu (cenzura tisku byla zakázána, nicméně po „zlém užívání tisku“ mohl být vydán represivní zákon) (§ 5), petiční právo (§ 6), shromažďovací a spolčovací právo (§ 7), osobní svoboda (§ 8), dále tento výčet ošetřoval podmínky držení ve vyšetřovací vazbě (§ 9), domovní právo (§ 10), listovní tajemství (§ 11).\n\nV době války nebo vnitřních nepokojů mohly být body 5 až 11 vyjmuty z platnosti (§ 12).\n\nKonečně bylo ministerské radě uloženo, aby vydala příslušná prováděcí opatření (§ 13).\n\n\n"}
{"id": "387988", "url": "https://cs.wikipedia.org/wiki?curid=387988", "title": "Jaroslav Dokoupil", "text": "Jaroslav Dokoupil\n\nJaroslav Dokoupil (20. června 1912 Lazy u Orlové – 3. ledna 1956) byl českobratrským kazatelem. \n\nNarodil se v Lazech u Orlové. Od roku 1937 byl v duchovenské službě ČCE. Působil ve sborech v Jasenné (1937–1939), v Přerově (1940), v Domažlicích (1940–1941), v plzeňském Západním sboru (1941–1943), v Merklíně (1944–1946) a v Aši (1946–1951). V Aši sloužil i německojazyčným členům sboru. Dne 15. května 1951 byl postaven mimo církevní službu a téhož dne byl vzat do vyšetřovací vazby, kde zůstal až do 14. července 1954.\n\n"}
{"id": "387992", "url": "https://cs.wikipedia.org/wiki?curid=387992", "title": "Klimakterium", "text": "Klimakterium\n\nKlimakterium (přechod, klimax) je období vyhasínání pohlavního cyklu ženy. Podobný proces podle všeho probíhá i u mužů, má však mnohem mírnější průběh.\n\nKlimakterium je přirozený stav v životě ženy, kdy dochází k útlumu funkce vaječníků, takže se snižuje tvorba hormonů estrogenu a progesteronu. Zastavuje se menstruační cyklus a nastává ztráta plodnosti – žena není schopna otěhotnět (přirozenou cestou; jsou ovšem známy případy umělého oplodnění).\n\nKlimakterium přichází zhruba mezi 45. až 50. rokem věku ženy, jsou ovšem (i výrazné) odchylky oběma směry. Jeho začátek je individuální a závislý na řadě faktorů – dědičnost, rasa, někdy i faktor geografický. Menstruace je většinou slabší a kratší, stává se nepravidelnou – cykly se prodlužují až se menstruace ztratí docela (menopauza). Klimakterium je často doprovázeno řadou (někdy velmi) nepříjemných projevů a zdravotních problémů. Nejznámější, nejčastější a pro ženy nejnepříjemnější jsou časté návaly horka s pocením, zvýšené pocení obecně, poruchy spánku (nespavost), časté změny nálad, deprese, nesoustředěnost, závratě. V důsledku nedostatku estrogenu dochází k úbytku vody v pokožce, tedy ke zvýšené tvorbě vrásek a zrychleným stárnutím pokožky. Závažné jsou zdravotní potíže – možnost vzniku osteoporózy, sklony k nadváze, vysokému tlaku a zvýšeným hodnotám cholesterolu a z toho plynoucí zvýšené riziko kardiovaskulárních onemocnění; objevuje se močová inkontinence a zvýšené riziko zánětu močových cest.\n\nU žen po chirurgickém odstranění vaječníků se příznaky mohou objevit náhle až dramaticky, protože hormonální hladiny v tomto případě neklesají postupně, nýbrž rychle a skokově. Čím mladší žena by takovou operaci podstoupila, tím výraznější mohou potíže být.\n\nK potlačení těchto příznaků a zdravotních problémů se používají léky, které dodávají organismu chybějící hormony (estrogen), tzv. hormonální substituční terapie (HRT). Ne každá žena je ovšem snáší (jsou zatěžována játra – pak může přicházet v úvahu alternativa aplikace pomocí náplastí, často se dramaticky zvyšuje tlak).\n"}
{"id": "387993", "url": "https://cs.wikipedia.org/wiki?curid=387993", "title": "Menopauza", "text": "Menopauza\n\nMenopauza je ztráta menstruace po přechodu. Jde o přirozený stav v životě ženy, kdy dochází k útlumu funkce vaječníků, v důsledku čehož se snižuje tvorba hormonů estrogenu a progesteronu. Zastavuje se menstruační cyklus a nastává ztráta plodnosti – žena není schopna otěhotnět (přirozenou cestou; jsou ovšem známy případy umělého oplodnění). Menopauza nastupuje zhruba mezi 45. až 55. rokem věku ženy, jsou ovšem (i výrazné) odchylky oběma směry.\n\nS nástupem menopauzy může být spojena celá řada potíží jako je bušení srdce, noční pocení, návaly horka, nespavost a jiné poruchy spánku, nervozita a podrážděnost, špatné libido, únava a ospalost, popř. i deprese. Takovéto stavy se objevují zpravidla šestým a sedmým rokem před poslední menstruací.\n\nKromě lidských žen menopauzou procházejí také samice kosatek dravých a Kulohlavce Sieboldova.\n\n\n"}
{"id": "387997", "url": "https://cs.wikipedia.org/wiki?curid=387997", "title": "Africký pohár národů 1957", "text": "Africký pohár národů 1957\n\nAfrický pohár národů pořádaný Súdánem v roce 1957 byl 1. ročníkem Afrického poháru národů. Vítězem turnaje se stal Egypt který vyhrál nad Etiopii 4:0. Turnaje se měla účastnit i JAR, ale byla kvůli apartheidu vyloučena.\n\nŽádná kvalifikace na tento turnaj se nehrála, zúčastnit se mohly všechny týmy, které projevily zájem.\n\n5 branek\n\n\n1 branka\n\n\n"}
{"id": "387998", "url": "https://cs.wikipedia.org/wiki?curid=387998", "title": "Tracy Chapman", "text": "Tracy Chapman\n\nTracy Chapman (* 30. března 1964) je americká písničkářka a čtyřnásobná držitelka hudební ceny Grammy. Od té doby, co prorazila v roce 1988 se svým debutovým albem s názvem „Tracy Chapman“ na hudební scénu, stala se tato zpěvačka jednou z nejuznávanějších současných písničkářek.\n\nNarodila se v Clevelandu ve státě Ohio, kde po rozvodu rodičů v jejích čtyřech letech, vyrůstala se svou matkou a sestrou. Jejím prvním nástrojem bylo ukulele, které dostala od své matky, když jí byly tři roky. Jelikož rodina neměla dostatek finančních prostředků, musela na něj matka nejprve našetřit z peněz, které měly na jídlo. Své první povídky a poezii začala psát již v raném věku. Na kytaru začala hrát ve svých 11 letech a v dospívání začala psát protestní songy. Když jí bylo 16 let, musela po nějaký čas žít se svou sestrou a matkou ze sociálních dávek.\n\nTracy Chapman neprožila zrovna ukázkové dětství. V době jejího dospívání docházelo v Clevelandu k integraci základních škol, což znamenalo, že se ve školách běžně potkávaly děti různé barvy pleti, z čehož vznikaly rasové potyčky. Mnoho dětí tak trávilo více času raději mimo školu, než v ní. Chapman tedy vyrůstala v době rasových útoků a napadání. I ona sama se stala obětí jednoho takového útoku, kdy jí při cestě ze školy obtěžoval gang spolužáků. Jeden z nich jí namířil střelnou zbraň na hlavu a vyhrožoval, že ji zastřelí a poté ještě tloukl jejím obličejem o zem.\n\nV rámci akademické nadace získala Chapman stipendium na soukromé episkopální internátní střední škole (Woostersschool) v Danbury v Connecticutu, kam se rodina přestěhovala, a kde Chapman hrávala v místní kapli při obřadech. Jak sama říká, byl to v jejím životě velký obrat a současně jeden z důvodů, proč se nyní tolik angažuje v politických diskuzích. Za tuto možnost byla nesmírně vděčná, dostalo se jí akademického vzdělání, což by bez lidí, kteří jí to umožnili, nebylo možné.\n\nNa Woosterschool Chapman začala hrát ve školní kavárně na vypůjčenou kytaru, než jí matka zakoupila její vlastní. Později školní kaplan pro Tracy Chapman uspořádal sbírku na koupi další nové kytary.\nV letech 1982 – 1986 získala stipendium na univerzitě (Tufts University) v Medfordu, ve státě Massachusetts a začala studovat antropologii a Africké studia, přestože se původně chtěla stát zvěrolékařkou. V rámci školy se účastnila skupinového hraní na africké bubny a současně zdokonalovala své hudební schopnosti hraním na kytaru a zpíváním na Boston folk circuit, v ulicích Harvard Square, v místních kavárnách a ve školním folkovém klubu. Její nahrávky byly i součástí programu školního rozhlasu.\n\nPoté, co ji několik producentů odmítlo, podepsala v roce 1987 smlouvu s vydavatelstvím Elektra a v následujícím roce, jako čtyřiadvacetiletá, vydala svoje debutové album s názvem „Tracy Chapman“, produkované Davidem Kershenbaumem, které obsahovalo skladby jako Talkin'bout a Revolution, Fast Car and Baby Can I Hold You. Její hřejivé, vášnivé a upřímné skladby předznamenaly příchod neobyčejného talentu.\nKonec osmdesátých let byl v hudbě ovládán syntezátory a bicími, takže jednoduchost a upřímnost jejího přístupu byla velmi osvěžující. Skladby vyjadřovaly především její postřehy hluboce zakořeněné v její osobní zkušenosti s vyrůstáním v komunitě chudé pracující třídy jejího rodného města.\n\nSkutečného úspěchu před publikem dosáhla vystoupením u příležitosti 70. narozenin Nelsona Mandely v Londýnském Wembley. Její spontánní vystoupení doprovázené pouze akustickou kytarou, které sledovalo miliony diváků po celém světě, bylo senzací. Výsledkem toho bylo více jak 10 milionů prodaných alb, získání tří cen Grammy a jedné ceny Brit Award.\nChapman se snaží svůj osobní život plně oddělit od toho pracovního.\nHudba ale zůstává stále hlavní součástí toho, kým je. Šťastnou ji činí to, že jí bylo umožněno dělat svou práci a být členkou organizací se snahou nabízet pomoc.\n\nTvorba Tracy Chapman je přínosná zejména v tom, že upozorňuje na sociální nerovnosti v současném západním světě. Texty jejích písní vedou posluchače k zamyšlení nad stávajícími nerovnostmi v naší kultuře. Přesto se Tracy Chapman snaží předávat lidem poselství, že láska a vzájemné pochopení jsou navzdory všem nesnázím a nerovnostem možné. Bojuje za práva menšin, včetně žen.\n\nChapman proslavila zejména píseň Fast Car z jejího debutového alba z roku 1988, které se setkalo s okamžitým úspěchem nejen komerčním (přední příčky amerických a anglických hitparád), ale také u hudebních kritiků. Jak sama říká, písně, které si skládá sama včetně textů, jsou příběhy o životech obyčejných lidí. Chapman měla během svého dětství možnost sledovat obyčejné lidi, žila v komunitě lidí, kteří bojovali za svůj důstojný život. Pracovali těžce a doufali, že se jejich životy změní. Její písně - příběhy, vyprávějí o životě těchto lidí z dělnické vrstvy, o chudobě, o násilí páchaném na ženách, o nevšímavosti, o věčném boji za lepší život a o naději.\n\nJejí debutové album, které vyšlo v roce 1988, začíná písní Talkin´Bout a Revolution. Touto písní chtěla Tracy Chapman upozornit právě na chudobu a společenské nerovnosti, stejně jako na práva chudých lidí. Větší ohlas u publika a oblibu rádií však získala její píseň Fast Car, která je právě obyčejným příběhem ze života obyčejných lidí. V písni Behind the wall upozorňuje na nevšímavost okolí a policie k domácí násilí.\n\nV roce 1989 vydala své druhé album Crossroads, které se umístilo také na prvním místě v žebříčku prodejnosti v UK, a které bylo její niterní výpovědí o jejím prožívání a snaze uchovat si svůj vnitřní život navzdory všem nesnázím např. v písni „All that you have is your soul.“ Chapman zpívá nejen o tom, že „se snaží uchovat si to, co nosí uvnitř“, ale také např. v písni Freedom Now upozorňuje na sociální boje a jejich represi. V písni Subsity zpívá o těžkém životě lidí na předměstí a skutečnosti, že se vláda nesnaží těmto lidem nijak pomoci. Známý se stal její vzkaz v písni Subsity prezidentu Spojených států amerických: „Please give the president my regards for disregarding me.“\n\nChapman dále vydala alba Matters of the Heart (1992), New Beginning (1995), Telling Stories (2000), Collection (2001), Let it Rain (2002), Where you Live (2005) a Our Bright Future (2008), kde stejně emotivně a neúnavně bojuje a zpívá ve prospěch obyčejných, utlačovaných lidí žijících na okraji společnosti.\n\nTexty jejích písní jsou jen částí toho, jak se Chapman snaží upozorňovat na otázky pramenící ze sociálních nerovností. Mezi její další aktivity patří účast na dobročinných koncertech a také členství v několika mezinárodních organizacích zabývající se lidskými právy.\nZ dobročinných koncertů můžeme jmenovat například účast na turné pořádané organizací Amnesty International, pod názvem Human Rights Now! v letech 1988 a 1998, nebo vystoupení na koncertě u příležitosti 70. narozenin Nelsona Mandely v roce 1990. V roce 1999 vystoupila také na koncertu pro svobodu Tibetu pořádaném v Chicagu.\n\nDalším dobročinným vystoupením byla účast na koncertě pro Kambodžu a Tibet s názvem Pavarotti & Friends, pořádaném v roce 2000 v Modeně. Z jejích sólových vystoupení můžeme zmínit koncert pro neziskovou organizaci Maitri, která se zabývá pomocí obyvatelům San Francisca, s onemocněním AIDS. V roce 2004 se účastnila také turné AIDS/Life Cycle ride a v roce 2007 nadační akce na podporu HIV pozitivních žen v rámci programu University of California.\n\nV roce 2010 vystoupila na dobročinné sbírce nadace ASCAP. Z organizací, ve kterých Tracy Chapman působila či působí, můžeme zmínit nadaci San Francisco AIDS Foundantion a nadaci Circle of Life. Je také členkou organizace Amnesty International či nadace American Foundation for AIDS Research, dále hnutí za svobodu Tibetu a také protiválečné lobby.\n\n"}
{"id": "388021", "url": "https://cs.wikipedia.org/wiki?curid=388021", "title": "Africký pohár národů 1959", "text": "Africký pohár národů 1959\n\nAfrický pohár národů pořádaný Egyptem v Káhiře roce 1959 byl 2. ročníkem Afrického poháru národů. Vítězem turnaje se stala Egyptská fotbalová reprezentace.\n\nŽádná kvalifikace na tento turnaj se nehrála, zúčastnit se mohly všechny týmy, které projevily zájem.\n\n3 branky\n\n\n2 branky\n\n\n1 branka\n\n\n"}
{"id": "388022", "url": "https://cs.wikipedia.org/wiki?curid=388022", "title": "Mary Renault", "text": "Mary Renault\n\nMary Renault(ová), vlastním jménem Mary Challans(ová) (4. září 1905 ve Forest Gate, Essex, nyní Londýn - 13. prosince 1983 v Kapském městě, Jihoafrická republika), byla britská spisovatelka historických novel a románů. Českým čtenářům je patrně nejvíce známa z populárního dvoudílného díla o starověkem řeckém attickém králi Théseovi \"Býk přichází z moře\" a \"Král musí zemřít\".\n\nPocházela z lékařského prostředí, její otec byl v Londýně lékařem. Po ukončení svých studií v Oxfordu se stala zdravotní sestrou. Vzhledem ke své lesbické homosexuální orientaci se stala představitelkou britské sexuální revoluce.\n\nPo skončení 2. světové válce odjela v roce 1947 se svou životní partnerkou do Jižní Afriky. Celý život upřímně obdivovala a věřila v antické ideály demokracie a spravedlnosti, proto se také zapojila do politických hnutí, která bojovala proti tamějšímu apartheidu.\n\nVelmi ráda cestovala po celém světě, na podkladě svých cest do Řecka napsala své nejznámější populární historické novely a romány.\n\n\n"}
{"id": "388024", "url": "https://cs.wikipedia.org/wiki?curid=388024", "title": "Feromon", "text": "Feromon\n\nFeromon (z řec. \"pherein\" – přenášet a \"hormon\" – stimulovat) je dle nejčastěji akceptované definice substance vylučovaná jedním jedincem a přijímaná druhým stejného druhu, přičemž tato substance dává podnět k určité reakci. Feromony jsou tak látky vytvářené tělem a šířené za účelem vnitrodruhové komunikace.\n\nFeromony jsou přírodní chemické látky, které produkují jak lidé, tak i zvířata a hmyz. Na rozdíl od běžných vůní je ale nelze zaznamenat čichovými žlázami v nose, nýbrž orgánem ležícím na patře u ústí nosní a ústní dutiny (tzv. Jakobsonův orgán neboli vomeronasální orgán – VNO).\n\nNa základě toho fungují celá společenství hmyzu. K tomu se objevila teorie, že by se hmyz jednou v daleké budoucnosti mohl dát ovládat za pomocí syntetických feromonů, protože na rozdíl od zvířat, která už mají i svoje vyvinutější instinkty a povahy, se hmyz řídí téměř výhradně feromonovými látkami.\n\nOpakem feromonu je \"alomon\", látka, která působí naopak na jedince cizího druhu.\n\nProfesor MUDr. David Berliner z lékařské fakulty Salt Lake City v Utahu prokázal určitý a nezanedbatelný vliv lidských látek a vůní pod společným názvem lidské feromony na lidské chování. Své pokusy z extraktů z lidské kůže testoval nejprve na svých spolupracovnících, posléze na dalších dobrovolnících. Prokázal, že mužské feromony ovlivňují opačné pohlaví k vyšším sympatiím k jedinci, který je vyzařuje. Současně podvědomým reflexním působením vlivem na pohlavní orgány, jejích prokrvením resp. procitlivěním se zvyšuje i intimní touha. Na rozdíl od jiných savců je u člověka tento efekt mnohem komplexnější daný prostředím, psychickým rozpoložením, celkovou atmosférou a celkovým působením jedince vyzařujícího tyto látky. Zajímavostí bylo vedlejší zjištění pokusů profesora Berlinera a jeho kolektivu. Ve svých studiích zjistili, že mužské feromony působí velice pozitivně na ženy s MS (menstruační syndrom). Působením těchto látek byly potlačované tenze a algické menstruační symptomy. Takže celkově snížily tyto vůně potřeby užívání analgetik v době menstruace. Dalším důkazem působení feromonů bylo poznání, že v testovacích skupinách lidí profesor Berliner se svým týmem zjistil, že došlo k postupnému plnému sladění menstruačních cyklů žen v jednom kolektivu. A to nejčastěji podle cyklu nejsilnější nejdominantnější ženy. Jazykem pravěké evoluce bychom mohli říct, že se skupina jedinců připravuje na společné hárání a páření. A tedy přivádění potomků na svět v době hojnosti jídla. Jak je tomu u většiny jiných savců. \"(Pro upřesnění lidští předkové resp. ženy měly ovulaci a menstruaci pouze 1x - 2x ročně).\" Obráceně ženské látky a vůně zvané ženské feromony mají významný vliv na podvědomí opačného pohlaví. Kdy často u pozorovaných jedinců ve studiích docházelo k zájmům a sympatiím ze strany mužů k ženám, nositelkám feromonů. Stejně i tady bylo pozorováno podvědomé sekundární ovlivnění na prokrvení a zvýšení citlivosti pohlavních orgánů. A tedy následně i intimní roztouženost. Dá se tím pádem domnívat, že jsou to vlivy a pozůstatky lidského vývoje po miliony let v souladu s evoluci živočišných druhů. Na rozdíl od savců a dalších živočichů člověk tento vliv vědomě nevědomě doplnil a nahradil jiným efektem. Na druhé pohlaví působí konverzaci, vizáží, sociálním postavením, majetkem… Nic méně feromony působí na podvědomé úrovni i na lidi. Je jen otázkou, na kterého jedince a v jakou dobu jak intenzívně. Každopádně společným výsledkem bylo poznání, že jedinci se silnějším sáláním feromonů byli obecně v kolektivech oblíbenější a považovaní za lepší členy týmu. Tuto skutečnost je potřeba brát ale v kontextu, že jedinec typu alfa samec vyzařující více feromonů si své týpové postavení posiluje i chováním, konverzaci, sebevědomím atd.\n\nZpočátku neexistovala žádná studie potvrzující přímý vliv feromonálních látek na lidské chování. Taková role feromonů se tehdy pohybovala spíše ve spekulativní sféře a zůstávala kontroverzní. Ovšem stejně diskutabilní to bylo též u hmyzu, u kteréhož se později zjistilo, že feromony jsou jejich hlavní komunikací, díky které funguje celé jejich společenství, obzvláště pak u mravenců. Na trhu se dnes vyskytují výrobky s obsahem látek pod společným názvem lidské sexuální feromony s afrodiziakálními účinky. Lidské feromony jsou bez jakékoli vůně. Proto se jejích vliv v komerčních preparátech posiluje společným působením s určitým konkrétním parfémem. Náklady na výrobu jsou vyšší, čemu odpovídá i cena takových preparátů.\n\nVliv je díky lidské inteligenci zahrnující hlavně pokročilou verbální či písemnou komunikaci nižší a s každou další generací slabší, ostatně stejně jako všechny zvířecí instinkty jako například cítění přicházející bouře či zemětřesení. Komunikace lidí nabrala zcela jinou úroveň, což činí lidské feromony zdánlivě zbytečné. Lidský rozum všechny tyto pudy potlačuje, čím chytřejší jedinec, tím více jsou tyto základní pudy slabší. Přesto však lidé, aniž by to věděli, stále zjišťují náladu jiného jedince z obrovské části na základě jeho feromonů, které nevědomky vycítí, než na základě jeho grimasy. Tento proces je subjektivní, schopnost cítění feromonů, ačkoli u každého nevědomky, se může u různých jedinců lišit mnohonásobně. U dětí je tato schopnost mnohem silnější, nerozhodují se totiž na základě vzhledu, ale pouze právě tohoto cítění. Proto mohou v klidu spát v náručí někoho, kdo navenek vypadá jako kriminálník, a naopak brečet v náručí někoho, kdo vypadá navenek jako milý člověk, neboť jak se říká: \"Děti vycítí zlo.\" Ale dříve se nevědělo proč. Nyní víme, že to je právě díky feromonům.\n\nCož ovšem v žádném případě neznamená, že to již vymizelo. I lidé podvědomě přijímají feromony, které následně ovlivňují jejich chování, aniž by to tušili. Tímto způsobem – stejně jako zvířata – vycítí strach i jiné pocity, jen ne zdaleka tak silně jako zvířata, ale má to vliv na jejich chování, přestože si to neuvědomují. Například: pokud jsou k někomu agresivní a ten někdo má strach, tak to jejich agresi výrazně stimuluje, a to bez jejich vědomí. A ten, který má strach, když zase ucítí zesílení agrese, tak to stimuluje zase jeho strach, nebo i hněv, v závislosti na kontextu a povaze jedince. Totiž agrese je něco jako zvířecí instinkt lovce, a ten když cítí strach oběti, tak cítí také, že má nějak navrch a to ho stimuluje. Zatímco oběť, u které převažuje právě instinkt strachu, když vycítí silnější agresi lovce, stimuluje to potom její strach. Stejně jako u zvířat, ale lidé to prostě vnímají mnohem spořeji. Tak to funguje i u šikany, například ve školách, je to podobné jako ve vlčích smečkách, obvykle jde o agresi většiny vůči nejslabšímu jedinci, a jsou to právě feromony, co stimuluje tohle zvířecí chování, dokazování si, kdo je nad-samec či nad-samice, a i když je oběť fyzicky zdatnější, stále může být slabší po psychické stránce, a právě tohle vyzradí útočníkům feromony. Neboť u dětí, jak je již výše uvedeno, jsou zvířecí instinkty zpravidla silnější než u dospělých, protože rozum je s věkem potlačuje postupně. Čím více přichází s věkem uvědomění, zkušenosti a sebeovládání, tím více zvířecí instinkty ustupují. Samozřejmě i to je silně individuální záležitost v závislosti na povaze, inteligenci a genomu daných jedinců.\n\nProč se pes nebo i člověk na nějakém místě cítí jaksi nepříjemně? Například někde, kde se stala vražda, ale oni o tom nevědí? Opět v tom jsou feromony. Ten strach, beznaděj, násilí, bolest a hněv oběti se otiskl ve feromonovém zápachu, který na místě činu zůstává ještě ohromně dlouho po incidentu. Dříve si lidé mysleli, že je v tom nadpřirozeno, protože o feromonech nemohli nic vědět. Dnes už se však ví, že to způsobují právě feromony, ten nepříjemný pocit na místě, kde se stalo neštěstí a naopak. Proč je pes nervózní poblíž hřbitova? Cítí feromony smutku, zoufalství, beznaděje či hněvu, který tam lidé zanechávají. A cítí to mnohem mocněji než lidé, pes takové věci vycítí i tam, kde si člověk ničeho nevšimne.\n\nJe dokázáno, že jedinec, který je kupříkladu nastrčen do cizího společenství, tak se mu postupně vlivem feromonů mění chování, tedy i povaha, aniž by o tom věděl, neboť když pak tyto subjekty byly z dotyčných společenství zase odebrány, jejich povaha a chování se pomalu vracelo do normálu a samy to popisovaly tak, jakoby je opouštělo něco cizího. Takže z dlouhodobého hlediska jsou feromony schopny měnit i povahu člověka, ale to je logicky dané už evolucí, aby se zástupci jednoho druhu vzájemně shodovali, tak feromony nenápadně mění jejich povahu k obrazu společenství. Stejně to funguje i u hormonů (u žen o 50% rychleji než u mužů). Studie nezvratně prokázaly synchronizaci menstruačních cyklů u dívek např. na koleji k obrazu alfa samice, což je žena s nejsilnějšími feromony, obvykle také s největšími prsy a hezká. Z hlediska evoluce proto, aby se mohly rozmnožovat všechny a samci nedávali přednost těm, které nemenstruují. I muži mají svůj hormonální cyklus, ovšem mnohem stabilnější a studie prokázaly, že muži s větším pohlavním údem jsou ostatním mužům, nehledě na chování, zpravidla sympatičtější, z hlediska evoluce proto, aby se drželi u alfa samce, po kterém přirozeně samice nejvíce prahnou. U zvířat to platí taktéž, jen samozřejmě mnohem silněji, neboť ta se tím řídí bez zásahu rozumu.\n\nU lidí – jak už bylo výše avizováno – slouží feromony ale především k afrodiziakálním účinkům, neboť vzhled muže/ženy není zdaleka jediným koitálním stimulantem. Jsou to právě feromony, co především řídí instinkty potenciálních sexuálních partnerů/partnerek v závislosti na jejich zdraví, plodnosti a hormonálnímu rozpoložení, proto lidem mohou některé ženy/muži připadat mnohem více atraktivní než jiné/jiní, přestože zdaleka nejsou tak krásné/krásní.\n\nZjistilo se také, že ve feromonech je uložena nějakým způsobem i DNA, neboť většině testovaných subjektů se nějak podařilo najít svoje tričko i se svázanýma očima. Jenže vzhledem k tomu, že zatím neexistuje přístroj, který by dokázal zachytit DNA z feromonů, zůstávají tyto studie nepotvrzeny.\n\nExistují jedinci, kteří mají vomeronasální orgán natolik výjimečně silný, že dokáží vycítit náladu a pocity člověka, aniž by se na něj podívali, nebo někoho najít jen na základě feromonového zápachu, který cítí pouze podvědomě, nebo perfektně odhadnout povahu člověka na první pohled. Někdo to nazývá vhled, prozíravost či \"Čtu v lidech jako v otevřených knihách.\", ale věda už zjistila, že tito lidé nejsou žádná média, telepati či vyvolení, ale že jde o výjimečné cítění právě feromonových látek. Bohužel těchto jedinců je natolik málo, že studie na toto téma jsou stále nepotvrzené a pravděpodobně ještě dlouho budou. Ale na základě toho už léta koluje spekulace, že ve feromonech lidí je přinejmenším stejné množství informací jako u hmyzu, pouze to lidé nedokáží vycítit, jinak že se ve feromonech vyskytují informace o povaze, náladě, genomu, hormonech, zdraví i DNA každého jedince. Podobně jako kdysi teorie, že se země otáčí kolem slunce a ne naopak, nyní neexistují prostředky, jak tuto hypotézu spolehlivě potvrdit. Faktem zůstává, že stejná teorie koluje i o samotné DNA, tedy krvi, orgánech a vůbec celém těle, neboť na jedincích, kteří získali cizí orgány, se projevila minimálně nějaká část povahy dárce. Ale zatím je to stále jen hypotéza, která se nedá prokázat ani u krve či orgánů, natož pak u feromonů. Ovšem vzhledem zase k tomu, že dříve si lidstvo mohlo o tom, že zjistí DNA ze staletých koster, mohlo nechat zdát a nyní je to normální, je i teorie o informacích v krvi či feromonech pouhou otázkou času.\n\nNejodvážnější hypotézou v této oblasti je, že v krvi i ve feromonech jsou nejen informace uvedené výše, ale úplně \"všechny\" informace o daném jedinci, jméno, myšlenky a vůbec informace o celém životě, které by bylo možné s výjimečně až nereálně silným vomeronasálním orgánem číst. (Někdo by tomu mohl říkat i telepatie.) Traduje se, že by se dal vytvořit takto silný syntetický vomeronasální orgán (který by se pravděpodobně využíval hlavně při výslechu), ale stejně tak se dá i říct, že se dá vyrobit gigantická elektrárna přímo na slunci nebo terraformovat jiné planety. Logicky to možné je, stejně jako cestování mezi galaxiemi, ale neexistují pro nic takového prostředky. Tato teorie se opírá o výjimečné jedince, kteří dokázali od pohledu opakovaně nějak odhadnout jméno zcela cizího člověka, jakoby ho prostě cítili. Dále o subjekty, u kterých za pomoci hypnózy byly vyvolány matné vzpomínky a myšlenky jejich předků (většinou otců či babiček), o kterých nemohli sami nic vědět. Nebo proč se už odmalička lidé tak rychle naučí svůj rodný jazyk, zatímco cizí jazyky už ne, i když už jsou pak mentálně mnohem vyspělejší? Někteří vědci věří, že protože jej znali jeho předkové a uměli jej, tak to pro děti nebylo jako učení úplně od znovu, ale spíš jako obnova ztracených vzpomínek (\"déjà vu)\", které se obnovily tak snadno, protože předkové je nosili v hlavě pořád a používali je, což podporuje teorii, že genom může obsahovat nejen informace o stavbě těla, části povahy a jiných dědičných vlastnostech, ale i relativně konkrétní data.\n"}
{"id": "388026", "url": "https://cs.wikipedia.org/wiki?curid=388026", "title": "Mini-Europe", "text": "Mini-Europe\n\nMini-Europe je zábavní park s nejméně 350 modely známých budov Evropy ležící kousek od Atomia v Bruselu. Všechny zmenšeniny jsou v poměru 1:25 a jsou zde budovy z dohromady více než 80 měst EU. Park zabírá 24 000 m².\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "388034", "url": "https://cs.wikipedia.org/wiki?curid=388034", "title": "Jiří Popper", "text": "Jiří Popper\n\nJiří Popper (22. května 1930 Praha – 13. ledna 2013 Gattikon, Švýcarsko) byl český zpěvák působící v žánru pop music. Začínal v Kühnově dětském sboru. Odmaturoval na obchodní akademii a studoval sólový zpěv. Vystupoval také s orchestrem Jiřího Procházky a v pražské Alhambře. Jeho popularita kulminovala v 50. a 60. letech 20. století (nazpíval např. písně \"Marina\", \"Čas je běžec dlouhým krokem\", \"Bílou tmou\", \"Babatschi\", \"Vám\"). Díky svým jazykovým schopnostem byl také velice populární v obou částech Německa, v NDR moderoval krátce rozhlasový pořad \"Ein Koffer voll Musik\" (\"Kufr plný hudby\").\n\nPo srpnové invazi vojsk Varšavské smlouvy do Československa v roce 1968 opustil vlast a emigroval do Švýcarska, kde se živil jako vydavatel a pracoval v pojišťovně. Po roce 1989 se opět vracel do Čech. Od odchodu do penze žil ve Španělsku. Rok před smrtí se kvůli onemocnění vrátil do Švýcarska.\n\n"}
{"id": "388037", "url": "https://cs.wikipedia.org/wiki?curid=388037", "title": "Piłsudského mohyla", "text": "Piłsudského mohyla\n\nPiłsudského mohyla (pol. \"Kopiec Józefa Piłsudskiego\" nebo také \"Kopiec Niepodległości\", \"Kopiec Wolności\", \"Sowiniec\") je jedna ze čtyř krakovských mohyl navršených polským národním hrdinům. Je věnovaná maršálkovi Jozefu Piłsudskému. Mohyla je navršena na kopci Sowiniec, který leží v západní části Krakova ve čtvrti Zwierzyniec. Ze čtyř krakovských mohyl je nejmladší a největší.\n\nV roce 1934 navrhl Svaz polských legionářů vztyčení mohyly jako vzpomínky na národní boje za nezávislost. Ve Varšavě byla pro výstavbu mohyly sestavena zvláštní komise, do jejíhož čela byl jmenován plukovník Walery Sławek. Rozhodnutí o stavbě mohyly bylo krakovskými radními schváleno 5. července 1934 . Práce dle projektu architekta Franciszka Mączyńského byly zahájeny 6. srpna 1934 .\n\nPo smrti maršála Piłsudského byla mohyla pojmenována jeho jménem. Vršení mohyly bylo dokončeno 9. července 1937. V mohyle byly uloženy kousky země ze všech bojišť první světové války, na kterých bojovali Poláci. Za tímto účelem bylo do Krakova přivezeno více než 3 tisíce uren se zeminou. Některé z nich se dodnes nacházejí v Historickém muzeu města Krakova. V roce 1941 vydal polský generální guvernér Hans Frank rozkaz mohylu zbořit. Tento rozkaz však nebyl nikdy realizován .\n\nPo druhé světové válce se komunisté snažili, aby se o mohyle příliš nemluvilo. Okolí kopce bylo zalesněno a v roce 1953 byla pomocí tanku z vrcholku kopce odstraněna žulová deska, na níž byl vyryt legionářský kříž. Současně byl poškozen povrch mohyly. V roce 1981 byla zahájena velká akce obnovy mohyly. Na úpatí byly uloženy kousky země z bojišť druhé světové války . \n\n\n\n"}
{"id": "388043", "url": "https://cs.wikipedia.org/wiki?curid=388043", "title": "Karl Menger", "text": "Karl Menger\n\nKarl Menger (13. ledna 1902, Vídeň – 5. října 1985, Highland Park v Illinois) byl rakouský matematik, jednalo se o syna ekonoma Carla Mengera.\n\nZabýval se oblastí algebry, topologie, teorií křivek a prostoru, a zabýval se všeobecnou teorií prostoru a prostorových útvarů. Kromě toho se zabýval i otázkou etiky a formálními studiemi lidských vztahů. Známým se stal především díky tzv. mengerově houbě, která je podle něj pojmenována. Menger se učil u Hanse Hahna a promoval v roce 1924 na Vídeňské univerzitě. Spolu s Arthurem Cayleyem založil distanční geometrii.\n\nV roce 1927 dokázal výrok z oblasti teorie grafů o souvislosti mezi disjunktními cestami a oddělenými rohovými množinami v grafech, která je známá jako Mengerova věta.\n\nOd roku 1928 do roku 1936 pracoval jako univerzitní profesor geometrie ve Vídni a byl členem Vídeňského kroužku. Mezi léty 1937 a 1946 byl profesorem matematiky na University of Notre Dame v Indiana (USA), od roku 1946 profesorem na Illinois Institute of Technology v Chicagu.\n\nDalší oblastí, kterou se ve výzkumu zabýval byly nepřesné množiny (\"fuzzy theory\"). Taktéž se zabýval Petrohradským paradoxem a jeho aplikací do užité vědy a ekonomie, později přispěl s Oskarem Morgensternem k vývoji teorie her.\n\n"}
{"id": "388044", "url": "https://cs.wikipedia.org/wiki?curid=388044", "title": "Tygři osvobození tamilského Ílamu", "text": "Tygři osvobození tamilského Ílamu\n\nTygři osvobození tamilského Ílamu ( , odtud zkratka LTTE), většinou jen Tamilští tygři, byla militantní separatistická organizace, která od 70. let 20. století do roku 2009 vedla násilnou separatistickou kampaň proti vládě Srí Lanky. Usilovala o vytvoření samostatného tamilského státu na severu Srí Lanky. Boje vstoupily do dějin pod označením občanská válka na Srí Lance. Zakladatelem Tamilských tygrů byl Vellupiláj Prabhakaran.\n\nMnoho států považovalo organizaci za teroristickou (mimo jiné Indie, státy Evropské unie a Spojené státy americké).\n\nV sobotu 16. května 2009 se Tamilští tygři po 26 letech definitivně vzdali. Tygři osvobození tamilského Ílámu bojovali za svůj nezávislý stát se zbraní v ruce od roku 1983. V roce 2007 ovládali asi 15 tisíc kilometrů čtverečních na severu a východě Srí Lanky. Za 25 let bojů\nsi konflikt vyžádal přes 70 000 mrtvých.\n\nSkupina často páchala teroristické útoky na vojenskou i civilní infrastrukturu, jakož i atentáty na politické a vojenské vedení země. Pří bombových útocích zahynuli srílanský prezident Ranasinghe Premadasu (květen 1993) a indický premiér Rádžív Gándhí (21. května 1991). Mezi jejich největší útoky proti civilistům patří např. velký pumový útok na Centrální banku v Kolombu z 31. ledna 1996, při kterém zahynulo 91 lidí, či masakr sinhálských civilistů ve městě Anuradhápura 14. května 1985, který si vyžádal 146 obětí.\n\nDo své porážky byla LTTE jednou z nejorganizovanějších a materiálně nejzabezpečenejších teroristických organizaci na světě. Měla rozvinuté vlastní námořnictvo, tzv. \"Mořské tygry\" pod vedením \"Plukovníka Soosaie\" (zahynul spolu s V. Prabhakaranem), zahrnující desítky bojových člunů a několik transportních lodí, přičemž jejich personál tvořilo přes 2000 mužů a žen. Pravděpodobně jako jediná teroristická organizace měla LTTE i vlastní vojenské letectvo - \"Vzdušné tygry\", které však nebylo velmi efektivní a zahrnovalo jen několik menších upravených strojů typu Zlín Z-43 a Cessna. Nejobávanějším ozbrojeným křídlem LTTE byla speciální sebevražedná jednotka známá jako \"Černí tygři\", která byla odpovědná za stovky sebevražedných atentátů. Území, které bylo pod kontrolou Tamilských tygrů, fungovalo v podstatě jako samostatný, normálně fungující stát. LTTE tam měli vlastní úřady, soudy, civilní policii i banky, provozovali vlastní rádiovou a televizní stanici. Finance pro své aktivity si LTTE zajišťovala hlavně výběrem daní v ní kontrolovaných oblastech, ale i námořním pirátstvím a obchodem se zbraněmi. Výraznou finanční podporu dostávala i od Tamilů žijících v zahraničí (hlavně v západní Evropě a USA).\n\n"}
{"id": "388049", "url": "https://cs.wikipedia.org/wiki?curid=388049", "title": "Egejský region", "text": "Egejský region\n\nEgejský region () je jeden ze sedmi regionů Turecka. Nachází se na západní části země. Na západě hraničí s Egejským mořem (turecky Ege Denizi), na severu s Marmarským regionem, na jihu se Středomořským regionem a se Střední Anatolií na východě.\n\n\n"}
{"id": "388050", "url": "https://cs.wikipedia.org/wiki?curid=388050", "title": "Samospráva Středočeského kraje 2008-2012", "text": "Samospráva Středočeského kraje 2008-2012\n\nVláda Středočeského kraje 2008–2012 vzešla z voleb do zastupitelstev krajů, které se uskutečnily 17. a 18. října 2008. Jejich termín vyhlásil prezident České republiky 16. července 2008.\n\nStředočeský kraj\nV krajských volbách roku 2008 při volební účasti 42,14 % (tedy o více než 10% vyšší než v roce 2004, kdy byla účast pouhých 30,73%, i v roce 2000, kdy účast byla 32,77% - v obou předchozích krajských volbách zvítězila v SČ kraji ODS vedená Petrem Bendlem) zvítězila s 35,16 % (139 564 hlasy) ČSSD a porazila tak dosavadní krajskou koalici - ODS prohrála s 32,81% (130 242 hlasy), její tamější koaliční partneři, KDU-ČSL a SNK-ED, se v rámci \"Koalice pro Středočeský kraj\" do zastupitelstva vůbec nedostali (s 3,44 % - 13 671 hlasy), další koaliční partner, US-DEU, v těchto volbách už ani nekandidoval. David Rath svého soupeře hejtmana Bendla porazil i v preferenčních přednostních hlasech. Získal 18,85 % (26 313) - 2. nejlepší výsledek v přednostních hlasech v krajských volbách 2008, zatímco Bendl 17,99 % (23 443) přednostních hlasů.\n\nNásledovalo povolební jednání o krajské vládní koalici, během kterého zcela zkrachovala možná dohoda o podpoře ze strany ODS.\n\nV pondělí 24. listopadu 2008 byl Rath na ustavujícím zasedání zastupitelstva Středočeského kraje zvolen hejtmanem 36 hlasy (26 sociálních demokratů a 10 komunistů) z celkového počtu 65 zastupitelů. Proti hlasovalo 25 zastupitelů ODS a 4 zastupitelé Nezávislých starostů pro kraj. Z tohoto zasedání vzešla i nová krajská rada, složená převážně z představitelů ČSSD. Zasedání provázely vzájemné slovní přestřelky občanských a sociálních demokratů, proti Rathově zvolení demonstrovali před zastupitelstvem 3 Bendlovi příznivci, protestovat přišli i odpůrci bývalého hejtmana. \n\nNesouhlas s Rathovým zvolením vyjádřil na zasedání příznivec bývalého hejtmana Bendla, starosta Panenských Břežan Holík, který také inicioval výzvu s cílem poděkovat a vyslovit podporu dosavadnímu vedení kraje. Výzvu podepsalo 37 starostů a místostarostů obcí ze Středočeského kraje, z nichž 15 je zvolených za ODS, 3 za KDU-ČSL (tedy za strany bývalé krajské koalice) a zbytek jsou nezávislí. Od Holíkovy prezentace výzvy a emocionálního vystoupení proti Rathovi se záhy distancovala starostka Votic Kocurová (KDU-ČSL), jedna ze signatářek výzvy, podle které měl její podpis vyjadřovat souhlas s tím, že s bývalým krajským vedením nemělo její město žádný problém. Podle krajské zastupitelky za KSČM Nekovářové ze Všejan za Mladoboleslavsko, jejichž místostarostka Svobodová za ODS je také signatářkou výzvy, zde nikdo o petici ani nevěděl.\n\nJeště tentýž den, co byl David Rath zvolen hejtmanem, nová krajská vláda jednomyslně odvolala předsedy představenstev pěti krajských nemocnic v Benešově, Kolíně, Kladně, Mladé Boleslavi a Příbrami. Mezi členy těchto představenstev figurovali lidé spojení s ODS i někteří významní členové této strany - europoslanec Milan Cabrnoch se svým bratrem, primátor Mladé Boleslavi a krajský zastupitel Nwelati, poslanec Plášil nebo exministr zdravotnictví a poradce exhejtmana Bendla Luděk Rubáš.\n\nNěkteří členové představenstva nesouhlasili s urychleností takovéhoto odvolání. Podle Ratha byla výměna managementu nutným krokem, bez něhož by se jim nepodařilo splnit předvolební sliby v oblasti zdravotnictví. Rath pohrozil, že odvolané ředitele za jejich hospodářskou činnost nechá vyšetřovat policií. Dále uvedl, že podle prvních návštěv auditorů ve středočeských nemocnicích chybějí smlouvy.\n\nO měsíc později dále vyšlo na povrch, že bývalé vedení benešovské nemocnice s ředitelem Ing. Petríkem v čele si vyplatilo odstupné ve výši 6 miliónů korun (Petrík osobně obdržel 2 milióny korun, přičemž za rok 2008 si vydělal celkově 3,6 miliónů korun a jeho měsíční plat tvořil 167 tisíc korun. Stalo se tak bez vědomí rady kraje i dozorčí rady nemocnice. Nemocnice sama dnes hospodaří ve ztrátě minus 35 miliónů korun. Bývalý hejtman Bendl se od rozhodnutí Petríka distancoval, označil ho za amorální a dodal, že o něm vůbec nevěděl. Přitom Miroslav Petrik byl a je stejně jako Bendl členem ODS, za Bendlovy krajské vlády pracoval několik let jako vedoucí zdravotnického odboru krajského úřadu a do funkce ředitele benešovské Nemocnice Rudolfa a Stefanie jej jmenovala tehdejší pravicovou koalicí ovládaná Rada Středočeského kraje. Podle tehdejšího Bendlova náměstka pro zdravotnictví Kantůrka měl Petrikův příchod do benešovské nemocnice znamenat \"zachování kontinuity a jistotu, že se v tomto zařízení podaří i v budoucnu naplňovat koncepci zdravotnictví Středočeského kraje, na jejímž vytvoření se sám významnou měrou podílel.\" Bendlova Krajská rada navíc takovouto formu odměňování, jakého se bývalé vedení benešovské nemocnice dopustilo, umožnila tím, že nechala převést benešovskou nemocnici z příspěvkové organizace na obchodní společnost. A v obchodních společnostech je běžnou normou, když si jejich manažéři sami určují výši svého odchodného. Případ benešovské nemocnice chce kraj předat policii a pokusí se získat peníze zpět. Podle Ratha nastala podobná situace na Kladně, v této záležitosti ale šlo už o sumy v řádu desetitisíců a statisíců. \n\nHejtman Rath nechal odvolat i zástupce kraje v Bruselu Hnízda, kterého nahradil člen ČSSD Semerád. \n\n27. listopadu 2008 se Rath rozhodl překreslit plány modernizace kladenské nemocnice - místo původních třech nových pavilonů se má postavit pouze jeden a ušetřené peníze se tak investují do generální rekonstrukce staré budovy nemocnice.\n\nV pondělí 15. prosince 2008 byl na jednání krajského zastupitelstva schválen rozpočet na rok 2009. Kraj tak bude příští rok hospodaři s vyrovnaným rozpočtem ve výši 18,8 miliardy korun. Z rozpočtu vydá hejtmanství zhruba 80 miliónů korun na úhradu zdravotnických poplatků za hospitalizaci a ošetření pacientů v krajských nemocnicích i za poplatky za pohotovost a za položku na receptu v lékárnách krajských nemocnic od 1. ledna 2009. Od záři 2009 by se měla z rozpočtu zavést bezplatná autobusová a vlaková doprava pro žáky a studenty do 19 let. \n\nVe stejný den, co zastupitelstvo schválilo rozpočet, představilo Rathovo vedení své programové prohlášení, ve kterém na příští čtyři roky slibuje převedení krajských nemocnic z akciových společností na jedno veřejné neziskové zdravotnické zařázení, zvýšení průměrných platů lékařů a zdravotních sester, devítimiliardovou investicí do oprav středočeských silnic, zřízení Fondu rozvoje obcí, zvýšení kapacit v domovech pro seniory, zřízení krajské veřejné školy, nárůst nových cyklostezek nebo obnovení provozu zubních i lékařských pohotovostí. Na návrh KSČM zastupitelé prosadili i usnesení, odmítající umístění amerického vojenského radaru v Brdech.\n\nRath později ještě přislíbil, že zavede v kraji novinku v podobě rozvážkové služby léků přes telefon. Nemocnice by tak posílaly autem léky pacientům přímo domů, od určitého objemu léků by byla rozvážka zdarma. \n\nDavid Rath si nadále ponechal svůj poslanecký mandát, hodlá se však vzdát funkce předsedy sněmovního zdravotního výboru. Z jednoho svého platu hodlá vytvořit vlastní podpůrný program, ze kterého chce přispívat občanům na různé potřeby.\n\nV pěti nemocnicích Středočeského kraje se přestaly platit zdravotnické poplatky jako ve vůbec prvním kraji v ČR. V každé z pěti středočeských nemocnic, kde se to zavedlo, se pacientům někde povinně vydává darovací smlouva. Přitom je na vůli pacientů, zda poplatek uhradí či ne. Většina pacientů však v prvních dnech fungování systému proplácení poplatků krajem možnosti léčby zdarma využívalo.\n\nPrůběh vládnutí \n\nProplácení zdravotnických poplatků si stejně jako v ostatních krajích vyžádalo řadu žalob od soukromých lékárníků, kteří kraj obviňují z porušování pravidel hospodářské soutěže. Počátkem dubna 2009 Městský soud v Praze vyhověl žalobě firmě Simpsons, provozující lékárnu blízko mladoboleslavské nemocnice, která si stěžovala na úbytek pacientů z důvodu proplácení poplatků v lékárnách zřizovaných krajem. Středočeský kraj tak od té doby nemůže proplácet poplatky za léky v mladoboleslavské nemocniční lékárně. Rozsudek soudu velice pozitivně přivítalo pravicí řízené Ministerstvo zdravotnictví. Rath rozhodnutí soudu označil za asociální vůči pacientům a za v rozporu s Ústavou ČR. Soud tak měl zakázat poskytování daru lidem, což je pro něj minimálně kontroverzní. Následně vyvěsil v nemocničních lékárnách cedule, podle kterých by se pacienti ohledně zákazu proplácení poplatků měli informovat u soudkyně Vackové, která vznesla inkriminovaný verdikt. Na cedulích bylo uvedeno i její telefonní číslo. Soudcovská unie označila tento Rathův čin za protiústavní, což ale vyvrátil profesor ústavního práva z Univerzity Karlovy Václav Pavlíček. Na celou záležitost posléze reagovala malá neparlamentní strana Liberálové.cz, která v reakci na Ratha uveřejnila pro změnu jeho telefonní číslo na svém webu. Rath akci Liberálů označil za infantilní klukovinu a upozornil na to, že je rozdíl mezi služebním a osobním telefonem. Kraj zveřejnil veřejně číslo na Ústřednu Městského soudu v Praze, zatímco Liberálové soukromé číslo Davida Ratha. Podle Ratha se strana chtěla jen zviditelnit, protože ji nikdo nevolí a nezná. Osobně jej potěšil velký zájem příznivců, kteří se mu po zveřejnění jeho čísla dovolali nebo mu psali SMS. Velký počet vulgárních zpráv mu nevadil, kvůli neustálému vyzvánění byl však donucen jistý čas nezvedat telefony. Ačkoliv rozsudek soudu se vztahoval pouze k mladoboleslavské nemocniční lékárně, Středočeský kraj však na čas přestal proplácet poplatky ve všech krajských lékárnách s ohledem na zmatečnost soudního verdiktu. Středočeský kraj a Oblastní nemocnice Mladá Boleslav se proti rozsudku soudu odvolaly. Od počátku května jsou místo proplácení regulačních poplatků návštěvníkům krajských lékáren poskytovány slevové kupony ve výši 30 Kč, které oficiálně poskytují nemocnice, zatímco od kraje dostávají dotace. Zájem o slevové kupony byl hned na začátku jejich zavedení stoprocentní. \n\nV pátek 8.5.2009 v 8:00 byl díky krajské vládě znovu zahájen provoz zubní pohotovosti v Příbrami, který byl zastaven v roce 2007, kdy v kraji vládl Bendl a ODS, což se velice dotklo obyvatel Příbrami. Pohotovost bude fungovat vždy o víkendech a o svátcích, v budoucnu by měla být k dispozici i o večerech ve všedních dnech.\n\nZdravotní pojišťovny udělují krajským nemocnicím pokuty za proplácení regulačních poplatků. Rath pojišťovnám pohrozil, že v případě volebního vítězství ČSSD v předčasných volbách na podzim 2009 je všechny zruší a sloučí se Všeobecnou zdravotní pojišťovnou. Podle médií Rath oddaluje evropské dotace ve Středočeském kraji. Rath se brání, že finanční prostředky určené církevním organizacím jsou pochybné svou nehospodárností a neudržitelností.\n\nV pondělí 2. června 2009 byla v souladu s předvolebním slibem ČSSD po tříměsíční rekonstrukci slavnostně otevřena zubní pohotovost v krajské nemocnici Rudolfa a Stefanie v Benešově, kterou nechali uzavřít exministr Julínek s exhejtmanem Bendlem. Náklady na rekonstrukci pohotovosti se vyšplhaly na téměř 5 milionů korun, z čehož 4 miliony zaplatil Středočeský kraj. Její provoz bude také doplněn praktickou výukou studentů stomatologie ve spoluprací s UK v Praze.\n\nPodle Asociace krajů České republiky měl Středočeský kraj k 31. říjnu 2011 dluh 3,2 miliardy korun, nejvíce ze všech krajů, přičemž za vlády Davida Ratha došlo k ztrojnásobení dluhu. Rath odmítl, že by kraj zadlužil; dluhy prý ve skutečnosti zavinil jeho předchůdce Petr Bendl. Podle Karla Machovce, místopředsedy krajského finančního výboru, byla skutečná výše dluhu vyšší, přes deset miliard korun, a „\"[středočeský] region čekají velmi krušné časy\"“.\n"}
{"id": "388055", "url": "https://cs.wikipedia.org/wiki?curid=388055", "title": "Astronomická olympiáda", "text": "Astronomická olympiáda\n\nAstronomická olympiáda je česká soutěž určená zájemcům o přírodní vědy, o astronomii, o soutěžení, všem s chutí poměřit si svoje znalosti. Probíhá na základních školách, víceletých gymnáziích a středních školách tříkolově. Mladším řešitelům nabízí netradiční pojetí přírodovědné soutěže, ať už možností používat libovolné pomůcky ve školním kole nebo praktickými úlohami v druhém kole. Středoškolská kategorie nabízí náročnější úlohy. Na finále kategorií EF a GH tradičně navazuje soustředění pro nejúspěšnější řešitele s cílem vybrat českou delegaci na Mezinárodní astronomickou olympiádu. Astronomickou olympiádu pořádá Česká astronomická společnost. Olympiáda je podporována Ministerstvem školství, mládeže a tělovýchovy jako soutěž v kategorii A. \n\nAstronomická olympiáda byla poprvé vyhlášena ve školním roce 2003/2004 v kategorii EF pro 8. a 9. třídy základních škol a odpovídající ročníky na víceletých gymnáziích. Ve 4. ročníku 2006/2007 se rozrostla o kategorii GH pro 6. a 7. třídu základních škol a v 5. ročníku 2007/2008 o kategorii CD pro 1. a 2. ročníky středních škol.\nŠkolní kolo trvá 40 minut a žáci jej řeší ve škole pod dohledem učitele nebo v rámci astronomického kroužku na některé z blízkých hvězdáren. Školní kola probíhají od poloviny září do poloviny prosince.\n\nÚlohy korespondenčního kola řeší soutěžící samostatně doma, na vypracování mají 2,5 měsíce \n(leden – polovina března).\n\nNejlepší účastníci korespondenčního kola jsou pozváni do celostátního finále (zpravidla 25 řešitelů v každé kategorii). To se koná v Ostravě (kategorie CD) a Praze (kategorie EF, GH) ve druhé polovině května.\n\nNa finále kategorií CD a EF navazuje soustředění, dříve se konávalo na hvězdárně ve Valašském Meziříčí, v posledních několika letech probíhá v Louňovicích pod Blaníkem zhruba v polovině června, na kterém jsou mimo jiné navrženi kandidáti na účast na Mezinárodní astronomické olympiádě (IAO) a popřípadě na Mezinárodní olympiádě v astronomii a astrofyzice (IOAA).\n\nMezinárodní astronomická olympiáda (IAO) trvá 9 dnů a koná se zpravidla mezi 23. zářím a 22. listopadem. Z XII. IAO v roce 2007 přivezla česká reprezentace jedno stříbro, z XIII. IAO v italském Terstu 2 bronzy a z XIV. IAO, která se konala od 8. do 16. listopadu 2009 v čínském Hangzhou, 2 stříbrné a 3 bronzové medaile.\n\n2007:\n\n2008:\n\n2009:\n\n2010:\n2011:\n\n2012:\n\n2013:\n\n2014:\n\n2015:\n\n2016:\n\n2017:\n2018:\n\n2010:\n\n2011:\n\n2012:\n\n2013:\n\n2014:\n\n2015:\n\n2016:\n\n2017:\n2018:\n\n\n2019:\n\n\n\n"}
{"id": "388056", "url": "https://cs.wikipedia.org/wiki?curid=388056", "title": "Delta III (raketa)", "text": "Delta III (raketa)\n\nDelta III byla americká nosná raketa. První start se uskutečnil v roce 1998 a skončil 80 sekund po startu explozí. Po tomto neúspěchu raketa odstartovala ještě 2krát. Nejprve raketa odstartovala úspěšně, ale další start se stal koncem tohoto typu rakety.\n\nPrvní stupeň měl jeden raketový motor RS-27A. Spaloval kapalný kyslík a RP-1. Na stupni bylo zavěšeno 9 návěsných motorů GEM-46 na tuhé palivo. Druhý stupeň měl jeden motor RL-10B na kapalný vodík a kyslík. Aerodynamický kryt měl průměr 4 metry. Ve srovnání s Deltou II se projekt dočkal konce 2 roky po prvním startu. Raketa letěla jen třikrát, přičemž se jen poslední start zdařil. Je nutno poznamenat, že Delta II létala 29 let (první start roku 1989), což je ve srovnání s Deltou III velký úspěch. V dnešní době zaujímá místo Delty III Delta IV a Atlas V.\n\n\n"}
{"id": "388058", "url": "https://cs.wikipedia.org/wiki?curid=388058", "title": "Édouard Branly", "text": "Édouard Branly\n\nÉdouard Eugène Désiré Branly (23. říjen 1844 – 24. březen 1940) byl francouzský vynálezce a fyzik. \n\nByl profesorem fyziky na katolické Universitě v Paříži. Je znám především svým přínosem v oblasti bezdrátové telegrafie a vynálezem kohereru v roce 1890. Z jeho vynálezu čerpali známí fyzici, jako Nikola Tesla, Guglielmo Marconi a John Ambrose Fleming. Několikrát byl navržen na Nobelovu cenu. \n\nPři hlasování o přijetí do Francouzské akademie věd byl Branly 16. ledna 1911 přijat s náskokem pouhého jednoho hlasu (až při druhém hlasování) před Marií Curie-Skłodowskou. Ta v prosinci téhož roku dostala svou už druhou Nobelovu cenu. Po Branlyově smrti byl na uvolněné místo v Akademii zvolen Frederic Joliot – zeť Marie Curieové.\n\n\n"}
{"id": "388059", "url": "https://cs.wikipedia.org/wiki?curid=388059", "title": "Raketový batoh", "text": "Raketový batoh\n\nRaketový batoh (též \"Jetpack\" či \"Jet pack\") je stroj umožňující let osobě, která ho nese na svých zádech (zpravidla). Obdobu raketového batohu je manévrovací jednotka (\"Manned Maneuvering Unit\"), kterou používají astronauti při výstupu do vesmíru.\n\nPrincip tohoto způsobu létání se objevil ve 20. letech 20. století v žánru sci-fi a v 60. letech umožnil technologický pokrok první pokusy o jeho realizaci. Pro armády byla myšlenka autonomně létajících vojáků zajímavá, zavedení takového systému ale brání jeho technická nedokonalost, malá rychlost a vytrvalost, přičemž svůj význam má rovněž zranitelnost jeho pilotů. Lepší je použít trysky z obou stran(kolem člověka) pro lepší vyvážení.\n\nZařízení obsahuje nádrž na palivo (je poměrně omezené množství), raketový motor (někdy též proudový motor či pístový motor), systém řízení a ovládací panel. Batoh vynese majitele nad zem a poletuje podle ovládání.\n\nIdea tryskového batohu se zřejmě poprvé objevila roku 1928 v novele \"Armageddon 2419 A. D.\" od Philipa Francise Nowlana. Reálně se vývojem takového systému zabývala Třetí říše v době druhé světové války. Od 50. let raketový batoh vyvíjela též americká armáda v rámci projektu Grasshopper. Projekt však skončil neúspěchem, ale různé projekty na něj navázaly, například Rocket Belt společnosti Bell.\n\nRaketový batoh typu Bell Rocket Belt použil Sean Connery jako agent 007 v bondovce \"Thunderball\".\n\n"}
{"id": "388063", "url": "https://cs.wikipedia.org/wiki?curid=388063", "title": "Seznam vesnic v Česku založených v rámci raabizace", "text": "Seznam vesnic v Česku založených v rámci raabizace\n\nSeznam vesnic v Česku založených v rámci raabizace je seznam vesnic na území Česka, které byly založeny nebo obnoveny v rámci raabizace (1773–1790).\n\n\n\n\n"}
{"id": "388064", "url": "https://cs.wikipedia.org/wiki?curid=388064", "title": "Fed Cup 2008 – Světová skupina II", "text": "Fed Cup 2008 – Světová skupina II\n\nSvětová skupina II je druhou nejvyšší úrovní ve Fed Cupu. Vítězové ještě tento rok hráli v baráži o Světovou skupinu, zatímco poražené týmy hrály v baráži o udržení ve Světové skupině II.\n"}
{"id": "388067", "url": "https://cs.wikipedia.org/wiki?curid=388067", "title": "Mykola Milčev", "text": "Mykola Milčev\n\nMykola Mykolajovič Milčev (: \"\", *3. listopadu 1967, Oděsa) je ukrajinský sportovní střelec a olympijský vítěz v disciplíně skeet na olympiádě 2000 v Sydney.\n\nVystudoval státní univerzitu v Oděse.\n\nPřed olympijskými hrami v Sydney byl jeho největším úspěchem zisk stříbra na mistrovství Evropy.\n\nV Sydney trefil Milčev všech 150 terčů a vyrovnal absolutní světový rekord. O dva terče porazil českého reprezentanta Petra Málka.\n\nV roce 2007 se stal místopředsedou Všeukrajinské federace sportovní střelby a sportingu VSSS.\n"}
{"id": "388070", "url": "https://cs.wikipedia.org/wiki?curid=388070", "title": "Musée Édouard Branly", "text": "Musée Édouard Branly\n\nMusée Édouard Branly (česky \"Muzeum Édouarda Branlyho\") je muzeum shromažďující práci zakladatele rádiové komunikace Edouarda Branlyho (1844–1940). Nachází se v 6. obvodě v Paříži v Katolickém institutu na adrese \"Rue d'Assas\" č. 21.\n\n\n"}
{"id": "388073", "url": "https://cs.wikipedia.org/wiki?curid=388073", "title": "Středomořský region", "text": "Středomořský region\n\nStředomořský region () je jeden ze sedmi regionů Turecka. Na západě sousedí s Egejským regionem, na východě Jihovýchodní Anatolie, na severu Střední Anatolie a na jihu jej obklopuje Středozemní moře.\n\n\nPočet obyvatel regionu se blíží 10 milionům. V létě, z důvodu turistického ruchu (zejména ve středisku Antalya, Alanya, Side, Kas (Turecko), Kalkan) počet obyvatel podstatně přibývá.\n\nVe Středomořském regionu jsou Středozemní klima teplé, relativně vlhké zimy a horká, suchá léta. V zimě teploty mohou dosáhnout až 24° C a v létě přesahují přes 30° C.\n\n"}
{"id": "388074", "url": "https://cs.wikipedia.org/wiki?curid=388074", "title": "Generální guvernér", "text": "Generální guvernér\n\nGenerální guvernér (anglicky Governor-general, resp. Governor General, francouzsky gouverneur général, rusky Генера́л-губерна́тор) je právně-politický titul, který označuje úřední osobu, která plní funkci zástupce hlavy státu, resp. monarchy v určité správně-politické oblasti nebo zemi.\n\nV anglosaském světě se užívá titulu General-Governor, resp. General Governor. Jedná se o funkci nejvyššího zástupce Koruny například v dominiích Velké Británie, jako je Austrálie, Nový Zéland nebo Kanada, dříve také v Indii. Titul i funkce jsou úzce svázány s dějinami koloniální správy. Titul generálního guvernéra se ale objevuje po roce 1703 také v Rusku. V kontextu ruských dějin bývá také uváděn v poruštěné formě jako generální gubernátor. \n\nMimo Evropu byla funkce a titul zavedena například v souvislosti s koloniální expanzí Japonska pro Tchaj-wan (1895–1945) a Koreu (1910–1945). Jako generální guvernér je též překládán titul \"cung-tu\" používaný v čchingské Číně pro úředníky pověřené celkovým řízením jedné nebo více provincií.\n\nBritský generální guvernér je formálním zástupcem britského panovníka v zemi. Funkce byla nejprve vytvořena v souvislosti s reformou britské koloniální správy na začátku 20. století, v rámci které se z Kanady a Austrálie staly dominia. Kanada měla prvního generálního guvernéra již v roce 1867, Austrálie v roce 1901 a Nový Zéland v roce 1917. Dnes má britská Koruna celkem 15 generálních guvernérů, mezi které patří:\nFunkce generálního guvernéra jsou v současné době spíše formálního a reprezentativního charakteru, i když je existence monarchie například v Kanadě a v Austrálii v posledních desetiletích zpochybňována. V posledních třiceti letech tuto funkci zastávají stále častěji ženy: v Kanadě to byla Michaëlle Jeanová (od roku 2005) a v Austrálii Quentin Bryceová (od 2008). Ve většině případů je generální guvernér jmenován královnou po poradě nebo na doporučení předsedy vlády země. Výjimkou jsou Papua Nová Guinea a Šalamonouvy ostrovy, kde generálního guvernéra volí parlament.\n\n\n\n\n\n\nV době carského Ruska byl generální gubernátor vojensko-administrativním velitelem správní oblasti (kraje), kterému administrativně podléhali další gubernátoři zahrnutí pod jeho jurisdikci. Zastával nicméně především kontrolní funkce. To se týkalo celkem šest z osmi generálních gubernií Ruské říše k roku 1914. Výjimkou byla Moskva a Petrohrad.\n\nK roku 1914 měla Ruská říše celkem osm generálních gubernátorů (guvernérů):\nFinský generální gubernátor se řídil specifickým statusem a podléhal finskému právnímu systému. Moskevský a petrohradský generální gubernátor měl v jurisdikci pouze oblast Moskvy a Petrohradu a odpovídal přímo panovníkovi bez existence mezistupně gubernátora gubernie nebo oblasti.\n\nUžití titulu a funkce generálního guvernéra je typická především v koloniálním nebo post-koloniálním kontextu. Například v Arubě a na Antilách existuje funkce generálního guvernéra zastupující nizozemskou královnu. Funkce nebyla cizí ani ve francouzském kontextu (např. generální guvernér francouzské Indočíny), Španělům (např. generální guvernér Filipín) nebo Belgičanům (např. generální guvernér Konga).\n\nTitul a funkce se ale objevila také ve válečném Polsku, kde byl oficiálním zástupcem německé moci v letech 1939–1944 také generální guvernér (\"Generalgouverneur für die besetzten polnischen Gebiete\").\n\n"}
{"id": "388082", "url": "https://cs.wikipedia.org/wiki?curid=388082", "title": "Illinois Institute of Technology", "text": "Illinois Institute of Technology\n\nIllinois Institute of Technology (zkráceně IIT) je technická vysoká škola v Chicagu, která byla založena roku 1890. Vzdělává se na ní průměrně 6500 studentů v oborech matematiky, inženýrství, architektury, psychologie, komunikace, informační technologie, průmyslové technologie, designu, ekonomie a práva.\n\nAreál IIT, který leží na jih od Chicaga ve státě Illinois byl prvním kampusem svého druhu v USA. Byl navržen a realizován v roce 1938 Ludwigem Miesem van der Rohe. Doposud je jeho architektonický koncept příkladem pro ostatní kampusy. Na začátku 21. století byl kampus rozšířen o budovu McCormick Tribune Campus Center (MTCC) od Rema Koolhaase.\n\n\n\n\n"}
{"id": "388083", "url": "https://cs.wikipedia.org/wiki?curid=388083", "title": "Fed Cup 2008 – baráž Světové skupiny II", "text": "Fed Cup 2008 – baráž Světové skupiny II\n\nZápasy o postup do Světové skupiny II (respektive o setrvání v ní) proběhly o víkendu 26. - 27. dubna 2008.\n\nDo Světové skupiny II si postup vybojovaly týmy Srbska a Švýcarska; Slovensko a Belgie se v této skupině zachránily.\n"}
{"id": "388090", "url": "https://cs.wikipedia.org/wiki?curid=388090", "title": "Střední Anatolie", "text": "Střední Anatolie\n\nStřední Anatolie () je jeden ze sedmi Tureckých regionů.\n\n\n"}
{"id": "388093", "url": "https://cs.wikipedia.org/wiki?curid=388093", "title": "FC Malamuk", "text": "FC Malamuk\n\nFC Malamuk (celým názvem: Football Club Malamuk) je grónský fotbalový klub, který sídlí ve městě Uummannaq. Založen byl v roce 1979, letopočet vzniku je i v klubovém emblému. Fotbalový oddíl se pravidelně účastní konečné fáze nejvyšší fotbalové soutěže v zemi. Mužský oddíl je mistrem Grónska z roku 2004. Své domácí zápasy odehrává na stadionu Uummannaq, který má kapacitu 2 000 diváků. Klubové barvy jsou červená a bílá.\n\nMimo mužský fotbalový oddíl má sportovní klub i jiné oddíly, mj. oddíl ženského fotbalu.\n\nZdroj: \n\n\nZdroj: \n\n\n"}
{"id": "388101", "url": "https://cs.wikipedia.org/wiki?curid=388101", "title": "Caesarea Philippi", "text": "Caesarea Philippi\n\nCaesarea Philippi, česky též Caesarea Filipova je antické město na jihozápadním úpatí hory Hermon, které je zmiňováno v novozákonních spisech. V současné době již město není obývané a je v rozvalinách. Poblíž města pramení v Chulském údolí řeka Jordán.\n\nCaesarea Philippi se původně označovala podle místní Panovy svatyně jako Paneas (Banias), byla prvně osídlena v helénistickém období. Ptolemaiovci zde vybudovali ve 3. století př. n. l. kulturní středisko, které leželo poblíž „pobřežní cesty“, o níž hovoří kniha Izajáš, po níž kráčelo ve starověku množství vojsk.\n\nPo Zenodorově smrti roku 20 př. n. l. se Banias stává součástí území ovládaného Herodem Velikým, který zde vystavěl chrám z bílého mramoru. Roku 3 př. n. l. pak založil tetrarcha Filip II. město Paneas, které se stalo administrativním střediskem území Filipem spravovaným. Roku 14 pak Filip město přejmenoval k poctě římského císaře Augusta na Caesareu. Flavius Iosephus označuje město jako Caesarea Paneas, Nový zákon pak jako Caesarea Philippi, tj. Caesarea Filipova, aby ji bylo možné rozlišit od Caesarea Maritima na pobřeží Středozemního moře.\n\nPo Filipově smrti roku 33 byla celá tetrarchie včleněna do syrské provincie. Roku 61 město opět přejmenoval král Agrippa II. na Neronias k poctě Neronově, avšak tento název si město podrželo jen do roku 68. Během první židovské války zde sídlily Vespasiánovy jednotky.\n\nRoku 635 Caesarea získala výhodné podmínky při kapitulaci muslimským vojskům Chalida ibn al-Walida po Herakliově porážce. Roku 636 byzantské vojsko využilo města při postupu ke střetu s muslimskou armádou v bitvě u Jarmuku. Krátce poté se město vylidňuje, především kvůli ztrátě tradičních trhů – ze 173 byzantských měst v oblasti pouze 14 vykazuje v této době známky osídlení. Město však zůstává osídleno přinejmenším do roku 780.\n"}
{"id": "388104", "url": "https://cs.wikipedia.org/wiki?curid=388104", "title": "Jasačnaja", "text": "Jasačnaja\n\nJasačnaja ( , ) je řeka v Magadanské oblasti a v Saše v Rusku. Je dlouhá 490 km. Povodí řeky má rozlohu 35 900 km². Na horním toku se nazývá Pravá Jasačnaja ( ).\n\nPramení na východních výběžcích pohoří Čerského. Poté, když opustí hory, protéká Kolymskou nížinou. Na dolním toku se dělí na jednotllivá ramena. Ústí zleva do Kolymy.\n\n\nZdrojem vody jsou sněhové a dešťové srážky. Zamrzá v říjnu a rozmrzá na konci května až na začátku června.\n\nV ústí se nachází přístav Zyrjanka.\n"}
{"id": "388107", "url": "https://cs.wikipedia.org/wiki?curid=388107", "title": "Černomořský region", "text": "Černomořský region\n\nČernomořský region () je jeden ze sedmi regionů Turecka. Podle rozlohy se jedná o třetí největší region.\n\nČernomořský region leží na severu Anatolie a zahrnuje převážnou část tureckého černomořského pobřeží. Černomořský region je dále členěn na tři části:\n\n\nV černomořském regionu žije 8 439 213 (sčítání lidu z roku 2000). Obyvatelstvo je rovnoměrně osídleno ve městech a vesnicích. Je jediným regionem, kde žije více obyvatel ve vesnicích než ve městech.\n\nVětšinu obyvatelstva tvoří Turci. Ve východní části sídlí také Lazové hovořící Laštinou, která je příbuzná Gruzínštině.\n\n"}
{"id": "388108", "url": "https://cs.wikipedia.org/wiki?curid=388108", "title": "Vratnická hodinová věž", "text": "Vratnická hodinová věž\n\nVratnická hodinová věž (bosensky Vratnička sahat-kula) se nacházela v sarajevské části Vratnik. Postavena byla roku 1874 ze dřeva a později zbořena, protože nebyla stabilní. Vratnická hodinová věž byla poslední stavbou svého typu, která vznikla v Bosně a Hercegovině během vlády Osmanské říše (celá země se později stala součástí Rakousko-Uherska). Podrobné detaily o této stavbě, včetně toho kdo a jak ji postavil, se do dnešních časů nedochovaly.\n"}
{"id": "388109", "url": "https://cs.wikipedia.org/wiki?curid=388109", "title": "RB", "text": "RB\n\nSpojení písmen R a B může mít různé významy:\n\n\n"}
{"id": "388110", "url": "https://cs.wikipedia.org/wiki?curid=388110", "title": "Johan Cruijff", "text": "Johan Cruijff\n\nHendrik Johannes Cruijff, známý též jako Johan Cruyff, (25. dubna 1947, Amsterdam – 24. března, 2016 Barcelona ) byl nizozemský fotbalový trenér a bývalý výborný hráč, považovaný za jednoho z velikánů hry. Stal se třikrát evropským fotbalistou roku (1971, 1973, 1974) a evropským hráčem století IFFHS v roce 1999. Figuruje na seznamu UEFA Jubilee 52 Golden Players. S 215 góly je třetím nejlepším střelcem Eredivisie v historii, před ním jsou pouze Ruud Geels (265 gólů) a Willy van der Kuijlen (311 gólů). Pelé ho roku 2004 zařadil mezi 125 nejlepších žijících fotbalistů.\n\nPostupně hrál za Ajax, FC Barcelona, Los Angeles Aztecs, Washington Diplomati, Levante UD a Feyenoord. Cruyff byl známý pro své perfektní technické dovednosti, rychlost a akceleraci, ale jeho největší kvalitou bylo myšlení. Málokdo v historii uměl tak dokonale číst hru a posílat spoluhráčům nečekané a na milimetr přesné pasy. Dokázal překvapivými přihrávkami rozložit obrany soupeřů. Je uváděn jako jeden z nejlepších fotbalistů své generace, spolu s Georgem Bestem, Pelém a Franzem Beckenbauerem, ačkoli nevyhrál žádný turnaj se svým národním mužstvem. Jako nizozemský reprezentant odehrál 48 zápasů, ve kterých zaznamenal 33 branek.\n\nJeho fotbalové úspěchy: Jako hráč získal tři evropské poháry (1971–1973 s Ajaxem), je držitelem ocenění Zlatý míč pro nejlepšího evropského fotbalistu roku (1971, 1973, 1974). Jako kapitán dovedl Nizozemsko do finále mistrovství světa roku 1974. V roce 1978 odmítl účast na mistrovství světa, které probíhalo v Argentině, kde se Nizozemsko opět probojovalo do finále.\n\nVe věku 32 podepsal lukrativní smlouvu s týmem Los Angeles Aztecs, kde odehrál pouze jednu sezónu NASL. Následující období přestoupil do Washingtonu, počátkem roku 1981 se vrátil do Nizozemska, nejdříve do Ajaxu, poté do dresu Feyenoordu Rotterdam.\n\nPo ukončení aktivní kariéry vedl dva fotbalové kluby, Ajax a Barcelonu. Jako trenér dovedl AFC Ajax k vítězství v Poháru vítězů pohárů (1987) a FC Barcelonu ke čtyřem ligovým titulům (1991–1994), také k prvnímu vítězství v Poháru mistrů evropských zemí (1992). Toto vítězství z něj tehdy učinilo nejúspěšnějšího trenéra FC Barcelona v historii klubu.\n\nNejraději hrál s číslem 14 na dresu. Byla to památka na podzim 1970, kdy kvůli zranění vypadl ze základní sestavy Ajaxu a do ligového utkání s PSV Eindhoven nastoupil jako střídající hráč se čtrnáctkou na zádech. Výrazně přispěl k vítězství Ajaxu 1:0 a od té doby se stala náhradnická čtrnáctka Cruijffovým symbolem.\nKouřil 20 cigaret denně, předtím než podstoupil operaci srdce roku 1991, po které skončil s kouřením navždy a začal místo toho cucat lízátka. Vedl také protikuřácké akce se zdravotnickým oddělením katalánské vlády.\n\nNizozemský superpohár je pojmenovaný po něm: Johan Cruijff Schaal.\n\nJeho syn Jordi Cruijff hrál za týmy jako FC Barcelona, Manchester United a Alavés. Cruijff byl jeho trenérem v Barceloně.\n\n"}
{"id": "388111", "url": "https://cs.wikipedia.org/wiki?curid=388111", "title": "Charvátská Nová Ves", "text": "Charvátská Nová Ves\n\nCharvátská Nová Ves ( , , v místním úzu \"Charvacká\") je místní část Břeclavi, na severozápadě města. Původně samostatná obec osídlená chorvatskou kolonizací v 16. století, do roku 1920 součást Dolního Rakouska. K Břeclavi byla připojena spolu se sousední Poštornou v roce 1974. Ve vsi existuje živý folklór vycházející z tradic Podluží i někdejších Chorvatů, reprezentovaný souborem \"Slovácký krúžek Charvatčané\".\n\nVýchodně kolem vsi protéká potok Včelínek. Do novodobého katastrálního území Charvátské Nové Vsi patří také největší břeclavské sídliště \"Na Valtické\", přestože urbanisticky a funkčně je součástí sousední Poštorné. Většina obyvatel úředně řazených do Charvátské Nové Vsi žije na tomto sídlišti.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nPrudký nárůst počtu obyvatel mezi lety 1980 a 1991 je způsoben založením sídliště \"Na Valtické\".\nVesnické jádro Charvátské Nové Vsi leží na silnici III. třídy 41417 z Poštorné do Lednice, sídliště Na Valtické při silnici I/40 z Poštorné do Valtic. Západně od místní části prochází železniční Trať 247 Břeclav – Lednice se zastávkou, je zde ale jen sezónní víkendový turistický provoz. Charvátská Nová Ves je obsluhována linkami MHD Břeclav č. 561, 562, 569 a meziměstskou linkou 570, sídliště Na Valtické pak linkami MHD 562, 566, 567 a 568.\n\nTéměř celý extravilán náleží do Lednicko-valtického areálu, v jehož rámci se na katastru Charvátské Nové Vsi nachází salety \"Tři Grácie\", \"Nový Dvůr\" a \"Apollónův chrám\".\n\n"}
{"id": "388113", "url": "https://cs.wikipedia.org/wiki?curid=388113", "title": "Seznam čeledí motýlů", "text": "Seznam čeledí motýlů\n\nSeznam čeledí motýlů klasifikuje řád Lepidoptera (motýli) do úrovně čeledí.\n\nŘád Lepidoptera (motýli)\n\n"}
{"id": "388120", "url": "https://cs.wikipedia.org/wiki?curid=388120", "title": "BETA", "text": "BETA\n\nBETA je čistě objektově orientovaný programovací jazyk pocházející z tzv. Skandinávské školy objektově orientovaného programování, kde byl vyvinut první objektově orientovaný jazyk Simula. Z technického hlediska nabízí BETA několik unikátních vlastností. Program se skládá z kolekce objektů, které jsou instancemi vzorů. Vzor je sjednocením pojmů třída, metoda, funkce, korutina, proces a výjimka. BETA podporuje vnořené třídy a tyto třídy se staly inspirací pro vnitřní třídy v Javě. Třídy lze virtuálně definovat, podobně jako v jiných objektově orientovaných jazycích. Virtuální entity (např. metody a třídy) se nikdy nepřepisují, místo toho jsou předefinovány nebo specializovány. BETA podporuje objektově-orientovaný pohled na programování a obsahuje komplexní vybavení pro procedurální a funkcionální programování. BETA má mocné abstrakční mechanismy pro identifikaci objektů, klasifikaci a kompozici. BETA je silný typový jazyk, jako je např. Simula 67, Eiffel a C++, přičemž většina typové kontroly je prováděna v čase kompilace. BETA nerozlišuje velikost písmen.\n\nHello world:<syntaxhighlight>\ndo 'Hello, world!' -> putLine\n</syntaxhighlight>\n\n\n"}
{"id": "388129", "url": "https://cs.wikipedia.org/wiki?curid=388129", "title": "Oskar Morgenstern", "text": "Oskar Morgenstern\n\nOskar Morgenstern (24. ledna 1902 Görlitz, Německá říše – 26. července 1977 Princeton, USA) byl rakouský ekonom a spolu s Johnem von Neumannem zakladatel teorie her. Některé zdroje uvádí, že byl potomkem neuznalé dcery německého čísaře Fridricha III.\n\nMorgenstern vyrostl v německém Zhořelci, kde také chodil do školy. V roce 1925 promoval na univerzitě ve Vídni a získal doktorát z politických věd. Od roku 1925 až do roku 1928 odešel na tříleté stipendium financované Rockefellerovou nadací. Po návratu v roce 1928 se stal profesorem ekonomie na univerzitě ve Vídni až do roku jeho návštěvy na Princetonské univerzitě v roce 1938.\n\nV roce 1935 publikoval Morgenstern článek o \"Perfektní předvídavostí a ekonomické rovnováhy\", po kterém mu Eduard Čech ukázal článek Johna von Neumanna, \"Zur Theorie der Gesellschaftsspiele\" (1928). Stal se členem fakulty na Princeton University, ale přiklonil k Instituci pro pokročilejší studium. V roce 1944 se setkal s matematikem John von Neumannem a spolu psali knihu \"Teorie her a ekonomického chování\", která je vnímána jako první kniha o teorii her. Teorie her je matematická teorie o ekonomice, strategických a vyjednávacích situacích, které mohou nastat při podnikání, válce, stejně jako při deskových hrách jako šachy.\n\nNicméně jeho hlavním přínosem bylo ekonomická analýza knihy. V tomto roce (1944) se stal Morgenstern občanem Spojených států, a o čtyři roky později se oženil se svou Dorothy Young. Až do svého odchodu do důchodu v roce 1970, Morgenstern zůstal na Princetonské univerzitě jako profesor v oboru ekonomie. V tu dobu Morgenstern napsal více článků a knih, například \"Na Přesnost ekonomických pozorování\". Nicméně tyto knihy nebudou mít stejný dopad jako jeho práce s Johnem von Neumannem. Oskar Morgenstern zemřel v Princetonu, New Jersey v roce 1977.\n\n"}
{"id": "388130", "url": "https://cs.wikipedia.org/wiki?curid=388130", "title": "Beta (rozcestník)", "text": "Beta (rozcestník)\n\nSlovo beta může mít více významů:\n\n"}
{"id": "388136", "url": "https://cs.wikipedia.org/wiki?curid=388136", "title": "Julius Edgar Lilienfeld", "text": "Julius Edgar Lilienfeld\n\nJulius Edgar Lilienfeld (18. dubna 1882 – 28. srpna 1963) byl rakouský fyzik židovského původu. Narodil se v Lembergu v Rakousko-Uhersku (nyní Lvov na Ukrajině).\n\nDne 18. února 1905 získal titul Ph.D. na Friedrich-Wilhelms-Univerzitě v Německu v Berlíně, stalo se tak po dokončení jeho tamějších studií v letech 1900 k 1904. V roce 1905 začal pracovat ve Fyzikálním institutu na Universitě v Lipsku. Jeho habilizace na docenta proběhla v roce 1910.\n\nJe považován především za vynálezce MOSFETu (v roce 1925) a elektrolytického kondenzátoru v roce 1920. Získal několik patentů k popisu stavby a funkci tranzistoru. Optické záření, které vydávají elektrony při nárazu na kovový povrch bylo pojmenováno Lilienfeldovo záření. Jeho původ je přisuzován excitaci plazmonů na kovovém povrchu.\n\nPo nástupu německé nacistické moci emigroval v roce 1927 do USA, kde v roce 1934 získal státní občanství. Oženil se s Američankou Beatrice Ginsburgovou v New Yorku dne 2. května 1926. Žili pak ve Winchesteru, kde pracoval ve funkci ředitele Ergonských výzkumných laboratoří v Maldenu v Massachusetts. V roce 1935 si postavili dům v St. Thomas na Panenských ostrovech. Doufali, že se tím zmírní jeho alergie na pšeničná pole, kterou trpěl. Často cestoval mezi St. Thomas a různými lokalitami USA a stále testoval své nové myšlenky a patentoval své vynálezy.\n\n\n\n"}
{"id": "388139", "url": "https://cs.wikipedia.org/wiki?curid=388139", "title": "Fenidon", "text": "Fenidon\n\nFenidon (\"1-fenyl-3-pyrazolidinon\") je organická sloučenina, používaná především jako vyvíjecí látka pro fotografické vývojky. Má pětkrát až desetkrát silnější vyvíjecí účinky než metol. Je málo toxická a na rozdíl od některých jiných vyvíjecích látek nezpůsobuje kontaktní zánět kůže. Používá se také jako stabilizátor éteru v koncentraci 0,001 % (10 ppm) (zabraňuje v něm tvorbě peroxidů).\n\nFenidon se připravuje zahříváním fenylhydrazinu s kyselinou 3-chlorpropionovou\n"}
{"id": "388140", "url": "https://cs.wikipedia.org/wiki?curid=388140", "title": "Červencové ultimátum", "text": "Červencové ultimátum\n\nČervencové ultimátum bylo demarche předložené Rakousko-Uherskem Srbsku v odpovědi na atentát na rakouského arcivévodu Františka Ferdinanda d'Este. Odesláno v 6 hodin 23. července 1914, obsahovalo seznam požadavků a přílohu popisující výsledky policejního vyšetřování atentátu Sarajevu.\n\nČervencové ultimátum nezahrnovalo explicitní hrozbu vyhlášení války, ale hrozilo odvoláním Rakousko-Uherského vyslance, pokud by Srbsko nesouhlasilo s požadavky ultimáta. Ultimátum bylo cíleně tvrdé, vedené snahou porazit Srbsko buď diplomacií nebo lokalizovanou válkou.\n\nSrbsko na ultimátum odpovědělo splněním téměř všech bodů, s výjimkou jediného – bodu č. 6.: Zavede soudní vyšetřování proti těm účastníkům spiknutí z 28. června, kteří se zdržují na území Srbska, a svolí, aby orgány delegované c. a k. vládou se zúčastnily příslušného vyšetřování.\n\nSrbská strana toto považovala za vměšování do vlastního soudnictví a proto jej odmítla. Srbská veřejnost považovala toto ultimátum za nesplnitelné; za provokaci a za způsob, jak vyhlásit Srbsku válku. \n\n\n"}
{"id": "388141", "url": "https://cs.wikipedia.org/wiki?curid=388141", "title": "Abdelazíz Buteflika", "text": "Abdelazíz Buteflika\n\nAbdelazíz Buteflika, (* 2. března 1937, Udžda, Maroko) je alžírský politik, v letech 1999 až 2019 byl prezidentem republiky. V lednu 2005 se stal čestným předsedou strany FLN (Národní fronta osvobození).\n\nPři vyhlášení nezávislosti Alžírska v září 1962 se ve svých 25 letech stal ministrem mládeže a cestovního ruchu ve vládě prezidenta Ahmeda Ben Belly. Od roku 1963 byl povolán do mnoha zahraničních misí jakožto dočasný ministr zahraničí. Na tomto postu zůstal až do smrti prezidenta Houariho Boumédieneho. Roku 1979 byl jmenován vicepremiérem. Roku 1981 byl předveden k disciplinárnímu řízení FLN a poté odešel na šest let do exilu. Do Alžírska se vrátil v roce 1987 a zúčastnil se kongresu FLN roku 1989, kde byl zvolen členem předsednictva. Ačkoliv byl v roce 1994 navržen pro vedení několika ministerstev, vše odmítl a jako svůj hlavní cíl uvedl stát se prezidentem země.\n\nV prosinci 1998 dostál svému rozhodnutí, jakožto nezávislý kandidát byl zvolen a 15. dubna 1999 nahradil Liamina Zérouala. Byl znovuzvolen v prvním kole prezidentských voleb v letech 2004, 2009 a 2014 a stal se tak nejdéle vládnoucím prezidentem Alžírska. Třetí a další mandáty mu byly umožněny na základě revize ústavy z listopadu 2008. Tato revize byla zcela účelová, svět ji však, na rozdíl od samotných Alžířanů, toleroval, protože Buteflika je považován za záruku zachování laicity země. Postavení prezidenta Boutefliky se dostalo znovu „na přetřes“ během panarabských opozičních demonstrací v roce 2011.\n\nV roce dubnu 2013 utrpěl mozkovou příhodu a od té doby se na veřejnosti takřka neobjevuje. V roce 2019 bylo oznámeno, že bude kandidovat i v dalších prezidentských volbách. Po rozsáhlých protestech svou kandidaturu stáhnul a volby byly odloženy na neurčito. V dubnu 2019 na nátlak armády i veřejnosti odstoupil z funkce. Dočasným prezidentem se stal předseda senátu Abdelkader Bensalah. \n\n\n\n"}
{"id": "388143", "url": "https://cs.wikipedia.org/wiki?curid=388143", "title": "Metol", "text": "Metol\n\nMetol je organická sloučenina (patřící do skupiny fenolů) se systematickým názvem \"4-(methylamino)fenol, hemisulfát\". Používá se jako vyvíjecí látka do vývojek pro černobílou fotografii. V čisté formě jde o pevnou, poněkud světlocitlivou látku, která je hemisulfátovou solí \"N\"-methyl-p-aminofenolu.\n\n"}
{"id": "388149", "url": "https://cs.wikipedia.org/wiki?curid=388149", "title": "Kao Č'-šeng", "text": "Kao Č'-šeng\n\nKao Č'-šeng (čínsky 高智晟, pinyin \"Gao Zhisheng\") (* 1964, Šan-si, Čína) je čínský armádní veterán a právník-samouk. List New York Times jej označil za \"jednoho z nejvýznamnějších čínských lidsko-právních advokátů\" poté, co se dostal mezi právnickou elitu a provozoval vlastní právnickou kancelář v Pekingu. Kvůli obhajobě občanů postižených státem, například v případech rolníků, kterým byla odebrána půda, pronásledovaní příznivců Fa-lun-kungu nebo čínských křesťanů z podzemní církve, se dostal do nepřízně čínského režimu. V roce 2007 byl navržen na Nobelovu cenu míru. Od právnické obce obdržel v roce 2010 cenu za odvážnou advokacii, která mu byla udělena v jeho nepřítomnosti na slavnostním předání v kalifornské Santa Barbaře. V Londýně mu byla v roce 2011 udělena Bindmansova cena v žebříčku cenzury svobody projevu.\nZa svoje aktivity na poli lidských práv byl čínskými státními úřady vyloučen z advokátní komory, zadržen, a mučen čínskou tajnou policií. Kao Č'-šeng byl několikrát tajně zatčen. Poprvé během příprav na olympijské hry v Pekingu v roce 2008, kdy úřady odmítaly sdělit místo jeho pobytu, a poté opět během roku 2009 a 2010. Podle sdělení agentury Sin-chua (Xinhua) z prosince 2011 byl Kao uvězněn na 3 roky. Petici za jeho osvobození již podepsalo bezmála 150 tisíc lidí.\n\nNarodil se v jeskyni. Jeho rodiče si ho nemohli dovolit poslat do školy, a tak poslouchal vyučování venku pod okny třídy. Přes nesnadné sociální podmínky se vypracoval mezi právnickou elitu a roku 2001 čínské ministerstvo spravedlnosti jmenovalo Kaa jedním z deseti nejlepších čínských právníků.\n\nMezi jeho klienty patřili např. Jang Mao-tung, Čeng Ji-čchun a farář Caj Čuo-chua. Jang byl zadržen za poskytování právního poradenství vesničanům v Taj-š' v provincii Kuang-tung, kteří se pokoušeli sesadit hlavního představitele vesnice kvůli korupci. Čeng, novinář a bývalý profesor, byl odsouzen na sedm let odnětí svobody za své příspěvky na internetu. Farář Caj Čuo-chua byl uvězněn na tři roky za takové věci, jako je tištění a prodávání Bible.\n\nV prosinci 2004 napsal tři otevřené dopisy čínskému prezidentu Chu Ťin-tchaovi protestující proti pronásledování Fa-lun-kungu. Následně po druhém dopisu Pekingský městský výbor spravedlnosti pozastavil činnost Kaovy kanceláře na jeden rok. V prosinci bylo jeho oprávnění k provozování právnické praxe zrušeno.\n\nKao Č'-šeng poté veřejně vystoupil z komunistické strany a napsal třetí dopis. Po třetím dopisu obdržel několik telefonátů od policie. Policie mu sdělila, že zašel příliš daleko a uvedl se tak do obtížné pozice. Policie řekla, že on, jeho žena a děti jsou vyšetřováni. Začátkem prosince byli Kao a jeho rodina převedeni pod neustálý policejní dohled.\n\nPolicie jej zatkla v lednu 2006 za to, že filmoval policii, poté co si všiml, že policie filmuje jeho. Tentokrát mu policie vyhrožovala zabitím. O několik dní později, rovněž v lednu, se jej pokoušel srazit automobil se zakrytými poznávacími značkami, doprovázený vojenským vozidlem s rovněž zakrytou poznávací značkou. Byl zadržen v srpnu při návštěvě své sestry v provincii Šan-tung. Oficiálně byl zatčen 21. září a obviněn z „podněcování k protistátní podvratné činnosti“.\n\nKao odpověděl zorganizováním štafetové hladovky. Právníci a právní aktivisté hladověli střídavě jeden nebo dva dny na protest proti státnímu pronásledování. Jako odezvu stát uvěznil zaměstnance jeho kanceláře. Kao udržoval svoji kancelář otevřenou navzdory svému vyloučení z právnické praxe, ale od poloviny února musel pokračovat ve své práci bez svých zaměstnanců.\n\nPoté, co se vynořily první články o odebírání orgánů praktikujícím Fa-lun-kungu v Číně v březnu 2006, Kao psal o tématu a tuto praxi odsoudil. Vyjádřil svoji dobrou vůli připojit se ke Koalici pro vyšetření pronásledování Fa-lun-kungu, skupiny, která pověřila vyšetřováním kanadské právníky Davida Kilgoura a Davida Matase.\n\nKao byl na několik týdnů zadržen už v roce 2007 potom, co americkému Kongresu odeslal dopis, ve kterém popsal stav lidských práv v Číně i zacházení, které se svou rodinou od bezpečnostních sil zažil. Kao v něm do detailů popsal mučení, kterým prošel, včetně bití, opakovaných elektrických šoků do genitálií a pálení cigaretami v obličeji, po kterém na několik dní oslepl. Po propuštění ho jeho příbuzní popisovali jako fyzicky i duševně „zlomeného muže“. Kao sdělil svoje obavy, že pokud bude znovu zatčen, opět ho budou mučit. Ve své korespondenci silně odsoudil Čínskou komunistickou stranu za kruté represe proti Číňanům, které nyní provádí ve jménu olympijských her. Označil čínský komunistický režim jako \"„vládu tyranie.“\" Podle něj se režim pokouší olympiádou dokázat světu, že je schopný sdružovat Číňany a ti že ho podporují. Vyzval rovněž politické představitele západních zemí, aby si vzali příklad z amerického prezidenta Jimmyho Cartera, který v roce 1980 rozhodl o bojkotu olympijských her v Moskvě. Před publikováním dopisu Kao prohlásil, že zná důsledky, jaké to může mít pro něj a pro jeho rodinu. Je připraven jít znovu do vězení, pomůže-li to lidem v Číně.\n\nÚryvek z dopisu: \"Vážené dámy, vážení pánové, Dr. Martin Luther King řekl: „Bezpráví někde, ohrožuje právo všude.“ V logice čínských komunistů je to obráceně. Pro ně platí „Právo někde, ohrožuje bezpráví všude“. Dokonce, i když právo není vůči zlu nepřátelské, bude na něj zlo útočit jako na nepřítele, protože již samotná existence práva stojí zločinu v cestě.\"\n\nPo zveřejnění dopisu byl čínský právník unesen čínskou policií na neznámé místo. Pouhé čtyři dny před začátkem olympijských her v Pekingu oznámilo čínské rádio Sound of Hope („Hlas naděje“, sídlem v USA) zprávu o tom, že obhájce lidských práv Kao Č’šeng je naživu.\n\nBřezen 2009 – Organizace, které vznikly na právníkovu záchranu a podporu Friends of Gao Zhisheng (Přátelé Kao Č'-šenga) a \"Global Association for the Rescue of Gao Zhisheng\" podaly zprávu o tom, že Kaova žena Keng Che se svými dvěma dětmi zažádala okamžitě po přicestování do Thajska na úřadu pro uprchlíky o azyl do USA. Při zrychleném řízení vlády Spojených států jim byl přiznán statut uprchlíků, a tak mohly 11. března vstoupit na americkou půdu.\n\nV lednu poprvé čínské úřady připustili zmizení advokáta Kao Č'-šenga.\n\nV únoru 2010 zástupci čínské ambasády ve Washingtonu na dotaz americké strany oznámili, že dotyčný se nachází v Sin-ťiangu.\n\nV březnu 2010 se britský ministr zahraničí David Miliband při své návštěvě v Pekingu zajímal o Kaův případ. Čínské ministerstvo zahraničí neposkytlo informace o jeho zdravotním stavu ani místě pobytu.\n\nKoncem března 2010 – Kao kontaktoval mezinárodní média. Agentura Reuters uvedla, že žije na hoře Wutai s buddhistickými mnichy. Jeho přítel a právník Li Heping uvedl, že podle něj provedl Kao telefonáty pod nátlakem a za přítomnosti věznitelů.\n\n16. prosince 2010 – Evropský parlament naléhá na čínské orgány, aby neprodleně vyjasnily situaci prominentního advokáta lidských práv Kao Č'-šenga, který zmizel dne 4. února 2009, a otevřela zcela nezávislé a transparentní vyšetřování jeho zmizení.\n\nLeden 2011 – pracovní skupina Komise OSN pro lidská práva požaduje, aby Čína okamžitě propustila křesťanského právníka Kao Č'-šenga, který je už rok zadržován na neznámém místě, což odporuje mezinárodním zákonům.\n\n17. ledna 2011 – Předseda Evropského parlamentu Jerzy Buzek vyjádřil své znepokojení nad zmizením čínského právníka Kao Č'-šenga a apeloval na čínskou vládu, aby odhalila jeho zdravotní stav a místo jeho zadržování.\n\nÚnor 2011 – Kaova žena Geng He, které se podařilo s dětmi uprchnout do USA, nedávno objevila prolog k článku „Černá noc čínského právníka Kao Č´-šenga\", článek „Moje slova od srdce\". Autorizovala tento článek novinám The Epoch Times k prvnímu vícejazyčnému vydání.\n\nBřezen 2011 – Kao Č'-šengovi byla v Londýně udělena Bindmansova cena v žebříčku cenzury svobody projevu. Kao byl oceněn za svoji práci při zastupování bezbranných a pronásledovaných skupin v Číně.\n\n7. dubna 2011 – Evropský parlament ve své rezoluci vyzval místopředsedkyni komise Evropského parlamentu Catherine Ashtonovou, aby nadále, aby při svém kontaktu s čínskými představiteli nadále vyzdvihovala velmi vysoké porušování lidských práv v Číně a mimo jiné i případ Kao Č'-šenga.\n\n20. dubna 2011 – Předseda Evropského parlamentu Jerzy Buzek upozornil na případ zmizení a mučení prominentního čínského právníka Kao Č'-šenga, který byl viděn naposledy před rokem. Buzek vyjádřil znepokojení nad zprávami o jeho mučení a vyzval čínské úřady, aby poskytli důvěryhodné informace o místě jeho pobytu a jeho zdravotním stavu.\n\n27. června 2011 – Čeští politici, aktivisté a obhájci lidských práv vyzvali prezidenta, premiéra a ministra zahraničí, aby se jménem České republiky zastali vězněného čínského právníka a disidenta Kao Č'-šenga. Učinili tak v rytířském sále Senátu Parlamentu České republiky, kde proběhla tisková konference a diskuse u příležitosti vydání českého překladu knihy čínského právníka Kao Č'-šenga – Za Čínu spravedlivější.\n15. srpna 2011 – Čínský obhájce Kao Č'-šeng má být 15. srpna propuštěn z vězení.\n\n19. srpna 2011 – Mluvčí vlády Spojených států Victoria Nulandová již po několikáté tlumočila naléhavý zájem členů vlády USA o získání informací o místě pobytu a zdravotním stavu právníka Kao Č'-šenga. Spojené státy vyjádřily hluboké znepokojení nad zprávami o jeho možném mučení orgány tajné bezpečnosti. USA vyzvaly Čínský režim, aby právníka neprodleně propustil na svobodu. Viceprezident Joe Biden dostal pověření od vlády USA, aby se při své současné návštěvě Číny o případ Kao Č’-šenga aktivně zajímal. \n28. září 2011 – Slovenský poslanec Ondrej Dostál (klub Most-Híd) se osobně pokusil předat knihu Kao Č'-šenga jako dárek čínskému velvyslanci Gu Zipingovi u příležitosti oslav založení ČLR. Vyvedla ho ochranka, přestože přišel na osobní pozvání velvyslance.\n\n29. září 2011 – požádal výbor NR SR pro lidská práva a národnostní menšiny ministra zahraničních věcí Mikuláše Dzurindu (SDKÚ-DS) o informace o aktuálnom stave kauzy čínskeho právnika Kao Č-šenga.\n\n6. října 2011 – Několik českých politiků a osobností komentovalo předání knihy právníka Kao Č'-šenga čínskému velvyslanci Gu Zipingovi u příležitosti oslav založení ČLR z rukou slovenského poslance Ondreja Dostála (klub Most-Híd).\n\n6. listopadu 2011 – Český premiér Petr Nečas v odpovědi na otevřený dopis podepsaný 13 senátory a řadou osobností a zaslaný představitelům české vlády na podporu právníka Kao Č'-šenga uvedl, že signatáře dopisu ujištil, že vláda, potažmo ministerstvo zahraničních věcí případ Kao Č'-šenga dlouhodobě sleduje a společně s dalšími podobně smýšlejícími zeměmi kauzu pana Kao při jednání s čínskou stranou zmiňují. Podle Nečase se o právníkovi česká vláda naposledy zmínila při červnovém lidsko-právním dialogu EU-ČLR v Pekingu.\n\n17. listopadu 2011 – se na Twitteru objevila zpráva od uživatele s přezdívkou GuaDai, říkající, že Kao Č '-šeng zemřel 15. listopadu v (provincii) Vnitřní Mongolsko, kde byl zadržován.\n\n19. prosince 2011 – Kao Č'-šeng byl oficiálně odsouzen ke třem letům vězení za porušení podmínky, oznámila to čínská státní tisková agentura Xinhua (Sinchua), čímž nepřímo uznala, že nejsou zvěsti o jeho smrti pravdivé. Představitelé čínské komunistické vlády opakovaně odmítají reagovat na četné výzvy mezinárodního společenství žádající informace o zdravotním stavu a místě pobytu renomovaného obhájce.\n\n23. prosince 2011 – OSN, která také požaduje Kaovo propuštění, vydala prohlášení, že orgány komunistické Číny se dopustily zločinu proti mezinárodnímu právu svévolným zadržováním obhájce lidských práv Kao Č'-šenga.\n\n2. leden 2012 – právníkův bratr Kao Č-i telefonicky sdělil agentuře Reuters ze svého domova v provincii Šan-si, že je Kao Č'-šeng zadržován v Ujgurské autonomní oblasti Sin-ťiang ve věznici v okrese Ša-ja. Ša-ja je asi 1100 kilometrů jihozápadním směrem od Urumči, střediska Ujgurské autonomní oblasti Sin-ťiang na severozápadě Číny. Místo Kaova pobytu je známo poprvé od dubna roku 2010, od kdy byl nezvěstný.\n\n27. leden 2012 – Čeští umělci, violistka Jitka Hosprová, zpěvačka Marta Kubišová a Jan Potměšil vystupují na koncertu na podporu právníka Kao Č'-šenga v Hlavním sále Senátu PČR. Koncert se koná pod záštitou místopředsedkyně Senátu Aleny Palečkové. Koncert byl vysílán živě on-line a k dispozici je i záznam z koncertu.\n\n21. března 2012 – Desítka aktivistů, mezi nimi herec Jan Potměšil, violistka Jitka Hosprová či bývalá poslankyně zelených Kateřina Jacques, dnes předala do schránky čínského velvyslanectví dopis týkající se lidských práv. Požadují v něm propuštění vězněného čínského advokáta Kao Č’-šenga a lidí praktikujících Fa-lun-kung.\n\n24. března 2012 – Příbuzní vězněného čínského disidenta Kao Č'-šenga dostali od úřadů povolení, aby ho navštívili. Agentura AP připomíná, že téměř dva roky chyběly nezávislé informace o tom, zda je Kao Č'-šeng vůbec naživu. Čínské bezpečnostní složky eskortovali členy rodiny z provincie Šan-si do ujgurské autonomní oblasti Sin-ťiang na 30minutové setkání, které proběhlo pomocí mikrofónu za skleněnou stěnou.\n\nKniha \"Za Čínu spravedlivější\" (anglicky \"A China More Just\") jsou vzpomínky, deníkové záznamy i sociální komentáře. Kniha obsahuje Kaovy životní peripetie, které ilustrují současnou čínskou realitu. V knize se nachází výběr ze soudních spisů a vhled do jednotlivých kauz. Autor se pohybuje po čínském venkově, v městských soudních síních, nahlíží do mučíren tajných pracovních táborů a bez skrupulí odhaluje mafiánské struktury zkorumpovaného státního aparátu. Knihu vydalo na Tchaj-wanu v roce 2007 americké vydavatelství Broad Press. On-line vycházela v českém překladu na stránkách Velké Epochy jako seriál. Český překlad tištěného vydání knihy vydává v ČR 25. dubna 2011 nakladatelství Marek Belza.\n\n\n"}
{"id": "388152", "url": "https://cs.wikipedia.org/wiki?curid=388152", "title": "Fed Cup 2008 – zóna Evropy a Afriky", "text": "Fed Cup 2008 – zóna Evropy a Afriky\n\nZóna Evropy a Afriky je jednou ze tří oblastních zón Fed Cupu.\n\n\n15 týmů bylo rozděleno do tří skupin po 4 družstvech a jedné skupiny se 3 družstvy. 4 vítězové skupin bojovali o 2 volná místa v baráži o Světovou skupinu II. Týmy, které ve skupinách skončily na posledních místech, spolu hrály o udržení\n\n\n\n7 týmů bylo rozděleno do dvou skupin. Vítězové skupin hráli o postup proti týmům umístěným na druhých místech skupin. Týmy, které skončily ve skupinách na třetích místech, se mezi sebou utkaly v zápase o udržení. Tým, který se umístil na 4. místě ve skupině (Irsko), automaticky sestoupil do 3. skupiny pro rok 2009.\n\n\n\n"}
{"id": "388153", "url": "https://cs.wikipedia.org/wiki?curid=388153", "title": "Love on the Air", "text": "Love on the Air\n\n„Love on the Air“ je třetí singl britského kytaristy a zpěváka Davida Gilmoura, člena art rockové skupiny Pink Floyd. Pochází z jeho druhého sólového alba \"About Face\" a byl vydán na jaře 1984 (viz 1984 v hudbě).\n\nPíseň „Love on the Air“ je jednou ze dvou skladeb na \"About Face\", které vznikly spoluprací Gilmoura s kytaristou The Who Petem Townshendem, který Gilmourovi napsal texty. Na B straně singlu se nachází jediná instrumentální skladba na \"About Face\", „Let's Get Metaphysical“ nahraná s pomocí symfonického orchestru.\n\n\n"}
{"id": "388160", "url": "https://cs.wikipedia.org/wiki?curid=388160", "title": "David Gilmour Live 1984", "text": "David Gilmour Live 1984\n\nDavid Gilmour Live 1984 je videozáznam koncertu britského kytaristy a zpěváka Davida Gilmoura, známého především jako člena skupiny Pink Floyd. Video bylo vydáno na VHS v září 1984.\n\nTento videozáznam byl natočen na třech koncertech v londýnském \"The Hammersmith Odeon\" na konci dubna 1984 během Gilmourova turné k desce \"About Face\". Jako host zde vystoupil i Nick Mason, který hrál na bicí v přídavku. VHS kromě koncertu obsahuje i dva videoklipy a dokument \"Beyond The Floyd\" včetně rozhovoru s Davidem Gilmourem. Video vyšlo na VHS pouze v USA, v současnosti se žádná reedice na DVD nebo BD neplánuje.\n\n\n\n"}
{"id": "388164", "url": "https://cs.wikipedia.org/wiki?curid=388164", "title": "OpenVPN", "text": "OpenVPN\n\nOpenVPN je volně dostupný software včetně zdrojového kódu, který dokáže vytvořit šifrovaný VPN tunel mezi hostitelskými stanicemi. S využitím architektury klient-server je schopný zajistit přímé spojení mezi počítači za NATem a to bez potřeby NAT jakkoli konfigurovat. Tento program byl vyvinut Jamesem Yonanem a publikován pod licencí GNU General Public License (GPL).\n\nOpenVPN umožňuje ověřit navazované spojení pomocí sdíleného klíče ( ), digitálního certifikátu nebo uživatelského jména a hesla. V nastavení multiklient-server je vydán serverem pro klienty autentizační certifikát, který používá elektronický podpis a certifikační autoritu. K tomu využívá knihovny OpenSSL stejně jako pro podporu protokolů SSLv3 a TLSv1. Není založen na webových protokolech a chybí kompatibilita s IPsec nebo s jinými implementacemi VPN. OpenVPN je někdy využíván hráči počítačových her jako způsob zabezpečení při hraní her po Internetu.\n\nOpenVPN je k dispozici pro různé operační systémy jako je Solaris, Linux, OpenBSD, FreeBSD, NetBSD, Mac OS X, a Windows 2000, Windows XP, Windows Vista, Windows 7, Windows 8/8.1, Windows 10 a disponuje mnoha bezpečnostními a ovládacími funkcemi. Skládá se z binární aplikace pro klienta a server, konfiguračního souboru a jednoho nebo více souborů s klíči v závislosti na použité metodě ověřování.\n\nOpenVPN využívá knihovny OpenSSL pro zašifrování dat a řídících kanálů i pro šifrování a autentizaci s možností využít všechny šifrovací algoritmy obsažené v OpenSSL. Další možností zabezpečení přenášených dat je použití HMAC (označováno jako HMAC Firewall).\n\nOpenVPN má k dispozici několik způsobů ověřování klientů a to pomocí sdíleného klíče, certifikátu a nebo uživatelského jména a hesla. Využití sdíleného klíče a certifikátu je velice účinný způsob disponující mnoha funkcemi. Ověřování pomocí uživatelského jména je poměrně nová metoda zabezpečení, kterou lze použít i bez nutnosti podpisu certifikátu klientem.\n\nOpenVPN používá oficiálně přidělený port 1194, který je v novějších verzích použit jako implicitní. Komunikuje standardně pomocí protokolu UDP, avšak použít lze též protokol TCP. Podporuje možnost komunikace skrz většinu proxy serverů (tj. pomocí protokolu HTTP), vést VPN tunel skrz NAT a firewally. OpenVPN server umožňuje předat požadovanou konfiguraci sítě svým klientům (IP adresa, maska sítě, směrování a podobně). Nabízí dva typy rozhraní pro sítě (Universal TUN a TAP driver), které umožňují vytvořit IP tunel (TUN) na 3. vrstvě modelu ISO/OSI nebo na 2. vrstvě (layer-2 Ethernet TAP), který dokáže přenášet jakýkoli typ dat.\n\nOpenVPN používá běžné síťové protokoly (TCP a UDP) a vytváří tak alternativu k protokolu IPsec. IPsec totiž používá své vlastní protokoly, čehož zneužívají někteří ISP, kteří je blokují a snaží se tak uživatelům vnutit dražší „business grade“ služby.\n\nOpenVPN disponuje několika doplňujícími možnostmi zabezpečení. Program pracuje v uživatelském prostoru (jako běžná aplikace) a nevyžaduje tak funkce implementované v jádru operačního systému v implementaci IP stacku. Umožňuje vzdát se administrátorských oprávnění (uživatele root), použít mlockall k zabránění odkládání citlivých dat na pevný disk a pracovat v chroot prostředí.\n\n\n"}
{"id": "388169", "url": "https://cs.wikipedia.org/wiki?curid=388169", "title": "Paul Leppin", "text": "Paul Leppin\n\nPaul Leppin (27. listopadu 1878, Praha – 10. dubna 1945, tamtéž) byl pražský německý dekadentní (novoromantický) básník, spisovatel, dramatik a redaktor, civilním povoláním byl poštovní úředník.\n\nPaul Leppin se narodil v rodině vyučeného hodináře Josefa Leppina (1850–1916), který se však živil jako zapisovatel, a vychovatelky Pauline, rozené Scharsach (1840–1913). Oba rodiče přišli do Prahy z moravského Frýdlantu. V letech 1888 až 1897 absolvoval gymnázium ve Štěpánské ulici (něm. Stefansgymnasium). V té době se také spřátelil s Camillem Hoffmannem. Vzhledem k nelehké finanční situaci rodiny nemohl pokračovat ve studiích na univerzitě, a tak roku 1897 nastoupil jako úředník Poštovního a telegrafního úřadu.\n\nNa přelomu století začal publikovat první texty a recenze a záhy se stal nedílnou součástí pražského německého literárního života. Byl členem Spolku německých výtvarných umělců v Čechách a pravidelně se stýkal s dalšími německy hovořícími umělci, mezi nimiž nechyběli Oskar Wiener, Victor Hadwiger, Richard Teschner či Gustav Meyrink, toho času ještě používající původního příjmení Meyer. Znal se též s Jiřím Karáskem ze Lvovic.\n\nV roce 1907 se oženil s Henriette Bogner (1885–1946), která pocházela z bohaté liberecké rodiny. V květnu 1908 se páru narodil syn Paul. Po roce 1918 zůstal Leppin v Praze, v roce 1920 se stal účetním radou. Ke svým padesátinám obdržel oficiální uznání i od kanceláře prezidenta republiky. Roku 1937 jeho jediný syn Paul zemřel.\n\nPřestože Leppin nikdy nepatřil k německým nacionalistům, byl během okupace vnímán jako nepřítel. Zemřel krátce před koncem války na následky svého bohémského života. Jeho knihovna byla zničena během Pražského povstání. Jeho manželka byla vysídlena do Německa, kde krátce nato zemřela.\n\nRoku 1899 publikoval první básně (\"Spuk\" a \"Refrain\") ve výboru \"Goethe-Festschrift\" vydaném Čítárnou a přednáškovou síní německých studentů (\"Lese- und Redehalle der deutschen Studenten in Prag\") a báseň \"Gedenken\" ve \"Frühlingsschrift der Deutschen in Königl. Weinberge\", který sám redigoval. V témže roce zveřejnil i své první recenze.\n\nOd roku 1900 vydával Leppin sérii letáků \"Frühling\" (Jaro), ve kterých měli první možnost publikovat mladí pražští němečtí spisovatelé (kromě Leppina samotného např. Peter Baum, Camill Hoffmann, Rainer Maria Rilke, Oskar Wiener, Ottokar Winicky, ale též Rakušan Stefan Zweig a další). Už od roku 1899 byl Leppin členem spolku \"Verein deutscher bildender Künstler in Böhmen\" (Spolek německých výtvarných umělců v Čechách), kde mimo uvedené spisovatele a básníky působili např. malíř a grafik Richard Teschner, herec Alexander Moissi, básník Victor Hadwiger, bankéř Gustav Meyer (pozdější spisovatel Gustav Meyrink) nebo grafik Hugo Steiner-Prag. V roce 1902 vyšla šestnáctistránková publikace \"Die Kralle, ein Höllen-Adagio\", která byla manifestem tohoto spolku a kterou Paul Leppin připravil ve spolupráci s Oskarem Wienerem.\nV dubnu 1906 vychází časopis \"Wir - Deutsche Blätter der Künste\", který Leppin rovněž redigoval. Vyšla pouze dvě čísla (druhé v květnu 1906).\n\nV roce 1901 otiskl Leppin svou první povídku \"Die Türe des Lebens\", v roce 1903 první básnickou sbírku \"Glocken, die im Dunkel rufen\" a v roce 1905 první román \"Daniel Jesus\". Jeho dramatické dílo nemělo větší ohlas.\n\nMax Brod ve svých pamětech \"Život plný bojů\" (\"Streitbares Leben\") mj. uvádí, že Leppin, který na rozdíl od Broda patřil k výše zmíněnému okruhu novoromantiků, ve svém románu \"Severinova cesta do temnot\" zvěčnil svého spisovatelského kolegu a dobrého přítele Gustava Meyrinka. Konkrétně vtiskl Leppin Meyrinkovy rysy do postavy pana Nikolause. Tutéž tezi vyslovuje také německá germanistka Angela Reinthal ve své studii o vztahu Gustava Meyrinka ke generaci autorů kolem Leppinova letáku \"Frühling\".\n\n\n\n1904\n1907\n1909\n1910\n1913\n1914\n1917\n1919\n\n\n\n\n\n\n\n"}
{"id": "388171", "url": "https://cs.wikipedia.org/wiki?curid=388171", "title": "Seznam tísňových linek", "text": "Seznam tísňových linek\n\nToto je seznam tísňových linek v jednotlivých zemích:\n\nJednotné evropské číslo tísňového volání je \"112\".\n\n\n"}
{"id": "388172", "url": "https://cs.wikipedia.org/wiki?curid=388172", "title": "Starý Rybník", "text": "Starý Rybník\n\nStarý Rybník (německy: \"Altenteich\") je druhá největší místní část města Skalná (po samotné Skalné) v Karlovarském kraji. Leží zhruba kilometr jižně od Skalné částečně v mělkém údolí Vonšovského potoka a částečně v rovině. V roce 2011 zde trvale žilo 149 obyvatel.\n\nPrvní písemná zmínka o vesnici pochází z roku 1364.\n\nNázev daly této osadě tři rybníky uspořádané za sebou a oddělené pouze hrázemi: Nový, Čistý a Mlýnský. Mezi Čistým a Mlýnským se nachází zřícenina hradu Starý Rybník ze 14. století a tzv. nového zámku z 18. století. Další pamětihodností je kaplička sv. Marie. V okolí zámku lze spatřit několik „chebských hrázděnek“.\n\nStarým Rybníkem prochází silnice II/213 (Libá–Skalná–Luby). Nejbližší železniční stanice je ve Skalné (trať 146). Nedávno byla vybudována cyklistická a pěší stezka do sousední Skalné.\n\n"}
{"id": "388173", "url": "https://cs.wikipedia.org/wiki?curid=388173", "title": "Casimir Lefaucheux", "text": "Casimir Lefaucheux\n\nCasimir Lefaucheux (26. ledna 1802, Bonnétable u Le Mans – 9. srpna 1852, Paříž) byl francouzský puškař, známý konstrukcí náboje s tzv. kolíčkovou zápalkou. V jeho rodišti je po něm pojmenována ulice (\"Rue Casimir Lefaucheux\").\n\nRoku 1835 obdržel patent na pušku zadovku, komorovanou na jednotný náboj zvláštní konstrukce. Podobal se prvnímu typu náboje Samuela Paulyho – také měl papírovou nábojnici a mosazné dno se zápalkou, ta se však aktivovala pomocí ocelového zahroceného kolíčku, který byl umístěn rovnoběžně s dnem a vyčníval do strany, tedy kolmo k ose náboje. Syn Casimira Lefaucheux, Eugene, pak vyráběl od poloviny 19. stol. zbraně pro tento náboj. Známé jsou především revolvery systému Lefaucheux, pro něž se náboje s kovovou nábojnicí vyráběly ještě v období první světové války. Kvůli vyčnívajícímu kolíčku bylo nutné vkládat náboje do zbraně (ať už do komory pušky, či válce revolveru) ve správné poloze tak, aby kolíček zapadl do vytvořené drážky. Spolu s Paulyho nábojem se středovým zápalem (patent z roku 1812) a Flobertovým nábojem s okrajovým zápalem (patent z r. 1849), se náboj s kolíčkovou zápalkou stal jedním ze tří rozšířených druhů nábojů (podle způsobu odpalu výmetné slože). Zatímco zbylé dvě konstrukce se používají dodnes, systém Lefaucheux měl pro své nedostatky poměrně krátký život. Poslední náboje pro tento systém byly lovecké s papírovou nábojnicí a přestaly se vyrábět někdy v průběhu druhé světové války.\n\n"}
{"id": "388184", "url": "https://cs.wikipedia.org/wiki?curid=388184", "title": "Fed Cup 2008 – zóna Asie a Oceánie", "text": "Fed Cup 2008 – zóna Asie a Oceánie\n\nZóna Asie a Oceánie je jednou ze tří oblastních zón Fed Cupu.\n\n\n\n\n\n"}
{"id": "388185", "url": "https://cs.wikipedia.org/wiki?curid=388185", "title": "Dopisní obálka", "text": "Dopisní obálka\n\nDopisní obálka je papírový obal sloužící k zabalení dopisu či jiné listiny. Obvykle se používá pro účely doručování dopisů poštou. Obálka určená k poštovním účelům obvykle nese informace o adrese příjemce (často i odesílatele) a poštovní známku.\n\nK přednostem dopisních obálek patří jednoduchost, snadná manipulace a nízká cena. Nevýhodou naopak špatná odolnost proti vlhkosti a někdy průsvitnost.\n\nPro obálky definuje mezinárodní norma ISO 269 (odpovídající německé normě DIN 678; v ČR převzata jako „ČSN ISO 269“) používání následujících formátů, které odpovídají standardním velikostem papírů:\n\nNejoblíbenějším formátem pro obchodní korespondenci je formát DL a C5.\n\nPapírové dopisní obálky lze uzavřít třemi způsoby.\n\nNa klopě je nanesený proužek lepidla na bázi dextrinu, který se aktivuje navlhčením podobně jako zadní strana poštovních známek. Obálce s tímto uzavíráním se proto někdy říká „olizovací“.\n\nObálka má dvě proti sobě ležicí klopy s lepidlem. Obálka se uzavírá tím, že se spojí lepicí plochy klop k sobě.\n\nObálka má lepicí proužek zakrytý anti-adhezivním krycím (stripovým) páskem. Pro zalepení stačí krycí pásku odstranit a klopu přitlačit na papír. \n"}
{"id": "388186", "url": "https://cs.wikipedia.org/wiki?curid=388186", "title": "Jižní front (druhá světová válka)", "text": "Jižní front (druhá světová válka)\n\nJižní front ( ) byl název dvou vojenských formací Rudé armády za druhé světové války.\n\nJižní front byl poprvé zřízen 25. června 1941 podle rozkazu Hlavního stanu z 23. června, skládal se z velitelství Moskevského vojenského okruhu přesunutého do Moldávie a 9. a 18. armády na sovětsko-rumunské hranici.\n\nZačátkem války se vojska frontu bránila Rumunům v Moldávii, koncem července ustoupila za Dněstr, koncem srpna za Dněpr, pouze v Oděse zůstala Přímořská armáda. Do listopadu 1941 front ustoupil až k Donu. 28. listopadu front při úspěšném protiútoku osvobodil Rostov, ztracený 20. listopadu. Bylo to první velké město znovudobyté Rudou armádou. V lednu 1942 Jižní front společně s Jihozápadním frontem v Barvenkovsko-lozovské operaci postoupil o 100 km, ale poté sovětská ofenzíva uvázla. V květnu 1942 byla sovětská vojska v Barvenkovském výběžku zničena, Jihozápadní front ve zmatku utíkal na západ, Jižní front proto ustoupil za dolní Don.\n\n28. července 1942 byl Jižní front zrušen, vojska byla podřízena Severokavkazskému frontu.\n\n\n\nVelitel\n\nČlen vojenské rady\n\nNáčelník štábu\n\nPodruhé byl Jižní front vytvořen 1. ledna 1943 přejmenováním Stalingradského frontu\n\nV lednu – březnu 1943 front pokračoval v Rostovské operaci, osvobodil Rostov na Donu a dospěl až k řece Mius. Od srpna 1943 v nové ofenzívě front osvobodil Donbas, postoupil k dolnímu toku Dněpru a zablokoval německou 17. armádu na Krymu.\n\n20. října 1943 byl podle rozkazu Hlavního stanu z 16. října přejmenován na 4. ukrajinský front\n\n\n\nVelitel\n\nČlen vojenské rady\n\nNáčelník štábu\n\n"}
{"id": "388187", "url": "https://cs.wikipedia.org/wiki?curid=388187", "title": "Mick Ralphs", "text": "Mick Ralphs\n\nMick Ralphs (* 31. března 1944 Hereford, Anglie), vlastním jménem Michael Geoffrey Ralphs, je britský kytarista a skladatel.\n\nMick Ralphs se stal známým jako zakládající člen a kytarista skupiny Mott the Hoople. V roce 1973 se s některými ostatními členy nepohodl, kapelu opustil a brzy na to založil společně s Paulem Rodgersem skupinu Bad Company. Z Bad Company odešel v roce 2000, neboť mu jeho strach z létání znemožnil účastnit se většiny turné. Ralphs rovněž vydal několik sólových alb.\n\nV roce 2004 hrál Ralphs na turné svého bývalého spoluhráče z Mott the Hoople Iana Huntera.\n\n\n"}
{"id": "388200", "url": "https://cs.wikipedia.org/wiki?curid=388200", "title": "Natalja Sedychová", "text": "Natalja Sedychová\n\nNatalja Sedychová (; * 10. července 1948) je sovětská a ruská baletka a divadelní a filmová herečka.\nPo absolvování choreografického učiliště při moskevském Velkém divadle se zde stala baletkou. Nejprve tančila ve sboru, poté se stala sólistkou.\n\nV Československu proslula hlavně svojí filmovou rolí Nastěnky v pohádce \"Mrazík\" natočené v roce 1964.\n\nProvdala se za ruského skladatele Viktora Lebeděva, s nímž má syna Alexeje. Manželství se po deseti letech trvání rozpadlo, protože manželé žili každý v jiném městě, ona sama žila v Moskvě a její manžel Viktor Lebeděv v Leningradu.\n\nV současné době hraje v moskevském divadle U Nikitské brány.\n\n"}
{"id": "388201", "url": "https://cs.wikipedia.org/wiki?curid=388201", "title": "Ben Roy Mottelson", "text": "Ben Roy Mottelson\n\nBen Roy Mottelson (* 9. června 1926 Chicago) je dánský fyzik narozený v USA, zabývá se jadernou fyzikou a kvantovou mechanikou. Je nositelem Nobelovy ceny za fyziku.\n\nNarodil se v Chicagu jako druhé dítě Goodmana Mottelsona a jeho ženy Georgie, rozené Blumové. Maturoval na \"Lyons Township High School\" ve městě LaGrange. V roce 1947 získal \"Bachelor's degree\" na Purdue University a poté Ph.D. na Harvardu v roce 1950. V roce 1957 v rámci harvardského programu \"Sheldon Treveling Fellowship\" přesídlil do Kodaně na \"Institute for Theoretical Physics\" (nyní Niels Bohr Institute), setrval tu a v roce 1957 stal se profesorem na nově vzniklém \"Nordic Institute for Theoretical Physics\" (Nordia).\n\nV roce 1948 si vzal za ženu Nancy Jane Renoovou. Páru se postupně narodily tři děti, Melcolm Graham (1950), Daniel John (1953) a Martha (1954). Roku 1975 se rozvedl. Podruhé se oženil v roce 1983, kdy si vzal za ženu Brittu Marger Siegumfeldtovou. V roce 1971 přijal dánské státní občanství.\n\nProfesor Mottelson je členem Vědecké rady zaštiťující organizaci \"The Bulletin of the Atomic Scientists\", který upozorňuje na negativní důsledky vědeckého pokroku.\n\nV letech 1950–1951 James Rainwater a Aage Bohr vyvinuli modely atomového jádra, které začaly brát v úvahu chování jednotlivých nukleonů. Tyto modely se posunuly přes zjednodušené hydrodynamické pojetí jádra bez vnitřní struktury a byly první, které pomohly vysvětlit řadu vlastností atomových jader včetně nesférického (tj. nekulového) rozmístění náboje některých jader. Mottelson pracoval s Aage Bohrem na porovnávání teoretických modelů s daty získanými pokusy. Ve třech pracích, publikovaných mezi lety 1952–1953, ukázali úzkou souvislost mezi teorií a výsledky pokusů, svědčících například o tom, že energetické hladiny některých jader by mohly být popsány pomocí rotačního spektra. Tato práce podpořila další teoretické a experimentální studie.\n\nBohr a Mottelson pokračovali v práci společně a publikovali dvousvazkovou monografii \"Nuclear Structure\", první díl \"Single-Particle Motion\" vyšel v roce 1969 a druhý díl \"Nuclear Deformations\" v roce 1975.\n\nBohrovi, Mottelsonovi a Rainwaterovi byla udělena Nobelova cena za fyziku v roce 1975 za objev vztahů mezi pohybem jádra atomu a pohybem částic uvnitř tohoto jádra a rozvoj teorie struktury atomových jader na základě těchto vztahů. Tato teorie je známa jako kolektivní model.\n\n"}
{"id": "388203", "url": "https://cs.wikipedia.org/wiki?curid=388203", "title": "Ernő Rubik", "text": "Ernő Rubik\n\nErnő Rubik (maďarsky \"Rubik Ernő\", 13. července 1944) je maďarský vynálezce, sochař a profesor architektury. Je znám jako tvůrce mechanických hlavolamů, především Rubikovy kostky (1974) nebo Rubikova hada a také například Spaceballu - gyroskopické pomůcky posilující celé ruce.\n\nErnő Rubik se narodil v maďarské Budapešti 13. července 1944 během 2. světové války. Jeho otec, Ernő Rubik byl letovým inženýrem u letadlové společnosti v Ostřihomi, a jeho matka byla básnířka. Ernő Rubik promoval na Technické univerzitě v Budapešti \"(Műszaki Egyetem)\" v roce 1967. V letech 1971 až 1975 pracoval jako profesor na budapešťské univerzitě aplikovaného umění \"(Iparművészeti Főiskola)\".\n\n"}
{"id": "388205", "url": "https://cs.wikipedia.org/wiki?curid=388205", "title": "Synodická perioda", "text": "Synodická perioda\n\nSynodická perioda nebo synodická oběžná doba (synod = setkání) je doba oběhu planety či jiného vesmírného tělesa vzhledem ke Slunci při pozorování ze Země. Délka periody je tedy ovlivněna vlastním pohybem Země kolem Slunce a tím se liší od siderické periody (pravá doba oběhu), která je vztažena ke vzdáleným hvězdám (latinsky \"sidera\").\n\nV případě Měsíce se jedná o dobu, za kterou uběhnou měsíční fáze od novu k novu a která se nazývá synodický měsíc či lunace. Synodický měsíc trvá přibližně 29,53 dne a je o něco delší než siderický měsíc.\n\n"}
{"id": "388206", "url": "https://cs.wikipedia.org/wiki?curid=388206", "title": "Veksl", "text": "Veksl\n\nVeksl je český germanismus (pochází z německého slova wechsel), který v obecné mluvě může nahradit slovo: směna, změna, střídání, náhrada, záměna, substituce nebo výměna apod.\n\n"}
{"id": "388211", "url": "https://cs.wikipedia.org/wiki?curid=388211", "title": "Chairóneia", "text": "Chairóneia\n\nChairóneia (řecky Χαιρώνεια, latinsky Chaeronea) je vesnice v regionální jednotce Bojótie v kraji Střední Řecko. Má 556 obyvatel a nachází se 14 km severně od centra obce Livadie.\n\nObecní jednotka Chairóneia od roku 2011 zahrnuje 8 komunit, z nichž každou tvoří právě jedna vesnice. Jsou to Agios Vlasios (212), Akontio (127), Afthochorio (207), Vasilika (38), Thourio (127), Proselio (33), Profetio Ilia (82) a Chairóneia (556). V závorkách je uveden počet obyvatel komunit.\n\nPrvní obyvatelé se zde usadili už v době prehistorické na místě nyní známém jako Magoula Balomenou (Μαγούλα Μπαλωμένου), jeho starší název byl Arne. Na konci 5. století př. n. l. patřila Chairóneia k jednomu z 11 okresů v Bojótii spolu s Acraephnium a Copia. Nejznámějším rodákem byl spisovatel a filosof Plútarchos, který ve svých spisech několikrát o svém rodišti píše.\n\nU Chairóneie proběhly v historii dvě bitvy. První roku 338 př. n. l. mezi Makedonií a Athénami. Druhá roku 86 př. n. l. mezi Římem a pontským královstvím.\n\nU tohoto městečka porazil v roce 338 př. n. l. makedonský král Filip II. spojená vojska řeckých městských států vedená Athéňany a Thébany. Během bitvy byla elitní jednotka thébských vojáků známá jako Svatý oddíl úplně zničena. Tím se makedonský král zmocnil řeckého území. Thébané postavili nad hrobem svých padlých vojáků sochu lva (Lion Chaironeia), která je 5,5 m vysoká. V roce 1818 byl tento pohřební monument objeven anglickým cestovatelem. Pomník byl opraven a instalován v roce 1902 v místě svého objevu. \n\nNa témže bojišti porazil v roce 86 př. n. l. římský vojevůdce Sulla vojsko pontského krále Mithradata z Malé Asie. Už na jaře roku 87 př. n. l. přistál Sulla s pěti legiemi v Dyrrhachiu (dnešní Durrës). Asie byla v této době okupována Mithridatovým vojskem pod velením Archeláose a rovněž Řecko s výjimkou Makedonie stálo na straně pontského krále. Sulla si však silou svého vojska postupně podmanil města v řeckém Epeiru, Aitólií,Thesálii a hlavně Athény. Při svém pochodu na Makedonii narazil u obce Chairóneia na armádu Archeláose. Bitva se vyvíjela střídavě ve prospěch obou stran, nakonec se Archeláos spolu s asi 10 000 muži zachránil útěkem, ale jeho ztráty dosahovaly mnohem vyšších čísel. Sulla byl poté svými vojáky pozdraven jako imperátor.\n\n"}
{"id": "388212", "url": "https://cs.wikipedia.org/wiki?curid=388212", "title": "Dubnová ústava", "text": "Dubnová ústava\n\nDubnová ústava či Pillersdorfova ústava, v oficiálním znění Ústavní listina rakouského císařství (německy \"Verfassungsurkunde des österreichischen Kaiserstaates\"), zákon č. 49/1848 PGS, je první ústava v moderním smyslu, která byla přijata na území rakouské monarchie. Ústavu udělil („\"oktrojoval\"“) 25. dubna 1848 (odtud zřídka označovaná též jako \"oktrojovaná ústava\") ve Vídni císař Ferdinand I.\n\nPřestože deklarovala, že všechny k rakouskému císařství patřící země tvoří „nedělitelnou konstituční monarchii“, neplatila pro Uhry, Chorvatsko a království lombardsko-benátské. Její text, inspirovaný zejména belgickou ústavou z roku 1831, vznikal pod záštitou ministra vnitra Franze Xavera von Pillersdorf. Přestože tato ústava v porovnáním s předbřeznovým stavem znamenala obrovský posun dopředu, byla velmi kritizována, obzvláště její provizorní volební řád. 15. května 1848 přednesli ve vídeňském Hofburgu demonstranti tzv. „\"Sturmpetition\"“ (bouřlivou petici), což způsobilo, že již přijatá ústava byla postavena před říšský sněm, který o ní měl jednat; demonstranti žádali změnu nespravedlivého volebního zákona a první říšský sněm (konstituční říšský sněm) tak měl dostat jen jednu komoru, jejíž členové by nebyli zvoleni s ohledem na daňový cenzus. Následující den, 16. května 1848, byla dubnová ústava proto nejprve císařem prohlášena za provizorní a v červenci byl její návrh zcela stažen. Tato ústava tak nikdy nenabyla účinnost.\n\nÚstava byla novelizována zákonem č. 65/1848 PGS, jímž byla její účinnost odložena na rozhodnutí ústavodárného říšského sněmu. Oktrojovaná ústava se tak měla změnit na smluvní ústavu. Nicméně ústavodárný říšský sněm své jednání neustále protahoval, zabýval se i běžnou legislativou, a proto byl rozpuštěn a v březnu 1849 byla vydána druhá oktrojovaná ústava, právě na niž se většinou vztahuje tento pojem.\n\nRok 1848 začal protirakouskými demonstracemi v Miláně. V únoru byla v Toskánsku zavedena liberální ústava, 22. února musel být v lombardsko-benátském království vyhlášen válečný stav. Zpráva o únorové pařížské revoltě, během níž byl 23. února 1848 poražen režim Ludvíka Filipa, vyvolala v zemích Německého spolku liberálně-demokratická hnutí, které již 5. března 1848 vedlo k přípravě k přípravě parlamentu složeného ze zástupců zemských parlamentů členských států Německého spolku. Ve Vídni, kam tato zpráva dorazila 6. března 1848, se nejprve mezi měšťany a studenty tvořila shromáždění, která vypisovala petice za dosažení ústavních práv, zrušení cenzury, spolurozhodování na vládě apod. Vláda, oslabena v důsledku pokračujících bojů v severní Itálii a kritické situaci v Uhrách, kde Říšský sněm už od listopadu 1847 projednával progresivní program, se rozhodla jednat zdrženlivě, nicméně nechala zatknout vůdce těchto hnutí. Tyto události vedly k tomu, že 13. března dav složený nejvíce z mladých intelektuálů vtrhnul do dolnorakouského zemského sněmu a tamní zástupce stavů přesvědčil ke společnému předání petice císaři. Následně došlo k bojům mezi demonstranty a vojskem soustředěným poblíž zámku, které se brzy rozšířily po celém městě. Ke studentům se brzy připojili předměstští dělníci. Ještě večer toho dne byl Metternich přinucen k odstoupení. Vláda se domnívala, že se vydáním hlavního exponenta „systému“ se sama udrží při u moci.\n\nNásledující den byla zrušena cenzura a vznikla na „majetku a inteligenci“ založená Národní garda \"(Nationalgarde)\", která se snažila zabránit výtržnostem. Další den bylo formálně potvrzeno povolání stavů. Úkolem tohoto shromáždění bylo dát „konstituci vlasti“. O dva dny později byla vytvořena odpovědná rada ministrů \"(Ministerrat)\". Staré dvorské úřady (\"Hofstellen\") byly převedeny na ministerstva (např. \"Vereinigte Hofkanzlei\" byla 15. května převedena v ministerstvo vnitra (\"Innenministerium\"), \"Hofkammer\" 19. května na ministerstvo financí (\"Finanzministerium\"), \"Studienhofstelle\" 23. března na ministerstvo vyučování (\"Unterrichtsministerium\", dnes ministerstvo školství) atd. Důležité je, že \"Oberste Justizstelle\" byla zčásti převedena na ministerstvo spravedlnosti (\"Justizministerium\") a zčásti později na nejvyšší soud (\"Oberstes Gerichtshof\"). 20. března 1848 byl pak vydán amnestijní zákon.\n\nZ hlediska českého státního práva, jak bylo vnímáno v Čechách (Morava ani Slezsko se s ním neztotožňovaly), byl návrh ústavy negativní, protože byl svým pojetím centralistický. Země České koruny měly získat autonomii jednotlivě, na požadavek jejich spojení do jednoho celku, jak chtěli představitelé Čech, nebyl brán ohled.\nUherský parlament se usnesl na tzv. „31 článcích“, v kterých vyjádřil své uznání uherské samostatnosti a trval na provedení dalekosáhlých politických a sociálních reforem, jakož i na sloučení s Chorvatskem, Slavonií, Vojenskou hranicí a Sedmihradskem, a uznáním maďarštiny za úřední jazyk. Vídeňská vláda tyto články v naději na zklidnění Uher 11. dubna 1848 schválila. Již před tím vynesla tzv. „Českou chartu“, která uznala, že Čechy tvoří samostatné království, mají mít vlastní volený zemský sněm a čeština má být zrovnoprávněna s němčinou.\n\nDo Vídně „se zvláštním zastoupením měšťanstva“ svolané stavy mezi tím rokovaly pod mnoha formálními nejasnostmi o budoucí ústavě. Ferdinand I., aniž čekal na výsledek projednávání, však „oktrojoval“ (z fr. \"octroyer\" = poskytnout, povolit) dne 25. dubna 1848 „Ústavní listinu rakouského císařství“, tzv. „oktrojovanou ústavu“. Tím, že tato ústava platila i pro české království, se zdálo, že byla zrušena „Česká charta“, což by mimo jiné znamenalo, že monarcha porušil své slovo.\n\n17. května 1848 byl císař převezen do Innsbrucku, kde zůstal do srpna. Tato skutečnost urychlila rozpad revolučního hnutí, neboť vedla k oddělení umírněných (kteří dosavadní úspěchy považovali za dostatečné k budování státu) od radikálů, kteří požadovali vyhlášení republiky, rozbití teritoriální jednoty, a celkově anarchii.\n\nPo potlačení povstání v Praze a Radetzkého úspěších v Itálii začali konzervativci přemýšlet o obnovení pořádku. Vláda zůstala ve Vídni a pokusila se o vybudování liberálního režimu, který by spolupracoval s nově obsazenými úřady.\n\n22. června 1848 byla započata činnost „konstitučního říšského sněmu“, ale naděje do něj vkládané nebyly naplněny. Průběh prací bránily národnostní a politické spory; třenice existovaly už jen o jazyk, v kterém se mělo pracovat. Mezitím musela Národní garda zasáhnout, protože se část dělníků vzbouřila proti snížení svého platu, což mělo za následek odcizení mezi měšťany a dělníky. V září 1848, když se mělo rozhodnout, zda k jednáním bude přizvána i uherská delegace, v sobě revoluční myšlení udržovaly již jen malé skupiny. Nové boje vypukly, když měla být v říjnu 1848 přepravena vojska z Vídně do Uher. Císař byl převezen do Olomouce, a vrchní velitelství císařských vojsk převzal Alfred Windischgrätz.\n\nNa konci října 1848 byla následně dobyta Vídeň, čímž byla revoluce ukončena. Dne 22. října 1848, ještě během bojů, byl říšský sněm přemístěn do Kroměříže (Kroměřížský sněm), kde během následujících měsíců vznikla tzv. „Kroměřížská ústava“, která ovšem nikdy nevstoupila v platnost, protože nebyla vydána v říšském zákoníku, ale říšský sněm ho schválil.\n\nPillersdorfova ústava spočívala na principu dělení moci, přičemž jen samotnému císaři dle ní příslušela plná výkonná moc. Zákonodárnou moc měl vykonávat spolu s Říšským sněmem a soudní moc měla být úplně nezávislá. \n\nVe vykonávání své moci byl císař označován za „posvěceného a nedotknutelného“. Ze svého počínání se nikomu nepotřeboval zodpovídat. Jeho vládní rozhodnutí však měly být kryty tím, že byly potvrzeny v daném rezortu zodpovědným ministrem. Císaři příslušela, nehledě k jen jemu podléhajícímu zákonodárství, tato práva: \n\nŘíšský sněm (\"Reichstag\") se měl skládat:\n\nZákony měly být schváleny oběma komorami Říšského sněmu a potvrzeny císařskou sankcí, přičemž v případě neobdržení císařské sankce zákon nevstoupil v platnost. V každé z obou komor byla k přijetí zákona potřebná absolutní většina přítomných poslanců (k otevření jednání postačovala přítomnost pouhých 60 poslanců). Ústavní změny měly potřebovaly ke schválení dvě třetiny přítomných poslanců.\n\nZákonodárství mělo být pro celou říši jednotné, zvláštní zájmy jednotlivých zemí měly hájit „dočasně“ v napojení na stávající zemské sněmy i proměnné „provinční stavy k ozřejmění zájmů provincie a k obstarání náležitostí, z těchto zájmů plynoucích“, přičemž mělo být přihlíženo ke stavovskému principu a zemské struktuře. Ústava předpokládala i ustanovení obcí k lepšímu zastoupení zájmů obyvatelů obce.\n\n„Občanská a politická práva občanů státu“, katalog základních lidských práv, který velmi podstatně rozšířil malý počet těchto práv dle Všeobecného zákoníku občanského (z roku 1811), a velmi se tak přiblížil hlavnímu cíli revoluce, obsahoval mimo základních osobních práv jako rovnost před zákonem, svobodu vyznání a svědomí, osobní svobodu, svobodnou volbu živnosti, ochrana před nezákonným zatčením, svoboda tisku a projevu, listovní tajemství, petiční právo, svoboda vystěhování, ochrana soudců před přesídlením či propuštěním, veřejná a ústní justice a zavedení porotních soudů. Mimo armády byla ústavně zakotvena i „národní garda“.\n\nVolební právo nebylo v této ústavě dále řešené a bylo proto ustanovené provizorním volebním řádem do Senátu z 8. května 1848. Omezovalo se pouze na prince jmenované členy Senátu a další dále doživotně jmenované členy Senátu, celkově 200 osob, přičemž u velkomajitelů půdy bylo za kritérium jejich volitelnosti považováno daňové zatížení. \n\nKaždý člen Poslanecké sněmovny zastupoval 50.000 mužů starších 24 let, kteří nejméně 6 měsíců bydleli ve volebním okrsku, a to podle dělícího klíče (např. Čechy měly 90 poslanců, Dolní Rakousy 37, Tyrolsko 17, Halič 96, Salcbursko 4 apod.), přičemž dělníci za denní nebo týdenní plat, služebníci a osoby sociálně podporované státem nebyly volebně oprávněny.\n\n\n"}
{"id": "388216", "url": "https://cs.wikipedia.org/wiki?curid=388216", "title": "Raná péče", "text": "Raná péče\n\nRaná péče je podle zákona 108/2006 Sb., o sociálních službách, sociální terénní služba, příp. doplněná ambulantní formou služby, poskytovaná dítěti a rodičům dítěte ve věku do 7 let, které je zdravotně postižené nebo jehož vývoj je ohrožen v důsledku nepříznivého zdravotního stavu. Služba je zaměřena na podporu rodiny a podporu vývoje dítěte s ohledem na jeho specifické potřeby.\n\nZ hlediska formy poskytované sociální služby spadá raná péče mezi tzv. terénní služby, příp. může být doplněna ambulantní formou sociální služby a rehabilitačním pobytem.\n\nSlužba je zaměřena na podporu rodiny a podporu vývoje dítěte s ohledem na jeho specifické potřeby. Služba napomáhá při realizaci práva na vzdělání a výchovu dětí se zdravotním postižením, podporuje integraci dětí a jejich rodin do širší společnosti a zlepšuje informovanost veřejnosti o problematice péče o děti se zdravotním postižením pořádáním seminářů, přednášek, školení, vydáváním odborných a účelových publikací, článků v periodikách atd.\n\nÚkol rané péče spočívá ve vyhledávání potřebných dětí (depistáž), ve speciálněpedagogické diagnostice, poskytování poradenství rodině postiženého dítěte, poradenství při jeho výchově a ve výběru vhodného výchovně-vzdělávacího zařízení.\n\nSlužbu poskytují zdarma pracoviště rané péče, což jsou střediska rané péče a také speciálněpedagogická centra.\n\nSlužba rané péče má předcházet případné budoucí závislosti člověka na institucionální pomoci.\n\nPojem „raná péče“ se v České republice začal používat od roku 1993. (Zahraniční zdroje užívají spíše pojem včasná intervence – early intervention –, který se v českém prostředí užívá spíše v oblasti prevence delikvence a kriminality.) Služba se rozvinula koncem 60. let 20. stol. v USA. Přispěly k tomu nové bio-sociální poznatky v oblasti vývoje dítěte, zejména uvědomění si důležitosti prvních tří let věku života.\n\nSlužby rané péče (SRP) jsou poskytovány tzv. středisky rané péče, která jsou nejčastěji zřizována neziskovými organizacemi. Služby jsou poskytovány zdarma. Služba je poskytována buď formou návštěvy odborného pracovníka v rodině, nebo formou rehabilitačního pobytu v instituci rané péče. Příkladem jsou návštěvy poradců a konzultantů v rodinách (jednou za měsíc až tři měsíce), semináře pro rodiče, týdenní rehabilitační pobyty pro celé rodiny, ambulantní zraková stimulace, setkávání rodičů, půjčování hraček, pomůcek a literatury, konzultace s rehabilitační pracovnicí či psychologem, pomoc při výběru předškolního zařízení, instruktáž pracovníků vzdělávacích a rehabilitačních zařízení, do kterých docházejí děti v péči SRP, nebo základní sociálně-právní poradenství.\n\nOdborný pracovník podává instruktáž pečujícím osobám v jejich přirozeném prostředí, ve kterém se i dítě cítí uvolněně. Sledují se vztahy v rodině, postavení dítěte ve skupině, využívá se předmětů denní potřeby.\n\nTaktéž v ambulantním středisku jde o práci s dítětem – provádí se speciálněpedagogická diagnostika a tvoří se individuální plán pro rozvíjení schopností dítěte. Dále se pracuje s rodinou, což zahrnuje konzultace a rady, volbu metod aj, přičemž se spolupracuje s odborníky, poskytuje se odborné poradenství sociálně-právní a integrační, půjčují se vhodné speciální pomůcky.\n\nCílem společných rehabilitačních akcí je umožnit dítěti a rodině začlenit se do širší společnosti, minimalizovat zdravotní a sociální nevýhody a spoléhání se v budoucnu na pomoc druhých. Rodiče si někdy lépe uvědomí schopnosti a možnosti dítěte (dosud je mohli např. podceňovat a klást na dítě menší nároky). Přínosné je sdílení rodin s podobnými starostmi o dítě a zkušenostmi; mohou si být vzájemným povzbuzením, posilou a motivací.\n\nVyhláška Ministerstva práce a sociálních věcí přesně stanovuje služby, které raná péče poskytuje. Rozděluje je na následující oblasti:\n\n\n"}
{"id": "388223", "url": "https://cs.wikipedia.org/wiki?curid=388223", "title": "Paul Gerber", "text": "Paul Gerber\n\nPaul Gerber (1854 – 1909) byl německý fyzik. Je znám především jako autor konkurenční (vzhledem k Einsteinově teorii) teorie šíření gravitace a odvozením stáčení perihelia Merkuru. O prvenství odvození byl v roce 1917 veden krátký spor, v němž několik vědců poukázalo na nekonzistentnost Gerberovy teorie.\n\nV letech 1872–1875 studoval v Berlíně fyziku. V roce 1877 nastoupil jako učitel na reálném gymnáziu v Stargardu v Pomořansku.\n\nV letech 1870–1900 se pokoušela řada vědců skloubit nové znalosti o konečné rychlosti šíření signálů s teorií gravitace a vysvětlit tak stáčení perihelia Merkura.\n\nJednou z mnoha teorií byla i teorie Gerberova. Rozpracoval a publikoval ji v letech 1898 a 1902.\n\nZ předpokladu konečné rychlosti šíření gravitace odvodil následující vzorec pro gravitační potenciál:\nZanedbáním vyšších členů rozvoje lze vzorec upravit na:\nPodle Gerbera je pak vztah mezi rychlostí šíření gravitace (c) a stáčením perihelia (Ψ) následující:\nkde\nZe skutečných hodnot Gerber odvodil rychlost šíření gravitace na 305 000 km/s, velmi blízkou rychlosti světla.\n\nGerberův vzorec pro stáčení perihelia vychází:\nTo je, jak poznamenal v roce 1916 Ernst Gehrcke, který kritizoval Einsteina a teorii relativity, vzorec identický s Einsteinovým:\n\nGehrcke se zasadil o přetištění Gerberova článku z roku 1902 v Annalen der Physik. Článek vyšel v roce 1917, Gerber zpochybnil Einsteinovo prvenství a obvinil jej z plagiátorství. Brzy poté ale Albrecht Fölsing a Roseveare tato obvinění vyvrátili a ukázali, že Gerberova teorie je nekonzistentní. Hugo von Seeliger, a Max von Laue publikovali články, v nichž ukázali, že odvození výsledku vzniklo matematickou chybou. Také Roseveare dokázal nekonzistenci Gerberovy teorie, protože podle ní by vycházel ohyb světla v gravitačním poli Slunce o 3/2 větší, než je skutečná hodnota. Albert Einstein reagoval v roce 1920 na Gehrckeovu kritiku:\n\n\n\n\n"}
{"id": "388228", "url": "https://cs.wikipedia.org/wiki?curid=388228", "title": "Raabizace", "text": "Raabizace\n\nRaabizace, zvaná také \"aboliční Raabovská soustava\", \"Raabovský robotní svod\" nebo \"Raabovský emfyteut\", , byla reforma navržená a provedená rakouským ekonomem a dvorním radou Františkem Antonínem Raabem v některých habsburských zemích v 70. a 80. letech 18. století, tedy za panování Marie Terezie a Josefa II.\n\nŠlo o souběžnou poddanskou a pozemkovou reformu, jejímž cílem bylo zefektivnit zemědělskou výrobu a zvýšit porodnost v situaci, kdy poddaní byli v důsledku třicetileté války a války o dědictví rakouské zatížení rozsáhlou robotou a stále častěji se bouřili. Ideou bylo rozdělit vrchnostenské statky na raabizovaném panství mezi sedláky, kteří by byli na pozemku v dědičném nájmu, stali by se emfyteuty. Tím by odpadla robota a sedláci by místo ní odváděli vrchnosti peněžité (případně naturální po desetiletém odstupu) dávky. Velkostatky by tak nahradilo mnoho malých statků, jejichž velikost by odpovídala zhruba potřebám jedné rodiny, proto byli tito sedláci často nazýváni familianti.\n\nNa panstvích, kde mnoho půdy leželo ladem, byla raabizace spojena s kolonizací, příchodem nových familiantů, kteří byli osvobozeni od roboty a požívali např. dočasných úlev z platby nájmu.\n\nNejprve byla reforma vyzkoušena na zkonfiskovaných panstvích jezuitského řádu v Žirči a v Žacléři (1775). Poté provedena v Čechách na celkem 105 panstvích komorních a ex-jezuitských; ostatním panstvím byla pouze doporučena. Nejvíce byla uplatněna v blízkosti ohnisek selských bouří ve východních Čechách. Mnoho měst a jiných panství raabizaci odmítlo.\n\nPo vyzkoušení v Čechách byla raabizace provedena v Dolních Rakousích (1775), na Moravě (1777), ve Štýrsku (1778) a v Haliči (1782). Dvorním dekretem z 10. února 1783 byla nařízena na všech statcích pod dozorem a správou státu.\n\nV Čechách byl nesporně výrazně zvýšen počet selských usedlostí, došlo k zvýšení zemědělské výroby i růstu porodnosti. Reforma tedy byla úspěšná i přesto, že nebyla provedena ani plošně ani rovnoměrně. Celkem vzniklo v rámci raabizace v Čechách 128 nových vesnic, na Moravě 117. Reforma ale zavedla nerovnost mezi poddané nájemce půdy, která se projevila při postupném vykupování se z roboty v průběhu 19. století. Sám Raab se netěšil přízni nástupce Marie Terezie Josefa II., zemřel v nemilosti a jeho reformy byly císařem na nátlak feudální vrchnosti roku 1790 zastaveny.\n\n\n"}
{"id": "388231", "url": "https://cs.wikipedia.org/wiki?curid=388231", "title": "Úvaly (Valtice)", "text": "Úvaly (Valtice)\n\nÚvaly ( ) jsou částí jihomoravského města Valtice. Dnes zde žije necelých 150 obyvatel (oproti 732 při sčítání roku 1930).\n\nPůvod vesnice je pravděpodobně v kolonizační činnosti pasovského biskupství z poloviny 11. století (byla vybrána poloha kolem potoka a ne kolem komunikace, jak tomu bývalo zvykem v kolonizaci pozdější). První písemná zmínka je z roku 1269. Od roku 1466 až do zániku patrimoniální správy náležely Úvaly k valtickému panství Lichtenštejnů.\n\nPůvodně dolnorakouská obec osídlená převážně Němci (86 % v roce 1930) byla roku 1920 jakožto součást Valticka odstoupena Československu. V meziválečném období zde byla v provozu cihelna a mlýn, působil zde spolek dobrovolných hasičů.\n\nV roce 1945 bylo národnostně německým majitelům konfiskován majetek (šlo o více než 75 % půdy a 83 % domů v obci) a byli vysídleni. Nově příchozí obyvatelé (převážně z okolí Břeclavi) osídlili pouze necelou polovinu domů, zbytek byl posléze odstraněn. Obec, která se v období existence Železné opony nacházela v hraničním pásmu, byla určena k vysídlení, které nakonec nebylo realizováno. Roku 1964 byly Úvaly připojeny k sousedním Valticím.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "388234", "url": "https://cs.wikipedia.org/wiki?curid=388234", "title": "Traumacentrum", "text": "Traumacentrum\n\nTraumacentrum (též úrazové centrum) je nemocnice nebo její část (oddělení, klinika) zabývající se neodkladnou lékařskou péčí o pacienty s vážnými úrazy. Traumacentra vznikla proto, že se ukázalo, že úrazy často vyžadují komplexní a multioborovou léčbu, včetně léčby chirurgické, aby měli pacienti maximální šanci na přežití a uzdravení.\n\nÚraz je život ohrožující událost, ať už náhodná nebo záměrná, která způsobí tělesné poškození. Hlavní příčinou úrazů jsou dopravní nehody, pády a násilné činy. Úrazy jsou hlavní příčinou smrti u Američanů pod 44 let věku\n\nAby mohla být v USA nemocnice kvalifikována jako traumacentrum, musí splňovat kritéria určená Americkou chirurgickou společností (ACS). Traumacentra se liší ve svých možnostech a jsou identifikována pomocí \"úrovní\": Úroveň I (Level-I, Level-1) je nejvyšší, Úroveň III nejnižší (některé státy mají čtyři úrovně, nejnižší je Level-IV).\n\nVyšší úrovně traumacenter mají k dispozici chirurgy-traumatology, včetně specialistů, například neurochirurgů a ortopedických chirurgů, stejně jako vysoce sofistikované diagnostické přístroje. Nižší úrovně traumacenter mohou být schopny poskytovat počáteční péči, stabilizaci zranění a přípravu na transport do traumacentra vyšší úrovně.\n\nČinnost traumacenter je velmi drahá. V některých oblastech USA je z těchto důvodů traumacenter nedostatek (například Harborview Medical Center v Seattlu je jediné centrum úrovně I pro státy Washington, Idaho, Montana a Aljaška. Orlando Regional Medical Center na Floridě bylo postaveno jako traumacentrum pro pět okresů, ale obsluhuje jich více než dvacet.\n\nProtože neexistuje způsob, jak plánovat potřeby služeb urgentní medicíny, počet pacientů v traumacentrech se může výrazně lišit. Bylo vyvinuto několik různých metod, jak se s tím vypořádat. Halifax Health v Daytona Beach na Floridě brzy nasadí systém, který umožní poskytovat poúrazovou péči na několika menších odděleních různých nemocnic, místo jednoho velkého traumacentra.\n\nTraumacentra často mívají helipad pro příjem letecky transportovaných pacientů. V mnoha případech se osobám zraněným ve velké vzdálenosti od traumacentra a transportovaným vrtulníkem dostane rychlejší a lepší péče, než kdyby byly přepravovány po zemi do bližší nemocnice, která není zařízena jako traumacentrum.\n\nNa konci roku 2008 bylo v České republice celkem 14 traumacenter, tvořících nejvyšší úroveň péče o pacienty po úrazech. Na základě auditu bylo rozhodnuto, že bude jejich počet snížen na 11. Od roku 2016 byl status traumacentra opět přiznán zlínské nemocnici. Síť tvoří traumacentra v těchto nemocnicích:\n\n"}
{"id": "388235", "url": "https://cs.wikipedia.org/wiki?curid=388235", "title": "Mic Michaeli", "text": "Mic Michaeli\n\nGunnar Mathias \"Mic\" Michaeli (narozený 11. listopadu 1962, Stockholm, Švédsko) je švédský hard rockový klávesista skupiny Europe. Jako většina členů Europe vyrůstal na předměstí Stockholmu Upplands Väsby. K Europe se připojil v roce 1984 během turné k albu Wings of Tomorrow kde na klávesách vystřídal Joeyho Tempesta.\n\nMichaeli spolunapsal několik písní Europe. Nejznámější je asi balada \"Carrie\" z alba The Final Countdown, která se stala největším hitem v USA. Umístila se na třetím místě na Billboard Hot 100.\n\nPo rozpadu Europe v roce 1992 Michaeli nahrával a koncertoval s kapelami jako \"Brazen Abbot\", \"Last Autumn's Dream\" a Glenn Hughesem. Také se podílel na několika písních z třetího sólového alba Joeyho Tempesta, které bylo vydáno v roce 2002. Od roku 2003 zase působí s Europe.\n\nMicheali je rozvedený, a teď žije ve Stockholmu. Má tři děti, Marcuse, Mou a Matildu.\n\n\n"}
{"id": "388240", "url": "https://cs.wikipedia.org/wiki?curid=388240", "title": "Paul Reinecke", "text": "Paul Reinecke\n\nPaul Reinecke (25. září 1872, Berlín-Charlottenburg – 12. května 1958, Herrsching, Německo) byl německý prehistorik a zemský archeolog v Bavorsku.\n\nPaul Reinecke studoval medicínu a přírodní vědy u Rudolfa Virchowa. Zajímal se o pravěké dějiny a navštěvoval přednášky antropologa Johannesa Ranke a archeologa (1836–1916) Adolfa Furtwänglera (1853–1907). Během studia podnikl v roce 1893 studijní cestu po Rakousku a Maďarsku. Participoval na řadě archeologických výzkumů na jihu Německa a v Rakousku (mimo jiné i v Hallstattu, na eponymní lokalitě doby halštatské).\n\nPo promoci v roce 1897 byl do roku 1908 asistentem v Römisch-Germanisches Zentralmuseum v Mainzu.\nOd roku 1908 do roku 1937 byl hlavním konzervátorem Bavorska, v roce 1917 byl jmenován profesorem. Do své smrti v roce 1958 se zabýval téměř všemi obdobími pravěku. Je autorem názvů dvou kultur mladší doby kamenné – michelsberská kultura (1908) a Altheimská skupina (1915).\n\nZa jeho působení v mohučském muzeu při uspořádávání muzejních sbírek vznikla řada studií k chronologii středoevropského pravěku. Nejvýznamnější jsou jeho příspěvky do V. svazku \"Alterthümer unserer heidnischen Vorzeit\" (Starožitnosti našeho pohanského dávnověku), kde vytvořil pro jižní Německo chronologický systém, který v zásadě platí dodnes; tak dospěl v roce 1902 ve studii \"Zur Kenntnis der Latène-Denkmäler der Zone nordwärts der Alpen\" i k rozdělení doby laténské na čtyři stupně (LT A – D). K výsledkům dospěl na základě porovnávání jednotlivých nálezových celků, přičemž kladl důraz na uzavřenost těchto nálezových komplexů, umělecko-historický rozbor stylových i typologických znaků. Vytvořil tak ucelený periodizační systém archeologickým památek doby bronzové a starší a mladší doby železné v prostoru střední Evropy.\n\nReineckova periodizace si dodnes udržela svou platnost, používá se v podobě v zásadě nezměněné s tím, že jednotlivé stupně jsou ovšem dále rozčleněny a detailněji propracovány.\n\n\n"}
{"id": "388246", "url": "https://cs.wikipedia.org/wiki?curid=388246", "title": "Číňané", "text": "Číňané\n\n„Číňané“ je, podobně jako například „Britové“, časté, ale nejednoznačné označení. Může znamenat jednu z následujících skupin lidí:\n\n"}
{"id": "388249", "url": "https://cs.wikipedia.org/wiki?curid=388249", "title": "Alexandra David-Néelová", "text": "Alexandra David-Néelová\n\nAlexandra David-Néelová, rozená Louise Eugénie Alexandrine Marie Davidová, (24. října 1868 Saint-Mandé–8. září 1969 Digne-les-Bains) byla belgicko-francouzská cestovatelka, průzkumnice, spiritualistka, buddhistka a spisovatelka. Ve známost vešla především díky své návštěvě tibetské Lhasy v roce 1924, kdy byl cizincům vstup do města zakázán. David-Néelová napsala přes třicet knih o východních náboženstvích, filosofii i o svých cestách. Měla vliv na beatnické spisovatele jako Jack Kerouac a Allen Ginsberg či filosofa Alana Wattse. Její knihu o Tibetu čte také Karel Kopfrkingl v románu a filmu Spalovač mrtvol.\n\nNarodila se v Paříži, v šesti letech se její rodina přestěhovala do Elsene v Belgii. Již v mládí se seznámila s učením Heleny Petrovny Blavatské a Teosofické společnosti. V Paříži studovala filosofii a důkladněji se začala zajímat o buddhismus. V letech 1890 a 1891 cestovala do Indie. V Tunisu se setkala s inženýrem Philippem Francoisem Néelem, za kterého se v roce 1904 provdala. Manžel financoval všechny její další cesty a stal se jejím manažerem a literárním agentem. I když spolu nežili, nikdy se nerozvedli. P. F. Néel zemřel v roce 1941.\n\nV roce 1911 David-Néelová podruhé cestovala do Indie, aby tam dále prohlubovala své znalosti o buddhismu. V této době se dvakrát setkala s 13. dalajlámou Thubtänem Gjamcchem. V letech 1914–1916 žila v jedné ze sikkimských jeskyní nedaleko tibetských hranic a společně s mladým mnichem lamou Jongdänem se věnovala studiu. Jongdän se později stal jejím adoptivním synem. V roce 1916 se vydala do Tibetu. V Žikace se v srpnu 1916 setkala s tehdejším pančhenlámou. Když se chtěla vrátit do Evropy, zrovna probíhala první světová válka, rozhodla se proto vydat do Japonska.\n\nV Japonsku se setkala s Ekaiem Kawagučim, který v roce 1901 navštívil Lhasu v převlečení za čínského lékaře. To inspirovalo A. David-Néelovou, která se rozhodla zkusit navštívit Lhasu. Na tuto cestu, která trvala tři roky, se připravovala dvouletým pobytem v jeskyních - naučila se dokonale tibetsky a také řadu jogínských praktik, které pomáhají asketům přežít v krutých vysokohorských podmínkách. Putovala společně se svým adoptivním synem lamou Jongdänem v poutnickém převleku. V roce 1924 se jim podařilo dostat do Lhasy, kde strávili dva měsíce. Tuto cestu popisuje její nejznámější kniha \"O žebrácké holi do svatého města\".Poté se usadila ve francouzském Digne-les-Bains, kde během deseti let napsala několik knih. Pozornost vzbudily nejen její cestopisy, ale i knihy zabývající se buddhismem a tibetskou mystikou, tajnými naukami, které do té doby nebyly v Evropě popsány. A. David-Néelová byla jako jediná Evropanka vysvěcena v Tibetu na lamu a stala se naldžorpou (mystikem s nadpřirozenou mocí). Významná v této oblasti je její kniha \"Pronikavý vhled (tajné učení tibetských buddhistů)\", kterou sama autorka označila jako \"jedinečný doklad filosofických názorů tibetských vzdělanců, které patřily mezi neveřejné nauky, sdělované od ucha k uchu\". V češtině vyšla tato kniha se zasvěceným komentářem Květoslava Minaříka. Díla A. David-Néelové vycházela v českých překladech brzy po vydání ve francouzštině a jsou pro svoji oblibu u čtenářů vydávána dodnes. Např. kniha \"O žebrácké holi do svatého města\" vyšla již v roce 1931 v České grafické unii s ilustracemi Zdeňka Buriana. Nejznámější - \"Mipam, lama s paterou moudrostí\" - byla u nás vydána několikrát, např. roku 1990 v Odeonu s ilustracemi Jaromíra Skřivánka.\n\nV roce 1937 se A. David-Néelová opět vydala s lamou Jongdänem na cesty, tentokrát přes Sovětský svaz a transsibiřskou magistrálu do Číny. Na cestách strávila celé období druhé světové války, a až po osmi letech se vrátila zpět do Digne, kde dále psala knihy a kde v roce 1969 zemřela. Lama Jongdän tragicky zahynul v roce 1955. V Digne o spisovatelku obětavě pečovala její sekretářka Marie-Madeleine Peyronnet, která se starala také o vydávání jejích spisů. V domě, kde A. David-Néelová žila, bylo vybudováno její museum.\n\n\n"}
{"id": "388250", "url": "https://cs.wikipedia.org/wiki?curid=388250", "title": "Keinosuke Enoeda", "text": "Keinosuke Enoeda\n\nKeinosuke Enoeda (4. července 1935 Fukuoka – 29. března 2003) byl šéf-instruktor KUGB (Karate Union of Great Britain) až do své předčasné smrti v roce 2003, kdy zemřel na rakovinu. Enoeda získal za svůj život honorární 8. dan v Šótókan karate a byl celosvětově proslulý jako impozantní bojovník. Po jeho smrti mu byl udělen dan devátý. Poté, co graduoval na Univerzitě v Takushoku, začal studovat v dojo v Tokyu pod mistrem Masatoši Nakajamou – šéf-instruktorem. Vyhrál Japonské mistrovství karate v roce 1963. V této době získal svoji přezdívku „tygr“ (japonsky „tora“), poté co sensei Nakayama popsal jeho styl boje.\n\n20. dubna 1965 byl podle následování vize JKA vyslán jako instruktor do zahraničí, aby šířil karate - cestoval do Velké Británie s dalším instruktorem Shiraiem, Kanazawou a Kase. Začal učit v Liverpoolu.\n\n\nJako šéf-instruktor KUGB Enoedovi asistovali v následujících období tito instruktoři:\n\n\n"}
{"id": "388254", "url": "https://cs.wikipedia.org/wiki?curid=388254", "title": "Drasenhofen", "text": "Drasenhofen\n\nDrasenhofen (zastarale česky \"Drazovy Dvory\") je pohraniční obec v Rakousku ve spolkové zemi Dolní Rakousko v okrese Mistelbach. Žije zde obyvatel.\n\nV budoucnu by se právě v katastru této obce a Mikulova měly propojit rakouská dálnice A5 a česká dálnice D52, spojující Brno a Vídeň. V současnosti tudy prochází silnice B7, napojující se na silnici I/52 na moravsko-dolnorakouské hranici.\nDrasenhofen leží v severní části Weinviertelu (vinné čtvrti) v Dolních Rakousích. Je tu významný silniční přechod na silnici E461 do města Mikulova v České republice vzdáleného 7 kilometrů severně.\n\nPlocha území obce činí 35,19 kilometrů čtverečních a 10,55 % plochy je zalesněno.\n\nKatastrální území:\n\nDrasenhofen byl poprvé zmíněný jako \"Taisenhof\" a tento název se běžně užíval až do 16. století. Dějiny místa jsou stejně proměnlivé jako dějiny celého Rakouska.\n\nVe 14. století získala rodina Fünfkirchnerů první statek ve Steinebrunnu. Šlechtický rod byl ve středověku na území severního Weinviertelu velmi silný.\n\nŽivot v místě ovlivňovala tzv. Brněnská cesta spojující Vídeň přes Drasenhofen s Brnem.\n\nKoncem května 1945 byl Drasenhofen první zastávkou v Rakousku pro účastníky \"brněnského pochodu smrti\", který začal 31. května pro německé obyvatele Brna, jak říkali, jejich města. Na jedné straně existují záznamy hrobníků, z nichž je zřejmé, že celkem pohřbili 356 identifikovaných osob a 97 bezejmenných mrtvých. Na druhé straně matrika zemřelých Němců, kteří byli pohřbeni v Pohořelicích v době od 1. června do 10. července 1945, uvádí celkový počet 496 pohřbených.\n\nStarostou obce je Josef Studeny, vedoucí kanceláře Anneliese Florian.\n\nPo obecních volbách v roce bylo 19 křesel v obecním zastupitelstvu rozděleno podle získaných mandátů takto:\n\nNezemědělských pracovišť bylo v roce 2001 48, lesnických a zemědělských míst bylo v roce 1999 109. Počet výdělečně činných obyvatel v místě bydliště bylo v roce 2001 487, tj. 43,48%.\n\n"}
{"id": "388256", "url": "https://cs.wikipedia.org/wiki?curid=388256", "title": "Monazit-(Ce)", "text": "Monazit-(Ce)\n\nMonazit-(Ce) je fosforečnan vzácných zemin, chemický vzorec je (Ce,La,Nd,Th)PO. Název pochází z řeckého „monazeis“, znamenající „být samotný, osamocený“, pro svoji vzácnost na prvních lokalitách, kde byl nalézán. Používán od roku 1829, uznám Mezinárodní mineralogickou asociací (IMA). Je monoklinické soustavy = třída 2/m. Systematické zařazení podle Strunze je 8.AD.50. \n\nSynonyma = kryptolit, edwardsit, eremit, mengit, fosfocerit, kularit, turnerit = tabulkové krystaly hnědé barvy.\n\nMonazit je hojným akcesorickým minerálem intruzivních hornin, zejména granitů, charnockitů a syenitických vyvřelin, dále v žilných aplitech a žulových pegmatitech, odkuch pocházejí největší krystaly monazitu, místy na žilách s Sn-W mineralizací s greiseny. Vyskytuje se v sedimentárních horninách, akcesoricky v rulách či ftanitech. Nejčastější a praktickým významem největší jsou však aluviální ložiska, zejména mořská.\n\nTvoří tence až tlustě tabulkovité krystaly, též zrnité či celistvé agregáty. Krystaly jsou často zdvojčatělé podle {100}, obvykle však s nedokonale vyvinutými plochami.\n\n\ncheralit, ximengit, xenotim, buchwaldit, monetit.\n\nV syenitech a karbonatitech s barytem, bastnäsitem-(Ce), se zirkonem, fergusonitem jako produkt albitizace žul, v pegmatitech se skorylem, xenotimem-(Y) a písekitem, minerály TR a radioaktivními minerály, s kasiteritem, wolframitem a molybdenitem na Sn-W žilách.\n\nNejdůležitější jsou aluviální ložiska, zejména mořská rýžoviska, dále ložiska v pegmatitech (Norsko, Madagaskar)\n\nVyhledávaná ruda vzácných zemin.\n\n\n"}
{"id": "388263", "url": "https://cs.wikipedia.org/wiki?curid=388263", "title": "Včelínek", "text": "Včelínek\n\nVčelínek (něm. \"Niklasgraben\") je vodohospodářsky významný potok na jihu Moravy. Pramení v Rakousku jižně od Mikulova, protéká Lednicko-valtickým areálem a v Břeclavi ústí zprava do systému ramen Dyje. Do roku 1920 tvořil zemskou hranici mezi Moravou a Dolním Rakouskem. Nachází se na něm Nový rybník a soustava Lednických rybníků, včetně největšího moravského rybníka Nesyt. Leží při něm obce Sedlec, Hlohovec a část Břeclavi Charvátská Nová Ves. Napříč jeho korytem stojí nedaleko Hlohovce Hraniční zámek, symbolizující polohu na (bývalé) zemské hranici.\nJméno Včelínek (objevuje se i název Včelín) nese také malý lužní rybník v Břeclavi, ležící proti ústí potoka Včelínku do ramene Dyje, v místech, kde dříve pokračovalo jeho koryto (zkrácené vodohospodářskými úpravami).\n"}
{"id": "388264", "url": "https://cs.wikipedia.org/wiki?curid=388264", "title": "Šrámkova Sobotka", "text": "Šrámkova Sobotka\n\nŠrámkova Sobotka je festival českého jazyka, řeči a literatury konaný každoročně na počest významného soboteckého rodáka básníka Fráni Šrámka (1877–1952). Součástí festivalu jsou odborné přednášky, autorská čtení, koncerty, divadelní představení a v neposlední řadě také dílny s předními českými umělci a odborníky. Od 4. do 11. července 2020 se bude konat již 64. ročník festivalu nazvaný Od folkloru k folkloru.\n\nPočátky festivalu jsou spjaty jednak s předválečnými letními divadelními slavnostmi v Sobotce, jichž se Šrámek účastnil jako autor, a jednak s letní přehlídkou amatérských divadelních souborů pořádanou místním patriotem MUDr. Aloisem Kafkou v létě 1947. U příležitosti Šrámkových nedožitých 80. narozenin byl uspořádán první ročník festivalu v létě 1957. Na jeho uskutečnění se podíleli především Milka Hrdličková-Šrámková (Šrámkova družka), Marie a Václav Hejnovi (učitelé a správci archívu Fráni Šrámka), Drahomíra Bílková-Kyzivátová (předsedkyně MNV) a již zmiňovaný Alois Kafka, od konce roku 1987 do roku 1997 utvářel ideově především Jaroslav Šimůnek, po něm Jan Bílek a další. Po letech změn, diskusí a ideových sporů došlo roku 2015 k ustanovení města Sobotka tím, kdo festival pořádá, a to prostřednictvím Městského kulturního střediska (MKS). Zároveň s festivalem vznikla i sobotecká odnož Exkurzně vzdělávací základy (EXOD) pro učitele. V roce 1999 byl na Šrámkově Sobotce založen několika studenty časopis \"Splav!\", jehož redaktoři se od té doby aktivně podílejí na tvorbě festivalu ve spolupráci s MKS, Přípravným výborem festivalu a dalšími externími subjekty, jež se na přípravě Šrámkovy Sobotky podílejí. V roce 2016, u příežitosti osmnáctých narozenin časopisu, se redakce rozhodla po dohodě se základajícími členy \"Splav!u\" přejmenovat na \"Raport!\", aby tak upozornila mj. na proměnu vlastní poetiky a směřování časopisu. Časopis vydává Spolek Splav!, který je také vydavatelem \"Plavu, měsíčníku pro světovou literaturu,\" nejedná se tedy o oficiální festivalový zpravodaj.\n\nFestival se koná vždy v prvním prázdninovém týdnu, otevírá tak léto, ukončuje školní rok i divadelní sezónu. Každý ročník má stanoveno nosné téma, kterému se přizpůsobuje náplň festivalu.\n\nNávštěvníky festivalu jsou především studenti humanitních oborů, ale také učitelé, zaměstnanci knihoven a další kulturní pracovníci. Festivalové publikum je velmi pestré, tvoří jej lidé všech generací - i vzhledem k programové skladbě se na festival stále vracejí lidé, kteří na festival jezdili jako studenti a nyní se sem vrací i s vlastními dětmi a partnery, významnou část publika tvoří také lidé v seniorském věku. Učitelé se rovněž mohou zúčastnit festivalu prostřednictvím základny EXOD, projektu odborového svazu pracovníků ve školství ČMOS. Festivalových dílen se každoročně zúčastní více než sto účastníků. Celý týden na festivalu prožije na dvě stě lidí, mnozí však přijíždějí jen na pár dní, což přispívá k pestrosti festivalového publika, počty účastníků samozřejmě v rámci jednotlivých pořadů navyšují také samotní obyvatelé Sobotky.\n\nProgramové schéma festivalu se dynamicky proměňuje. V 60. letech platilo, že po slavnostním zahájení následovalo poetické odpoledne spojené s procházkou po městě a recitací, následující dny pak začínaly odbornými přednáškami a pokračovaly odpoledními vzdělávacími a kulturními akcemi; ty pak tvořily také program večerní. V posledních letech začíná festival v sobotu večer koncertem, v neděli dopoledne probíhá slavnostní zahájení. Během týdne začíná den odbornou přednáškou, po poledni si lze vybrat z poslechových pořadů a dvou bloků autorských čtení; večery jsou pak věnovány divadelním inscenacím, literárním pořadům, koncertům nebo filmovým projekcím. Celou dobu je možné navštívit také některou z výstav. V roce 2016 se poprvé konal běžecký závod Šrámkova jedenáctka, který nahradil dříve pořádaný běh k nyní již neexistující Semtinské lípě.\n\nV neděli probíhá jednodenní BarCamp, interaktivní konference určená především učitelům a pracovníkům ve školství, celý projekt zastřešuje a organizuje Josef Šlerka.\n\nParalelně probíhají také vzdělávací a tvůrčí dílny, jejichž výstupy účastníci prezentují v sobotu na tzv. jarmarku dílen. V dřívějších dobách byly dílny věnovány výhradně uměleckému přednesu a byly určeny pouze studentům pedagogických a filozofických fakult (do 80. let byly koncipovány včetně soutěžní přehlídky), s měnící se dobou a vývojem zájmů účastníků byla nabídka dílen postupně rozšířena: kromě recitací a hlasové pedagogy se objevují tvůrčí dílny věnované překladu z němčiny a angličtiny, tvůrčímu psaní, rozhlasovému dokumentu, divadelní a literární kritice, recitaci, divadelní tvorbě (mezi lektory se v posledních letech objevili např. Tomáš Dimter, Marek Šindelka, Jonáš Hájek či Olga Walló). Velmi oblíbené jsou tzv. dětské dílny – v nich se tvůrčí práci s dětmi věnují zkušení pedagogové, takže se dílen pro dospělé mohou zúčastnit i ti, kteří přijedou s vlastními ratolestmi. Celý festival se ostatně snaží vycházet vstříc mladým rodinám, děti mají v prostorách festivalové zahrady k dispozici hračky a každý rok se mohou těšit na několik divadelních představení určených právě mladším ročníkům. Dílnu EXODu vede rozhlasová režišérka a dlouholetá návštěvnice festivalu Hana Kofránková, populární je také odpolední sbor vedený Jiřím Šlupkou Svěrákem.\n\nDříve – do roku 2009 – byla s festivalem spjata také literární soutěž. Byla organizována ve třech kategoriích (poezie pro autory do 35 let, próza pro autory do 35 let, vlastivědné práce o regionu Českého ráje a Jičínska). Mezi úspěšnými autory lze najít některé v současné době oceňované prozaiky nebo básníky (Kateřina Rudčenková, Jan Riedelbauch, Michal Bystrov).\n\nFestival pořádá Město Sobotka prostřednictvím Městského kulturního střediska. Festival není plánován jako komerční akce a i když se podaří dosáhnout zisku z některého večerního představení díky vysoké návštěvnosti místních, celková bilance je ztrátová. Skladba peněžních zdrojů je proměnlivá a nejist, festival finančně podporují především město Sobotka, Královéhradecký kraj, Ministerstvo kultury ČR či Státní fond kultury.\n\n\n"}
{"id": "388265", "url": "https://cs.wikipedia.org/wiki?curid=388265", "title": "Stará Břeclav", "text": "Stará Břeclav\n\nStará Břeclav (dříve \"Stará Břeclava\", něm. \"Altenmarkt\", v místním úzu většinou jen \"„Stará“\") je vesnice, čtvrť města Břeclavi. Nachází se v jeho severní části, na levém břehu Dyje. Původně byla samostatnou obcí, která byla ve druhém desetiletí 20. století sloučena s blízkou (Novou) Břeclaví. Přestože je již nedílně srostlá se zbytkem města (tvoří jednu z jeho základních sídelních jednotek, ale nemá vlastní katastrální území), její jádro má dosud svébytnou identitu a vesnický charakter (nízké domy, náves, živý folklór). Čtvrť má i svůj kulturní dům, knihovnu, pobočku pošty a hřbitov (v obnoveném provozu).\n\nČtvrť leží podél frekventované hlavní silnice I/55, spojující centrum města s nájezdem na dálnici D2. Vesnické jádro s kapličkou se nachází severozápadně od ní, blíže k Dyji. Do Staré Břeclavi zajíždějí linky MHD Břeclav č. 564, 565 a 569.\n\nVe Staré Břeclavi se nachází jedna ze tří poboček příspěvkové organizace Městská knihovna Břeclav. Velikostí fondu a prostoru jde o nejmenší pobočku Městské knihovny Břeclav. Zbývající dvě se nacházejí v částech Poštorná a Charvátská Nová Ves. Historie pobočky ve Staré Břeclavi sahá do roku 1947, kdy byla poprvé otevřena v budově bývalé pošty. Od té doby se čtyřikrát přestěhovala, od roku 2006 se nachází v 1. patře kulturního domu. V rámci kulturně-vzdělávacích akcí spolupracuje se ZŠ Jana Noháče, ZŠ Herbenova a MŠ Hřbitovní. Pravidelně se v ní pořádají různé dílničky či soutěže pro děti. \n\n\n"}
{"id": "388271", "url": "https://cs.wikipedia.org/wiki?curid=388271", "title": "Dizmas", "text": "Dizmas\n\nDizmas je křesťanská rocková kapela, původem z Lancesteru v Kalifornii.\n\nNick, Clayton a bratři Zach a Josh Zeganovi začali hrát v roce 1998, když jako dospívající navštěvovali Desert Christian High School.\nPozději se k nim přidal i Jon, který pochází z Mechanicsburgu v Pensylvánii.\nSpolečně nahráli album \"On a Search In America\", které vyšlo 21. června 2005. Jonův mladší bratr, Joey, se k Dizmas přidal v roce 2006, ale na nic nehrál, pouze kapele pomáhal. Druhé album vyšlo v roce 2007 a nese název \"Tension\", třetí a zatím nejnovější album vyšlo v roce 2008. V roce 2008 poprvé spolupracovali na křesťanském pořadu \"Exit 316: Mise\", kdy jezdili po České republice na EXIT Tour po různých městech a hráli své nové album. V roce 2009 se kapela kvůli sólovým dráhám rozpustila, a zpěvák Zach poskládal novou kapelu pro hraní na EXIT Tour 2009 v České republice. V roce 2011 (2.11.) hráli na EXIT Tour v Spojenej Škole - SOŠT v Prešově jako jediné na Slovensku. V roce 2013 hráli na EXIT tour v několika městech ČR, např. Liberci a Praze. V prosinci 2013 přerušili činnost kapely na neurčito, aby se věnovali jiným projektům.\n\n\n\n\n\n\n"}
{"id": "388273", "url": "https://cs.wikipedia.org/wiki?curid=388273", "title": "C166", "text": "C166\n\nC166 je architektura 16-bitových mikrokontrolérů, kterou vyvinula firma Siemens. Dnes ve výrobě procesorů vycházejících z architektury C166 pokračuje firma Infineon, která vznikla odštěpením od Siemense a firma STMicroelectronics. Od roku 1993 byla jádra řady C166/ST10 vyvíjena společně s firmou SGS Thomson (nyní STMicroelectronics).\n\nŘada C166 je originální architekturou pro embedded systémy, zaměřenou na měření, regulaci a řízení. Jádro je inspirováno koncepcí RISC, takže instrukce nespotřebují mnoho taktů, avšak instrukční soubor je poměrně rozsáhlý, dokonce obsahuje instrukce pro přímé bitové manipulace. Výborně integrované vnitřní periferie, velmi pružný systém přerušení a mapování sady obecných registrů dovolují velmi dobrou odezvu na externí události.\n\nRodina C166 patří k prvním architekturám, které integrovaly v jediném čipu velké množství periferií - od sériových linek, čítačů, časovačů, registrů pro zachycení/generování externích událostí, až po rychlé a přesné 10bitové A/D převodníky.\n\nProcesory uvedené v levém a pravém sloupci jsou zástupci dané řady, nemusí se jednat o ekvivalenty (mohou mít odlišný pinout).\n\nJádra řady C166 jsou zpětně kompatibilní, tzn. že vyšší jádro poskytuje všechny funkce, které má nižší jádro, neboli XC166 > C167 > C166.\n\nProcesory uvedené v tabulce je třeba chápat jako zástupce dané řady, protože Siemens, Infineon a STMicroelectronics vyráběly nebo vyrábějí více typů CPU s daným jádrem. Různé implementace CPU se mohou lišit počtem vývodů, periferiemi, rychlostí a velikostmi integrované paměti RAM a FLASH.\n\nJádro řady C166 je ortogonální, nezaujme kromě instrukcí pro bitové manipulace žádnými zvláštními \"výstřelky\", popis od výrobce je jasný a přehledný. Jádro C166 operuje nad šestnácti šestnáctibitovými univerzálními registry GPR, které jsou pojmenovány R0 až R15. Registry R0 až R7 jsou přístupné i po bajtech jako R0L, R0H, R1L, R1H, atd. Jinak jsou všechny GPR rovnocenné.\n\nInstrukční sada je poměrně jednoduchá a přehledná, obsahuje instrukce pro násobení 16 bitů x 16 bitů na 32 bitů a instrukce pro dělení 32 bitů / 16 bitů. Instrukce pro dělení trvá přes 20 taktů a je přerušitelná, aby nezhoršovala odezvy systému na časově kritické události. Instrukce pro násobení trvá u starší řady také několik taktů, u procesorů generace XC166 probíhá stejně rychle jako ostatní instrukce. \"Dlouhé\" skoky a volání umožňují využívání celé paměti pro program.\n\nJádro dovoluje pomocí DPP registrů nebo pomocí \"rozšířených sekvencí\" adresovat až 16 MiB paměti, paměť programu a dat je mapovaná stejně. Instrukce pro čtení nebo zápis 16bitového slova nedokážou pracovat se slovy na lichých adresách, při takovém přístupu k paměti je vygenerováno speciální nemaskovatelné přerušení (TRAP). Toto omezení je ve skutečnosti předností architektury C166, protože pomáhá odhalovat slabá místa v softwaru.\n\n\nUniverzální registry se označují termínem GPR (general purpose registers). Jedná se o registry R0 až R15. Registry R0 až R7 jsou rovněž přístupné po bajtech (R0 jako RL0 a RH0 atp.). Jinak jsou registry zcela rovnocenné. Zvláštností rodiny C166 je, že sada univerzálních registrů je mapována do vnitřní paměti, což dovoluje velmi rychlé přepínání kontextu mezi různými úlohami (při přepínání úloh není nutné ukládat a načítat registry, stačí je namapovat do jiné oblasti IRAM).\n\nPaměť IRAM a oblast SFR jsou napevno mapované ke konci třetí datové stránky (rozsah C000h až FFFFh). Zvláštní systémové postavení paměti IRAM spočívá v tom, že jedině do ní je možné mapovat systémový zásobník a univerzální registry GPR (tj. R0 až R15). Oblast SFR a část IRAM mohou přímo adresovat instrukce bitových manipulací. Oblast SFR je rovněž pro některé instrukce přístupná zkráceným osmibitovým adresováním.\n\nSpeciální funkční registry: \n\n"}
{"id": "388274", "url": "https://cs.wikipedia.org/wiki?curid=388274", "title": "Luna 15", "text": "Luna 15\n\nLuna 15 (rusky Луна 15) byla další automatická meziplanetární sonda k Měsíci ze Sovětského svazu, z programu Luna, která měla za úkol v roce 1969 získat vzorky měsíční horniny. Dopadla však příliš rychle. V katalogu COSPAR byla později označena jako 1969-058A.\n\nSondu tvořily dvě části, přistávací a startovací, měla několik motorků, pohonné hmoty, přístrojovou část a řadu senzorů, vrtačku na ovládaném rameni. Vyrobena byla v konstrukčním středisku OKB Lavočkina v Chimki, výrobní číslo bylo 401.\n\nHmotnost samotné sondy byla 2718 kg, včetn2 pohonných hmot asi 4300 kg. \n\nStart nosné rakety Proton K/D se sondou byl před rozedněním 13. července 1969 z kosmodromu Bajkonur. Nejprve byla vynesena na nízkou oběžnou dráhu a vzápětí poté dalším stupněm rakety vyslána na dráhu k Měsíci. Druhý den letu byla provedena první korekce dráhy. Na oběžnou dráhu Měsíce se sonda dostala 17. července, další korekce v oběžné dráze byly provedeny 19. a 20. července a 21. července byly zapáleny brzdící motorky. Došlo však k chybě a sonda v rychlosti 135 m/s dopadla na povrch v Mare Crisium (Moře nepokojů) a po pádu přestala fungovat. Předtím odeslala na Zem 86 rádiových relací.\n\nZávod dvou rivalů o dosažení Měsíce byl definitivně rozhodnut. V době neúspěchu Luny 15 se Američané z Apolla 11 procházeli po Měsíci.\n\n\n"}
{"id": "388276", "url": "https://cs.wikipedia.org/wiki?curid=388276", "title": "Daviscupový tým Rumunska", "text": "Daviscupový tým Rumunska\n\nDaviscupový tým Rumunska reprezentuje Rumunsko v Davisově poháru od roku 1924.\n\nV dosavadní historii Davis Cupu se rumunské družstvo dostalo 3x do finále (v letech 1969, 1971 a 1972). Ve všech finálových zápasech je porazil tým Spojených států amerických.\n\nV roce 2008 prohrálo Rumunsko v 1. kole Světové skupiny s Francií 5:0, aby se nakonec v této skupině zachránilo v barážovém utkání s týmem Indie, které vyhrálo 4:1.\n\n\n"}
{"id": "388278", "url": "https://cs.wikipedia.org/wiki?curid=388278", "title": "Luna 16", "text": "Luna 16\n\nLuna 16 (rusky Луна 16) byla další automatická meziplanetární sonda ze Sovětského svazu, z programu Luna, která v roce 1970 poprvé pro SSSR dokázala dopravit z Měsíce vzorky měsíční horniny. V katalogu COSPAR byla později označena jako 1970-072A.\n\nPoužitý typ E-8-5 byl vyroben jako všechny Luny v konstrukčním středisku OKB Lavočkina v Chimkách. Byl stejný, jako u neúspěšné Luny 15.\n\nHmotnost sondy byla při startu 5600 kg, bez pohonných hmot 4300 kg, výrobní číslo měla 406. V době přistání na Měsíci byla hmotnost 1880 kg.\n\nStart nosné rakety Proton K/D se sondou byl krátce po poledni 12. září 1970 z kosmodromu Bajkonur. Nejprve byla vynesena na nízkou oběžnou dráhu 185-241 km nad Zemí (též uváděna jako parkovací) a z ní za 70 minut pomocí nosné rakety pokračovala v letu směrem k Měsíci. Jediná korekce během přeletu byla provedena 13. září.\n\nTéměř v půlnoci 16. září se u Měsíce zapálil na chvíli brzdící motor a sonda se tak ocitla na selenocentrické oběžné dráze. Pomocí dvou drobných korekcí byly parametry dráhy upraveny. Dne 20. září bylo provedeno měkké přistání na povrchu v oblasti Mare Fecunditatis (Moře hojnosti). Ještě před ránem byla vrtačkou odvrtána hornina, dopravena i s tímto vzorkem zpět do sondy a dvě hodiny poté (21. září v 7,43 UT) již návratové pouzdro odstartovalo na zpáteční cestu k Zemi.\n\nDne 24. září se sonda dostala k Zemi, oddělilo se od ní přistávací pouzdro se vzorkem a přistálo s ním zabrzděno padákem na území Kazachstánu, 80 km jihozápadně od Džezkazganu. Jedenáctidenní mise byla úspěšně splněna.\n\nČást vzorku 1,07 g byla později poskytnuta československým vědcům z ČSAV.\n\n\n"}
{"id": "388280", "url": "https://cs.wikipedia.org/wiki?curid=388280", "title": "Daviscupový tým Nizozemska", "text": "Daviscupový tým Nizozemska\n\nDaviscupový tým Nizozemska reprezentuje Nizozemsko v Davisově poháru od roku 1920.\n\nV dosavadní historii Davis Cupu se nizozemské družstvo dostalo nejdále do semifinále (v roce 2001).\n\nV roce 2008 vyhrálo Nizozemsko ve čtvrtfinále 1. skupiny evropsko-africké Zóny nad Makedonií 4:1. V následujícím barážovém utkání porazilo tým Jižní Koreje 3:2, čímž postoupilo do Světové skupiny pro rok 2009.\n\n\n"}
{"id": "388281", "url": "https://cs.wikipedia.org/wiki?curid=388281", "title": "Girolamo Fracastoro", "text": "Girolamo Fracastoro\n\nGirolamo Fracastoro (Fracastorius) (1478 – 8. srpna 1553) byl italský lékař, filosof, astronom a básník. Narodil se v italské Veroně. Byl prvním zastáncem myšlenky, že epidemie jsou způsobeny malými přenosnými částicemi. Popsal příznaky skvrnitého tyfu, dal jméno pohlavně přenosné nemoci syfilis. Je po něm pojmenován měsíční kráter Fracastorius.\n\n"}
{"id": "388282", "url": "https://cs.wikipedia.org/wiki?curid=388282", "title": "De re metallica libri XII", "text": "De re metallica libri XII\n\nDe re metallica libri XII (v překladu z latiny \"Dvanáct knih o hornictví a hutnictví\") je spis významného německého učence Georgia Agricoly vydaný krátce po autorově smrti v roce 1556 v Basileji. Na základě dedikačního listu ze dne 1. prosince 1550, jímž Agricola dílo připsal saskému kurfiřtovi, lze usuzovat, že práce byla dokončeno již v tomto roce, ale vydání pozdržel tematický výběr a zhotovení 292 dřevorytů s vysvětlivkami názorně ilustrujících pojednání a také negativní postoj panovníka.\nDe re metallica\" pojednává o výskytu, vyhledávání, dobývání a zpracování nerostů. Ve své době bylo dílo pokládáno za nejúplnější spis v oblasti hornictví a v několika následujících staletích bylo využíváno jako víceméně autoritativní učebnice.\n\nKniha první „obsahuje to, co by proti této vědě, kovům a horníkům bylo lze namítati, nebo čím tito mohou odporovati.“\n\nKniha druhá „poučuje horníka a přechází v obvyklé pojednání o nalézání žil.“\n\nKniha třetí „jedná o žilách a žilkách a jejich přemístění.“\n\nKniha čtvrtá „vykládá způsob vyřizování žil a dotýká se úřadů hornických.“\n\nKniha pátá „poučuje o rubání žil a o umění měřičově.“\n\nKniha šestá „popisuje nástroje a stroje hornické.“\n\nKniha sedmá „jedná o zkoušení rud.“\n\nKniha osmá „učí o umění, jak drtiti rudu, plaviti a pražiti.“\n\nKniha devátá „líčí způsob vytavování rudy.“\n\nKniha desátá „vzdělává hutníky k povolání oddělovat stříbro od zlata a olovo od téhož stříbra.“\n\nKniha jedenáctá „zasvěcuje do způsobů, jak oddělovati stříbro od mědi.“\n\nKniha dvanáctá „dává naučení, jak vyráběti sůl, sodu, ledek, kamenec, vitriol, síru, skalní vosk a sklo.“\n\nUkázka textu:\n"}
{"id": "388285", "url": "https://cs.wikipedia.org/wiki?curid=388285", "title": "Dogfrisbee", "text": "Dogfrisbee\n\nDogfrisbee je sport, který hrají psi. Psovod a pes tvoří dohromady jeden tým. Psovod vyhodí disk a pes ho musí nejlépe ve vzduchu chytit.\nSe psem se provádí i triky. Dogfrisbee se hodí pro psy s loveckým pudem. Frisbee by nemělo mít ostré hrany a měl by se psovi dobře držet.Dogfrisbee můžou hrát psi všech velikostí.\n\nVznik frisbee je úzce spjat s koláči. Prvními házecími talíři byly totiž kulaté plechy, na kterých se koláče pekly. Brzy poté bylo vyrobeno první plastové frisbee.\n\nOtcem Dog Frisbee je Američan Alex Stein, který si 4. července 1971 pořídil whippeta a pojmenoval ho podle jeho popelavé barvy Ashley (ash - popel). Jako zkušený hráč frisbee si brzy všimnul, že i on je talířem okouzlen a skáče pro něj až do výšky devět stop.\n\nRozhodující byl ale 5. srpen 1974, kdy se v Los Angeles hrálo baseballové utkání mezi Dodgers a Reds. Během přestávky vtrhnul Alex s Ashleym na hřiště a před zaplněnými ochozy začali hrát frisbee. Ashley uchvátil tisíce diváků svojí rychlostí a výskoky, při kterých chytal talíř. Středopolař Jimmy Wynn z domácího týmu se dokonce nechal slyšet, že ten pes by byl lepší než on. Zpočátku ochranka stadionu nezakročila, teprve když Alex po osmi minutách show ukončil a zamířil k východu, byl zatčen. Ashley ho nemohl následovat a v chumlu lidí se ztratil. Následující 3 dny bloudil po okolí, než si ho na Long Beach všimla jedna rodina, která se ho ujala. Získat Ashleyho zpět se Alexovi podařilo díky oznámení v televizi a rozhlase a šťastný pes skákal na uvítanou do výšky šesti stop. Smutná zůstala jen rodina, která Ashleyho našla a jejich pudl, který si již na nového kamaráda zvykl...\n\nAlex s Ashleym se stali doslova přes noc slavní. Byli hosty mnoha televizních show, objevili se na titulních stranách časopisů a Ashley dokonce hrál hlavní roli v dokumentu, který získal nominaci na Oscara... Kromě toho vyhrál třikrát Mistrovství světa v Dog Frisbee a jméno po něm nese nejprestižnější podnik tohoto sportu - The Ahsley Whippet Invitational.\n\nAshley zemřel ve věku 14 let majiteli v náruči. Frisbee hrál až do svých třinácti. O jeho úmrtí informovala téměř všechna média v USA.\n\nV České republice byl v roce 2006 založen DiscDog klub České republiky, který sdružuje lidi zajímající se o tento sporty a podílí se na organizování soutěží a seminářů. V roce 2008 se v ČR uskutečnilo Mistrovství Evropy v dogfrisbee.\n\nDogfrisbee není zastřešeno žádnou centrální organizací, běžně se ale v Evropě soutěží podle pravidel tří amerických organizací:\n\n\nV dogfrisbee existuje několik odlišných disciplín, které lze rozdělit do dvou kategorií: distanční disciplíny a freestyle.\n\nVe všech distančních disciplínách platí pouze pokus, kdy pes chytí hozený disk ze vzduchu.\n\nQuadruped je vyřazovací soutěž v hodu do dálky. Je to jediná disciplína, kde muži a ženy závodí zvlášť. Soutěžící nejdříve absolvují jeden hod diskem bez psa a podle dosaženého výsledku jsou rozděleni do čtyř skupin. Každý tým ve skupině má tři pokusy na co nejdelší chycený hod, nejhorší tým vypadne a ostatní postupují stejným způsobem, dokud z každé skupiny nevzejde jeden vítězný tým. Vítězové skupin se poté stejným způsobem utkají mezi sebou.\nVe vzdálenosti 20 yardů od startovní lajny je vyznačena druhá lajna. Úkolem týmu je v co nejkratším čase dvakrát chytit a přinést disk hozený za tuto hranici. \nVe vzdálenosti 20 yardů od startovní lajny je střed terče. Terč se skládá ze čtyř kružnic: středová kružnice má průměr 0,5m, druhá 2,5m, třetí 4,5m a vnější 6,5m. Hodnotí se, kam dopadnou přední nohy psa: za disk chycený ve středu tým získává 100 bodů, ve 2. zóně 50 bodů, ve 3. zóně 30 bodů a ve 4. zóně 10 bodů. Pokud pes dopadne každou nohou do jiné zóny, počítá se zóna s nižším bodovým ohodnocením. Výjimkou je středová zóna, ve které stačí dopad jakékoli jedné nohy. Každý tým absolvuje tři kola po třech hodech, body se sčítají a osm nejlepších postupuje do semifinále. Z něj pak do finále postupují čtyři týmy.\nHřiště je po své délce rozděleno do pěti zón. Za chycení disku mezi 0-10 yardy nezíská tým žádný bod, mezi 10-20 yardy 1 bod, mezi 20-30 yardy 2 body, mezi 30-40 yardy 3 body a dále než za 40 yardy 4 body. Další zóna široká 5 yardů vede středem hřiště napříč ostatními zónami; začíná ve vzdálenosti 10 yardů a končí ve vzdálenosti 50 yardů. Za chycení disku v této středové zóně se týmu připočítává 0,5 bodů navíc. Za chycení disku ve výskoku se rovněž přičítá 0,5 bodu. Tým má 90 sekund na získání co nejvyššího počtu bodů, přičemž do konečného výsledku se započítává pouze pět nejlepších pokusů. Maximum získaných bodů je tedy 25.\n\nFreestyle je nejatraktivnější a nejtěžší disciplína v dogfrisbee. Jeho pravidla i způsob posuzování se mírně liší v rámci jednotlivých organizací. V ČR se nejčastěji soutěží podle pravidel USDDN. \n\nV případě USDDN má tým k dispozici 10 disků, 2 minuty a hudbu dle vlastního výběru na předvedení své sestavy. Jejich vystoupení je hodnoceno čtyřmi rozhodčími. První rozhodčí sleduje psa - jeho zájem o disky, atletické schopnosti, aportovací schopnosti atd. Druhý rozhodčí sleduje hráče - rozmanitost předvedených hodů, využití hrací plochy, schopnost plynule sbírat rozhozené disky atd. Třetí rozhodčí sleduje týmové prvky - \"overy\" (přeskoky psa přes hráče), \"vaulty\" (odrazy psa z těla hráče), \"multiple\" (min. 3 disky chycené rychle za sebou), \"dog catch\" (chycení psa ve výskoku), \"directional distance movement\" (min. 4 disky za sebou, které pes chytí ve větší vzdálenosti od hráče, např. v kruhu kolem hráče), \"team movement\" (společný pohyb psa a psovoda, např. společné otočky) a \"passing\" (dvě míjení psovoda v přímé linii). Čtvrtý rozhodčí počítá, kolik disků pes chytil a minul. Každý rozhodčí může dát týmu maximálně 10 bodů, tzn. nejvyšší možný dosažený počet bodů je 40.\n\nNa závodech freestyle jako samostatná disciplína neexistuje. Vypisuje se soutěž \"frisbee\", která sestává ze dvou kol freestylu a jednoho kola Toss & Fetch (stejné jako Super Pro Toss & Fetch, pouze chybí středová zóna). Aby poměr freestyle : Toss & Fetch byl roven 80 : 20, násobí se počet bodů za každé kolo freestylu koeficientem 1,5. Všechny body se posléze sečtou.\n\nVe freestylu lze závodit ve třech kategoriích:\n\nhttps://web.archive.org/web/20181008061239/http://www.discdog.cz/index.php/dogfrisbee/pravidla\n"}
{"id": "388290", "url": "https://cs.wikipedia.org/wiki?curid=388290", "title": "Hradisko u Obřan", "text": "Hradisko u Obřan\n\nHradisko u Obřan je významná archeologická lokalita – hradiště pozdní doby bronzové nacházející se v katastru dnešní brněnské čtvrtě Obřany. Jeho areál je chráněn jako kulturní památka ČR.\n\nHradisko je nejproslulejší archeologickou lokalitou na katastru Obřan a jednou z nejvýznamnějších v Brně a na Brněnsku vůbec. Bylo vybudováno na syenitové ostrožně vypínající se do výše 100 m nad řekou Svitavou, která ho obtéká ze tří stran. Na čtvrté, severní straně a částečně i na straně východní je obehnána mohutnými hradbami, dochovanými v podobě valů, z vnější strany dosud až 5 m vysokých. Uvnitř opevnění na ploše 42 ha je bohaté osídlení především z pozdní doby bronzové – z období popelnicových polí, tzv. kultury podolské, datované do 9.–8. století př. Kr. (Počátky osídlení však spadají už do mladší doby bronzové do období velatické kultury). Odkryty byly pozůstatky početných obytných objektů, ale i řemeslnických dílen, řada ohnišť, hrnčířská pec a zásobní jámy. Důležité je i osídlení z následující starší doby železné (halštatské) – z období kultury horákovské, i z mladší doby železné (doba laténská, jejímiž nositeli byli historičtí Keltové), z doby římské a doby stěhování národů.\nCelkovou dobu osídlení lze odhadovat na více než 1300 let.\n\nProtiváhu „Hradiska“ tvoří osídlení v poloze „Skály“ s výraznými nálezy obdobného charakteru – impozantní opevnění hradiště tvoří mohutné hradby, jejichž koruna převyšuje dosud úroveň ostatního terénu o 4–4,5 m. Těleso hradby tvořil hlinitý násep s čelní stěnou, zpevněnou dřevěnou konstrukcí.\n\nS hradiskem bezprostředně souvisí žárové pohřebiště nedaleko západního úseku severního valu, kde bylo prozkoumáno na 250 hrobů, skutečný rozsah pohřebiště je však odhadován na 2000 hrobů. Pohřby byly uloženy ve většinou kruhových jamách, hrobová výbava sestávala z několika nádob různých tvarů a velikostí, doplněných často dalšími předměty – bronzovými ozdobami, zbraněmi či nástroji. Nádoby původně obsahovaly potravu, dávanou nebožtíkovi do hrobu; někdy jedna z nádob sloužila za urnu, do níž byl uložen popel a spálené kosti zemřelého, jindy bývají ostatky vysypány na hromádku na dně hrobové jámy.\n\nNaleziště budila pozornost od samých počátků moravské archeologie. Řada nadšených archeologů-amatérů, soustředěných kolem brněnského Musejního spolku, zde pracovala za nesnadných podmínek a s nemalými finančními oběťmi a koncem 19. a během první poloviny 20. století získala (často zachránila) množství nálezů uložených z velké části v Moravském zemském muzeu v Brně. Mezi dlouhou řadou jmen badatelů, kteří se této oblasti věnovali, lze vyzdvihnout namátkou Floriána Koudelku, Josefa Hladíka, Jana Filu, bratry Slovákovy, Eduarda Vodičku; velkou část na profesionální úrovni prokopal František Adámek, který také o lokalitě a výzkumech na ní vydal v r. 1961 obsáhlou monografii, v níž publikoval všechny v té době známé poznatky a materiál.\n\nV roce 1981 proběhl na Hradisku u Obřan záchranný archeologický výzkum na trase plynovodu, vedeného přes areál hradiště. Vedle dalších zajímavých nálezů zde byla prozkoumána kovářská dílna z pozdní doby laténské (1. století př. Kr.).\n\nLokalita je součástí naučné stezky.\n\n"}
{"id": "388294", "url": "https://cs.wikipedia.org/wiki?curid=388294", "title": "Francis Younghusband", "text": "Francis Younghusband\n\nPodplukovník Francis Younghusband (31. května 1863 – 31. července 1942) byl důstojník britské armády, cestovatel a spisovatel. Je znám především díky svým cestám na dálný východ a do střední Asie, zvláště pak díky vedení britského tažení do Tibetu v roce 1904.\n"}
{"id": "388305", "url": "https://cs.wikipedia.org/wiki?curid=388305", "title": "Ujgurové", "text": "Ujgurové\n\nUjgurové nebo Ujguři ( ئۇيغۇر → \"Ýuyghur\", : plurál → \"Uygurlar\", 維吾爾 pchin-jinem \"Wej-wu'er\") jsou turkické etnikum střední Asie. Většina Ujgurů žije v čínské provincii Sin-ťiang. Jejich jazykem je ujgurština, a jejich počet bývá udáván na 9 milionů , podle neoficiálních odhadů však může jejich počet být až několikrát vyšší. Kromě toho žije menší komunita (5 000 lidí) v provincii Chu-nan, distriktu Tchao-jüan, který je částí prefektury-městské úrovně Čchang-te. Ve 14. století za vlády dynastie Ming sem totiž byla vyslána armáda Ujgurů za účelem potlačení miaoské rebelie. Ujgurové vyznávají islám a jsou tradiční sunnité a súfijci.\n\nUjgurové pocházejí z hor Altaje a stepí Mongolska. Nesprávně bývali ztotožňováni s Ugry a přičítáni k finskému plemeni. Předkové Ujgurů – kočovné kmeny z Východního Turkestánu - zaujímali kdysi velmi důležité místo mezi asijskými národy. Po roce 210 př. n. l. sehráli důležitou roli v Siung-nuské říši (220 př. n. l. – 386 n. l.), v čínském státě Severní Wej (Tabgačové) (Toba Wej, 386–554) a Turkuckých říších (552–744). Předkové Ujgurů patřili k nomádskému národu Kao-ke a případně k Tocharským národům z Tarimské pánve. Ve středověku se dělili na dvě větve: jedna kočovala v oblasti Bajkalského jezera, druhá ve Východním Turkestáně. Nedávné objevy poukazují na překvapující podobnosti On-ogurů s Ujgury, jejichž území je historicky nazýváno „Dž-ungaria“ (Džungárie). Přes skutečnost, že materiální kultura Ujgurů má hluboké středoasijské kořeny, začala se vážně prosazovat jejich usedlá civilizace v středoasijských stepích. Paradoxně se otevřeně hlásí k odkazu Turkutů či Modrých Turků, jichž se Ujgurové považují za dědice. O pozdějších dějinách Ujgurů je málo známo, ale jejich kultura měla značný vliv na kulturu Mongolů, kteří od nich přijali abecedu (syrského původu). Ujgurové byli částečně buddhisté a manichejci, částečně nestoriáni a zprvu největší nepřátelé islámu, jenž však přece nakonec zvítězil.\n\nProces formování ujgurské etnické skupiny byl složitý a zdlouhavý. Etymologický název „Ujgur“ se skládá ze slovního kořene „uj“ + sufixu „gur“ (jako například: Sal+gur → Salgur , atd.). Lze najít souvislost se slovním kořenem „ud“, což v tehdejším starotureckém jazyce znamená: \"pronásledování\".Forma slovního kořene „ud“ je pravým opakem slova „oj“ (útočící kmen → \"baskı yapmak ojmak\") + „gur“. Tato je používána se silnou pravděpodobností v odvozeném tvaru „uj“ (příbuzný spojenec → \"akraba müttefik\") + „gur“. „Gur“ lze chápat také jako „gar“, mongolsky psáno „гар“ (píší azbukou), v latinském přepisu „gar“, což je „ruka“. „Gar“, tedy jako „ruky“, byly označovány jednotlivé armády Mongolů (srovnej: „Ungar“, „Bulgar“).\n\nFederální název \"„on-müttefik“\", který se objevuje v historickém procesu, se chápe jako \"„deset příbuzných spojeneckých kmenů“\" → \"„deset ujgurů“\" což odpovídá historickým skutečnostem.\n\nNapříč celým prvním tisíciletím se ve Střední Asii vytvářely různé turkické státy, které musely několikrát čelit nebezpečí ze strany Číny nebo i Tibetu při jejich snaze o rozšíření území svého státu na úkor jiných.\n\nOgurský a oguzský jazyk se někdy v 3. století př. n. l. vyvinuly z prototurkičtiny, se kterou se začaly foneticky rozcházet. Odlišností byly změny diftongu a konsonant na začátku slovního prefixu „ogurského“ dž, d, g na „oguzské“ j, i a v slovním flexivním sufixu r na z.\n\nVe 2. století př. n. l. předkové Ogur'ů/Oguz'ů nesou jméno Chu-čieh. Severně od Chu-čiehů se usadili Ting-lingové, které ruský archeolog Ošanin nazval „legendární blonďatou rasou Střední Asie“. Dále na sever se usídlila další starověká rasa „s rudými vlasy a zelenýma očima barbarů“ známá jako Čchien-kchun (Hja-g'ja-sz, Hagas → Chakasové), které učenci identifikovali jako „Jenisejské Kyrgyze“. Jenisejští Kyrgyzové se stali největšími nepříteli Chu-čiehů v časech jejich nadvlády nad dnešním Mongolskem.\n\nAsijští Hunové čili Siung-nuové čínských pramenů, mluvící ogurským jazykem, se postupně začali mísit s Chu-čiehy v manželských svazcích, což mělo za následek vyčlenení dalšího ogurského kmene: předků Ujgurů.\n\nPísemné prameny z období dynastie Severní Wej (Tabgačové) (386 – 535) se zmiňují o tom, že předkové Ujgurů patřili k větvi, která je v čínských dynastických kronikách nazývána Kao-ke (Tieleové) pocházející z Ting-lingů. :\nTieleské kmenové území bylo předtím obsazené Ting-lingy, což byl starověký sibiřský lid. Tieleové své předchůdce částečně absorbovali. Tieleové měli dvanáct klanů, které nebyly všechny Oguzské. Tieleští Fuluové shromáždili dostatek síly k vytvoření vlastního státu, Fu-č'-luoské říše (481–520), v Džungárii. Nicméně v této oblasti nacházíme i další starověký lid, jakým byli Onoguři úzce související s Ujgury, kteří tvořili součást pozdní konfederace Siung-nuů (Asijští Hunové).\n\nV čínské proslulé kronice Suej-šu jsou Fuluové často uváděni jako – předkové Ujgurů.\nTurkutské kaganáty byly založené starověkou vládnoucí dynastií turkuckých Ašınovců, s pomocí turkických skupin, které je obklopovaly, organizovaných do svazku kmenů „Ogurů“ a „Oguzů“. V roce 600 se čínští Suejové (581 – 618) spojili s Erkin Tegin-bejem, z Chuej-chuů, proti jejich společnému nepříteli Východoturkucké říši. V roce 603 byla aliance rozpuštěna v důsledku porážky Karačürüna (Türk Bogiu nebo Tardu byl synem Istemi-jabguem).\n\nV roce 605 (\"„období bezvládí Turkutů“\") byla založena říše Wej-cheů (Orchon Uj-gur), s nezávislostí na Turkutech, formálně deklarovanou Šigan-Syginem. Ale již v roce 681 byl jejich vůdce Toghuč znovu podroben Turkuty, a Orchonští Ujguři vstoupili znovu do jednotné říše.\n\nIslámské zdroje se zmiňují o Ujgurech jako o „devíti oguzech“. Zmatky v označení lze eliminovat přesnou definicí Ujgurského pokolení a turkutských „devíti oguzů“ následovně:\nV období čínské dynastie Severní Wej (Tchuo-pa Wej) bylo předkům Ujgurů dáno jméno Chuej-chu .\nO kmenovém svazu z názvem Ťiou-sing s významem devět kmenů → 9 Oguzů se zmiňují čínské prameny z období vlády čínštích Tchangů (618 – 907). Tito Ťiou-singové mluvili jazykem oguzské větvě. Číňané je uvádějí v následovném pořadí: Jaoluo-ke (Jagla-gur), Chutuo-ke (Kuto-gur), Tchuluo-wu (Tura-gur), Mokesi-čchi (Bakasy-kyr), Awu-ti (Adi-ža), Ke-sa (Cha-sar), Chuwa-su (Kugor-su), Jaowu-ke (Jagmur-kar), Sija-wu (Sar-gur).\n\nV tomto období se Chuej-chuové a Ťiou-singové spojili do aliance souhrnně nazývané on-müttefik → deset příbuzných spojeneckých kmenů čili Ujgurové.\n\nV roce 742 ustavili Ujguři svůj první stát s hlavním městem Kara Balgasun (Ordu Balık), který se rozkládal na území od Bajkalu přes Mongolsko až k hranicím s Indií. Po roce 755 byli dokonce Ujgurové požádání, aby poslali svá vojska k ochraně Číny, ta jim na oplátku slíbila 200 000 rolí hedvábí ročně. V této době došlo také ke třem sňatkům mezi čínskými princeznami a ujgurskými kagany. Díky intrikám ale přišla královská rodina o svou moc a vše bylo završeno roku 839, kdy v průběhu nebývale kruté zimy přišli Ujgurové o většinu svého dobytka, na kterém byli ekonomicky i životně závislí.\n\nV roce 742 vytvořili mocný kaganát Chuej-chu, který nahradil Kutlucký kaganát (Modří Turci). Jeho zakladatelem byla rodina Jaglakarů (Jagla-gur, Jaoluo-ke) z Devíti kmenů (9 Oguzové) a Ujgurové v užším slova smyslu. Po vzniku kaganátu, začali islámští geografové dávat 9 Oguzy do spojitosti z Ujgury . Ujgurský kaganát byl feudální stát s prvními známkami usídlení Chuej-chuů. Byl zde rozvinutý chov, zemědělství, řemesla a probíhala výstavba měst a pevností. Stejně jako tomu bylo v případě předchozího Kutluckého kaganátu, hlavními regiony byly Orchonské údolí s městem Ordu Balık a jižní Džungarie z městem Beš Balık. Zdá se, že kagana Kutluk Bilgä Küla podporovali mimo jiné i stoupenci manichejismu, vyhnaní předtím z Číny. Velké množství Sogdských (starověká civilizace íránského národa) utečenců uprchlo do Ordu Balıku před islamským džihádem v jejich vlasti. Zásluhou jejich vlivu Ujgurové konvertovali z buddhismu k manichejismu, a zdědili dědictví Sogdské kultury. Někdy v polovině 60. let 8. století se manichejismus stává státním náboženstvím. Roku 763, v čase vojnového tažení, se kagan Bögu setkává s manichejskými kněžími z Íránu, a přestupuje na manichejismus, jež byl přijat jako oficiální náboženství Ujgurské říše.\n\nJedním z dopadů této konverze bylo zvýšení vlivu Sogdů u ujgurského dvoru. Po dvou desetiletích válek z Jenisejskými Kyrgyzy, byl stát v roce 848 zničen. Po pádu Ujgurské monarchie Ujgurští uprchlíci utekly k jihozápadu a západu. Již v roce 847 byli někteří poděleni mezi Číňany a Kyrgyze. Většina ale se usídlila ve třech oblastech: Kan-su, dnešním Sin-ťiangu a v údolí řeky Čuj v západních horách Ťan-šanu.\n\nDalší skupina jižně od Ťan-šanu vytvořila na zbytcích kaganátu Karachánskou říši s hlavním městem Kašgar, zde se místním náboženstvím stal islám.\n\nV roce 840 byl založen raně feudální stát Karachánský chanát, který byl prvním muslimský státem ve střední Asii. Rozkládal se v oblasti mezi řekami Tarim (Východní Turkestán), a Ili (Žety-su). Vznikl sjednocením turkických kmenů jako Ujgurů, a hlavně Karluků, kteří v polovině 10. století přijali islám. Své označení stát získal podle vládnoucího rodu Karachánovců. Hlavním centrem byl dvakrát Kašgar, Balasagun a Uzgen. Chanát se dělil na úděly, v čele s členy vládnoucího rodu, ústřední moc byla poměrně slabá. V roce 992 dobyli Karachánovci Bucharu a pak v letech 996 – 999 celý Máveraünnehir (Transoxanii). V 2. polovině 11. století byl chanát oslaben vnitřními spory a srážkami se Seldžuky. V 1. polovině 12. století byl ovládnut Kara-Kitanové, zbytky karachánovského státu byly dobyty v roce 1212 chórezmským šáhem.\n\nUjgurové emigrující západně od Žluté řeky založili roku 850 stát Kančou, přijali lamaismus a uchovali si starou verzi ujgurského jazyka.\n\nKan-čouské království (\"Sija-wu [Sar-gur] \"→ Sary Ujgur nebo Jugurové) bylo založeno v dnešní čínské provincii Kan-su v roce 905. Nikdy se nestalo velmocí, ale Číňané měli před nimi velký respekt. Když ujgurští a tibetští vyslanci v roce 911 navštívili čínské hlavní město, čínská šlechta chválila Kan-čouské krále. Království bylo začleněno někdy mezi roky 1028 až 1036 pod vládu Tangutů, kteří zřídili stát v oblasti známé jako Západní Sia. Žlutí Ujgurové kontrolovali obchod středoasijské hedvábné stezky.\n\nSeverně od Ťan-šanu se také v 9. st. zformovalo Turfanské knížectví. Roku 1209 bylo však dobyto Mongoly, ale v rámci jejich říše si uchovalo autonomii ještě asi 150 let. Islámské království bylo roku 1219 dobyto Karachánovci (směsice turkických, Mongolských a Tunguzských kmenů).\n\nV důsledku zničení Ujgurské říše Jenisejskými Kyrgyzy založili „Orchonští Ujgurové“ v roce 911 Kao-čchangské království v dnešním Sin-ťiangu. Hlavními centry se staly Beš Balık a Turfan. Prvním idyk-kutem Turpanu se stal Pan Tekin. Čínská vládnoucí dynastie uznala Kara-chodžské království a dokonce poslala do země vyslance jménem Wang-Jen-Te. Ten pak setrval v království tři roky. Asi od roku 1130 dominovali Ujgurskému státu Kara-Kitanové, ke kterým byli Ujgurové připojení.\n\nV roce 1209 podlehli Mongolům. V období idyk-kutu Barčuk Arta byli Ujgurové připojeni k Čingis-chánovi. Sňatkem s Čingischánovou dcerou İl Altun se Barčuk Art stal küregenem (výraz pro zetě). Mongolské kmeny převzaly jejich písmo, protože předtím samy žádné neměly. Dnes jejich písmům říkají \"mongolské písmo\". V letech 1252/5 n.l., se islám stává dominantním náboženstvím mezi Ujgury v dnešním Sin-ťiangu. (Buddhistický vůdce nepřestoupil z důvodu své islamofobie). V roce 1368 pak bylo Kao-čchangské království zcela zničeno a zdevastováno. Nakonec se Ujgurové stávají úředníky spravujícími mongolskou říši.\n\nMandžuská invaze v oblasti východního Turkestánu v roce 1759 zapříčinila integraci Ujgurů do čínského císařství. Kokandský válečník Jakub Beg Davlat se pokoušel vytvořit novou říši, ale nebyl úspěšný. Tunguzský kmen si zde udržel dominanci do roku 1864. Během tohoto období se Ujgurové 42krát postavili proti nadvládě čínských Mandžuů. Nakonec pod vedením Jakuba Bega Davlata vyhnali Džúngary z jejích vlasti a založili nezávislé Kašgarské království nebo Džetyšahr. Jeho vzpoura však nebyla podpořena vším turkickým lidem, čínští muslimové se dokonce snažili bojovat proti těmto pokusům a vzpoura byla nakonec potlačená vládními vojsky Mandžuů. V průběhu této války bylo zabito několik milionů Ujgurů a Číňanů.\n\nV listopadu roku 1884 bylo Kašgarské království připojeno k Mandžusku a přejmenováno na \"„Sin-ťiang“\" nebo \"„Sinkiang“\" čili \"„Nové dominium“\" nebo \"„Nové území“\". Region měl postavení hraniční země s Ruskem a dostal se pod jeho vliv. Ujgurové a turkický lid však upřednostňují denominace \"„Ujguristán“\" nebo \"„Východní Turkestán“\".\n\nStatisíce Ujgurů a příslušníků příbuzných kmenů byly zabity v dalších vzpourách mezi lety 1884 a 1949, stejně jako v povstáních, které se konaly v letech 1949 a 1972.\n\nUjgurové se snaží, především kvůli čínským represím, osamostatnit od Číny a vyhlásit svůj vlastní stát Ujguristán, nebo alespoň získat skutečnou autonomii. Mezi nejznámější aktivisty v tomto směru patří Rebija Kadírová.\n\nČína se snaží Ujgury za pomocí komunistické propagandy, ponižování a týrání převychovat, tvrdě potlačuje ujgurskou kulturu a kulturní identitu včetně islámu a v internačních táborech, kterým říká škola nebo nemocnice, se snaží, aby přestali věřit svému náboženství. Platí zákaz dlouhých vousů, zakrývání obličejů žen, omezeny jsou náboženské obřady. Na školách byla v roce 2017 zakázána ujgurština ve prospěch čínštiny jak pro výuku, tak pro správu a veřejné a skupinové aktivity. Kritici to považují za kulturní genocidu. Už dříve bylo zakázáno Ujgurům pojmenovávat děti jmény vztahujícími se k Islámu. Důvodem pro tuto persekuci je oficiálně boj proti náboženskému extrémismu. Okolo milionu Ujgurů z celkového počtu 11 milionů je internováno v táborech, z kterých se především starší ročníky vrací s podlomeným zdravím nebo se nevrací vůbec. Tábory se ve velkém začaly rozšiřovat okolo roku 2017, do té doby o dění v táborech bylo jen velmi málo informací. Stav uvnitř táborů dokládají satelitní snímky, zpráva OSN i výpovědi vězňů z těchto táborů. V druhé polovině 10. let 21. století začíná v Evropě a USA sílit kritika a navrženy byly sankce vůči Číně za toto jednání ze strany USA.\n\nPád chanátu způsobil migraci turkických Ujgurů do oblasti Tarimské pánve, kde se smísili s místním indoevropským obyvatelstvem (Tocharové, kteří po sobě zanechali Tarimské mumie se zřetelnými evropskými rysy).\n\nPo migraci ujgurských kmenů do Východního Turkestánu název „Ujgur“ nadále používaly skupiny v Turfanu, Kumulu a Kuči až do 17. století, kdy byl ukončen proces islamizace obyvatelstva Východního Turkestánu.\n\nS přijetím islámu se lidé z Východního Turkestánu začali nazývat jednoduše jako „Muslimové“ nebo „Turci“, a také jménem své etnografické skupiny: „Kašgarec“, „Dolan“, „Mačin“, „Taranči“. Rusové a další používají jména jako „Sart“, „Turk“, nebo „Turki“ Název Ujgurstán nebo Ujguristán byl používán po dlouhou dobu spolu s názvy Mogulia a Kašgaria.\nJe pravděpodobné že geneticky a kulturně jsou dnešní Ujguři potomci kočovných Tureckých kmenů a indo-evropsky mluvících skupin, které jim předcházely v Tarimské pánvi oáznymi-městy, stejně jako Ujguři z Mongolska.\n\nNěkterá jména jako Dolani (刀郎人), Loplikové (罗布诺尔人 – 俗作罗布人, atd.) odkazuje taky na určitou dělbu Ujgurů.\n\nKoncem devatenáctého a začátkem dvacátého století objevy četných jeskynních chrámů, rozvalin klášterů a nástěnných maleb, jakož i hodnotných miniatur, soch, fresek, cenných rukopisů, dokumentů, knih a jiných uměleckých pokladů z Ujgurské monarchie, vzbudily zájem zainteresované veřejnosti na celém světě. Členové expedic z Velké Británie, Švédska, Ruska, Německa, Francie, Japonska a Spojených států byly uchváceni poklady, které našli, a jejich podrobné zprávy upoutaly pozornost veřejnosti po celém světě. Rukopisy, dokumenty a knihy objevené ve Východním Turkestánu prokázaly, že Ujguři vytvořili vysoce rozvinutou civilizaci.\n\nV mongolském období, 1220 – 1390 tvořil karlucký dialekt základ moderních uzbeckých a ujgurských jazyků v Transoxanií a Východním Turkestáně. Samostatná podskupina turkických jazyků, která v současnosti také zahrnuje ujgurštinu, uzbečtinu a iliskou turečtinu se jmenuje karlucká. Ujgurský jazyk je také známý jako čagatajský jazyk. Ujguři mluví ujgursky. Ujgurština patří mezi turkické jazyky a zapisuje se arabským písmem.\n\n"}
{"id": "388307", "url": "https://cs.wikipedia.org/wiki?curid=388307", "title": "Krakovský rynek", "text": "Krakovský rynek\n\nRynek Główny je hlavní náměstí polského města Krakov, ležící v části Stare Miasto. Jde o největší krakovské náměstí a současně jedno z největších náměstí v Evropě. Přestože ho Poláci považují za největší středověké náměstí Evropy, se svou rozlohou 4 hektary (200×200 m) je o polovinu menší než Karlovo náměstí (kdysi Dobytčí trh) z roku 1348 v Praze.\n\nNáměstí vzniklo v 3. čtvrtině 13. století, kdy byl Krakov, zničený při tatarském nájezdu v roce 1241, znovu lokován na základě magdeburského městského práva Boleslavem Stydlivým (5. června 1257). Rynek byl vytyčen na základě charakteristického šachovnicového půdorysu fojty Gedkem, Jakubem z Nisy a Gedkovi, Dytmarem Wolkem. Strany náměstí nepatrně přesahovaly 200 metrů, přičemž do jeho plochy byly zahrnuty pozůstatky bývalého osídlení (Mariánský kostel a kostel sv. Vojtěcha - to je důvodem, proč stojí \"nakřivo\" vůči okrajům náměstí.).\n\nRynek byl nejprve majetkem panovníka a teprve v roce 1358 se Kazimír III. Veliký zřekl práva na většinu objektů na náměstí a předal je městu. Název Rynek (Ring) byl poprvé zaznamenán v roce 1300, současný název je používán od roku 1882. \n\nZ každého boku náměstí vybíhají 3 rovnoběžné ulice. Výjimkou je ulice Grodská, která pravděpodobně existovala již před lokací náměstí. Čtyři ulice vybíhající z centra náměstí (Św. Jana, Sienna, Bracka, Szewska) dělily náměstí i střed města na 4 administrativní části (Sławkowski, Rzeźniczy, Grodzki a Garncarski). \n\nRynek byl centrem obchodu a vznikaly zde krámy nejrůznějších řemeslníků a obchodníků. Od 2. poloviny 13. století začaly vznikat první budovy vystavěné z kamene - Sukiennice (obchody se suknem), Kramy Bogate (obchody s luxusním zbožím). Ve 14. století vznikly budovy tzv. Velké a Malé váhy. Sukiennice jsou jedinou z těchto budov, která se dochovala až do dnešních dní.\n\nHlavní krakovské náměstí se stalo také magnetem pro šlechtu, bohaté měšťany a královské úředníky. Vlastnictví nemovitosti na Rynku bylo považováno za prestižní záležitost. Začaly zde proto vznikat četné domy a paláce (kamienica Margrabska, pałac Pod Krzysztofory, pałac Zbaraskich, Szara Kamienica, kamienica Hetmańska, kamienica Montelupich atd.)\n\nV 2. polovině 14. století bylo náměstí poprvé vydlážděno. V roce 1373 bylo vydáno nařízení o povinnosti vlastníků domů udržovat čistotu před svými nemovitostmi. Na počátku 16. století bylo sjednoceno dláždění náměstí (přibližně v dnešní výšce a asi o 2 metry výše než byl původní povrch Rynku v 13. století) a přízemní části domů začaly být využívány jako obchody, sklady nebo směnárny.\n\nKrakovské náměstí bylo v průběhu dějin místem mnoha slavností a historických událostí. Dne 10. dubna 1525 zde pruský kníže Albrecht Braniborský složil lenní hold polskému králi Zikmundovi I. Starému. V roce 1791 zde proběhla vojenská přísaha na Ústavu 3. května. 24. března 1794 zde Tadeusz Kościuszko složil přísahu a vyhlásil tak protiruské povstání (později známé jako \"Kościuszkovo povstání\").\n\nV roce 1882 byl v Krakově zahájen provoz úzkorozchodné koněspřežné tramvajové dráhy, jejíž trasa vedla přes Rynek. Tramvaje jezdily na krakovské náměstí až do roku 1952, kdy byl její provoz přenesen na nově vybudovanou trasu vedoucí kolem parku Planty. \n\nV roce 1940 bylo náměstí během nacistické okupace přejmenováno na \"Adolf-Hitler Platz\". Po osvobození města dne 18. ledna 1945 byl náměstí vrácen jeho původní název.\n\nRynek leží na někdejší Královské cestě, která vedla ze čtvrti Kleparz přes Floriánskou bránu, Rynek, ulici Grodskou k Královskému hradu na Wawelu.\n\n\n"}
{"id": "388308", "url": "https://cs.wikipedia.org/wiki?curid=388308", "title": "Farní sbor Českobratrské církve evangelické v Jasenné", "text": "Farní sbor Českobratrské církve evangelické v Jasenné\n\nFarní sbor Českobratrské církve evangelické v Jasenné je farním sborem Českobratrské církve evangelické v obci Jasenná. Sbor spadá pod Východomoravský seniorát. Sbor byl založen v roce 1782 a do vzniku ČCE se hlásil k augsburskému vyznání. Sbor má kazatelskou stanici v obci Ublo.\n\n\n\n"}
{"id": "388314", "url": "https://cs.wikipedia.org/wiki?curid=388314", "title": "Sui iuris", "text": "Sui iuris\n\nSui iuris znamená latinsky \"svého práva\". Výrazu odpovídá řecké \"αυτονόμος\" – autonomní.\n\nV antickém Římě pojem sui iuris označoval osobu mající právní subjektivitu v soukromém právu. Uvnitř rodiny to vždy byl jen pater familias (otec rodiny), ostatní osoby tuto subjektivitu neměly buď žádnou (ženy, děti do 7 let, o otrocích vůbec ani nemluvě) nebo ji měly omezenou (nedospělci mezi 7 a 14 roky, nezletilci do 25 let, osoby dospělé v moci svého otce), např. mohly jen podstupovat jednání nabývací (např. přijmout dar – vlastníkem se ale přesto vždy stával pater familias), nikoli však pozbývací. Zajímavé je, že tato omezení platila jen v rámci práva soukromého, práva veřejná tímto nijak dotčena nebyla, mohlo se tak (až do císařství) stát, že člověk na veřejnosti velmi mocný a uctívaný (např. zvolený magistrát) byl uvnitř rodiny naprosto bezprávný, nemajetný a plně podřízený moci otce.\n\nSui iuris se syn stal smrtí svého otce či emancipací (propuštěním z moci otcovské), v pozdějších dobách i dosažením vysoké kněžské či úřední hodnosti, výjimečně též úředním výrokem byla-li otci z trestu odňata moc otcovská. Osobou sui iuris nikdy nemohla být žena, jedinou výjimku tvořily panny bohyně Vesty (vestálky).\n\nKanonické právo označuje jako církve „sui iuris“ ty partikulární církve, které tvoří společně katolickou církev (tedy jednotlivě římskokatolickou církev a východní katolické církve). Zatímco nejvyšší autoritou ve všech těchto církvích je římský biskup, papež, v římskokatolické církvi samotné vykonává kromě toho tutéž autoritu, kterou v ostatních katolických církvích vykonávají patriarchové. Právo římskokatolické církve se řídí Kodexem kanonického práva, právo jednotlivých východních církví Kodexem kánonů východních církví.\n\nOznačení „sui iuris“ se pak vztahuje i na misie (např. apoštolské administratury), kterým je z rozličných důvodů – ať politických, nebo nedostatku věřících a kléru – udělena autonomie, takže nejsou součástí žádné diecéze, apoštolského vikariátu či apoštolské prefektury. Roku 2015 bylo těchto misií osm: tři v Atlantském oceánu (Kajmanské ostrovy, Turks a Caicos, Svatá Helena, Ascension a Tristan da Cunha), dva v Tichém oceánu (Funafuti v Tuvalu a Tokelau) a tři ve Střední Asii (Afghánistán, Tádžikistán, Turkmenistán).\n"}
{"id": "388316", "url": "https://cs.wikipedia.org/wiki?curid=388316", "title": "Ford Ka", "text": "Ford Ka\n\nFord Ka je nejmenším vozem v modelové řadě automobilky Ford. V současnosti se od roku 2014 vyrábí už jeho 3. generace. První dvě generace byly koncipovány jako městské miniautomobily (segment A) pro ženy či jako druhý vůz do rodiny, třetí generace je rozměrově větší a tudíž se řadí mezi malé automobily (segment B).\n\nVýroba probíhala od roku 1996 do roku 2008 a celkem se 1. generace těchto malých aut (FordKa) vyrobilo 1 460 000 kusů. Vozidlo bylo jedno z prvních s designem New Edge. V roce 2000 prošel Ka testy Euro NCAP a získal 3 hvězdičky. Vozidlo je ceněno pro velmi dobré jízdní vlastnosti a snadnou ovladatelnost. Vzhledem ke své velikosti ale nemá velký zavazadlový prostor a standardně nebylo vybaveno posilovačem řízení. I tak si ale získalo masivní oblibu hlavně u žen a mladých rodin. Nabízený čtyřválcový osmiventilový motor o obsahu 1,3 litru byl nabízený souběžně v několika výkonových verzích. Vrcholem nabídky byly modely SportKa a StreetKa, které byly osazené osmiventilovým čtyřválcovým motorem o obsahu 1,6 litru.\n\nPouze zážehové motory\n\nSportovním modelem byl typ SportKa s výkonnějším motorem 1,6/70 kW a odlišným nárazníkem a světly (jako u StreetKa). Velice zajímavý byl i roadster StreetKa, měl stejný motor jako SportKa ale látkovou střechu, proto měl sportovní sedadla s chromovanými oblouky chránícími posádku při převrhnutí. Dále měla StreetKa jako SportKa například posilovač řízení a elektronický protiblokovací systém (ABS) nebo 16palcová kola z lehké slitiny se 6 paprsky. Streetka se prodávala i v provedení Elegance s řadou luxusních prvků např. vyhřívaná sedadla potažená kůží, CD přehrávač, bezfreonová klimatizace a barevně sladěné obložení dveří. Tváří Streetky byla australská zpěvačka Kylie Minogue. StreetKa se objevil v roce 2003–2006 a vyráběl se jako Ford Focus Coupé Cabriolet (Focus CC) u firmy Pininfarina.\n\nFord Ka Mk II (kódové označení: b420) se objevilo se v roce 2008 a nahradilo starý model. Výroba probíhá ve společném závodu Fordu a Fiatu v Tychách v Polsku. Ka 2. generace je postaveno na velmi podobné platformě jako Fiat Panda a nový Fiat 500. I když sdílejí podobnou podvozkovou platformu s modely od Fiatu, inženýři Fordu se postarali od začátku vývoje technickými konstrukčními úpravami i následným funkčním testováním o to, aby jeho jízdní vlastnosti zůstaly stejné jako u první generace etalonem třídy, tak jako je to běžné i u ostatních vozů Ford. Vozidlo si už stihlo zahrát ve filmu Quantum of Solace o Jamesu Bondovi jako automobil jeho nové Bondgirl (hlavní hrdinka filmu Camille), jejíž roli ztvárnila Olga Kurylenko.\n\nZážehové a vznětové motory\n\nFord Ka stejně jako Ford Fiesta, Ford Mondeo nebo Ford S-MAX má několik sad pro individualizace automobilu pomocí programu „Individual“ (program Ford Individual), které kombinují expresivnější vnější design s pakety interiéru. Základní pakety jsou Ka Digital Art (černá a zelená), Ka Grand Prix (bílá nebo červená) a Ka Tattoo (bílá s motivy ve stylu tetování), další sady jsou Electric, Jump, Piste a Sunrise, které mají různé metalické barvy.\n\nTřetí generace vozu byla kompletně vyvinuta v brazilské odnoži Fordu, kde byl vůz také v listopadu 2013 poprvé ukázán veřejnosti. Prodávat se začal v červnu 2014, do Evropy ovšem dorazil až o dva roky později pod jménem Ka+, symbol plus značící povýšení vozu do skupiny B. \n\nNa evropském trhu je Ka prodáváno pouze s motorem o obsahu 1,2 litru, který má varianty s 51 kW a 63 kW, a ve výbavách Studio a Zetec. \n\nKa třetí generace je vyráběno v Camacari (Brazílie) a vozy pro evropský trh v Sanandu v Indii.\n\n"}
{"id": "388317", "url": "https://cs.wikipedia.org/wiki?curid=388317", "title": "Gustav Adolf Říčan mladší", "text": "Gustav Adolf Říčan mladší\n\nGustav Adolf Říčan mladší (21. dubna 1912 Hovězí, nyní Huslenky – 21. října 1973 Suchdol nad Odrou) byl českobratrským kazatelem a církevním a regionálním historikem.\n\nNarodil se v obci Hovězí (od r. 1949 Huslenky). Jako vikář působil v Jasenné (1936–1937), na Mělníce (1937–1938), v Zádveřicích (1938), v Kutné Hoře s určením pro Zruč nad Sázavou (1938–1939) a ve Veselí (1939–1949). Od roku 1949 do smrti působil jako farář ve sboru v Suchdole nad Odrou. Publikoval řadu prací na téma Moravských bratří.\n"}
{"id": "388320", "url": "https://cs.wikipedia.org/wiki?curid=388320", "title": "Darja Hajská", "text": "Darja Hajská\n\nDarja Hajská, rozená Darja Dea Voříšková (20. března 1911 Mladá Boleslav – 18. března 1981 Praha), byla česká zpěvačka, herečka, spisovatelka a dramatička, autorka knížek a divadelních her pro děti. Jednalo se o nevlastní sestru herce, režiséra a loutkoherce Miloše Hajského.\n\nPocházela z umělecké rodiny. Po ukončení školní docházky pracovala jako pomocná síla u společnosti Fortuna-film. Navštěvovala operní školu, kde studovala zpěv. V divadle nejprve hrála a zpívala v různých kočovných společnostech, poté se nakrátko objevila v nuselském Tylově divadle, poté zpívala v Olomouci, hrála v Praze, na Kladně a v Pardubicích. Za nacistické okupace během 2. světové války působila v pražské holešovické Uranii. Po válce ještě hrála v několika dalších pražských souborech, poté už definitivně působila mimo Prahu na Kladně, v Náchodě a v Kolíně.\n\nU českého filmu začínala ještě v éře němého filmu, v éře zvukového filmu vytvořila desítky dalších filmových rolí. K stáru často hrála rázovité ženy z lidu. Během své 54leté kariéry vytvořila více jak stovku filmových a televizních postav.\n\n"}
{"id": "388324", "url": "https://cs.wikipedia.org/wiki?curid=388324", "title": "ATC kód A", "text": "ATC kód A\n\nATC kód A je oddílem Anatomicko-terapeuticko-chemické klasifikace léčiv.\n\n"}
{"id": "388331", "url": "https://cs.wikipedia.org/wiki?curid=388331", "title": "ATC kód B", "text": "ATC kód B\n\nATC kód B je oddílem Anatomicko-terapeuticko-chemické klasifikace léčiv.\n\n"}
{"id": "388332", "url": "https://cs.wikipedia.org/wiki?curid=388332", "title": "Alfa Romeo Alfasud", "text": "Alfa Romeo Alfasud\n\nAlfa Romeo Alfasud byl osobní automobil italské automobilky Alfa Romeo. Výroba probíhala v letech 1971 až 1989. Vyráběl se jako tří- nebo pětidveřový hatchback nebo třídveřové combi s názvem Giardinetta. Bylo vyrobeno více než 1 milion vozů.\n\nV roce 1976 přišla na trh sportovnější verze Sprint. Design má na svědomí Gioretto Giugiaro. Automobil se smutně proslavil díky takřka nulové antikorozní ochraně. Právě rez je příčinou že se do dnešních dnů nedochovalo příliš kusů. Mezi kladné stránky patřily výjimečně dobré jízdní vlastnosti.\n\nAutomobil používal motor s protilehlými válci, tak zvaný Boxer.\n\n\nPůvodně s vozy Alfasud Trofeo soutěžili jezdci v národních pohárech v Itálii, Rakousku, Francii a Německu. V roce 1977 byl zorganizován evropský pohár.\n\nTato závodní verze vznikla ve spolupráci s oddělením Autodelta. Vozy byly vybaveny ochranným rámem, hasicími přístroji, závodními sedadly. Měly rozšířené podvěsy kol a větší zadní spoiler. Na podvozku byly nové vinuté pružiny, motor měl dva dvojité karburátory Weber a nové výfukové potrubí. Vozy dosahovaly rychlosti až 200 km/h. S tímto vozem závodil i Gerhard Berger.\nVozy byly upraveny shodně jako typ ti Trofeo.\n\nTento prototyp byl určen pro závody rallye ve skupině B. Poháněl jej motor o objemu 2,5 litru umístěný za předními sedadly.\n\n"}
{"id": "388340", "url": "https://cs.wikipedia.org/wiki?curid=388340", "title": "Kazatelská stanice Českobratrské církve evangelické v Bohuslavicích nad Metují", "text": "Kazatelská stanice Českobratrské církve evangelické v Bohuslavicích nad Metují\n\nKazatelská stanice Českobratrské církve evangelické v Bohuslavicích nad Metují je kazatelskou stanicí farního sboru Českobratrské církve evangelické v Náchodě - Šonově. Sídlí v obci Bohuslavice v okrese Náchod. Vznikla roku 2007 přeměnou zrušeného farního sboru.\n\nEvangelíci v Bohuslavicích nad Metují náleželi po vydání Tolerančního patentu ke sboru v Černilově. Hlásili se k augsburkému vyznání. Roku 1821 si vystavěli modlitebnu, která sloužila k bohoslužebným účelům do roku 1899. Dne 20. září 1869 byl bohuslavický filiální sbor prohlášen za samostatný sbor farní. Měl tehdy 370 členů. Roku 1873 byla založena jednotřídní evangelická škola. V letech 1898-1899 sbor vystavěl kostel v novogotickém slohu. Roku 1918 se sbor připojil k Českobratrské církvi evangelické. Na konci roku 2004 klesl počet členů na 113 osob, z nichž 56 bylo v kazatelské stanici v Opočně. V roce 2007 byl sbor v Bohuslavicích zrušen a připojen ke sboru v Náchodě - Šonově a je nyní kazatelskou stanicí tohoto sboru.\n\nK nejvýznamnějším kazatelům, kteří působili ve sboru v Bohuslavicích, patřil Rudolf Říčan.\n\n"}
{"id": "388344", "url": "https://cs.wikipedia.org/wiki?curid=388344", "title": "Alois Joneš", "text": "Alois Joneš\n\nAlois Joneš (* 8. října 1929 Opočno) je český spisovatel, novinář a ekonom.\n\nV roce 1953 ukončil studium na Vysoké škole ekonomických věd v Bratislavě a pak jako ekonom pracoval v různých podnicích. V letech 1968-1969 byl ředitelem nakladatelství a vydavatelství Svazu čs. novinářů. V letech 1970 – 1980 byl Alois Joneš vedoucím tiskového oddělení Filmového studia Barrandov. V roce 1980 opět změnil místo, stal se vedoucím hospodářsko-technické správy v radioterapeutickém ústavu v Praze na Bulovce. Odtud odešel v roce 1983 do nakladatelství Avicenum, kde nastoupil do funkce obchodního náměstka. Zde zůstal do roku 1987. Byl také novinářem. Oženil se s Mgr. Zojou, nyní Jonešovou (* 1953) a má s ní děti Josefa (1977) a Kristýnu (1992).\n\nPsal hry, povídky, novely i romány z různých žánrů, od pohádek ke SF románům.\n\n\n\n\n\n"}
{"id": "388347", "url": "https://cs.wikipedia.org/wiki?curid=388347", "title": "Kalifornská univerzita v Santa Barbaře", "text": "Kalifornská univerzita v Santa Barbaře\n\nKalifornská univerzita v Santa Barbaře (anglicky \"University of California, Santa Barbara\", UCSB) je státní univerzita v Kalifornii, leží severně od Los Angeles a jižně od San Franciska v Santa Barbaře.\n\nJe to část Kalifornské univerzity a člen Asociace amerických univerzit (Association of American Universities). V roce 2006 měla 20 569 zapsaných studentů.\n\nUCSB byla založena v roce 1909 jako malá škola pro vzdělávání učitelů. V roce 1944 byla přijata do skupiny vysokých škol Kalifornská univerzita.\n\nSportovní týmy UCSB se nazývají \"Gauchos\". Univerzita je členem Velké západní konfrence (Big West Conference).\n\n\n\n"}
{"id": "388351", "url": "https://cs.wikipedia.org/wiki?curid=388351", "title": "Jespák rezavý", "text": "Jespák rezavý\n\nJespák rezavý (\"Calidris canutus\") je středně velký bahňák z čeledi slukovitých.\n\nJespák rezavý je velký přibližně jako kos. Dorůstá 23 – 26 cm, váží 100 - 200 g a v rozpětí křídel měří 47 – 53 cm, náleží tak k největším zástupcům rodu \"Calidris\". Ve svatebním šatě je naprosto nezaměnitelný, má cihlově červené břicho, hruď, hrdlo a hlavu a šedě strakatý hřbet, křídla, ocas. Krátké končetiny a delší zašpičatělý zobák má černé. V prostém šatě je celý nenápadně šedý s bílým břichem a v porovnání se svatebním šatě i světlejšími končetinami a zobákem. Obě pohlaví se přitom zbarvením nijak neliší, mladí ptáci jsou méně šupinatě skvrnití.\n\nJespák rezavý hnízdí v arktických tundrách na severu Kanady, Evropy a Ruska. Je proslulý svými dlouhými migracemi, při kterých ze svých vysoko položených hnízdišť přeletuje až do jižní Evropy, západní Afriky, Jižní Ameriky, Austrálie a na Nový Zéland (viz mapka vpravo), každým rokem tak může zdolat vzdálenost velkou až 30 000 km.\n\nV současné době stále náleží mezi poměrně hojné a stabilizované druhy, na svých hnízdištích patří dokonce k nejběžněji zastoupeným bahňákům. Jeho populace přitom čítá přibližně 1 100 000 jedinců, kteří žijí na ploše velké zhruba 100 000 - 1 000 000 km². V České republice se vyskytuje nepočetně na průtahu v rozmezí od dubna do října (má tudíž svatební šat, je proto i pro poměrně nezkušené pozorovatele snadno odlišitelný).\n\nJespák rezavý je společenský pták, při migracích se často vyskytuje i v několika desetitisícových hejnech. Přes léto se živí zejména hmyzem, jejich larvami a drobnými suchozemskými bezobratlými živočichy (např. pavouky), v zimě, kdy je této potravy nedostatek, vyhledává obzvláště různé škeble a malé kraby. Svou kořist přitom vždy požírá vcelku a jejich nestravitelných části se zbavuje ve vysoce svalnatém žaludku, kde se rozdrtí na jemné kousky. V letu se ozývá krátkým a měkkým „uet-uet“.\n\nHnízdí na zemi, obvykle v těsné blízkosti vody. Samice klade 3 - 4 šedozelená vejce s tmavším skvrněním do nehlubokého dolíku lemovaného listy a mechem. Na vejcích sedí po dobu 20–25 dnů střídavě oba rodiče. Krátce po opeření se mláďata vydávají na svou první dlouhou cestu na jih.\n\n\n"}
{"id": "388361", "url": "https://cs.wikipedia.org/wiki?curid=388361", "title": "Santa Barbara", "text": "Santa Barbara\n\nSanta Barbara je město na jihozápadě Kalifornie, ve Spojených státech amerických. Je hlavním městem okresu Santa Barbara. Město leží mezi Tichým oceánem a pohořím Santa Ynez Mountains. V roce 2014 zde žilo 91 196 obyvatel.\n\nSanta Barbara je oblíbená turistická destinace. Místní ekonomika je založená na turismu, soukromých  službách, zdravotnictví, školství, zemědělství, a manufakturní výrobě. Santa Barbara je sídlem Kalifornské univerzity v Santa Barbaře. Město má své mezinárodní letiště a vlakové nádraží společnosti Amtrak. Město protíná také slavná Pacific Coast Highway.\n\nPoté, co byly z této oblasti vyhnáni původní obyvatelé, postavili zde Španělé pod vlajkou Mexika první misii. Při dobývání Kalifornie Spojenými státy v polovině 18. století byla misie v Santa Barbaře dobyta za cenu krveprolití na obou stranách. Roku 1848 se stala Kalifornie, a potažmo i misie a malá obec kolem ní územím Spojených států. Změna přišla velice rychle po dobytí Santa Barbary.\n\nMěsto bylo osamostatněno 9. dubna 1850. Obyvatelstvo se mezi lety 1850 až 1860 zdvojnásobilo, roku 1851 zeměměřič Salisbury Haley navrl rozvržení ulic a dřevěné konstrukce původních budov byly nahrazeny cihlovými a kamennými zdmi. Během zlaté horečky Santa Barbara nechvalně proslula tím, že se stala útočištěm pro mnohé lapky, gemblery, a vyvrhely. Santa Barbara byla proto nebezpečným a bezvládím překypujícím městem, do něhož se nedoporučovalo chodit. Ve městě tehdy vládl charismatický gambler Jack Powers, kterého se podařilo zlikvidovat až s pomocí ozbrojeného sboru z města San Luis Obispo.\n\nRoku 1871 zde byla otevřena první banka. Za to se zasloužil majetný podnikatel Mortimer Cook, který zde poté sloužil dvě volební období jako starosta města. Během téže dekády zpopularizoval město spisovatel Charles Nordhoff. Roku 1887 byla dokončena stavba luxusního hotelu Arlington a téhož roku byla do města přivedena železniční trať z Los Angeles. Roku 1901 se trať prodloužila až do San Francisca, díky čemuž se náhle stala Santa Barbara velice snadno dostupnou turistickou destinací.\nTěsně před začátkem 20. století byla poblíž města nalezena ropa a na pobřeží během krátké chvíle vyrostlo mnoho vrtných strojů. Těžba v omezené míře pokračuje dodnes. Během éry němého filmu hostovalo město jedno z největších filmových studií té doby. Flying A Studios zde působilo od roku 1910 do roku 1922. V roce 1925 zasáhlo Santa Barbaru ničivé zemětřesení. Většina staveb ve městě musela být postavena znovu. Během tohoto zemětřesení zemřelo 13 osob. V té době poblíž města vyrostl komplex továren společnosti Loughead Aircraft Company, z níž se stala světoznámá nadnárodní korporace Lockheed. Během druhé světové války zde měla americká armáda základnu pro pozemní jednotky a malou loděnici na pobřeží. Jakmile válka skončila, mnoho vojáků, jež sloužila na zdejší základně, se rozhodla zůstat ve městě. Kvůli tomu vzrostla do roku 1950 populace města o 10 000 lidí. Nárůst obyvatelstva sebou nesl dramatické následky v podobě nedostačující infrastruktury a ekonomiky. Naštěstí se v tomto období začalo přes město s výstavbou Pacific Coast Highway.\nDnes je Santa Barbara město s vysokými cenami za pozemek a velice oblíbená turistická destinace.\n\nSanta Barbara se nachází přibližně 145 km severozápadně od Los Angeles. Mezi těmito dvěma městy se vine podél pobřeží Pacific Coast Highway, a právě této části dálnice se přezdívá “Americká riviéra“. Pohoří Santa Ynez Mountains za městem přechází do menších kopců, posléze do vysokých hor. Některé vrcholky dosahují nadmořské výšky 1 200 m n. m. Pohoří je pokryto nízkými keřy a vzácně, obvykle jednou za tři roky, jsou vrcholky hor pokryty vrstvou sněhu. Plocha města je 108,8 km, ze kterých je 58 km voda.\n\nSanta Barbara má slunné podnebí typické pro celou jižní Kalifornii. Jelikož město leží podél oceánu, tak na pobřeží bývá teplota vzduchu mírně nižší, než ve vnitrozemské části města. Nejteplejším měsícem je obvykle srpen, kdy průměrná teplota vzduchu dosahuje 20 °C. Naopak nejchladnějším měsícem je leden, v němž se průměrná teplota pohybuje kolem 14 °C.\n\nV zimě město zažívá časté bouře, se kterými přichází také hustý déšť. Srážky ještě zvyšuje pohoří Santa Ynez Mountains, Léto je zde, stejně jako v ostatních oblastech jižní Kalifornie, slunné, téměř bezoblačné, a téměř bez srážek. Podzim bývá větrný. \n\nSanta Barbara leží v mírně kopcovitém terénu. Středem města je ulice \"State St.\" (jen ve své spodní části má téměř 5 km). State St. vychází z přístavu \"Stearns Wharf\" a směřuje mírně do vrchu severozápadním směrem. Centrální část Santa Barbary tvoří nižší dvoupodlažní domy s bílou fasádou v novošpanělském stylu. Na hlavní ulici je řada podloubí, kde se nachází restaurace, kavárny, bary, knihkupectví a menší obchody.\n\nZ historických staveb je nejvíce známá \"Presidio de Santa Barbara\". Dále 200 let stará kasárna \"El Cuartel\", druhá nejstarší budova v Kalifornii. Patrně nejvýznamnější památkou je misie v kopcích nad městem \"Mission Santa Barbara\". Již zmíněné přístaviště Stearns Wharf, dřevěné molo s několika dřevostavbami vybíhající do Tichého oceánu, bylo postavené v roce 1872.\n\nSanta Barbara má řadu čtvrtí, které mají svou vlastní historii, architekturu, a kulturu.\n\nČtvrť The Mesa se rozkládá 4 km od Santa Barbara city College. The mesa ztělesňuje plážovou kulturu Santa Barbary. Je to vysněné místo k bydlení pro mnoho američanů kvůli blízkosti oceánu, a vysokoškolských kolejí. Zástavba zde započala ve 20. letech 20. století, nicméně tato zástavba byla přerušena kvůli nalezení zdejších ropných polí. Tato pole byla velmi rychle vyčerpána, a po druhé světové válce se s výstavbou rodinných domů pokračovalo. Nicméně poslední vrtné stroje zde vydržely až do 70. let minulého století.\n\nThe Riviera je čtvrť, která se rozkládá od oceánu až ke kopcovité oblasti za městem. Severní hranice čtvrti se vine podél Foothill Road ke Sycamore Canyon Road. Na jižní straně čtvrť kopíruje linii North Salinas Street. Jméno této čtvrti odkazuje na slavné jižní pobřeží Francie a severní Itálie. Tato čtvrť se vyznačuje točitými ulicemi se složitými kamennými terasami, které vybudovali italští přistěhovalci začátkem 20. století. Mnoho budov právě v této čtvrti má výborné pohledy na panorama oceánu.\n\nČtvrť The Westside se z velké části nachází mezi State Street a čtvrtí Mesa. V této čtvrti se nachází místní vysoká škola Santa Barbara city College.\n\nČtvrť The Eastside je čtvrtí vzdělávání a kultury. Z tohoto důvodu je právě tato čtvrť domovem místní střední školy a koncertního sálu.\n\nThe Waterfront se zkládá povětšinou z obchodních center nebo turisticky laděných krámků. V této čtvrti se nachází Santa Barbarský přístav.\n\nČtvrť Upper State je obytná a obchodní čtvrť, která zahrnuje řadu kancelářských budov. V této čtvrti se také nachází hlavní městská nemocnice.\n\nK roku 2010 žilo ve městě 88,410 obyvatel. Hustota zalidnění je tedy 813 osoby/km. Naprostá většina osob bydlela v domech. V bytech zde bydlelo cca 1% obyvatel. V ubytovnách pouze 0,5%.  \n\n\n\n"}
{"id": "388366", "url": "https://cs.wikipedia.org/wiki?curid=388366", "title": "Gandänthipa", "text": "Gandänthipa\n\nGandänthipa je titul hlavního duchovního představitele gelugpy, jedné z nejvýznamnějších škol tibetského buddhismu. Gandänthipa je současně hlavním představeným tibetského kláštera Gandän. Hlavním světským představitelem gelugpy je dalajláma, který však nemá takovou duchovní hodnost jako gandänthipa.\n\nGandänthipa bývá do funkce jmenován, čili se nejedná o funkci na principu tulkuů, jako je tomu např. u dalajlámů, pančhenlámů či karmapů. Funkce gandänthipy navíc není celoživotní, proto se na tomto postu vystřídalo více jak sto představených (oproti čtrnácti dalajlámům).\n\nZa prvního gandänthipu bývá tradičně považován zakladatel gelugpy Congkhapa, od roku 2003 tento post zastává 101. gandänthipa Khensur Lungri Namgjel.\n"}
{"id": "388370", "url": "https://cs.wikipedia.org/wiki?curid=388370", "title": "Věra Tichánková", "text": "Věra Tichánková\n\nVěra Tichánková (7. prosince 1920 Žarnovická Huta – 9. ledna 2014 Praha) byla česká herečka, manželka českého herce a dramatika Jana Skopečka.\n\nV mládí se zajímala o chemii, kterou také začala studovat na Vysoké škole chemicko-technologické. Toto své studium ale nedokončila, neboť nacisté za protektorátu zavřeli všechny vysoké školy. Začala tedy se studiem herectví na Pražské konzervatoři, nicméně ani toto studium nedokončila, protože za nacistické okupace byla aktivní v protinacistickém odboji, pomáhala získávat potravinové lístky pro osoby v ilegalitě. Tehdy byla zatčena a dva roky byla nacisty vězněna nejprve v Terezíně, později v Drážďanech, kde přežila velký spojenecký nálet v noci z 13. na 14. února 1945. Odtud ji nacisté přemístili do Lipska.\n\nHrát divadlo začala již ve svých 20 letech. V době druhé světové války se stala herečkou Horáckého divadla, které tehdy sídlilo v Třebíči. Zde se také seznámila se svým manželem, tehdejším kolegou hercem Janem Skopečkem. S ním pak v roce 1948 přešla do Prahy do nově vzniklého Městského oblastního divadla na Žižkově, které hrálo v žižkovské Akropoli. Uměleckým vedoucím byl Jan Strejček, soubor dále tvořili např. Theodor Pištěk, Josef Kemr, Soběslav Sejk a další. Se Strejčkovým souborem pak přešla v prosinci 1949 do libeňského sálu \"U Deutschů\", kde působili pod názvem Městské oblastní divadlo v Libni, které bylo v roce 1951 přejmenované na Divadlo S. K. Neumanna (dnešní Divadlo pod Palmovkou).\n\nV českém filmu působila od roku 1958, kdy se poprvé objevila ve snímku \"Touha\" režiséra Vojtěcha Jasného. Českým televizním divákům je nejvíce známa z televizního seriálu \"Byli jednou dva písaři\" režiséra Jána Roháče, kde si zahrála v roli Heřmanky (služebné na statku) po boku Jiřího Sováka, Miroslava Horníčka a Kláry Jernekové.\n\nV roce 2002 jí byla udělena Cena Thálie za celoživotní mistrovství a přínos žánru.\n\n\n\n"}
{"id": "388372", "url": "https://cs.wikipedia.org/wiki?curid=388372", "title": "Nový rybník (Mikulov)", "text": "Nový rybník (Mikulov)\n\nNový rybník u Mikulova je rybník o rozloze 31 hektarů na potoce Včelínku v okrese Břeclav. Leží v katastrálním území Mikulov, při železniční trati Břeclav – Znojmo a má charakter podkovy ohraničující ze severu vyvýšeninu Tichý ostrov s nyní již opravovaným loveckým zámečkem, letohrádkem Portz. \n\nNový rybník existuje v severní části bývalého rybníka Portz \"(také zvaného Leh)\", jenž měl rozlohu 96,11 ha. Tento rybník, jehož původní německý název Lehteich znamenal \"Rybník u kopce\", obklopoval Tichý ostrov \"(také zvaný Portz-Insel)\", přičemž zasahoval až k současné státní hranici s Rakouskem. \n\nK ostrovu byl ve 30. letech 17. století postaven patnáctiobloukový cihlový most, dlouhý více než 100 metrů. Do 19. století přibližně středem původního rybníka, jakož i Tichým ostrovem, procházela zemská hranice Moravy a Dolních Rakous, přičemž dříve dolnorakouská část rybníka tehdy náležela ke katastrům obcí Drasenhofen a Steinebrunn (tehdy psáno \"Stainabrunn\"). Cihlový most patřil tehdy k dolnorakouské části rybníka. Ještě roku 1826 pak došlo k posunu zemské hranice na jižní hranici původního rybníka. Roku 1855 došlo k vypuštění rybníka, jeho vysušení a následnému rozparcelování. Poté byl roku 1872 jižně od letohrádku přes bývalý rybník a ostrov vybudován násep pro novou železniční trať spojující Znojmo s Břeclaví. \n\nPřed rokem 1954 pak byl v severní části bývalého rybníka vytvořen současný Nový rybník. Jižní část bývalého rybníka byla postupně zanesena naplaveninami. Cihlový most, který se zrušením původního rybníka ztratil svoji původní funkci, byl zanesen tak, že zůstal vidět jen krátký úsek jeho nejvyšší části. V rámci projektu programu Interreg probíhá od února 2019 obnova mostu, která má být dokončena v červnu 2020.\n\n"}
{"id": "388380", "url": "https://cs.wikipedia.org/wiki?curid=388380", "title": "David Gilmour in Concert", "text": "David Gilmour in Concert\n\nDavid Gilmour in Concert je druhý videozáznam koncertu britského kytaristy a zpěváka Davida Gilmoura, který je známý především jako člen skupiny Pink Floyd. Video vyšlo na VHS a DVD na podzim roku 2002.\n\nNatočený koncert se konal v červnu 2001, kdy David Gilmour vystoupil v rámci festivalu Meltdown, který ten rok zajišťoval Robert Wyatt. Gilmour, který od roku 1994, kdy skončilo poslední turné Pink Floyd, žádné koncerty nepořádal, zahrál v roce 2001 v londýnské Royal Festival Hall s doprovodnými muzikanty především skladby Pink Floyd v poloakustické úpravě. Kromě toho se zde vůbec poprvé vyskytuje i Gilmourova sólová píseň „Smile“, která byla na studiovém albu vydána až v roce 2006. Na koncertu zazněly ale i skladby od jiných skladatelů („Terrapin“ od Syda Barretta, píseň „Je crois entendre encore“ z opery \"Lovci perel\" od Georgese Bizeta a další).\n\nBonusové skladby na videozáznamu byly nahrány v lednu 2002, kdy Gilmour uspořádal na stejném místě tři koncerty, téměř shodné s vystoupením z předchozího roku.\n\n\n\n"}
{"id": "388383", "url": "https://cs.wikipedia.org/wiki?curid=388383", "title": "Rozšíření Osadníků z Katanu", "text": "Rozšíření Osadníků z Katanu\n\nKe hře Osadníci z Katanu byla vydána následující rozšíření:\n\n\nRozšíření přináší herní materiál a pravidla pro hru 5 a 6 hráčů. Od hry 3 nebo 4 hráčů se liší jen tím, že se hraje na větší ploše (šestiúhelník složený z 30 hexů pevniny obklopených mořem, jeho strany mají délku 4, 4, 3 hexy), obsahuje více akčních karet a je možné stavět i během soupeřova tahu, staví-li i on.\n\nPřináší nová pravidla pro stavbu lodí a objevování zámořských oblastí. Herní plán se sestavuje podle zvoleného scénáře, kterých je v rozšíření 11. Hráči mohou stavět lodě, které se staví podél hran mořských hexů (tedy podobně jako silnice na souši) a stojí 1 dřevo a 1 vlnu. Lodě lze při dodržení určitých pravidel přesunovat. Kdo dosáhne pomocí lodní cesty ze své vesnice nebo města nového pobřeží, může tam postavit novou vesnici a odtamtud pokračovat silnicemi do vnitrozemí.\n\nHexy v zámořských oblastech bývají otočené lícem dolů. Odkryjí se a žeton s číslem se na ně umístí až tehdy, když k nim někdo postaví lodní cestu.\n\nDalším novým prvkem je hex s novou krajinou zvaný „Zlatonosná řeka“. Když padne jeho číslo, mohou si všichni hráči, kteří u něj mají vesnici či město, vzít libovolnou surovinu.\n\nDalším prvkem je pirát – černá loď, která na začátku stojí na libovolném mořském hexu. Komu padne 7 nebo vyloží rytíře, může namísto zloděje přesunout piráta a vzít jednu surovinu hráči, který má loď u pirátova nového pole. Na poli, na němž je pirát, nelze stavět lodě ani z něj nelze lodě přesunovat.\n\nPřináší rozšířená pravidla pro výstavbu měst a boj s hordami barbarů.\n\nHráči házejí třemi kostkami: červená a bílá, což jsou obyčejné šestistěnné hrací kostky, a událostní, na jejichž stěnách jsou obrázky lodí a městských hradeb. Na začátku hry hráči namísto druhé úvodní vesnice stavějí rovnou město.\n\nHráči nemohou kupovat akční karty – ty jsou zde zcela nové, dělí se do tří druhů (politika, věda, obchod) a jejich získávání je zcela jiné. Mohou však stavět hradby ve městech (stojí 2 cihly), které zvyšují o 2 počet karet surovin, které hráč může držet v ruce, když na kostkách padne 7, aniž by jich musel polovinu zahodit (na začátku to je 7).\n\nJsou zde obsaženy tři nové suroviny, nazvané „Obchodní tovar“: mince, knihy a látka. Tyto suroviny produkují města, která jsou postavena na horách, lesích nebo pastvinách. Každé takové město produkuje jen jednu původní surovinu a k ní jeden tovar: hory produkují mince, lesy knihy a pastviny látku.\n\nObchodním tovarem se platí za rozšiřování měst. Město je možné rozšiřovat ve třech směrech: politika (modrá), věda (žlutá) a obchod (zelená). V každém směru je město možné rozšířit až na 5 úrovní. Hráči mají před sebou stavební kalendář, který je rozdělen do tří bloků a každý má 5 listů. Na každém listu je uvedeno, jaké rozšíření města v příslušném odvětví lze postavit a jaké suroviny jsou k tomu potřeba. Když hráč toto rozšíření postaví, otočí na další list. Rozšíření 3. úrovně přinášejí hráči určitou výhodu: cech umožňuje měnit obchodní tovar v poměru 2:1, pevnost umožňuje povyšovat silné rytíře na mocné, akvadukt umožňuje získat jednu libovolnou surovinu v případě, že hráč při rozdělování surovin žádnou nedostane. Rozšíření 4. úrovně (banka, katedrála nebo divadlo) umožňuje jedno ze svých měst proměnit v metropoli, která je za 4 body místo dvou. Tu však poté převezme hráč, který v tomto oboru postaví rozšíření 5. úrovně.\n\nPadne-li na událostní kostce městská hradba, hráči mohou získat akční karty (ty na rozdíl od základní sady nelze kupovat). Hráč musí mít postaveno aspoň jedno rozšíření města v odvětví, jehož barvu má hradba, která padla. Je-li na listu jeho stavebního kalendáře v příslušném odvětví uvedeno číslo, které padlo na červené kostce (na první úrovni jsou tam 2 čísla, na každé další o jednu více), vezme si akční kartu barvy tohoto odvětví. Každý hráč může mít nejvýše čtyři akční karty, ale smí je zahrát hned, jak je obdrží, pokud je na tahu.\n\nDalším rozšířením jsou rytíři. Ti se dělí do tří úrovní: jednoduší, silní a mocní. Jeden jednoduchý rytíř stojí 1 kámen a 1 vlnu. Po zakoupení hráč umístí žeton rytíře pasívní stranou nahoru na roh hexů, kam vede aspoň jedna jeho silnice. Jiní hráči na tomto místě nemohou stavět a pokud tím místem vede jejich silnice, je roztržena na dvě části. Jednoduchý rytíř může být za cenu 1 kamene a 1 vlny povýšen na silného a silný pak na mocného, ale to už jen tehdy, má-li hráč postavenou pevnost (rozšíření města v politice 3. úrovně).\n\nRytíři mohou provádět různé akce (přesun, vyhnání cizího rytíře, vyhnání zloděje), ale k tomu musí být napřed aktivováni za cenu 1 obilí. Po aktivaci se žeton otočí aktivní stranou nahoru, provede se příslušná akce a žeton se opět otočí pasívní stranou nahoru.\n\nKe Katanu se navíc blíží loď barbarů. Ta se na začátku hry postaví na mořský hex, na němž je vyznačena jejich cesta. Když na událostní kostce padne symbol lodě, loď se posune o jedno políčko. Jakmile se dostane na políčko se sekyrou, zaútočí na Katan. Vypočítá se síla barbarů (ta je rovna počtu všech měst na Katanu dohromady) a je-li vyšší než síla všech aktivních rytířů na Katanu (jednoduchý 1, silný 2, mocný 3), barbaři vyhráli a poškodí hráče, který přispěl k boji nejslabší armádou: ten musí jedno své město ponížit zpět na vesnici. Naopak vyhrají-li rytíři, hráč, který přispěl nejsilnější armádou, získá kartu „Zachránce Katanu“ za 1 bod. Je-li hráčů s nejsilnější armádou více, nezískávají tuto kartu, ale vezmou si jednu akční kartu libovolného druhu.\n\nHraje se do získání 13 bodů.\n\nPřináší 10 nových scénářů, které je možné hrát spolu se základní hrou, některé i s rozšířením \"Města a rytíři\". Scénáře přinášejí do hry následující pravidla:\n\nToto rozšíření přináší do hry 4 nové varianty pravidel, z nichž dvě jsou převzaty z rozšíření \"Atlantis\", a 5 scénářů, z nichž některé byly publikovány již dříve jako malá rozšíření. Je možné hrát současně libovolnou kombinaci variant pravidel a jediný scénář.\n\n\n\nKe hře vyšla dvě rozšíření, založená na skutečných historických událostech. Každé obsahuje dva scénáře:\nVšechny se hrají na pevné hrací desce, která odráží skutečnou oblast, v níž se příslušná událost odehrála.\n\nRozšíření zobrazuje tažení Alexandra Velikého proti Persii v letech 334 př. n. l. – 324 př. n. l. Hráči se stávají jeho poradci, kteří mu poskytují pomoc a podporu. Hrací deska představuje oblast starověké Makedonie mezi Černým, Středozemním, Kaspickým a Rudým mořem a Indickým oceánem. Kromě pěti surovin ze základní hry se v tomto scénáři těží i zlato stejným způsobem, jako ostatní suroviny. Zlatem se dá platit při dražbě jakékoli události a je možné s ním obchodovat jako s kteroukoli jinou surovinou, ale nemůže ho ukrást zloděj.\n\nHráči na začátku hry nemají žádné vesnice ani suroviny, ale na začátku každého kola si každý hráč vezme jednu náhodnou surovinu z balíčku surovin, dokud balíček není rozebrán.\n\nNa desce je vyznačena cesta, po níž se pohybuje figurka Alexandra. Na rozích hexů na této cestě jsou chrámy a políčka událostí, na která se náhodně položí žetony událostí. Kdykoli Alexandr přejde přes chrám nebo přes nějakou událost, hráči konají dražbu o právo pomoci Alexandrovi. V dražbě mohou platit surovinami, které tato událost vyžaduje, zlatem anebo kartami rytířů, které se počítají za 3 suroviny. Vyhraje hráč, který nabídne nejvíce surovin. Ten si buď (pokud Alexandr přešel přes chrám) postaví vesnici na místě chrámu, anebo si vezme příslušný žeton události.\n\nHráči s největším počtem žetonů události (musí mít aspoň 3) získávají po řadě kartu Prvního poradce (4 body), Druhého poradce (3 body) a Třetího poradce (2 body).\n\nHra končí, když některý hráč dosáhne 14 bodů nebo když Alexandr dokončí své tažení (v takovém případě vítězí hráč s nejvyšším počtem bodů, při shodě rozhoduje počet žetonů události).\n\nRozšíření se odehrává ve starověkém Egyptě. Hráči se ujímají role egyptských šlechtických rodů, jejichž úkolem je kromě rozvíjení své kolonie postavit faraónovi pyramidu. Hrací deska zobrazuje starověký Egypt na březích řeky Nil spolu s oblastí středního Východu. Na začátku hry každý hráč staví 3 vesnice, které však musí ležet u břehů Nilu. To znamená, že se hráči budou potýkat s nedostatkem dřeva a kamene, protože hexy produkující tyto suroviny leží daleko od Nilu – dřevo v Palestině, kámen za Rudým mořem. Tak tomu bylo i ve skutečném starověkém Egyptě, který dovážel dřevo a kov z těchto míst.\n\nPodobně jako v rozšíření \"Námořníci\", lze i zde za 1 dřevo a 1 vlnu stavět lodě, které se používají k překonání Nilu nebo Rudého moře. Na rozdíl od tohoto rozšíření však lodě mohou navazovat na silnice a nelze je po postavení přemisťovat.\n\nKromě pěti surovin ze základní hry se v tomto scénáři těží stejným způsobem i zlato, které lze vyměňovat za jiné suroviny v poměru 4:1 (resp. 3:1 po postavení přístavu). Za zaplacení 1 zlata hráč může použít cizí přístav, pokud k němu vede cesta od nějaké jeho vesnice nebo města.\n\nKromě měst a vesnic hráči v tomto scénáři stavějí i pyramidu. Každý hráč, který má vesnici nebo město u staveniště, může za 1 cihlu a 1 kámen přidat svůj stavební kámen do pyramidy. Za zaplacení 1 zlata může hráč využít cizí vesnici nebo město u staveniště, pokud k ní vede cesta z jeho vesnice nebo města. Po začátku výstavby, kdykoli na kostkách padne 7, je přidán jeden stavební kámen faraóna. Pyramidu tvoří celkem 30 kamenů ve 4 úrovních tvořených odspoda 16, 9, 4 a 1 kamenem. Hráč, který položil do pyramidy nejvíce stavebních kamenů, získává kartu „Faraónovo požehnání“ za 3 body. Všichni hráči, kteří položili nejméně kamenů, získávají kartu „Faraónova kletba“ za -2 body.\n\nHra končí, když někdo získá 12 bodů, nebo pyramida je dostavěna, nebo faraón položil poslední ze svých 16 stavebních kamenů.\n\nToto rozšíření je určeno pouze pro 4 nebo 6 hráčů. Odehrává se ve starověkém Řecku a zobrazuje válku mezi Trójou a Mykénami.\n\nKaždý hráč si vylosuje jedno z těchto dvou měst, které bude tajně podporovat. Kdykoli ve svém kole může položit jednu až tři suroviny do zásobovací řady. Za to dostane 1 obchodní bod (bez ohledu na počet položených surovin). Jakmile je v zásobovací řadě stanovený počet karet (10 nebo 13 podle počtu hráčů), zamíchají se a vytáhne se z nich 7 nebo 9 karet, které rozhodnou bitvu. Vítězí město, které má v těchto kartách více svých surovin: Trója má ovce a kámen, Mykéby mají dřevo a vlnu. Cihly nemá nikdo. Vítězné město posune svůj ukazatel počtu vyhraných bitev. Tento ukazatel stanovuje, kolik vítězných bodů získá každý hráč, který toto město podporuje.\n\nKromě války mezi městy přibývá stavění lodí. Každý hráč má 7 lodí, které může ve stanoveném pořadí postavit. Loď stojí 1 vlnu, 1 dřevo a 2 obchodní body. Lodě se stavějí na mořské hexy se symbolem lodě. Hráč může postavit loď jen na hex, který sousedí s jeho vesnicí nebo městem nebo s jiným hexem s jeho lodí. Každá loď přináší určitý bonus, který je na ní zobrazen.\n\nNamísto zloděje je v tomto rozšíření pirát, který se pohybuje po mořských hexech. Když hráč postaví loď nebo hodí 7, může ho přesunout a následně ukrást kartu hráči, který má na pirátově novém hexu loď nebo vesnici či město. Pirát ruší bonus přidávaný lodí, která stojí na jeho poli.\n\nHraje se do získání 15 bodů nebo do chvíle, kdy ukazatel vyhraných bitev některého města dosáhne posledního pole.\n\nToto rozšíření je určeno pouze pro 4 nebo 6 hráčů. Hráči se v něm stávají princi ve starověké Číně, kteří se snaží stavět Velkou čínskou zeď, aby zabránili útokům Hunů na své kolonie.\n\nKaždý hráč na začátku kromě dvou svých vesnic postaví jednu hraniční pevnost – vesnici na sekci Velké čínské zdi, kterou bude stavět. Každý hráč má k dispozici 5 úrovní zdi s 1 až 5 strážními věžemi, které může jednu po druhé stavět kolem své hraniční pevnosti.\n\nKdykoli někdo postaví vesnici nebo město, položí se žeton Hunů na jeden ze shromažďovacích hexů. Když padne stanovené číslo, tento žeton se přesune na útočný hex ležící hned za zdí. Jakmile počet Hunů na útočném hexu překročí počet strážních věží ve zdi, Hunové zeď překonají, sníží ji o jednu úroveň a zamoří hexy pod ní, které pak neprodukují žádné suroviny. Hráč, kterému zeď patří, získává -1 bod.\n\nNamísto zloděje je v tomto rozšíření pirát, který se přesunuje na mořské hexy a znemožňuje používat přístav u nich. Když hráč přesune piráta, může ukrást kartu suroviny libovolnému jinému hráči.\n\nZahraje-li hráč kartu rytíře, může učinit dvě ze tří následujících akcí (nebo tutéž akci dvakrát):\n\nHraje se do získání 10 bodů. Pokud se to nikomu nepodaří do chvíle, kdy Hunové překonají zeď 5× (ve 4 hráčích) nebo 7× (v 6 hráčích), všichni hráči prohrávají.\n"}
{"id": "388385", "url": "https://cs.wikipedia.org/wiki?curid=388385", "title": "Boří les", "text": "Boří les\n\nBoří les (něm. \"Theimwald\", také v doslovném překladu \"Föhrenwald\") je umělý lesní komplex na jihu Moravy (historicky Dolní Rakousy) mezi Valticemi a Břeclaví. Jihovýchodním výběžkem přesahuje do Rakouska na katastr Bernhardsthalu (jako \"Föhrenwald\").\n\nJe součástí Lednicko-valtického areálu. Byl založen rodem Lichtenštejnů na neúrodné písčité terase. Tvoří jej převážně teplomilné listnaté dřeviny a borovice. Nachází se v něm salety Dianin chrám, Sv. Hubert a Tři Grácie. Na kraji lesa přilehlém k Poštorné se od 19. století těžily keramické jíly.\nBoří les se nazývá také přilehlá železniční stanice č. 332155, která se nachází v katastru břeclavské místní části Poštorná. Stanice leží na železniční trati Břeclav - Znojmo, z níž zde odbočuje trať do Lednice a je do ní zapojena vlečka společnosti Fosfa.\n\nPo obvodu lesa se nachází řada staveb československého opevnění z konce 30. let.\n\nV jihovýchodní části lesa, zejména v prostoru mezi tratí 246 a silnicí I/55 k hraničnímu přechodu Poštorná/Reintal, dodnes leží značné množství nevybuchlé munice, která zde byla rozmetána koncem druhé světové války při likvidaci muniční továrny.\n\n"}
{"id": "388387", "url": "https://cs.wikipedia.org/wiki?curid=388387", "title": "ATC kód C", "text": "ATC kód C\n\nATC kód C je oddílem Anatomicko-terapeuticko-chemické klasifikace léčiv.\n\n"}
{"id": "388391", "url": "https://cs.wikipedia.org/wiki?curid=388391", "title": "Sanmarinská fotbalová reprezentace", "text": "Sanmarinská fotbalová reprezentace\n\nSanmarinská fotbalová reprezentace reprezentuje San Marino na mezinárodních fotbalových akcích, jako je mistrovství světa nebo mistrovství Evropy, přesněji v kvalifikacích na tyto akce. Na žádné mistrovství světa či Evropy se nikdy nekvalifikovala a pokaždé skončila na posledním místě ve své kvalifikační skupině.\n"}
{"id": "388392", "url": "https://cs.wikipedia.org/wiki?curid=388392", "title": "Sekce", "text": "Sekce\n\nSekce může být:\n\n"}
{"id": "388404", "url": "https://cs.wikipedia.org/wiki?curid=388404", "title": "Skijöring", "text": "Skijöring\n\nSkijöring je zimní sport, při kterém je člověk na lyžích připoután tažným lanem ke koni, psu (nebo více psům) či motorovému vozidlu. Název pochází z norského slova skikjøring, které znamená doslova \"řízení na lyžích\". Z neznámého důvodu při pojmenování sportu vypadlo písmeno \"k\". Slovo skijöring, skijøring nedává v norštině (popř. dánštině, švédštině) smysl.\n\nPes by měl být poslušný, vytrvalý, silný a neagresivní. Závody ve skijöringu se konají při závodech psích spřežení. Kategorie jsou rozdělené na ženy a muže, jezdí i s dvěma psy. První závody skijöringu se v Československu konaly při závodech psích spřežení 16. března 1985 v Peci pod Sněžkou.\n\nV tomto druhu skijöringu jsou v jednom týmu dva závodníci - řidič a lyžař. Řidič ovládá crossový motocykl a lyžař se veze za motocyklem a při tom se drží za lano, které je upevněno na motocyklu. Vítězem je ten tým, který jako první projede cílem.\n\n"}
{"id": "388405", "url": "https://cs.wikipedia.org/wiki?curid=388405", "title": "Child in Time", "text": "Child in Time\n\nChild in Time je skladba britské hardrockové skupiny Deep Purple. Objevila se na albu \"In Rock\" z roku 1970 jako 10 minut a 18 sekund dlouhá rocková balada.\n\nSkupina ji napsala roku 1969, inspirovaná riffem ze skladby „Bombay Calling“ od skupiny It's a Beautiful Day. Riff byl na housle a v o něco rychlejším tempu.\n\n„Child in Time“ je v podstatě jednoduchá kompozice s intrem na varhany, třemi power chordy a dvouminutovým sólem. Zpěvák Ian Gillan plně využil svého hlasu; od tichého zpěvu až po vysoce položený křik. Kytarista Ritchie Blackmore začíná pomalejším sólem, které se přenese do rychlého hraní a nečekaně skončí, skladba pak pokračuje jako na začátku. Blackmore je normálně spojován s kytarou Fender Stratocaster, nicméně ve studiové verzi hrál na kytaru Gibson ES-335.\n\n"}
{"id": "388406", "url": "https://cs.wikipedia.org/wiki?curid=388406", "title": "Durga McBroom", "text": "Durga McBroom\n\nDurga McBroom (* 16. října 1962 Los Angeles) je americká zpěvačka a herečka. Je známá díky své spolupráci se skupinou Pink Floyd, u které působila jako vokalistka na všech turné mezi lety 1987 a 1994. Rovněž se účastnila jejich vystoupení na festivalu v Knebworthu v roce 1990 a několika poloakustických koncertů Davida Gilmoura v letech 2001 a 2002. V roce 2014 se podílela na album Pink Floyd \"The Endless River\". Kromě toho spolupracovala např. se skupinami James a Black Pearl.\n\nKromě zpěvu se věnuje i herectví, hrála např. ve filmech \"Flashdance\" a \"The Rosebud Beach Hotel\".\n\n"}
{"id": "388407", "url": "https://cs.wikipedia.org/wiki?curid=388407", "title": "Bonmot", "text": "Bonmot\n\nBonmot (fr. \"bon mot\": dobré slovo, pikantnost) lze vyložit jako vtipné slovo, vtip, rčení nebo také úsloví. Často se objevuje jako krátký citát známé osobnosti se satirickým podtextem.\n\nV českém prostředí vešlo slovo bonmot v širší známost zejména v souvislosti s působením Miloše Zemana a jeho způsobem vyjadřování.\n"}
{"id": "388409", "url": "https://cs.wikipedia.org/wiki?curid=388409", "title": "Vladimir Michajlovič Bechtěrev", "text": "Vladimir Michajlovič Bechtěrev\n\nVladimir Michajlovič Bechtěrev (, Sarali – 24. prosince 1927, Moskva) byl ruský lékař-neurofyziolog a psychiatr, který si všiml role hipokampu na paměť člověka. Svými objevy přispěl k diagnostice nervových chorob. Věnoval se také studiu příčin nemocí pohybového aparátu. V roce 1892 popsal ankylozující spondylitidu (kostnatění páteře) a tato nemoc dostala po něm název Bechtěrevova nemoc.\n\nV roce 1907 Bechtěrev založil psychoneurologický institut, později přejmenovaný na Sankt-Petěrburskou lékařskou akademii. Zemřel v roce 1927 po rozhovoru se Stalinem, kterému určil jeho nemoc jako paranoia. (Tato diagnóza v té době označovala pacienta, který se cítí být jedinečnou, vysoce důležitou osobou). Stalin s takovou diagnózou nesouhlasil, a jelikož smrt tohoto význačného psychiatra nebyla nikdy objasněna, spekuluje se o tom, že ho nechal Stalin zabít.\n\nBechtěrevův syn, inženýr a vynálezce, Pjotr Bechtěrev, byl zavražděn během Stalinových čistek. Piotrova dcera Natalija Petrovna Bechtěreva (1924 – 2008) založila Institut lidského mozku v Leningradu.\n\nBechtěrev popsal a pokusil se navrhnout metody léčení postencefalitického syndromu, některých druhů fóbii, epilepsie atd.\n\nLékařsky rozlišil a jako samostatnou diagnózu zařadil ztuhnutí páteře, syfilistickou sklerózu.\n\nZasloužil se také o vytvoření několika lékařských preparátů, které se používaly například ke zklidnění pacientů (Bechtěrevova směs).\n\nByl také známý pro svůj kritický postoj k Freudovi, když nesouhlasil s jeho metodou psychoanalýzy.\n\nJako jeden z prvních se dlouhodobě věnoval serioznímu výzkumu hypnózy a sugesce.\n\n\n"}
{"id": "388411", "url": "https://cs.wikipedia.org/wiki?curid=388411", "title": "Les (rozcestník)", "text": "Les (rozcestník)\n\nLes může být:\n\n\n\n\n\n\n\n\n"}
{"id": "388414", "url": "https://cs.wikipedia.org/wiki?curid=388414", "title": "Claudia Fontaine", "text": "Claudia Fontaine\n\nClaudia Fontaine (28. června 1960 Londýn – 13. března 2018) byla britská zpěvačka. Spolupracovala např. s Pink Floyd (turné v roce 1994) nebo s taneční skupinou Beatmasters. V letech 2001 a 2002 se jako vokalistka zúčastnila několika poloakustických koncertů Davida Gilmoura.\n\nV 80. letech zpívala společně s Caron Wheelerovou jako duo Afrodiziak, které spolupracovalo se skupinami The Specials a Heaven 17, s Elvisem Costellem nebo s Howardem Jonesem.\n"}
{"id": "388419", "url": "https://cs.wikipedia.org/wiki?curid=388419", "title": "Jan Vilímek", "text": "Jan Vilímek\n\nJan Vilímek (1. ledna 1860, Žamberk – 5. března 1938, Vídeň) byl český ilustrátor a malíř. V 80. letech 19. století se zaměřil na portréty významných českých i zahraničních osobností (Karel Kovařovic, Ladislav Quis, Josef Dobrovský, Michał Hórnik a další), které publikoval v \"Humoristických listech\" a \"Světozoru\". Mnohé z nich vyšly souhrnně v knize \"České album\", kterou vydal jeho strýc Josef Richard Vilímek starší. Později se přestěhoval do Vídně, kde portrétoval osobnosti spojené s divadlem, zejména v časopise \"Der Humorist\". Za 1. světové války v něm uveřejňoval portréty rakouských a německých vojevůdců.\n\nJan Vilímek, pokřtěný Jan Augustin, se narodil 1. ledna 1860 v Žamberku č. 86 Janu Josefu Vilímkovi, toho času hostinskému v Žamberku č. 86 a Josefě roz. Suchankové z Vamberka. Otec Jan Josef Vilímek se do Žamberka přistěhoval v roce 1859 ze sousedního Vamberka, kde byl mlynářem na mlýnu čp. 171. Jan a Josefa byli oddáni ve Vamberku dne 5. ledna 1849. Josefa Suchanková byla dcera Václava Suchanka, hostinského v panském domě č. 26 ve Vamberku. Jan Vilímek měl bratry Josefa a Oldřicha a sestry Boženu a Josefu. Když otec Jan Vilímek dne 5. 9. 1878 zemřel v Kateřinském špitálu v Žamberku, přestěhovala se rodina do Prahy. Zde Jan vystudoval pražskou malířskou akademii.\n\nJan Josef Vilímek starší se narodil 19. 5. 1820 na mlýnu v Koldíně č. 15 u Chocně Josefovi Vilímkovi, mlynáři z Častolovic (3. 2. 1778 – 10. 12. 1856) a Magdaléně Minařové ze Skořenic (1. 1. 1795 – 14. 3. 1853). Oddáni byli dne 15. 1. 1815 v Koldíně, patřícím k choceňské faře. Na mlýnu v Koldíně se narodily děti Josef (20. 12. 1816 – 10. 1. 1834), Anna (21. 4. 1818) a Jan. Další děti se narodily již ve Vamberku na horním mlýnu č. 171, a to syn František (17. 10. 1824 – 27. 10. 1836), syn Václav (13. 2. 1829) a Josef (1. 4. 1835 – 27. 11. 1911).\n\nSyn Václav Vilímek se oženil 11. 4. 1853 ve Vamberku s Terezií Krskovou a pokračoval v mlynářském řemesle na mlýnu č. 81 ve Vamberku. Syn Josef Vilímek, který později přijal jméno Josef Richard Vilímek, se oženil dne 10. 11. 1857 ve Vamberku s Annou Zabrodskou, dcerou hostinského z Vamberka.\n\nJan Augustin Vilímek se 21.5.1896 oženil v Heřmínovech s Albertinou, dcerou Wilhelma Weisera, chalupníka z Heřmínov.\n\n\n"}
{"id": "388422", "url": "https://cs.wikipedia.org/wiki?curid=388422", "title": "Ústav", "text": "Ústav\n\nÚstav obvykle označuje vědeckou, výzkumnou, vzdělávací, kulturní, odbornou či zdravotnickou instituci nebo specializovanou organizaci (zvláště se tak např. označuje vysokoškolský ústav jakožto součást vysoké školy). V obecném jazyce se slovo „ústav“ někdy užívá i pro objekty či subjekty, které toto slovo v názvu nemají (např. základní škola, střední škola nebo vysoká škola jsou označovány za \"vzdělávací ústav\"). Synonymně se často používají slova „institut“, „instituce“, „organizace“ nebo „zařízení“.\n\nPodle občanského zákoníku je ústav typem právnické osoby, která je zřízena za účelem provozování společensky nebo hospodářsky prospěšné činnosti, a to takovým způsobem, aby výsledky předmětné činnosti byly každému rovnocenně dostupné za předem stanovených podmínek.\n\nV oblasti správního práva se pod pojmem \"veřejný ústav\" rozumí souhrn věcných a osobních prostředků, s nimiž disponuje subjekt veřejné správy za účelem trvalé služby zvláštnímu veřejnému účelu.\n\nObčanský zákoník označuje slovem ústav právnické osoby ustanovené za účelem provozování určité společensky nebo hospodářsky prospěšné činnosti. Přitom využívá jak své osobní složky (lidé), tak složky majetkové (kapitál). Tím představuje jistý hybrid mezi korporacemi, které tvoří společenství osob, a fundacemi, pro které je charakteristické vyčlenění majetku k určitému účelu.\n\nPrávní úprava ústavu v občanském zákoníku je poměrně stručná, neboť se na ústavy vztahuje obecná úprava právnických osob (§ 118 až 209) a přiměřeně se použijí ustanovení o nadaci. Název ústavu musí obsahovat slova „zapsaný ústav“ nebo zkratku „z. ú.“\n\nÚstav provozuje činnost, jejíž výsledky jsou každému rovnocenně dostupné za předem stanovených podmínek. Ústavy jsou vhodné k poskytování různých druhů veřejně prospěšných služeb. Ústavu je v občanském zákoníku výslovně povoleno provozovat obchodní závod nebo jinou vedlejší činnost, avšak pouze za podmínky, že to není na újmu jakosti, rozsahu a dostupnosti služeb poskytovaných v rámci hlavní činnosti ústavu. Zisk z těchto činností však může ústav použít jen k podpoře činnosti, pro niž byl založen, a k úhradě nákladů na vlastní správu.\n\nDosavadní obecně prospěšné společnosti se mohou na ústav přeměnit.\n\nÚstav se zakládá zakládací listinou nebo pořízením pro případ smrti. Zakladatelské právní jednání obsahuje alespoň\nÚstav vzniká zápisem do veřejného rejstříku.\n\nStatutárním orgánem ústavu je ředitel, popř. osoba s obdobným označením. Ředitel nemůže být členem správní rady a byla-li zřízena dozorčí rada nebo jiný orgán obdobné povahy, pak ani členem takového orgánu. Byla-li ředitelem zvolena osoba odsouzená za úmyslný trestný čin, nepřihlíží se k volbě.\n\nČleny správní rady jmenuje a odvolává zakladatel, pokud zakladatelské právní jednání nestanoví jinak. Není-li to možné, volí a odvolává členy správní rady dozorčí rada, pokud byla zřízena; jinak správní rada volí a odvolává své členy sama. Členství ve správní radě není slučitelné s členstvím v dozorčí radě.\n\nFunkční období člena správní rady je tříleté, pokud zakladatelské právní jednání nestanoví jinou délku. Nevyloučí-li to zakladatelské právní jednání, lze člena správní rady volit i opakovaně; pokud však správní rada volí a odvolává své členy sama, lze tutéž osobu opakovaně zvolit nanejvýš na dvě po sobě jdoucí funkční období.\n\nSprávní rada volí i odvolává ředitele, dohlíží na výkon jeho působnosti a rozhoduje o právních jednáních ústavu vůči řediteli; není-li určeno jinak, projevuje za ústav při těchto právních jednáních vůli předseda správní rady. Správní rada schvaluje rozpočet, účetní závěrky a výroční zprávy ústavu.\n\n\n"}
{"id": "388425", "url": "https://cs.wikipedia.org/wiki?curid=388425", "title": "Juno (sonda)", "text": "Juno (sonda)\n\nJuno je americká kosmická sonda, která v rámci programu New Frontiers doletěla 5. července 2016 k planetě Jupiter. Původně měla odstartovat v roce 2009, ale kvůli škrtům v rozpočtu NASA start proběhl až 5. srpna 2011. Z rampy LC-41 na mysu Canaveral ji do vesmíru vynesla raketa Atlas V typ 551. Po pětileté cestě byla sonda navedena na polární oběžnou dráhu kolem Jupiteru.\nSonda odstartovala pomocí rakety Atlas V, typ 551 v pátek 5. srpna 2011 z kosmodromu na mysu Canaveral na Floridě. Využila manévru „gravitačního praku“, a to tak že zamířila k Marsu, v říjnu 2013 pak proletěla kolem Země ve vzdálenosti 564 km a získala rychlost a energii k letu k Jupiteru. Krátce po průletu kolem Země NASA oznámila, že sonda je v nouzovém režimu. Zůstává v kontaktu se Zemí, ale vysílá jen malé množství dat. Jednalo se však o planý poplach a sonda dále pokračovala úspěšně v letu k Jupiteru.\n\nPo navedení na oběžnou dráhu Jupiteru v červenci 2016 má zkoumat jeho atmosféru a měsíce.\n\n\nHlavní vědecké cíle mise sondy Juno k Jupiteru:\n\n\n"}
{"id": "388427", "url": "https://cs.wikipedia.org/wiki?curid=388427", "title": "Synkopy 61", "text": "Synkopy 61\n\nSynkopy 61 je brněnská rocková skupina působící od roku 1960 dodnes s přestávkou mezi lety 1990 a 1995.\n\nSkupinu založil v prosinci 1960 kytarista Petr Směja jako čtrnáctiletý.\nPůvodní obsazení:\nSkupinu doplnil v 11/1961 Jan Čarvaš (1945–2008) – basa\nPrvní vystoupení se konalo 25. ledna 1962 v Zrcadlovém sále hotelu Slovan v Brně při příležitosti třídního večírku. Skupina hrála v té době běžný taneční repertoár. Největší úspěch mělo tenkrát u posluchačů Zachariasovo Houslové boogie, se kterým v roce 1963 Synkopy 61 také vyhrály městské i krajské kolo Soutěže tvořivosti mládeže.\n\nV roce 1964 dochází k velké změně – přerodu taneční kavárenské kapely na bigbít a elektrifikaci nástrojů: J. Čarvaš přechází z basy na baskytaru, přichází Antonín Smílek na doprovodnou el. kytaru a zpěváci Michal a Alice Gärtnerovi. V červnu 1965 odcházejí ze skupiny sourozenci Smílkovi a Gärtnerovi (společné koncerty s bratislavskými The Beatmen v Brně na Stadioně).\n\nV roce 1966 přichází do skupiny Michal Polák (* 1944), dříve Medic club a The Shakers a svým falzetovým hlasem přispěl z velké míry k definitivní specializaci skupiny na vokální skladby The Beach Boys, The Hollies, The Yardbirds apod. Zároveň se v repertoáru začínají postupně stále více uplatňovat i vlastní skladby.\n\nV témže roce odešel P. Smílek, na místo P. Pokorného (vojenská prezenční služba) nastoupil Pavel Váně - zpěv, kytara. V roce 1968 opustil Synkopy P. Váně a vrátil se P. Pokorný.\n\nSynkopy 61 absolvovaly v květnu 1966 své první zahraniční vystoupení na festivalu v polských Gliwicích,\nkde zvítězily v konkurenci 17 kapel a získaly 1.cenu \"Gliwicki X\". Následně v červenci 1966 na pozvání polské Jazzfederace vystoupily v Gdaňsku na stadionu Lechie pro 30 000 lidí a také v tehdy velmi populárním varšavském studentském klubu Stodola.\n\nÚspěchy slavily Synkopy 61 i na domácí půdě: 2. místo a Cena diváků na 1. jazzuniversiádě v Českých Budějovicích v březnu 1967, finále a titul \"Nejlepší moravská skupina\" na 1. čs. beatovém festivalu v Praze (prosinec 1967), cena za vlastní tvorbu na 2. jazzuniversiádě v Č. Budějovicích v březnu 1968, 2. místo za skladbu Casanova (O. Veselý–F. Jemelka) na 2. čs. beatovém festivalu v Praze (prosinec 1968). V Brněnská beatové lize, soutěži brněnských big beatů v roce 1968, získaly 1.místo.\n\nV roce 1970 se skupina profesionalizovala a za 9 let do roku 1979 odehrála 1175 vystoupení. Mimo jiné absolvovala mnoho koncertních turné po Polsku, v letech 1971 a 1973 hrála také 5 měsíců v Rakousku. V roce 1974 se stal jejím členem dlouholetý spolupracovník a autor Oldřich Veselý, který ovšem v roce 1975 odešel do skupiny Modrý efekt Radima Hladíka. V roce 1980 se Oldřich Veselý do Synkop vrátil a realizoval zde své art rockové projekty Sluneční hodiny a Křídlení.\n\nOd roku 1981 se ve skupině vystřídali brněnští muzikanti Emil Kopřiva, Vraťa Lukáš, Miloš Makovský, Vilém Majtner, Miloš Morávek\n\nSkupina zanikla jako profesionální těleso v roce 1990. Při comebacku v roce 1995 znovu vystupuje živě téměř v kompletním obsazení z přelomu 60. a 70. let a odehrála přes 70 koncertů. Repertoár tvoří vlastní skladby a skladby skupiny The Beach Boys z 60. let.\n\nSYNKOPY 61 – COMEBACK \n\nNávrat k původnímu názvu skupiny : SYNKOPY 61 i k původnímu obsazení : \n\nPetr Směja – zakladatel a kapelník, sólokytara, zpěv\nPavel Pokorný – klávesové nástroje, el.housle, zpěv\nJan Čarvaš – baskytara, zpěv\nJiří Rybář – bicí, zpěv\nMichal Polák – sólo zpěv\nVilém Majtner – kytara, zpěv\n\nNásledně odešel Jan Čarvaš a v roce 2006 Pavla Pokorného nahradil na klávesy Jan Korbička ze skupiny The Madmen.\n\nSoučasné složení kapely\n\nPetr Směja – sólokytara, zpěv\nJan Korbička – klávesové nástroje, zpěv\nJiří Rybář – bicí, zpěv\nMichal Polák – sólo zpěv\nPavel Pokorný – doprovodná kytara, housle, zpěv\nVilém Majtner – baskytara, zpěv\n\n\n\n"}
{"id": "388429", "url": "https://cs.wikipedia.org/wiki?curid=388429", "title": "Dick Parry", "text": "Dick Parry\n\nRichard „Dick“ Parry (* 22. prosince 1942 Kentford, Anglie) je britský saxofonista. Jako studiový hráč se podílel na mnoha albech ostatních hudebníků. Pravděpodobně nejznámější je jeho spolupráce s rockovou skupinou Pink Floyd.\n\nDick Parry začal svoji hudební kariéru v první polovině 60. let 20. století v kapele Joker's Wild, kde byl spoluhráčem pozdějšího kytaristy Pink Floyd Davida Gilmoura. Právě díky známosti s Gilmourem hrál Parry v 70. letech na albech Pink Floyd \"The Dark Side of the Moon\" a \"Wish You Were Here\". Mezi lety 1973 a 1977 se také účastnil všech koncertů kapely.\n\nV letech 1979 a 1980 hrál na koncertech The Who jako člen žesťové sekce.\n\nSpolupráce s Pink Floyd byla obnovena v roce 1994, kdy se Dick Parry podílel na posledním albu skupiny \"The Division Bell\" a také vystupoval na následujícím turné.\n\nV roce 1997 hrál Parry v písni „Celestine“ na albu \"Big Men Cry\" od Banco de Gaia.\n\nV letech 2001 a 2002 uspořádal David Gilmour několik poloakustických koncertů, na nichž vystoupil i Dick Parry.\n\nParry hrál i na posledním společném vystoupení Pink Floyd s baskytaristou Rogerem Watersem v rámci koncertu Live 8 v roce 2005. Rovněž vystupoval se skupinou Violent Femmes na jejich turné.\n\nV roce 2006 se zúčastnil Gilmourova turné k albu \"On an Island\".\n"}
{"id": "388431", "url": "https://cs.wikipedia.org/wiki?curid=388431", "title": "Natalie Venclová", "text": "Natalie Venclová\n\nNatalie Venclová (* 27. listopadu 1945 Praha) je česká archeoložka, specialistka na dobu laténskou, působící v Archeologickém ústavu AV ČR v Praze. Je jednou z nejvýraznějších osobností současné české archeologie.\n\n\nByla či je členkou domácích i zahraničních institucí, redakčních rad aj. Je laureátkou evropské ceny „Prix Evelyne Encelot“ pro obor archeologie za rok 2002. Přednáší na Západočeské univerzitě v Plzni. Je úspěšnou řešitelkou řady vědeckých projektů GAČR.\n\nJejí specializací je mlaší doba železná (laténská), pravěké sídlištní, industriální a rituální aktivity, prostorová archeologie, kromě jiného je přední odbornicí na problematiku pravěkého a laténského skla v Česku a ve střední Evropě.\n\nJejím manželem byl český archeolog Slavomil Vencl († 23. 6. 2019), specialista na dobu kamennou.\n\n\n"}
{"id": "388436", "url": "https://cs.wikipedia.org/wiki?curid=388436", "title": "Daviscupový tým Ruska", "text": "Daviscupový tým Ruska\n\nDaviscupový tým Ruska reprezentuje Rusko v Davisově poháru od roku 1962.\n\nRusko dosud získalo Davisův pohár 2x (v letech 2002, 2006), za což mu patří osmé místo v hodnocení národů. Kromě toho se ještě 3x dostalo do finále (1994, 1995, 2007).\n\nV roce 2008 se Rusko dostalo do semifinále, když cestou porazilo týmy Srbska 3:2 a Česka 3:2. V semifinále ho porazil tým Argentiny 2:3.\nPoprvé sovětský tým, jehož nástupcem se stalo ruské družstvo, startoval v poháru roku 1962. V letech 1991 a 1992 bylo v názvu obsaženo jméno organizace Společenství nezávislých států.\n\nV roce 1977 bojkotovali sovětští tenisté světové turnaje, jakožto projev nesouhlasu proti opatřením Mezinárodní tenisové federace vůči jejich daviscupovému družstvu, které odmítlo v předchozím ročníku nastoupit k mezipásmovému semifinále s Chile z důvodu existence Pinochetova režimu v této zemi.\n\n\n"}
{"id": "388437", "url": "https://cs.wikipedia.org/wiki?curid=388437", "title": "Adnan Oktar", "text": "Adnan Oktar\n\nAdnan Oktar nebo také Adnan Hoca (* 2. února 1956, Ankara), také známý pod svým pseudonymem jako Harun Yahya je předním obhájcem islámského kreacionismu v debatě o vzniku života. Někdy je dokonce považován za vůdčí postavu muslimské obhajoby kreacionismu. Plně podporuje teorii takzvaného \"Old Earth creationism\", tzn. že věří ve stvoření Země Bohem, ale uznává vědecký názor na stáří Země.\n\nJe odpůrcem sionismu a svobodného zednářství a tato hnutí považuje za velmi blízká, ačkoliv odsuzuje antisemitismus a terorismus, o kterých tvrdí, že jsou výplody darwinismu a ne náboženského fanatismu.\nAdnan Oktar založil \"Science Research Foundation\" (SRF nebo turecky BAV), jejíž cílem je \"ustanovit...mír, klid a lásku\", ač je BAV v médiích popisována jako „uzavřená islámská sekta“, která žárlivě střeží tajemství svého značného bohatství. V roce 2008 byl tureckým soudem odsouzen na tři roky do vězení za \"vytvoření ilegální organizace pro osobní zisk\".\n\nOktar se narodil v Ankaře, v Turecku roku 1956. Žil tam do konce vysokoškolských studií. V roce 1979 se přestěhoval do Istanbulu.\n\nNa začátku osmdesátých let kolem sebe shromažďoval mladé studenty, kteří sdíleli jeho názory na Islám. Podle jeho bývalého mentora Edipa Yüksela se Oktar pokoušel „mísit mystiku s vědeckou rétorikou“. Tito studenti byli ze společensky aktivních a úspěšných istanbulských rodin. Od roku 1982 do roku 1984 se kolem Oktara ustálila skupina 20 až 30 studentů.\n\nRoku 1986 vydal Adnan Oktar knihu \"Židovství a svobodné zednářství\". Kniha uvádí, že hlavním posláním Židů a svobodných zednářů v Turecku bylo narušit církevní, náboženské a morální hodnoty Turků. Oktar tvrdí, že „materialistické hledisko, teorie evoluce, antireligionismus a nemravný životní styl byly do společnosti naočkované jako celek“ Židy a svobodnými zednáři.\n\nPo zveřejnění publikace \"Židovství a svobodné zednářství\" byl Adnan Oktar zatčen a uvězněn. Následně byl převezen do psychiatrické léčebny a držen na pozorování. Podle jeho oficiálního životopisu byl propuštěn po 19 měsících. V roce 2007 při rozhovoru v televizi Al-Džazíra řekl, že pobyt v léčebně pro něj byl poselstvím, aby už o svobodných zednářích nikdy nepsal.\n\nV roce 1990 založil \"Scientific Research Foundation\" (SRF nebo turecky \"Bilim Araştırma Vakfı\"), prostřednictvím níž je stále aktivní. Členové SRF jsou někdy veřejností označováni jako \"Adnan Hocacılar\" (\"Příznivci Adnana Hodjy\"). Roku 1995 založil \"Millî Değerleri Koruma Vakfı\" (Nadace pro ochranu národních hodnot). Prostřednictvím ní komunikuje s tradičními islámskými a nacionalistickými organizacemi a významnými jednotlivci.\n\nV roce 1996 distribuovala SRF knihu \"Soykırım Yalanı\" (\"Lež o holokaustu (Holocaust Lie)\"), která byla publikovaná o rok dříve.\nTato publikace rozpoutala na veřejnosti žhavou debatu. Tvrdí, že „co je prezentováno jako holokaust, je smrt několika Židů při epidemii tyfu během války a při hladomoru ke konci války způsobeném porážkou Němců“. V březnu 1996 zveřejnil turecký malíř a intelektuál Bedri Baykam příkrou kritiku knihy v ankarských novinách \"Siyah-Beyaz\" („Černá a bílá“). Baykam byl obžalován za urážky na cti. Během soudu v září Baykam zveřejnil skutečné jméno autora knihy, Adnana Oktara. Obžaloba byla stáhnuta zpět v březnu 1997.\n\nRoku 2004 vyjádřil Stephen Roth Institute university v Tel-Avivu názor, že Oktarova tolerance k jiným vzrostla. Zástupci institutu tvrdili, že „nyní pracuje na podpoře mezináboženského dialogu“.\n\nOktar v současnosti prohlašuje, že antisemitismus má pohanskou a darwinistickou podnož. Ačkoliv věří, že Starý zákon \"byl pozměněn jednotlivci za účelem zisku\", veřejně vyzývá všechny Muslimy, aby zaujali \"tolerantní a přátelský postoj k ostatním náboženstvím\".\n\nNa začátku roku 1998 spustil Adnan Oktar spolu se SRF kampaň proti darwinistům. Tisíce volných kopií Oktarovy knihy \"Lživá evoluce - The Evolution Deceit\"a brožurky založené na této knize byly distriubovány po celém Turecku.\nSRF se také pokoušeli zaútočit na turecké akademie, které vyučovaly evoluční teorii. Mnoho členů fakult bylo pomluveno v letáčcích, které je označovaly za „maoisty“ kvůli výuce evoluce. V roce 1999 vyhrálo šest profesorů civilní soud proti SRF za pomluvu a každý z nich dostal velké peněžní odškodnění.\n\nRoku 2005 shrnul profesor Ümit Sayın důsledky kampaně SRF při rozhovoru s americkým deníkem \"The Pitch\":\nV roce 1998 jsem byl schopný motivovat šest členů Turecké akademie věd, aby mluvili otevřeně proti kreacionistickému hnutí. Dnes není možná motivovat nikoho. Bojí se, že by na ně zaútočili radikální islámisté a BAV.\n\nV září 2008 Oktar nabídl „10 bilionů tureckých lir komukoliv, kdo najde jediný chybějící článek ve vývoji člověka demonstrující evoluci“. Biolog Paul Zachary Myers odpověděl: „Vláda Spojených států by měla \"okamžitě\" poslat pro pana Oktara letadlo, dovézt ho do naší země a vzít ho na prohlídku Národním muzeem přírodopisu a Americkým muzeem přírodopisu. Doprovázel by ho Niles Eldredge, Kevin Padian, Jerry Coyne, Sean Carroll a celý vědecký personál těch muzeí. Poté mohou přijmout šek od pana Oktara, dojít do místní banky, nechat si šek proplatit a použít bilion dolarů na vyřešení současné finanční krize, sedm bilionů mohou ihned investovat do amerického školství a potom mi mohou poslat zbylé drobné jako odměnu za vymyšlení tohoto skvělého plánu.“ Oktarova nabídka je podobná nabídce kreationisty Kenta Hovinda (250000 dolarů).\n\nOktar napsal mnoho knih pod pseudonymem Harun Yahya namířených proti evoluci. Oktar také tvrdí, že evoluce přímo souvisí se zlem materialismu, nacismu, komunismu a buddhismu. Většina jeho antievolučních myšlenek je totožná s argumenty křesťanských kreacionistů.\nVytvořil také mnoho rozličných prací o sionismu a svobodném zednářství, obviňující sionismus z rasismu a prohlašující, že sionismus a svobodné zednářství měly významný negativní dopad na světovou historii a politiku.\n\nOktarovy knihy na témata související s vírou se pokoušejí prezentovat existenci a jednotu Boha podle islámské víry a jsou psány se záměrem seznámit s Islámem nevěřící. Každá z jeho knih na vědecká témata zdůrazňuje jeho představy o moci, vznešenosti a velkoleposti Boha. Tyto knihy se snaží ukázat nevěřícím, co Oktar považuje za důkazy o existenci Boha a dokonalosti jeho díla. Ostatní knihy jsou většinou kritikou materialismu, evoluce, darwinismu a ateismu.\n\nMnoho Oktarových knih bylo uděláno také jako videa ve vysokém rozlišení, která jsou zdarma ke stažení na internetu.\n\nOktar prosazuje, že buddhismus je falešné náboženství postavené na modlářství a klamu. Buddhistické rituály nazývá \"bezvýznamné\" a \"prázdné\". Také obvinil „inteligentní projekt“, že je nástrojem satana.\n\nJeho poslední publikace, \"The Atlas of Creation\", byla publikována vydavatelstvím Global Publishing v turckém Istanbulu v říjnu 2006. Kniha obsahuje přes 800 elegantních stran a váží 5,4 kg. Desetitisíce kopií této knihy byly nevyžádaně rozeslány školám, významným výzkumníkům po celé Evropě a USA. Knihu obdržely například university v Utrechtu, v Tilburgu, na Kalifornské universitě, v Brown University, na Coloradské universitě, na University of Chicago, na Universitě Palackého v Olomouci a dalších. Ve Francii kniha obnovila zájem o islámský radikalismus. Roku 2007 ohlásil Scott Horton v americkěm měsíčníku Harper, že 35. americký tajemník obchodu Carlos Gutierrez má Oktarův \"Atlas of Creation\" na podstavci ve vchodu do své kanceláře.\n\nArgumenty použité v knize pro podkopání teorie evoluce jsou kritizovány jako nelogické. Kevin Padian, biolog zabývající se evolucí, uvedl, že Oktar vůbec nerozumí hlavnímu dokladu existence evoluce. Biolog Paul Zachary Myers napsal: \"Hlavním profilem té knihy je opakující se a předpovídatelné: kniha předvádí obrázek fosílie a vedle něj fotografii žijícího zvířete a tím pádem se ukazuje, že se ani trochu nezměnili, takže evoluce neexistuje. Opět a opět. Ale většinou to je špatně (oni se změnili!). A rozkošné fotografie jsou většinou zcela ukradené.\"\n\nRichard Dawkins knihu zhodnotil a poznamenal, že obsahuje mnoho věcných chyb, jako například záměna mořského hada a ryby z rodu holobřiší (dva nepříbuzné druhy) a ve dvou místech knihy je obrázek rybařské návnady okopírovaný z internetu. A mnoho jiných moderních druhů v knize chybí.\nNicméně Oktar tvrdí, že Nicolase Sarkoziho, Jacqua Chiraca a Tonyho Blaira jeho kniha ovlivnila.\n\nV dubnu 2007 Oktara pomluvili majitelé \"ek$i sözlük\", virtuální komunity podobné \"everything2\". Soud zhodnotil Oktarovu stížnost a nechal stránku pro veřejnost uzavřít. Tato stránka byla dočasně odstraněna, aby mohl být přístup veřejnosti znemožněn. Přístup na jinou novou webovou stránku byl veřejnosti také omezen.\n\nV srpnu stejného roku Oktar dosáhl u tureckého soudu zablokování přístupu na WordPress.com pro celé Turecko. Jeho právníci argumentovali, že blogy na WordPress.com obsahovaly urážlivé materiály na Oktara a personál WordPress.com je nebyl schopen odstranit.\n\n10. dubna 2008 byly v Turecku zablokovány Google Groups po urážkách na cti Adnana Oktara. Od 5. května 2008 zůstal zákaz pro uživatele TTNet.\n\n19. září 2008 zakázal turecký soud celému Turecku přístup na oficiální stránky Richarda Dawkinse. Jako odezvu poslal Dawkins na svůj web turecký překlad vlastního článku \"Jedovatí hadi, kluzcí úhoři a Harun Yahya\" (\"Zehirli Yilanlar, Kaygan Yilanbaliklari ve Harun Yahya\"). Za týden vedla Oktarova stížnost k zakázání internetové stránky Unie vzdělání a vědeckých pracovníků (Türk Eğitim Sen). Poté následovalo v říjnu zablokování internetových stránek třetích nejrozšířenějších novin v zemi, \"Vatan\".\n\nV září 1999 byl Adnan Oktar po mnohanásobných skandálech zatčen. U soudu byl obviněn z vydírání a vytváření organizace se záměrem spáchat zločin. Jedna žalobkyně, modelka Ebru Simsek, tvrdila, že byla vydírána a poté pomluvena faxem, který byl poslán stovkám různých novin, televizí, atd., že je \"prostitutka\". Údajně proto, že odmítla Adnanovi Oktarovi pohlavní styk. Soudní proces trval přes dva roky, během kterých většina žalobců stáhla žalobu zpět, údajně kvůli vydírání nebo uplácení ze strany SRF. Jen dva členové SRF přijali rozsudek k pobytu ve vězení, každý na jeden rok.\nPodle obvinění státního zástupce, citovaného tureckým deníkem Cumhuriyet, Adnan Oktar s kolegy znásilnili mladé ženy, mnohým z nich nebylo ani 18 let, a vydírali je, že rozešlou jejich přátelům a členům rodin jejich erotické fotky. Mnoho těchto mladých žen bylo poté přinuceno svádět vybrané mladé muže z bohatých rodin a slibovaly jim sex výměnou za to, že budou navštěvovat události pořádané BAV. Soud vyslechl tyto ženy, že byly jedna po druhé formovány do skupin a na videokazetu byl nahráván jejich sex s těmi mladými muži, videokazety byly poté posílány Oktarovi.\n\nZa nejasných okolností byly všechny obžaloby u jednoho soudu staženy, aby je jiný soud řešil za osm let. Roku 2008 byl Oktar odsouzený za zločiny včetně zapojení do vyhrožování. V květnu 2008 byl Oktar a dalších 17 členů jeho organizace odsouzeno na 3 roky ve vězení. Oktar uvažuje o odvolání.\n\n"}
{"id": "388438", "url": "https://cs.wikipedia.org/wiki?curid=388438", "title": "Jurga Ivanauskaitė", "text": "Jurga Ivanauskaitė\n\nJurga Ivanauskaitė (14. listopadu 1961, Vilnius, Litevská SSR, Sovětský svaz – 17. února 2007, Vilnius, Litva) byla litevská spisovatelka, výtvarnice a cestovatelka. Jde o nejpřekládanější autorku současné pobaltské literatury.\n\nJde o autorku mnoha esejů, povídek, pohádek i novel. Do češtiny byl přeložen její román \"Čarodějnice a déšť\" (\"Ragana ir lietus\"), který vyvolal po svém vydání skandál a pro přítomnost erotických scén směl být v Litvě na příkaz litevské Státní komise pro etiku prodáván pouze v prodejnách s erotickým zbožím.\n\nPo návštěvě Tibetu se stala bojovnicí za nezávislost této země.\n\nZemřela ve věku 45 let na sarkom a je pohřbena na hřbitově Antakalnisu.\n\n\n"}
{"id": "388440", "url": "https://cs.wikipedia.org/wiki?curid=388440", "title": "Vlárská dráha", "text": "Vlárská dráha\n\nVlárská dráha (též Vlárská trať) je mezistátní železniční trať Brno – Veselí nad Moravou – Vlárský průsmyk – Trenčianska Teplá o délce 179 km, která je dnes v jízdním řádu pro cestující rozdělená mezi traťové oddíly SŽDC číslo 340 (Brno – Uherské Hradiště) a číslo 341 (Staré Město u Uherského Hradiště – Vlárský průsmyk) v Česku a traťový oddíl ŽSR číslo 123 na Slovensku. Nazývá se podle řeky Vláry, podél níž je vedena její koncová část. Na jiných místech vede trať údolím Litavy, Kyjovky nebo Olšavy. Vlárská dráha byla vybudována v pěti etapách od 1. dubna 1883 do 28. října 1888. Na své trase mimoúrovňově kříží dvě jiné tratě (Brno–Přerov a Přerov–Břeclav), s nimiž je propojena krátkými spojkami.\n\nVlárská dráha vede z Brna přes Blažovice, Slavkov u Brna, Bučovice, Nesovice, Nemotice, Kyjov, Bzenec, Veselí nad Moravou, Kunovice, Uherský Brod, Újezdec u Luhačovic, Bojkovice, Pitín, Bylnici a Vlárský průsmyk do slovenské Trenčianské Teplé. Vlárská dráha je v úseku Odbočka Brno-Černovice (Slatinská) – Veselí nad Moravou dvoukolejná a zbývající delší úsek až do Trenčianské Teplé je jednokolejný. Kromě úseku Brno – Blažovice, který byl elektrifikován v roce 1996, není elektrifikovaná.\n\nVlárská dráha je v úseku Brno – Kunovice součástí celostátní dráhy, navazující úsek Kunovice – Trenčianska Teplá je kategorizován jako regionální dráha. Při převzetí funkce provozovatele Správou železnic v roce 2008 byla součástí celostátní dráhy ještě celá trať. Úsek Brno – Staré Město u Uherského Hradiště je začleněn do integrovaného dopravního systému Jihomoravského kraje jako rychlíkové linky R56 (spěšné vlaky) a R18 (úsek Veselí nad Moravou – Staré Město u Uherského Hradiště) a linka osobních vlaků S6.\n\nStavba trati probíhala v 80. letech 19. století a do provozu byly dávány jednotlivé úseky následovně:\n\nVlárská dráha byla vybudována jako součást Českomoravské transverzálky, podobně jako např. Trať 240. V roce 1919 zasáhla Vlárskou dráhu v úseku Kunovice – Trenčianska Teplá devastující povodeň, což způsobilo, že byl v tomto úseku na nějakou dobu zastaven provoz. V roce 1934 byla vybudována spojka Vlárské dráhy z Blažovic do Holubic na trati Brno–Přerov. Vzhledem k nedostatečné kapacitě byla v roce 1937 dána do provozu druhá kolej v úseku Odbočka Brno-Černovice (Slatinská) – Veselí nad Moravou. V roce 1941 byla zprovozněna přeložka krátkého úseku v Kyjově. V roce 1996 probíhala elektrifikace v úseku Brno – Blažovice. Elektrický provoz na této části tratě byl zahájen v roce 1996, zbývající část tratě Blažovice – Trenčianska Teplá zatím není elektrifikována. Od roku 2008 je úsek Kunovice – Trenčianska Teplá kategorizován jako regionální dráha, do té doby byla součástí celostátní dráhy ještě celá trať.\n\nOsobní provoz na trati v historii Vlárské dráhy kromě vlaků spíše lokálního významu zahrnoval do konce 80. let i několik významnějších vlaků. Tak např. denně byly provozovány dva páry rychlíků, které spojovaly Brno s Trenčianskou Teplou (z Brna rychlík odjížděl kolem 8. a 13. hodiny, z Trenčianské Teplé kolem 13. a 19. hodiny, celková jízdní doba se pohybovala kolem 3,5 hodiny). Rychlíky spojující Brno s Trenčianskou Teplou byly koncipovány jako návazné vlaky k významné železniční tepně směřující do Tater a dále do východoslovenských Košic. Význam tohoto spojení však zejména v 90. letech 20. století vymizel s rozmachem autobusové dopravy na Slovensko. Část Vlárské dráhy dále využíval i noční rychlík \"Petrov\" z Brna do Košic (v úseku Brno – Bzenec, jeho první zastávkou byla železniční stanice Slavkov u Brna) nebo noční vlak \"Děvín\" (v úseku Brno – Veselí nad Moravou) jedoucí z Bratislavy do Prahy přes Myjavu a Piešťany.\n\nI v současnosti převažují vlaky regionálního významu. Na krátko bylo od jízdního řádu 2010/2011 obnoveno přímé spojení Brno s Trenčianskou Teplou prostřednictvím víkendového spěšného vlaku. Na základě dohody se slovenským dopravcem ZSSK je od prosince 2012 zajištěno spojení už jen s přestupem v pohraniční přechodové stanici Vlárský průsmyk. V roce 2015 probíhala modernizace a obnova železničního svršku tratě v úseku Brno – Nesovice. Od března 2016 je po trati (v úseku Kunovice – Trenčianska Teplá) provozován expres společnosti Arriva vlaky jedoucí po trase Praha – Nitra a od GVD 2020 provozuje Arriva všechny osobní vlaky v úseku Staré Město u Uherského Hradiště – Bylnice a několik osobních vlaků v úseku Staré Město u Uherského Hradiště – Veselí nad Moravou.\n\nPočáteční úsek Vlárské dráhy Brno – Blažovice je běžně projížděn rychlíky a expresy na trase Brno – Přerov nebo Brno – Olomouc, protože je tato trať kratší a kapacitnější než vlastní trať Brno–Přerov přes Chrlice. Tyto vlaky však v tomto úseku nezastavují.\n\n\n"}
{"id": "388443", "url": "https://cs.wikipedia.org/wiki?curid=388443", "title": "Mistrovství světa ve fotbale 2014", "text": "Mistrovství světa ve fotbale 2014\n\nMistrovství světa ve fotbale 2014 bylo historicky 20. mistrovstvím pořádaným asociací FIFA. Závěrečný turnaj, kam se mužské fotbalové národní týmy probojovaly z kvalifikace, se konal od 12. června do 13. července 2014 v Brazílii.\n\nPodruhé v historii se stala hostující zemí Brazílie, když první turnaj hostila v roce 1950. Volba dějiště proběhla v roce 2007 poté, co FIFA oznámila, že finálový turnaj bude – poprvé od roku 1978 a celkem popáté – probíhat v Jižní Americe. Osm čtyřčlenných základních skupin bylo rozehráno 12. června.\n\nMistrovství zahrnovalo 64 zápasů hraných ve 12 městech na nových či modernizovaných stadionech. Poprvé byla na této události použita technologie na brankovou čáru pro kontrolu uznání branky, stejně jako speciální mizící sprej při rozehrání volných kopů.\n\nNa šampionát se kvalifikovaly všechny týmy, které mistrovství světa od roku 1930 vyhrály – Argentina, Brazílie, Anglie, Francie, Německo, Itálie, Španělsko a Uruguay. Obhájce titulu Španělsko v předcházejícím jihoafrickém finále v roce 2010 zdolalo Nizozemsko 1:0. Na brazilském šampionátu však nepostoupilo ze základní fáze. Na všech sedmi předchozích světových šampionátech, které se uskutečnily v Americe, se mistrem světa pokaždé stalo jihoamerické družstvo. Avšak poprvé v historii vyhrálo šampionát mužstvo z Evropy, kterým bylo Německo, když ve finále zdolalo Argentinu poměrem 1:0 po prodloužení.\n\nPřed mistrovstvím došlo k rozsáhlé rekonstrukci, nebo přímo ke zbourání a znovupostavení, mnoha stadionů napříč celou zemí, celkově stálo 11,6 miliardy dolarů. Mistrovství provázela řada kontroverzních situací. Demonstranti proti mistrovství a policisté se střetli téměř ve všech městech, které jej hostilo. Během stavebních prací na stadionech umírali dělníci, a o budoucnosti některých staveb panují pochybnosti.\n\nZávěrečného turnaje se zúčastnilo 32 národních týmů. O 31 míst se bojovalo v kvalifikaci a pouze Brazílie měla účast jako pořádající země zajištěnou předem. Hlavní los kvalifikace proběhl 30. července 2011 v Rio de Janeiru. Kvalifikace se konala od června 2011 do listopadu 2013.\n\nLos základních skupin proběhl 6. prosince 2013.\n\n\"Všechny časy zápasů jsou v SELČ.\"\n\n\n\nOficiálním maskotem pro mistrovství světa ve fotbalu 2014 byl pásovec v barvách brazilské trikolóry, tedy v modré, zelené a žluté barvě. Tento druh je endemit v Brazílii a je zapsán do červený seznam IUCN. Pelé navrhl, aby se jmenoval Pelezinho, ale narazil na odpor mezinárodní federace FIFA. Nakonec jméno vybrali fanoušci a maskot se tak jmenoval Fuleco. Jeho jméno bylo odvozeno od slov Futebol (\"fotbal\") a ECOLOGIA (\"ekologie\").\n\nFIFA na mistrovství světa 2014 poprvé použila technologie pro správné uznání branky. Jednalo o technologii Hawk-Eye (jestřábí oko) a GoalRef. \n\n3. prosince 2013 byl představen nový oficiální míč šampionátu, který se jmenuje \"Brazuca\". Název byl přijat 2. září 2013 na základě divácké ankety a vznikl složením výrazů Brazílie a bazuka. Míč byl vyroben ze 70 procent polyuretanu a 30 procent přírodní kůže, nenasákne vodou a jeho povrch byl pokryt drobnými výčnělky, které měly zajišťovat stabilitu v letu. Skládal se ze šesti bílých segmentů, klikaté švy v zelené, žluté a tmavomodré barvě měly symbolizovat meandry Amazonky. Obvod míče byl 69 cm a váha 437 gramů.\n\nSvětový pohár FIFA v roce 2014 byl předmětem různých kontroverzí, včetně demonstrací, z nichž se většina konala ještě před zahájením turnaje. Demonstranti byli nespokojeni s objemem veřejných prostředků vynaložených na turnaj, který stál 14 miliard dolarů. Demonstranti a policisté se střetli téměř ve všech městech, které hostily mistrovství. V prvním týdnu mistrovství se událo více než 20 protestů v různých městech a zatčeno bylo 180 lidí.\n\nBěhem zahajovací hry byly zraněné dvě reportérky CNN, zasažené byly do zápěstí a do ruky slznou bombou během přenosu, při kterém na jejich používání při demonstracích upozorňovaly. Brazilská prezidentka Dilma Rousseffová a prezident FIFA Sepp Blatter byli hlasitě vypískaní, když přednášeli své projevy na zahájení turnaje.\n\nKromě toho se vyskytly problémy s bezpečností, včetně osmi úmrtí dělníků a požáru během výstavby Arena Pantanal, trhlin v konstrukci stadionů, nestabilního provizorního schodiště na stadionu Maracanã. Jeden člověk zemřel po zhroucení monorailu v Sao Paulo a dva lidé po zhroucení mostu postaveného pro mistrovství na autobus a auta v Belo Horizonte. Kritizován byl také způsob, jakým se během zápasů zacházelo se zraněním hlavy. Uruguayský obránce Álvaro Pereira utržel ránu do hlavy a byl v bezvědomí, lékař ho ale navrátil do zápasu. Ve finále turnaje německý záložník Christoph Kramer dostal úder do hlavy, vrátil se do zápasu, ale byl dezorientovaný a zmatený a v 31. minutě zkolaboval.\n\nBrazílie byla v roce 2015 na pokraji největší ekonomické recese v historii, což vyvolávalo otázky o tom, zda byla země dostatečně ekonomicky připravena pro mistrovství světa ve fotbale a dva roky poté na letní olympijské hry.\n\n\n"}
{"id": "388450", "url": "https://cs.wikipedia.org/wiki?curid=388450", "title": "ATC kód D", "text": "ATC kód D\n\nATC kód D je oddílem Anatomicko-terapeuticko-chemické klasifikace léčiv.\n\n"}
{"id": "388451", "url": "https://cs.wikipedia.org/wiki?curid=388451", "title": "ATC kód G", "text": "ATC kód G\n\nATC kód G je oddílem Anatomicko-terapeuticko-chemické klasifikace léčiv.\n\n"}
{"id": "388452", "url": "https://cs.wikipedia.org/wiki?curid=388452", "title": "Fordham University", "text": "Fordham University\n\nFordham University (česky: Fordhamská univerzita) je americká soukromá univerzita z New York City. Byla založena v roce 1841 newyorskou římskokatolickou diecézí jako St. John's College. Univerzita má ve městě tři kampusy a studuje zde celkem 15 tisíc studentů. Univerzitní barvy jsou kaštanová a bílá a jejím maskotem je beran.\n\nMezi některé ze slavných absolventů Fordham University patří:\n\n"}
{"id": "388453", "url": "https://cs.wikipedia.org/wiki?curid=388453", "title": "Eduard Schmidt (fyzik)", "text": "Eduard Schmidt (fyzik)\n\nEduard Schmidt (* 11. prosince 1935 Uherské Hradiště) je český fyzik a vysokoškolský pedagog, v letech 1992–1998 rektor brněnské Masarykovy univerzity. Zabývá se zejména fyzikou pevných látek, optickými vlastnostmi pevných látek, polovodiči, elipsometrií, fyzikou tenkých vrstev či modulační spektroskopií.\n\nV letech 1991–1992 byl děkanem Přírodovědecké fakulty Masarykovy univerzity.\n\n"}
{"id": "388458", "url": "https://cs.wikipedia.org/wiki?curid=388458", "title": "ATC kód H", "text": "ATC kód H\n\nATC kód H je oddílem Anatomicko-terapeuticko-chemické klasifikace léčiv.\n\n"}
{"id": "388459", "url": "https://cs.wikipedia.org/wiki?curid=388459", "title": "Polly Samson", "text": "Polly Samson\n\nPolly Samson (* 29. dubna 1962 Londýn) je britská novinářka a spisovatelka, manželka rockového kytaristy Davida Gilmoura. Samsonová je dcerou diplomatického korespondenta a spisovatelky Esther Cheo Ying čínského původu. Se svým prvním manželem, spisovatelem Heathcotem Williamsem, má syna Charlieho. V roce 1994 se provdala za Davida Gilmoura, kytaristu a zpěváka skupiny Pink Floyd, se kterým má tři syny (Joe, Gabriel, Romany). Žije v Západním Sussexu.\n\nNa posledním albu Pink Floyd, \"The Division Bell\" z roku 1994, je uvedena jako spoluautorka sedmi skladeb, podílela se především texty. Jako textařka spolupracovala se svým manželem rovněž na jeho třetím sólovém albu \"On an Island\" (2006), přičemž na některých skladbách i hrála na piano a nazpívala vokály. Otextovala také píseň „Louder Than Words“ z alba Pink Floyd \"The Endless River\" (2014). Je také autorkou textů k pěti písním na Gilmourově posledním albu \"Rattle That Lock\" (2015).\n\nSamsonová vydala sbírku povídek \"Lying in Bed\" (1999) a román \"Out of the Picture\" (2000). Kratšími povídkami a příběhy přispěla do více knih.\n\n"}
{"id": "388463", "url": "https://cs.wikipedia.org/wiki?curid=388463", "title": "ATC kód J", "text": "ATC kód J\n\nATC kód J je oddílem Anatomicko-terapeuticko-chemické klasifikace léčiv.\n\n"}
{"id": "388467", "url": "https://cs.wikipedia.org/wiki?curid=388467", "title": "ATC kód L", "text": "ATC kód L\n\nATC kód L je oddílem Anatomicko-terapeuticko-chemické klasifikace léčiv.\n\n"}
{"id": "388468", "url": "https://cs.wikipedia.org/wiki?curid=388468", "title": "Ethan Hawke", "text": "Ethan Hawke\n\nEthan Hawke, celým jménem Ethan Green Hawke, (* 6. listopadu 1970, Austin, Texas, USA) je americký herec, spisovatel a režisér. Mezi úspěšné filmy ve kterých hrál patří \"Společnost mrtvých básníků\", kde ztvárnil roli Todda Andersona, či \"Training Day\", za který získal nominaci na Oscara.\n\nJe demokrat. V roce 2004 podporoval prezidentského kandidáta Johna Kerryho a v roce 2008 Baracka Obamu. Žije v Boerum Hill v New Yorku a vlastní malý ostrov v Novém Skotsku v Kanadě. Z otcovy strany je praprasynovcem dramatika Tennesseeho Williamse. Jeho dědeček z matčiny strany, Howard Lemuel Green, byl baseballovým komisařem v nižší lize.\n\nDne 1. května 1998 si vzal herečku Umu Thurman, se kterou se seznámil v roce 1996 při nátáčení filmu \"Gattaca\". Mají spolu dvě děti, dceru Mayu (*1998) a syna Levona (*2002). Pár se od sebe oddělil v roce 2003 kvůli Hawkově nevěře a následující rok požádal o rozvod. Rozvod byl dokončen v srpnu 2005.\n\nPodruhé se oženil v červnu 2008 s Ryan Hawke (rozenou Shawhughes), která u něj krátce pracovala jako chůva před tím, než absolvovala na Kolumbijské univerzitě. Pár má spolu dvě dcery, Clementine Jane (*2008) a Indianu (*2011).\n\n"}
{"id": "388469", "url": "https://cs.wikipedia.org/wiki?curid=388469", "title": "Caesar Baronius", "text": "Caesar Baronius\n\nCtihodný Caesar kardinál Baronius CO, (31. října 1538, Sora, provincie Frosinone, Latium, Itálie – 30. června 1607, Řím) byl člen a představený Kongregace oratoriánů sv. Filipa Neri, kardinál, zakladatel moderní katolické církevní historiografie. Je autorem rozsáhlého díla \"Annales ecclesiastici\" (\"Církevní letopisy\"), pracoval na revizi \"Římského martyrologia\".\n\nPocházel z bohaté rodiny původem z Neapole, byl jediným synem Camilla Baroneho Barone a Porzie Febonie. Studoval ve Veroli, Neapoli a Římě, kde získal doktorát z práva. Tam se také seznámil se svatým Filipem Nerim a proti vůli rodičů se rozhodl vstoupit do Kongregace oratoriánů při kostele sv. Jeronýma od Křesťanské lásky.\n\nRoku 1564 přijal kněžské svěcení. Aby mohl zůstat nablízku sv. Filipovi Neri a spolupracovat s ním, zřekl se výnosných beneficií. Poté, co Oratorium dostalo roku 1575 definitivní církevní schválení, přesídlil do kláštera u římského kostela Santa Maria in Vallicella, kde se věnoval historické práci. Papež Řehoř XIII. a kardinál Guglielmo Sirleto jej nejprve pověřili kritickou revizí \"Římského martyrologia\", oficiálního seznamu světců, již dokončil roku 1589.\n\nJeho stěžejním dílem jsou však \"Annales ecclesiastici\", 12 foliantů pojednávajících o dějinách církve od počátků až do roku 1198, na nichž pracoval až do své smrti. Jedná se o první velké dílo katolické historiografie, založené takřka výhradně na archivních pramenech a jejich kritickém zhodnocení. Dílo, koncipované nejprve jako přednáškový cyklus v rámci schůzek římského filipínského oratoria, má také apologetický aspekt – je katolickou odpovědí na tzv. magdeburské centurie, 13svazkové dílo magdeburského protestantského historika Matthiase Flacia.\n\nPrvní pokračování \"Annales\" napsal oratorián Odericus Raynaldus (1595-1671) a dovedl je až do roku 1565 (8 sv., 1646-1663; 9. svazek, vydaný z pozůstalosti, byl cenzurou povolen až v letech 1683-1686). Mezitím se dostalo Baroniovu dílu ostré kritiky v díle františkána Antoina Pagiho (1624–1699). Dalším pokračovatelem \"Annales\" se stal oratorián Giacomo Laderchi († 1738), který je dopsal pro roky 1566-1571 (3 sv., Řím 1728-37). Další část přidal katolický historik slezského původu Augustin Theiner (1804-1874), který se také postaral o nové vydání celého díla.\n\nKdyž Filip Neri roku 1593 odstoupil z vedení kongregace, stal se Baronius jeho nástupcem. Tehdejší papež Kliment VIII. si jej také vybral za svého osobního zpovědníka a jmenoval jej apoštolským protonotářem (1595). Tentýž papež jej v konzistoři dne 5. června 1596 jmenoval kardinálem-knězem s titulem římské baziliky sv. Nerea a Achilea. Od roku 1597 byl také kardinálem-bibliotekářem svaté římské církve, roku 1602 se stal komendatárním opatem kláštera San Gregorio na římském Celiu. Jako kardinál se aktivně zasazoval o přijetí abjurace francouzského krále Jindřicha Navarrského, pracoval na připojení Ferrary k papežskému státu roku 1598.\n\nV jedenáctém díle \"Letopisů\", vydaném s papežským svolením v roce 1605, podrobil Baronius historické kritice domnělé privilegium legátů Urbana II., na nichž byla založena tzv. Monarchia Sicula, soubor privilegií španělských panovníků v církevní oblasti, a zpochybnil také přítomnost apoštola Jakuba na španělské půdě. To mu vyneslo zákaz prodeje jeho díla ve všech zemích španělské koruny, ale i odpor španělského krále při papežské volbě, k níž došlo po smrti papeže Klimenta VIII. roku 1605. Navzdory tomu, že Baronius v průběhu celého konkláve byl jasným favoritem a do zvolení mu 30. března chybělo pouhých 8 hlasů, papežem se nestal. Později naznačoval, že svůj útok proti španělským privilegiím formuloval právě proto, aby zabránil svému zvolení papežem: každému, kdo se jen trochu seznámil s jeho charakterem, je jasné, že jeho tvrzení lze brát vážně. V konkláve byl zvolen papež Lev XI., který ovšem krátce po volbě zemřel, a tak se muselo přikročit k volbě nové. Také zde Baronius i přes své všemi uznávané kvality zvolen nebyl, papežem se stal Camillo Borghese (Pavel V.).\n\nCaesar Baronius zemřel ve svém pokojíku v římském oratoriánském konventu u kostela Santa Maria in Valicella. V tomto kostele je také pohřben. Papež Benedikt XIV. jej prohlásil za ctihodného 12. ledna 1745. U příležitosti 400. výročí jeho úmrtí r. 2007 obnovila kongregace oratoriánů jeho beatifikační proces.\n\nBaronius byl osobním přítelem Františka Dietrichsteina (1575-1636), kardinála a olomouckého biskupa. Zajišťoval péči o Dietrichsteinův římský titulární kostel San Silvestro in Capite jako spolutitulář. Zatím neověřená jsou tvrzení o spolupráci na přípravě těch částí \"Letopisů\", které se týkají českých církevních dějin.\n\n\n\n"}
{"id": "388471", "url": "https://cs.wikipedia.org/wiki?curid=388471", "title": "ATC kód M", "text": "ATC kód M\n\nATC kód M je oddílem Anatomicko-terapeuticko-chemické klasifikace léčiv.\n\n"}
{"id": "388474", "url": "https://cs.wikipedia.org/wiki?curid=388474", "title": "ATC kód N", "text": "ATC kód N\n\nATC kód N je oddílem Anatomicko-terapeuticko-chemické klasifikace léčiv.\n\n"}
{"id": "388476", "url": "https://cs.wikipedia.org/wiki?curid=388476", "title": "ATC kód P", "text": "ATC kód P\n\nATC kód P je oddílem Anatomicko-terapeuticko-chemické klasifikace léčiv.\n\n"}
{"id": "388478", "url": "https://cs.wikipedia.org/wiki?curid=388478", "title": "Fed Cup 2008 – Americká zóna", "text": "Fed Cup 2008 – Americká zóna\n\nAmerická zóna je jednou ze tří oblastních zón Fed Cupu.\n\n\n\n\n\n"}
{"id": "388479", "url": "https://cs.wikipedia.org/wiki?curid=388479", "title": "ATC kód R", "text": "ATC kód R\n\nATC kód R je oddílem Anatomicko-terapeuticko-chemické klasifikace léčiv.\n\n"}
{"id": "388481", "url": "https://cs.wikipedia.org/wiki?curid=388481", "title": "ATC kód S", "text": "ATC kód S\n\nATC kód S je oddílem Anatomicko-terapeuticko-chemické klasifikace léčiv.\n\n"}
{"id": "388486", "url": "https://cs.wikipedia.org/wiki?curid=388486", "title": "ATC kód V", "text": "ATC kód V\n\nATC kód V je oddílem Anatomicko-terapeuticko-chemické klasifikace léčiv.\n\n"}
{"id": "388491", "url": "https://cs.wikipedia.org/wiki?curid=388491", "title": "Nové Mlýny (Přítluky)", "text": "Nové Mlýny (Přítluky)\n\nNové Mlýny (něm. \"Neumühl\") jsou osada u řeky Dyje, pod hrází (dolní) novomlýnské nádrže. Jsou součástí obce Přítluky, byť s ní územně nesouvisí (je oddělena územím obcí Zaječí a Bulhary).\n\nNové Mlýny, německým názvem Neumühl, je obec nazvaná dle mlýna na levém břeku Dyje. Leží v nadmořské výšce 175 m n. m., od roku 1960 je obec součástí obce Přítluky. Nové Mlýny jsou nejmladší osadou okresu na levém břehu Dyje. Obecní mlýn původně příslušel k hradu Děvičky. Lichtenštejnové přenechali před rokem 1558 mlýn novokřtěncům, kteří vystavěli na levém břehu nový mlýn a dvůr. Odtud název obce. Kolem něj vznikla ves, která se stala střediskem činnosti novokřtěnců pro celé okolí. Do roku 1622 byly Nové Mlýny místem, kde bývali voleni představitelé, kazatelé a hospodáři. Významným představitelem vzešlým z obce byl Glauss Braidl (zemř. 1611); sepsal Pořádek lazebnický (1592), ševcovský (1591), oděvnický (1604) a doplnil barvířský (1585).\n\n26. srpna 1596 byl zdejší novokřtěnský dvůr přepaden a vyloupen loupežnou bandou vedenou Alexem Ciconiem. Roku 1600 táhla okolím vojska pod vedením Matyáše Thurna, roku 1602 tu pobýval po dobu pěti týdnů Schönbergerův pluk, roku 1619 vesnici značně poškodila vojska Jindřicha Duvala Dampierra, který pak svedl bitvu u Dolních Věstonic. Po roce 1620 se většina novokřtěnců odstěhovala do Uher.\nOd roku 1850 obec náležela k soudnímu okresu Hustopečskému, v letech 1938–1945 k landrátu Mikulov, po roce 1945 pak k okresu Hustopeče. Od roku 1949 až dodnes k okresu Břeclav.\n\nOd roku 1960 je obec součástí Přítluk, ačkoliv s ní katastrálně nesousedí. Mezi obcemi se nachází katastrální území obcí Zaječí a Bulhary.\n\nDo historie obce je černým písmem vepsán den s datem 26. května 1936. Toho dne došlo na přívoze přes řeku Dyji k tragédii, jež si vyžádala životy 31 dětí z nedalekých Rakvic, které cestovaly na školní výlet. Koňský povoz s dětmi najel na vor, koně se z neznámých důvodů splašili, vor převrhli a životy dětí, které většinou ještě neuměly plavat, si vzal nemilosrdný živel. Na místě tragédie byl presidentem Masarykem odhalen pomník připomínající tuto strašlivou událost.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "388493", "url": "https://cs.wikipedia.org/wiki?curid=388493", "title": "Burt Reynolds", "text": "Burt Reynolds\n\nBurt Reynolds (11. února 1936, Lansing, Michigan, USA – 6. září 2018, Jupiter, Florida, USA) byl americký herec. Za svou kariéru získal celkem osmnáct nominací, včetně nominace na Oscara a třicet ocenění, včetně cen Emmy nebo Zlatého globu. Mezi jeho nejúspěšnější filmy patří film \"Hříšné noci\" (1997).\n\nTaké se proslavil rolí Chubbyho v seriálu Jmenuju se Earl.\n\n"}
{"id": "388498", "url": "https://cs.wikipedia.org/wiki?curid=388498", "title": "Nostradamus (album)", "text": "Nostradamus (album)\n\nNostradamus je prvním koncepčním albem legendární britské heavymetalové skupiny Judas Priest. Vypráví příběh o světoznámém proroku Nostradamovi a je rozloženo na 2CD. Jedná se o album, které je díky své výpravné povaze a zdaleka netypicky znějícímu metalovému soundu velice kontroverzní mezi fanoušky kapely.\n\nObjektivně se ovšem dá říct, že se jedná o nejpropracovanější album Judas Priest. Kapela uskutečnila mamutí turné na podporu desky se speciální show koncem roku 2009. Jedná se také o poslední studiové album, na kterém vystupuje kytarista K. K. Downing.\n\nVše napsali a zaranžovali Rob Halford, K. K. Downing a Glenn Tipton.\n\n\n\n"}
{"id": "388501", "url": "https://cs.wikipedia.org/wiki?curid=388501", "title": "Barbara Hershey", "text": "Barbara Hershey\n\nBarbara Hershey, rodným jménem Barbara Lynn Herzstein, (* 5. února 1948, Hollywood, Kalifornie, USA) je americká herečka a držitelka mnoha filmových ocenění a nominací. Na filmových festivalech v Cannes byla dvakrát oceněna jako nejlepší herečka ve filmech Nesmělí lidé (\"Shy People\") a Rozdělený svět (\"A World Apart\").\n\n"}
{"id": "388504", "url": "https://cs.wikipedia.org/wiki?curid=388504", "title": "Dario Cologna", "text": "Dario Cologna\n\nDario Cologna (* 11. března 1986, Val Müstair) je švýcarský reprezentant v běhu na lyžích, je zcela univerzálním běžkařem - je dobrý ve všech disciplínách, má čistou a elegantní techniku, je rychlý ve sprintech a zároveň i výborný vytrvalec. Závodí za klub SC Val Müstair. Je svobodný.\n\n\n\n\n"}
{"id": "388506", "url": "https://cs.wikipedia.org/wiki?curid=388506", "title": "Logistics", "text": "Logistics\n\nLogistics, občanským jménem Matt Gresham, je drum and bassový hudební producent a DJ z Cambridge v Anglii. Své skladby vydává pod labelem Hospital Records od roku 2004. Vytváří je pomocí softwaru Reason 2.5 a hudebních sekvencerů Cubase. Jeho hudební tvorba inklinuje k emotivně naladěným stylům drum and bassu a je zaměřena především na klubovou scénu Jeho starší bratr Dan Gresham, známý jako , je taktéž drum and bassovým producentem vydávajícím svou tvorbu pod labelem Hospital Records. Před zahájením vlastní sólové kariéry s ním Matt spolupracoval pod společným názvem .\n\n\n"}
{"id": "388512", "url": "https://cs.wikipedia.org/wiki?curid=388512", "title": "Gymnázium Svitavy", "text": "Gymnázium Svitavy\n\nGymnázium Svitavy (celým názvem \"Gymnázium, obchodní akademie, vyšší odborná škola a jazyková škola s právem státní jazykové zkoušky Svitavy\") je střední škola ve Svitavách. Ve školním roce 2009/10 školu navštěvovalo 340 studentů, z toho 183 dívek. Ředitelem školy je PaedDr. Milan Báča, zástupcem ředitele je Mgr. Jaroslav Najbert. Počet studentů školy se každoročně pohybuje okolo 360. Zřizovatelem školy je Pardubický kraj.\n\nV současnosti je Gymnázium ve Svitavách střední školou, která zabezpečuje výuku pro žáky:\n\nSoučástí školy je Jazyková škola s právem státní jazykové zkoušky (organizování kurzů cizích jazyků a zkoušek Čeština pro cizince) a školní jídelna. V září 2018 byla pod gymnázium připojena i místní Obchodní akademie.\n\n"}
{"id": "388516", "url": "https://cs.wikipedia.org/wiki?curid=388516", "title": "Doubí (Karlovy Vary)", "text": "Doubí (Karlovy Vary)\n\nDoubí (něm. \"Aich\") je část města Karlovy Vary, která se nachází 6 kilometrů jihozápadním směrem od jeho centra.\n\nV letech 1850–1930 byla samostatnou obcí, od roku 1939 pod správou Karlových Varů. V letech 1950–1974 opět samostatná obec, od roku 1974 zpět pod správou Karlových Varů.\nDominantou městské části Karlových Varů je zámeček Doubí, která je kulturní památkou a je nepřehlédnutelným dokladem bohaté historie obce od 14. století. Pseudorenesanční zámek s bývalou neogotickou kaplí, stojící v místech původního hradu, byl po mnoha peripetiích majitelů, správců, uživatelů zachráněn a nákladně rekonstruován soukromou firmou. Veřejnosti byl celý areál otevřen v červnu 2002 jako stylový zámecký restaurant, vinárna, celoroční prodejní výstava, pro firmu pak jako sídlo vrcholného managementu.\n\nZámek je současně jediná dochovaná památka bohatého doubského života v 19. století. V obci již zanikly jiné doklady té doby jako cihelna, mlýn, pila, ovčín, továrna na kameninu (1806–1830), porcelánka (1850–1945), pivovar (1654–1945), povrchový uhelný důl Antonín (1820–1858), pozdější Vilém (od roku 1890),\nvinopalna.\n\nPřelom 20. a 21. století je pro Doubí obdobím rozvoje. Tato část města Karlových Varů dostává výrazný charakter s převažující funkcí bydlení a zázemí cestovního ruchu, doprovázeného s menší občanskou vybaveností, na druhé straně však s bohatou strukturou výrobních služeb. Proti stavu roku 1980 to dokazuje 12 nových ulic a uliček (Horní\nalej, Šípková, Keřová, Myslivecká, Skalní, Souběžná, Svatošská, Šeříková, U ovčárny). V obci pokračuje výstavba nových rodinných domů. Několik panelových domů, které jsou v současné době po rekonstrukcích, již zapadá do současného obrazu Doubí.\n\nV obci byla vybudována první ze tří českých SOS dětských vesniček (další jsou v Chvalčově pod Hostýnem a v Brně-Medlánkách).\n\nV Doubí je budova ředitelství Vodáren a kanalizací, a.s., s několika provozy.\n\nMístní část se nachází většinově v území CHKO Slavkovský les. Vede tudy trasa páteřní cyklostezky číslo 6 propojující Karlovy Vary a Loket, trasa je vedena po březích řeky Ohře malebným údolím Svatošských skal.\n\nDoubí má spojení s Karlovými Vary hromadnou dopravou č. 6 a železnicí Karlovy Vary – Mariánské Lázně (1898).\n\n\n"}
{"id": "388519", "url": "https://cs.wikipedia.org/wiki?curid=388519", "title": "Daniel Day-Lewis", "text": "Daniel Day-Lewis\n\nSir Daniel Day-Lewis (* 29. dubna 1957 Londýn, Spojené království) je britský herec, který roku 1993 získal irské státní občanství.\n\nJedná se o jednoho z nejvybíravějších herců filmového průmyslu. Často setrvává po celou dobu natáčení filmu v roli své postavy a to i mimo natáčecí dny. Za filmy \"Moje levá noha\" (\"My Left Foot\") z roku 1989, \"Až na krev\" (\"There Will Be Blood\") z roku 2007 a \"Lincoln\" z roku 2012 získal Oscary, čímž se stal jediným hercem v historii, který třikrát obdržel Oscara v kategorii Nejlepší mužský herecký výkon v hlavní roli. Dále je čtyřnásobným držitelem ceny BAFTA, třikrát obdržel cenu Screen Actors Guild a dvakrát Zlatý glóbus za nejlepšího herce. V roce 1992 hrál hlavní roli ve filmu \"Poslední Mohykán\".\n\n\n"}
{"id": "388523", "url": "https://cs.wikipedia.org/wiki?curid=388523", "title": "Helicops", "text": "Helicops\n\nHelicops (v německém originále HeliCops – Einsatz über Berlin) je německý televizní seriál režisérů Gabriele Haberling, Andy Bausche a Thomase Jacoba z let 1998 až 2001, původně vysílaný na německé soukromé televizní stanici Sat. 1. Seriál vypráví o zvláštní policejní jednotce Astro-Komando AK1, která v boji s organizovaným zločinem používá vrtulník AK-1 (Eurocopter EC 135). Vlastnímu seriálu předcházel samostatný televizní film stejného názvu, který následovaly 3 série o celkovém počtu 34 epizod.\n\n"}
{"id": "388524", "url": "https://cs.wikipedia.org/wiki?curid=388524", "title": "Norillag", "text": "Norillag\n\nNorillag neboli Norilský nápravně-pracovní tábor ( ) byl jedním z mnoha tzv. gulagů, které vznikly na území Sovětského svazu za Stalinovy vlády. Existoval od 25. června 1935 do 22. srpna 1956 v oblasti Norilsku, který byl centrem tábora, na severu dnešního Krasnojarského kraje.\n\nHlavním úkolem vězňů byla těžba surovin (např. nikl, měď) a s tím související budování zázemí pro důlní a hutnický průmysl, včetně výstavby sídel.\n\n"}
{"id": "388526", "url": "https://cs.wikipedia.org/wiki?curid=388526", "title": "Brisbane International 2009 – muži", "text": "Brisbane International 2009 – muži\n\nTenisový turnaj ATP Brisbane International 2009 se konal ve dnech 4. - 11. ledna v australském Brisbane na kurtech s tvrdým povrchem. Odměny činily 484,750 USD.\n\n\n"}
{"id": "388527", "url": "https://cs.wikipedia.org/wiki?curid=388527", "title": "Vrkoč (rybník)", "text": "Vrkoč (rybník)\n\nVrkoč je druhý největší rybník v soustavě Pohořelických rybníků a jeden z největších v České republice. Nachází se mezi obcí Ivaň a vesnicí Nová Ves jižně od Pohořelic, na katastru Nové Vsi. Rybník byl původně vybudován v 15. století v době velkého rozmachu rybářství a v 19. století zrušen. Obnoven byl po roce 1948. Vodní plocha má rozlohu 156 ha. Leží v nadmořské výšce 173 m.\n\nRybník je napájen je z Mlýnského náhonu Cvrčovice. Náhon odebírá vodu z řeky Jihlavy u jezu v obci Cvrčovice, protéká Pohořelicemi, Novou Vsí a vlévá se zpátky do řeky Jihlavy.\n\n"}
{"id": "388531", "url": "https://cs.wikipedia.org/wiki?curid=388531", "title": "Novoveský rybník", "text": "Novoveský rybník\n\nNovoveský rybník je největší rybník v soustavě pohořelických rybníků a jeden z největších v České republice. Nachází se mezi vesnicemi Vlasatice a Nová Ves jižně od Pohořelic, na katastrálním území Vlasatic. Vodní plocha má rozlohu 174 ha. Leží v nadmořské výšce 178 m.\n\nRybník je napájen je z Miroslavky a Olbramovického potoka.\n\n"}
{"id": "388532", "url": "https://cs.wikipedia.org/wiki?curid=388532", "title": "Céva (botanika)", "text": "Céva (botanika)\n\nCévy (též tracheje nebo vlastní cévy pro odlišení od cévic) jsou v botanice vedle cévic základními vodivými elementy v dřevní části cévních svazků. Jsou poměrně široké rourky a vznikají z řady protáhlých buněk, jejichž příčné přepážky se rozpustí. Cévy jsou tvořeny buňkami již mrtvými, tedy bez protoplastu.\n\nStane se, že některá příčná přepážka se nerozloží a zůstane celistvá. Tím je také omezena maximální možná velikost cév. Největší délky dosahují cévy např. u lián.\n\nCévy vedou transpirační proud z kořene nahoru, tedy vodu a v ní přítomně látky. \n"}
{"id": "388534", "url": "https://cs.wikipedia.org/wiki?curid=388534", "title": "Castries", "text": "Castries\n\nCastries je hlavním městem státu Svatá Lucie. V roce 2001 mělo město 10 643 obyvatel.\nMěsto bylo založeno Francouzi roku 1650 jako Carenage (\"bezpečné kotviště\") a v roce 1756 bylo přejmenováno podle Charlese Eugena Gabriela de la Croix, markýze z Castries, velitele francouzského expedičního oddílu, který se toho roku vydal na Korsiku. Původní osídlení na druhé straně přístavu ve Vigie bylo založeno v roce 1651 a opuštěno po devastujícím hurikánu v roce 1780. Mezi lety 1803 a 1844 se město stalo hlavním britským přístavem, přičemž zde byla vystavěna rozsáhlá opevnění na Morne Fortune, hoře, která se tyčí nad tímto významným přístavem. V roce 1844 dosáhl počet obyvatel Castries 4 000. Koncem století se město stalo nejvýznamnějším překladištěm, jelikož to byl jediný přístav v Karibiku schopný pojmout celé britské loďstvo. Během II. světové války vplula do přístavu německá ponorka a potopila dvě spojenecké lodě. Castries bylo poničeno velkými požáry v letech 1796, 1813 a 19. června 1948, pokaždé bylo přitom znovu přestavěno.\n"}
{"id": "388537", "url": "https://cs.wikipedia.org/wiki?curid=388537", "title": "Jensen Motors", "text": "Jensen Motors\n\nJensen Motors Ltd byla britská automobilka se sídlem ve West Bromwichi v oblasti West Midlands západně od Birminghamu. Založili ji výrobci karoserií bratři Richard a Alan Jensenovi roku 1934 a již v roce 1935 začali stavět i vlastní auta. Firma se proslavila zejména výrobou prvního osobního automobilu s pohonem 4x4 - typu FF.\n\nVe dvacátých letech byla společnost Jensen karosárnou. Vyráběla karoserie pro šasi firem Morris, Singer nebo Wolseley. V roce 1934 získala společnost zakázku na sérii karoserií pro americké šasi Ford V8. V roce 1935 vyrobila společnost první vlastní sportovní vůz - Jensen S-type. Během války se výroba soustředila na užitkové automobily. V roce 1946 se objevil nový sportovní vůz vyráběný malosériově. Větších úspěchu se dočkal model 541 z roku 1955. Toho po sedmi letech nahradil Jensen CV8. Název nesl podle nových motorů Chrysler V8. Jeho laminátová karoserie pocházela od Erica Nealeho. Následníkem typu CV8 byl Jensen Intercereptor. První sériovou karoserii zhotovila podle návrhu společnosti Carozzeria Touring firma Vignale. Intercereptor poháněl motor Chrysler 6.3 V8 o výkonu 224 kW. Tento model byl základem čtyřkolky Jensen FF. Očekávané úspěchy vozu se ale nedostavily. Výroba navíc byla omezena produkcí karoserií pro automobil Volvo P1800. Automobilka a karosárna ukončily činnost v roce 1976. Pokus o oživení společnosti automobilem Jensen S-V8 z let 2001 až 2002 skončil neúspěchem.\n\n"}
{"id": "388538", "url": "https://cs.wikipedia.org/wiki?curid=388538", "title": "Jensen", "text": "Jensen\n\nJensen může být:\n\n\n\n"}
{"id": "388544", "url": "https://cs.wikipedia.org/wiki?curid=388544", "title": "Jensen FF", "text": "Jensen FF\n\nJensen FF byl sportovní automobil kategorie GT s pohonem všech kol (4x4 či 4WD). Vyráběla ho britská automobilka Jensen Motors v letech 1966 až 1971. Konstrukčně vycházel z typu Jensen Intercereptor. Šlo o první neterénní vozidlo vybavené systémem 4WD a ABS. Vzhledem k vysoké ceně bylo celkem vyrobeno pouze 320 kusů.\n\nSpolečnost Jensen Motors spolupracovala na vývoji tohoto vozu již od počátku 60. let s Harrym Fergusonem, spolumajitelem výroby traktorů Massey-Ferguson, který pro ni vyvíjel pohonnou soustavu FF (Ferguson Formula). Tento systém 4x4 byl původně vyvíjen pro závodní automobily. První silniční vůz, který jím byl vybaven, byl Jensen CV-8 FF předvedený v roce 1965 na autosalonu v Londýně.\nJeho přímým následovníkem byl právě Jensen FF, který byl jako vůbec první silniční vozidlo vybaven nejen Fergusonovým systémem FF (4WD), ale i soustavou Dunlop Maxaret, což byl první běžněji používaný systém ABS, a ještě posilovačem řízení. Tak jako u příbuzného vozu Jensen Interceptor tvořily pohonnou jednotku vidlicové osmiválce Chrysler o objemu 6,3, 7,0 a 7,2 litru spojené s převodovkou Chrysler TorqueFlite. Na rozdíl od běžné verze měl typ FF o 10 cm delší kapotu a 2 svislé větrací otvory v předním blatníku.\nNevýhodou verze FF byla vysoká spotřeba okolo 25 litrů na 100 km. Také cena byla o třetinu vyšší. Vůz navíc nemohl být přebudován na levostranné řízení pro export. Pod kapotou totiž nebylo dost místa na přesunutí posilovače řízení. Vzhledem k značně nákladné výrobě se Jensen FF dodával jen na zakázku. Počátkem 70. let pak musela být jeho výroba zastavena.\n\nJensen FF je klasický příklad velkého vozu, který předběhl svou dobu. Použitím pohonu všech kol o mnoho let předběhl slavné Audi quattro.\n\n"}
{"id": "388545", "url": "https://cs.wikipedia.org/wiki?curid=388545", "title": "Panna Cinková", "text": "Panna Cinková\n\nPanna Cinková (1711 Gemer Uhersko - 5. února 1772) byla uherská lidová houslistka romského původu. Cinka Panna (v maďarském jazyce) je považována za legendární romskou primášku.\n\nNarodila se v Gemeru (v současnosti slovenský okres Rimavská Sobota) ve slavné romské muzikantské rodině. Její otec byl hudebník, primáš, jednalo se také o dvorního muzikanta knížete Františka Rákocziho. Jejímu otci a bratru je připisováno autorství romských písní \"Rákocziho žalm\", \"Rákocziho duma\" a jiné.\n\nJejí umělecké jméno pochází z jména Anna (Annamária), které obdržela při evangelickém křtu. Jiné prameny uvádějí že toto jméno nosila proto, neboť do svatby byla panna, další zdroj uvádí, že ji nazývali \"Vászon Panna\". \"Vászon\" v maďarštině znamená plátno, sukno. \"Pannus\" znamená \"purpur\", \"červeň\" a \"radost\". Někteří historici předpokládají, že třetí uvedený význam slova \"Pannus\" by mohl vystihovat to, že svoji přítomností a hudebním projevem rozdávala radostnou náladu a nebo že prostě “Vászon Panna” znamená \"Purpurové plátno\".\n\nJiž od svých deseti let, zpočátku tajně, ve věku, kdy si jiná děvčata ještě hrála s panenkami, zkoušela hrát na otcovy housle. Její prvotní tvorba zachycuje motivy pocházející z přírody, imitovala například štěbetání zpěvných ptáků a šum větru a později se naučila tklivé melodie z oblasti Gemeru. Její talent obdivoval místní šlechtic a zeměpán Lányi, který v nepřítomnosti otce působil jako její mecenáš. Podporoval ji natolik, že jí zařídil studium v Rožňavě u kapelníka J. Nepomuka Palackého.\n\nVe čtrnácti letech (jiné zdroje uvádí, že v devatenácti) se provdala za místního romského kováře - romského hudebníka, violoncelistu Dányiho, který v roce 1725 spolu se svými bratry založil kapelu, která se proslavila po celém Uhersku, Polsku a Rumunsku. Novým primášem této kapely se stala jeho mladičká žena.\n\nNěkteré historické zdroje ji popisují jako krásnou ženu, jiné prameny tvrdí opak. Poznatky týkající se jejího vzhledu se ale shodují v tvrzení, že se oblékala do mužských šatů a vystupovala s fajfkou v ústech. Pro vystoupení své kapely si navrhla kostým z kurucké uniformy a gemerského kroje.\n\nSe svým mužem měli čtyři syny a jednu dceru. Některé zdroje uvádějí, že měla až deset dětí. Její synové později tvořili celou její kapelu. Hrála i na svatbě u Pálffyovců na zámečku v Kráľové pri Senci, ale taky v Balassovském paláci v Bratislavě. Spolu s kapelou rodu Bakošovců si konkurovali v hře u dvora císařovny Marie Terezie.\n\nZe začátku hrála dědečkovy písně jako například písně: \"Třista vdov\", \"Tanec mrtvých\", nebo \"Pieseň prastarých otcov\". Podle Káldyho její nejúspěšnější skladby vznikly kolem roku 1735. Tyto skladby vyšly ve sbírce \"Kuruc Dalok\". Žánrově v této sbírce převažují verbunky z pozdějšího období. Káldy ji dále považuje za průkopnici a jednu ze zakladatelek tvorby kompozic zvané \"halgató\". V tomto žánru vynikla její skladba \"Pomalé uherské\". Složila také píseň \"Vlašťovičko leť\".\n\nSvá největší díla zachytila v souboru s názvem \"Uherská sbírka\" v roce 1730. Obsahuje 64 písní a tanců v maďarštině, 15 písní ve slovenštině, 12 tzv. \"suitských tanců\" a 6 maďarských kuruckých skladeb.\n\nJméno Panny Cinkové můžeme najít i v zahraničních hudebních encyklopediích. Slovenský literát Ján Botto na ni zavzpomínal v pověsti \"Báj Maginhradu\". Také vícero maďarských básníků a skladatelů, jako například Mór Jókai, Zoltán Kodály, a Endre Dózsa ji zobrazili ve svých dílech.\n\nVíceré hudební kodexy uvádějí některé další hudební nástroje, na které hrála. Kromě tradičních nástrojů lze uvést citeru, píšťalu, fleuru, kolovrátek, dudy, fajfarku, zvonce či mulitánku.\n\nZemřela 5. února 1772 ve věku 61 let. Po její smrti její ctitelé, básníci Gerhard a Gvadányi oslavovali její lidské a hudební kvality. Mnohými básníky byla posmrtně označován za romskou Sapfó.\n\n\n"}
{"id": "388551", "url": "https://cs.wikipedia.org/wiki?curid=388551", "title": "Multikulturní lokalita", "text": "Multikulturní lokalita\n\nMultikulturní lokalita (jinak také polykulturní) je v archeologii lokalita, která byla osídlena, vícekrát v průběhu dějin, různými kulturami. Tyto kultury si ji většinou vybraly pro její výhodné přírodní podmínky (blízkost vody, orientace apod.), často bez vědomí o minulém osídlení.\n\nPříkladem takové lokality jsou Těšetice-Kyjovice.\n"}
{"id": "388559", "url": "https://cs.wikipedia.org/wiki?curid=388559", "title": "Naga Productions", "text": "Naga Productions\n\nNaga Productions je brněnské hudební vydavatelství specializující se především na black metal a příbuzné žánry. Bylo založeno v roce 2005 a ročně vydává 1–3 tituly českých i zahraničních umělců.\n\nPřidruženou aktivitou k vydavatelství je maloobchodní distribuce hudebních nosičů převážně black metalového žánru a přidružených subžánrů.\n\n2009\n\n2008\n\n2007\n\n2006\n\n2005\n\n"}
{"id": "388561", "url": "https://cs.wikipedia.org/wiki?curid=388561", "title": "Těšetice-Kyjovice", "text": "Těšetice-Kyjovice\n\nTěšetice-Kyjovice je název archeologické lokality, která se nachází asi devět kilometrů severovýchodně od Znojma. Nachází se na rozhraní katastrálních území obcí Kyjovice a Těšetice. Lokalita se nachází na jižním svahu nad říčkou Únanovkou. Byla objevena v roce 1956 a zkoumaná je od roku 1958. Od roku 1967 zde probíhá pravidelný systematický výzkum lokality.\n\nJedná se multikulturní lokalitu s počátkem osídlení v neolitu. Nejznámějším objevem je rondel lidu s moravskou malovanou keramikou.\n\nBylo zde nalezeno osídlení těchto kultur:\n\n\n"}
{"id": "388562", "url": "https://cs.wikipedia.org/wiki?curid=388562", "title": "Historie čokolády", "text": "Historie čokolády\n\nPočátky historie čokolády najdeme v oblasti Střední Ameriky. Fermentované nápoje vyrobené z čokolády však existovaly již okolo roku 1900 př. n. l. Aztékové věřili, že kakaové boby jsou darem od boha moudrosti, Quetzalcoatla. Boby měly tenkrát takovou hodnotu, že se používaly jako forma platidla. Čokoláda byla původně podávána pouze ve formě nápoje, který byl hořký a obsahoval koření nebo kukuřičnou kaši. Věřilo se, že tento nápoj má afrodiziakální účinky, a že konzumentům dodává sílu. Dnes se tomuto typu nápoje říká čiláda (z anglického „Chilate“) a připravují ho místní obyvatelé z jižního Mexika.\n\nPoté, co čokoláda v 16. století dorazila do Evropy, do ní byl přidána vanilka a cukr. Stala se v celé společnosti velmi oblíbenou, nejprve mezi vládnoucími třídami a později i mezi obyčejnými lidmi. Ve 20. století už byla natolik důležitá, že se stala součástí válečných přídělů vojáků USA.\n\nSlovo \"čokoláda\" nejspíše pocházelo z aztéckého slova xocolātl (znamenajícího \"hořká voda\") a do evropských jazyků se dostalo ze španělštiny.\n\nVe střední Americe, která je domovinou kakaovníku, bylo pěstování, konzumace a kulturní využívání kakaa široce rozšířené. Po opylování si semena kakaovníku nakonec utvoří kolem sebe jakési pouzdro, které je přibližně 50 cm dlouhé a visí přímo z kmene stromu. V tomto pouzdře najdeme 30 až 40 červenohnědých bobů, které jsou uloženy ve sladké lepkavé dužině. Zatímco samotné boby jsou velmi hořké kvůli vysokému obsahu alkaloidů, sladká dužina mohla být to první, co lidé z kakaovníku jedli. Důkazy naznačují, že dužina byla fermentována a následně podávána jako alkoholický nápoj již v roce 1400 př.n.l.\n\nPřestože se odborníci nemohou shodnout na tom, která středoamerická civilizace domestikovala kakaovník jako první, pití nápoje z fermentovaných kakaových bobů pravděpodobně pochází ze Severní Ameriky (z Mexika). Vědci potvrdili jeho přítomnost v nádobách po celém světě díky průzkumu „chemických stop“, které lze zachytit i v malých vzorcích dochovaného obsahu. Keramické nádoby se zbytky čokoládových nápojů se našly v archeologických lokalitách, které pocházejí až z doby 1900 – 900 př.n.l. Jedna z takových nádob byla nalezena například v archeologické lokalitě Olmek v oblasti Veracruz v Mexiku, na pobřeží Mexického zálivu. Podle zdejšího nálezu pochází příprava čokolády až z doby předolmécké, tedy okolo roku 1750 př.n.l. Na pobřeží Tichého oceánu, v archeologických lokalitách Chiapas v Mexiku a Mokayanan byly nalezeny ještě starší důkazy kakaových nápojů pocházející až z roku 1900 př.n.l.\n\nPrvní důkazy domestikace kakaovníku najdeme u Olmécké kultury v jejich předklasickém období. Olmékové jej používali při náboženských rituálech nebo v léčitelství, žádné recepty pro osobní spotřebu však neexistovaly. Nemáme žádné informace o tom, jak byl tento nápoj připravován.\n\nPopis kakaového nápoje za sebou ale zanechali Májové a jejich písemnosti potvrzují jeho spojitost s bohem. Drážďanský kodex upřesňuje, že se jednalo o pokrm boha deště, Kona, podle Madridského kodexu prolévají bohové svou krev nad kakaovými boby v rámci produkce kakaa. Konzumace čokoládového nápoje je zdokumentována také na vázách z pre-hispánského období. Májové ochucovali svou čokoládu tak, že smíchali pastu z pražených kakaových bobů s vodou, chilli papričkami a kukuřičnou moukou a výslednou směs přelívali mezi nádobami, dokud nebyla hladina pokryta hustou pěnou.\n\nDo roku 1400 ovládala Aztécká říše značnou část střední Ameriky. Nebyli sami schopni kakao pěstovat, a proto ho museli dovážet. Veškeré oblasti, které Aztékové ovládali a kde se pěstovalo kakao, musely kakaové boby odevzdávat jako daň, nebo jak tomu říkali sami Aztékové, „dar“. Kakaové boby se staly formou platidla. Od španělských dobyvatelů se dochovaly záznamy o hodnotě kakaových bobů. Mimo jiné si poznamenali, že za 100 kakaových bobů si člověk mohl koupit celou kánoi sladké vody nebo krůtu. Aztékové spojovali kakao s bohem Quetzacoatlem, o kterém věřili, že byl ostatními bohy zatracen, protože se s lidmi podělil o tajemství čokolády. Na rozdíl od Májů v Yucatánu pili Aztékové čokoládu studenou. Pro její pití existovalo mnoho různých důvodů, používalo se jako afrodiziakum, jako pohoštění pro muže po hostině a patřila také mezi dávky pro aztécké vojáky.\n\nLid Pueblo, který žil v oblasti jihozápadu dnešních Spojených států, dovážel kakao od obyvatel střední Ameriky z jižního Mexika nebo z centrální Ameriky již v letech 900 – 1400. Nápoj z kakaa vyrobený byl ve společnosti běžný a pily jej všechny společenské vrstvy.\n\nAž do 16. století byl kakaovník pro Evropany zcela neznámý.\n\nKryštof Kolumbus se s kakaovými boby poprvé setkal na své čtvrté výpravě do Ameriky, 15. srpna 1502, když se spolu se svou posádkou zmocnil kánoe, která kromě dalšího obchodovatelného zboží obsahovala také kakaové boby. Jeho syn Ferdinand zmínil, že místní obyvatelé si bobů velice cenili, a nazýval je mandlemi, „protože když je spolu s dalším zbožím přinesli na palubu lodi, všiml jsem se, že kdykoliv nějaká mandle upadla, všichni se zastavili, aby ji zvedli, jako by jim upadlo oko.“ Ale přestože s sebou Kolumbus přivezl kakaové boby do Španělska, nemělo to žádný vliv, dokud španělští mniši nepředstavili čokoládu u španělského dvora.\n\nŠpanělský dobyvatel Hernán Cortés je možná prvním Evropanem, který se setkal s čokoládou. Bylo to u dvora císaře Moctezumy v roce 1519. Bernal Díaz, který Cortése při dobývání Mexika doprovázel, v roce 1568 popsal událost, jíž byl svědkem:\n\nČas od času Moctezumovi servírovali v šálcích z čirého zlata určitý nápoj vyrobený z kakaových bobů. Říkalo se, že dává mužům moc nad ženami, ale to jsem nikdy neviděl. Viděl jsem, že mu přinesli více než padesát velkých džbánů kakaa s pěnou, on část vypil, ženy ho obsluhovaly s obrovskou vážností.\n\nJosé de Acosta, španělský jezuitský misionář, který žil koncem 16. století v Peru a pak v Mexiku, popisoval používání kakaa obecněji:\n\nTěm, kdož na něj nebyli zvyklí, zdál se tento nápoj odporný, na povrchu měl jakýsi kal nebo pěnu velmi nepříjemné chuti. Ale přesto byl tento nápoj mezi indiány velmi ceněn, hostili jím význačné osobnosti, které zemí cestovaly. Španělé, muži i ženy, kteří už se v zemi zabydleli, jsou této čokoládě nenasytní. Říkají, že se vyrábí mnoho různých druhů, některé jsou horké, jiné studené, ostatní vlažné, a přimíchávají do nich velké množství toho „chilli“; přesně tak, vyrábějí z něj pastu, která je údajně výborná na žaludek a proti kataru.“\n\nKdyž si v roce 1615 vzala španělská infantka Anna Rakouská Ludvíka XIII. a rychle najde zalíbení v horké čokoládě na francouzském dvoře.\n\nZvýšené nadšení pro čokoládu se projevilo např. tím, že Marie Terezie darovala Ludvíku XIV. čokoládu jak zásnubní dar.\n\nPosedlost čokoládou, která nyní byla dostupná i jako cukrovinka, se z Paříže rozšířila po celé Francii. Na francouzských dvorech vzkvétala pověst čokolády jako afrodisiaka.\n\nV 18. století se v Anglii začíná čokoláda míchat s mlékem místo vody.\n\n1780: 1. stroj na výrobu čokolády v Barceloně\n\n1825: Vynález odtučňování kakaa Van Houtenem z Holandska\n\n1828: Van Houten registruje patent na první formu na čokoládový prášek.\n\n1904: Poulain začíná vyrábět slavnou oranžovou krabičku na čokoládu\n\n1914: Ve Francii startuje čokoláda s banánovou moučkou Banania, která zahřívá francouzské vojenské jednotky v zákopech za první světové války\n\n1961: Francie po Spojených státech začíná vyrábět Nestlé's Nesquick prášek s příchutí skořice, který je dnes světově nejprodávanější čokoládou k pití, naše dnešní Granko.\n\nKonec 20. století: jako módní hit se vrací stará horká čokoláda, připravuje se z roztavené čokoládové polevy.\n\nHistorie čokoládových tabulek začíná mnohem později než čokoládových nápojů.\n\n1674: Londýnský obchod Káva Mill a Tobasco Roll nabízí poprvé původní španělskou čokoládu, která se dá kousat.\n\n1830: vývoj technologie hnětení vynalezený v Lausanne ve Švýcarsku. Charles-Amédéem Kohlerem poprvé mísí čokoládu s lískovými ořechy.\n\n1847: Hnětení čokolády poprvé v Anglii dává zrodit hořké čokoládě\n\n1875: Díky vynálezu kondenzovaného mléka Henrim Nestlé, Švýcar Daniel Peter objevil recept pro mléčnou čokoládu\n\n1879: Švýcar Rudolf Lindt objevil čokoládovou polevu a recept na tmavou čokoládu\n\nKonec 19. století: Menier prodává miliony malých tmavých čokoládových tyčinek vložených do kusu pečiva\n\n1984: Francouzský výrobce čokolády Raymond Bonnat z Voiron (Isere) vytvořil první čokoládovou kolekci značky \n\nKonec 20. století: trend, který směřuje k původní a autentické chuti, čímž se dá vysvětlit objevení se kakaa jako vinné révy pro výrobu vína\n\n"}
{"id": "388563", "url": "https://cs.wikipedia.org/wiki?curid=388563", "title": "Brisbane International 2009 – ženy", "text": "Brisbane International 2009 – ženy\n\nTenisový turnaj WTA Brisbane International 2009 se konal ve dnech 4. – 10. ledna v australském Brisbane na kurtech s tvrdým povrchem. Odměny činily 220,000 USD.\n\n\n"}
{"id": "388567", "url": "https://cs.wikipedia.org/wiki?curid=388567", "title": "Malorážka", "text": "Malorážka\n\nMalorážka je dlouhá palná zbraň s drážkovaným vývrtem hlavně, komorovaná pro náboj 5,6mm s okrajovým zápalem (.22LR). (\"Dlouhá - znamená, že se jedná o zbraň, jejíž délka hlavně přesahuje 300mm nebo jejíž celková délka je větší než 600mm - zákon o zbraních a střelivu 119/2002 Sb\"). K vlastnictví jednoranné či opakovací malorážky je potřeba zbrojní průkaz a zbraň je nutno registrovat na příslušném útvaru policie (zbraň kategorie C). Pro koupi malorážky v samonabíjecím provedení si je navíc nutno předem vyžádat nákupní povolení (zbraň kategorie B).\n\nMalorážka se používá především ke sportovní střelbě, ale je využívána i při výkonu myslivosti (především pro odstřel škodné).\n\nLibovolná malorážka (LM) - jakákoliv puška ráže 5,6 mm (.22 LR). Hmotnost zbraně nesmí přesáhnout 8 kg.\nStřílí se dvě soutěže:\nStřílí se na vzdálenost 50 metrů. Střílí ji muži a junioři.\n\nSportovní malorážka (SM) - jakákoliv puška ráže 5,6 mm (.22 LR). Hmotnost zbraně nesmí přesáhnout 6,5 kg.\nStřílí se dvě soutěže:\nStřílí se na vzdálenost 50 metrů. Tyto disciplíny jsou určeny pro ženy a juniorky.\n\nBěžící terč (BT) – střílí se na 50 metrů malorážkou, která smí být vybavena střeleckým dalekohledem (puškohledem). Terč, který se pohybuje střídavě doprava a doleva po známé dráze, je zakomponován do figury běžícího kance.\nStřílí se:\nŽenské kategorie střílí závod 20 + 20 ran a 20 + 20 ran mix.\n\nOdstřelovačské disciplíny (pouze národní disciplíny)\nStřílí se:\n\nMalorážky se používají také ve sportovní disciplíně biatlon, kde je střelba na 50 metrů kombinována s během na lyžích.\n\nMezi výrobce patří např. renomované firmy Anschütz, Haenel, Walther, FWB, Česká zbrojovka Uherský Brod, Sauer a další.\n\n"}
{"id": "388569", "url": "https://cs.wikipedia.org/wiki?curid=388569", "title": "Rock the Night", "text": "Rock the Night\n\nRock the Night je singl švédské hard rockové skupiny Europe. Napsal ho zpěvák Joey Tempest v roce 1984, a fanoušci ji poprvé mohli uslyšet během turné k albu Wings of Tomorrow tentýž rok.\n\nVydaný byl dvakrát: v roce 1985 jako singl ze soundtracku k švédskému filmu \"On the Loose\", a v roce 1986 jako druhý singl z The Final Countdown.\n\nVideo k verzi z roku 1986 bylo natočeno v Hard Rock Café ve Stockholmu. Toto video představilo veřejnosti nového kytaristu Kee Marcela, náhradu Johna Noruma, který skupinu několik týdnu před tím opustil.\n\nPíseň se vyskytuje na evropské verzi hry Guitar Hero: On Tour.\n\n\nKlip\n"}
{"id": "388571", "url": "https://cs.wikipedia.org/wiki?curid=388571", "title": "Sbor nápravné výchovy", "text": "Sbor nápravné výchovy\n\nSbor nápravné výchovy byla bezpečnostní složka, která vznika v resortu ministerstva vnitra ČSSR 15. 7. 1965. Od 1. 1. 1969 v rámci dělení kompetencí ve federativně uspořádaném státě přešel Sbor nápravné výchovy do resortu ministerstva spravedlnosti ČSR. Zajišťovala v Československé republice úkoly, které dnes zastává Vězeňská služba České republiky.\n\nMezi nejdůležitější úkoly Sboru nápravné výchovy patřil dohled a dozor v tehdejších ústavech nápravné výchovy (ÚNV), později nápravně výchovných ústavech (NVÚ), tedy v zařízení, kde byli umístěni odsouzení k výkonu trestu odnětí svobody (VTOS). (Na rozdíl od současnosti označení „věznice“ tehdy znamenalo výhradně „vazební věznice“.) Příslušníci se dělili na referenty režimu (v prostorech vězení) a strážné (v okolí vězení, na strážních věžích atd.) a ostrahu. Dále zde pracovali vychovatelé; ti zabezpečovali výchovu vězňů, udělování trestů a pochval, prošetřovali stížnosti vězňů, doručovali jim zcenzurovaný tisk atd. Dalšími zaměstnanci byli např. pedagogové. \n\nNa vyšších postech stáli náčelníci oddělení, na nejvyšším pak náčelník ústavu. \nSbor nápravné výchovy ČSR byl podřízen Ministerstvu spravedlnosti ČSR, na Slovensku MS SSR. Bezpečnostní složka byla nepřímo řízena Ministerstvem vnitra ČSR. Služební stejnokroje příslušníků byly téměř stejné jako stejnokroje příslušníků Veřejné bezpečnosti kromě čepice, která až do roku 1988 neměla červený pruh, a barva výložek byla mírně do fialova. Rozpoznat, zda se jedná o příslušníka SNV, nebo SNB uměl pouze příslušník, voják, nebo odsouzený.\n\nPočátky problematiky vzdělávání příslušníků vězeňství se překrývají se vzděláváním příslušníků ministerstva vnitra, do jehož působnosti vězeňství patřilo. Nejstarší materiály vydávající svědectví o přípravě příslušníků vězeňství, které se podařilo objevit v archívu Institutu vzdělávání ve Stráži pod Ralskem, jsou z roku 1960. V roce 1960 se pracovníci vězeňství připravovali pro práci ve vězeňských zařízeních ve vzdělávacím středisku Ministerstva vnitra v Janu pod Skalou. Z dostupných archiválií lze odvodit, že tato škola byla organizována systémem jednotlivě specializovaných kateder. V této instituci absolvovali její studenti tříměsíční základní kurz (s označením NZ – nápravné zařízení). Podle třídního výkazu skládali závěrečné zkoušky z pěti předmětů: právo, politické vzdělávání, tělesná příprava (sebeobrana), nápravná výchova, bojová příprava (střelby apod.).\n"}
{"id": "388578", "url": "https://cs.wikipedia.org/wiki?curid=388578", "title": "Josef Jan Šarapatka", "text": "Josef Jan Šarapatka\n\nJosef Jan Šarapatka, psán \"Josephus Scharapatka\" nebo \"Josephus Leonardus Schaarapatka\" (1731 Žamberk – 17. ledna 1795 Žamberk) byl hudební skladatel a varhaník v kostele kostele svatého Václava v Žamberku.\n\nNarodil se v Žamberku. Byl učitelem hudby a varhaníkem, který účinkoval v hudebním souboru vedeném tehdejším purkmistrem Janem Ferdinandem Mazurou. Společně s Mazurou hrával téměř denně na kůru žambereckého kostela, ale i při různých příležitostech na zámku v Žamberku nebo při vystoupení ochotnických divadelníků. Byl obdivovatelem a interpretem francouzských a rakouských romantiků, obzvláště Františ­ka Xavera Brixiho.\n\nDochovalo se 35 skladeb v Žamberku a 3 skladby v Ústí nad Orlicí. Jsou psány převážně na české texty. Nejzávažnější je jeho \"Litanie o umučení Páně.\"\n\n"}
{"id": "388579", "url": "https://cs.wikipedia.org/wiki?curid=388579", "title": "Štítov (Blovice)", "text": "Štítov (Blovice)\n\nVes Štítov (německy \"Stittau\") leží asi 3 km severovýchodně od Blovic, k nimž správně náleží. V roce 2011 zde trvale žilo 102 obyvatel.\n\nPrvní písemná zmínka o vesnici pochází z roku 1545.\n\nNa návsi se nachází kaple Panny Marie z roku 1933. Poštovní směrovací číslo je 33601. V obci působí již dlouhá desetiletí Sbor dobrovolných hasičů.\n\n"}
{"id": "388580", "url": "https://cs.wikipedia.org/wiki?curid=388580", "title": "On an Island", "text": "On an Island\n\nOn an Island je třetí sólové album britského kytaristy a zpěváka Davida Gilmoura, který je známý především jako člen skupiny Pink Floyd. Album, které vyšlo na Gilmourovy 60. narozeniny v březnu 2006, se v britském žebříčku prodejnosti hudebních alb dostalo až na první místo. Komerčně se tak jedná o nejúspěšnější Gilmourovu sólovou desku (přes 1,5 milionu kopií prodaných celosvětově a např. v Kanadě platinová deska).\n\nAlbum \"On an Island\", které bylo vydáno 22 let po předchozí Gilmourově sólové desce \"About Face\", bylo z větší části nahráno ve studiu \"Astoria\", hudebníkově soukromém hausbótu poblíž Londýna. Gilmour si na nahrávání své poslední studiové desky pozval mnoho dalších muzikantů, např. klávesistu Pink Floyd Ricka Wrighta, kytaristu Roxy Music Phila Manzaneru či hudebníky Davida Crosbyho a Grahama Nashe. Za zmínku stojí také účast Boba Kloseho, člena Pink Floyd v jejich nejranějším období v letech 1964 a 1965.\n\nPrvní skladba „Castellorizon“, která je zcela instrumentální, je inspirována nocí strávenou na řeckém ostrově Kastelorizo. „Castellorizon“ byla také nominována na cenu Grammy za nejlepší rockovou instrumentální skladbu.\n\nPísně „On an Island“ a „Smile“ byly vydány jako singly. V instrumentální skladbě „Red Sky at Night“ hraje Gilmour sám na saxofon, což je jeho veřejná premiéra hry na tento nástroj.\n\nK propagaci alba se od března do května 2006 konalo turné On an Island Tour. Několik dalších koncertů bylo odehráno i v červenci a srpnu téhož roku. Z koncertů v londýnské Royal Albert Hall byl vydán videozáznam s názvem \"Remember That Night\". Na zcela poslední koncert v gdaňských loděnicích byl pozván i symfonický orchestr a záznam této akce vyšel jako živé CD s bonusovým DVD pod názvem \"Live in Gdańsk\".\n\nV listopadu 2006 vyšlo \"On an Island\" s bonusovým DVD. Na něm se nachází živé videozáznamy několika skladeb nahrané na různých místech.\n\n\"Nahráno ve studiích AOL v New Yorku v dubnu 2006.\"\n\n\"Nahráno v Abbey Road Studios v Londýně v srpnu 2006.\"\n\n\"Nahráno v Royal Albert Hall v Londýně v květnu 2006 (viz Remember That Night).\"\n\n\n"}
{"id": "388585", "url": "https://cs.wikipedia.org/wiki?curid=388585", "title": "Radim Cvrček", "text": "Radim Cvrček\n\nRadim Cvrček (30. listopadu 1931 Zvírotice u Sedlčan - 29. dubna 2004 ve Zlíně) byl český režisér, scenárista a herec. Jednalo se o významného filmového tvůrce, který podstatnou část svého života pracoval ve zlínském filmovém studiu.\n\nDebutoval filmem \"Táňa a dva pistolníci\" (1967), který byl oceněn na filmových přehlídkách ve Zlíně, Moskva a Cannes. Známá je jeho tvorba pro děti - např. \"Žirafa v okně\" (1968), \"Dospěláci můžou všechno\" (1969) či \"Nekonečná - nevystupovat\" (1978). Velký mogul 1979. Třetí skoba pro kocoura , Za humny je drak a další.\n\nV sedmdesátých letech se zabýval tvorbou televizních seriálů - \"Bola raz jedna záhrada\" (1973-1974), \"Léto s Katkou\" (1975) a \"Spadla z oblakov\" (1977-1978).\n\n"}
{"id": "388587", "url": "https://cs.wikipedia.org/wiki?curid=388587", "title": "EFT", "text": "EFT\n\nEFT nebo eft může znamenat:\n\n"}
{"id": "388589", "url": "https://cs.wikipedia.org/wiki?curid=388589", "title": "San Silvestro in Capite", "text": "San Silvestro in Capite\n\nKostel San Silvestro in Capite je římská bazilika na Piazza San Silvestro, mezi Martovým polem a Kvirinálem, v rione Colonna. Jde o kardinálský titulární kostel.\nKostel byl založen okolo roku 760 papežem Pavlem I. Je třeba jej nezaměňovat s kostelem sv. Martina ai Monti, který má také dedikaci sv. Silvestrovi. Papež Pavel I. také roku 761 svolal biskupský synod, na němž přenesl do Říma a tohoto kostela těla sv. Silvestra a sv. papeže a mučedníka Štěpána. U kostela vznikl v době ikonoklastické krize klášter řeckých mnichů, kteří si s sebou přinesli obraz Krista, který dal podle legendy edesskému králi Abgarovi (obraz edesský) a současně i relikvii hlavy sv. Jana Křtitele. Řecké baziliány však vystřídali benediktinští mniši, kteří zůstali v klášteře až do sklonku 13. století (1285). Na žádost Geronima kard. Pellestriny papež Honorius IV. (1285–1287) povolil, aby se v klášteře mohly usídlit žákyně bl. Margarity Colonny, které dostaly řeholi sv. Kláry. Ty si s sebou přinesly i tělo své zakladatelky.\nKardinálský titul byl zřízen papežem Lvem X. 6. července 1517, když se výrazně zvýšil počet členů kardinálského sboru. Titul byl označován jako \"San Silvestro in Campo Martio\", \"San Silvestro inter duos hortos\" nebo \"San Silvestro in Cata Pauli\".\n\nPráce na obnově kostela započaly roku 1596 za pontifikátu papeže Klimenta VIII., kdy byl kostel již ve velmi špatném stavu, pravděpodobně za účasti Carla Maderna. Po svém jmenování kardinálem se na jejím provedení a financování aktivně podílel olomoucký biskup František Dietrichstein, který byl titulářem baziliky. Ten také obnovený kostel 13. května 1601 posvětil. V kostele se nacházejí jeho erby, roku 1610 v něm byl pohřben jeho synovec Jan Adam z Dietrichsteina a zachoval se jeho náhrobek.\nRoku 1690 byl kostel přestavěn v barokním slohu architektem Giovanni Antoniem de Rossim a byl vyzdoben cyklem fresek, jejichž autorem jsou Giacinto Brandi a Ludovico Gimignani.\nDnes je kostel v držení komunity irských palotinů.\n\n\n"}
{"id": "388592", "url": "https://cs.wikipedia.org/wiki?curid=388592", "title": "Graham Nash", "text": "Graham Nash\n\nGraham William Nash (* 2. února 1942 Blackpool, Anglie) je britský zpěvák, kytarista a skladatel. V roce 1962 spoluzaložil skupinu The Hollies, která se stala jednou z nejúspěšnějších skupin té doby a ve které působil jako kytarista a vokalista. Z kapely odešel kvůli tvůrčím neshodám v roce 1968. Ještě téhož roku se na návštěvě USA seznámil s Davidem Crosbym a Stephenem Stillsem, se kterými brzy nato založil skupinu Crosby, Stills and Nash (o rok později přišel do kapely Neil Young, čímž definitivně vznikla superskupina Crosby, Stills, Nash & Young), ve které působí s přestávkami až do současnosti. Rovněž vydal několik sólových alb.\n\nV roce 2005 spolupracoval s norskou skupinou A-ha, o rok později zpíval společně s Davidem Crosbym vokály na titulní skladbě alba \"On an Island\" Davida Gilmoura. Spolupráci s Gilmourem si duo zopakovalo i na jeho dalším albu \"Rattle That Lock\" (2015).\n\nNashovým velkým koníčkem je fotografování a sbírání fotografií.\n\n\n"}
{"id": "388600", "url": "https://cs.wikipedia.org/wiki?curid=388600", "title": "La Guaira", "text": "La Guaira\n\nLa Guaira bývá považována za vstupní bránu do Venezuely, už jen proto, že se zde nachází jeden z nejvýznamnějších přístavů země. Leží na severu státu ve vzdálenosti 30 km od Caracasu a je hlavním městem státu Vargas.\n\nMěsto, které tvoří souměstí spolu s městem Maiquetía, se nachází na severu země na břehu Karibského moře, na úpatí hory El Ávila v Pobřežním pohoří (Cordillera de la Costa) v místě, kde hory dosahují blízko k moři a kde se obyvatelstvo rozkládá horizontálně po celém úzkém pobřežním pásu a části hor. Proto není město až zase tolik zalidněné i přes svůj politický, ekonomický i kulturní význam. Moře v této oblasti je drsné a bez pláží vhodných ke koupání, ačkoliv se jedná o důležitou oblast rybolovu.\n\nOd Caracasu ho dělí pouze 30 kilometrů a od hlavního letiště v zemi (Aeropuerto Internacional Simón Bolívar) méně než 5 kilometrů. Klima je suché tropické s roční průměrnou teplotou 28 °C a ročními srážkami nedosahujícími 200 mm, přestože město zasáhly povodně z přívalových dešťů na konci roku 1999, které ho částečně zaplavily. Nadmořská výška La Guairy je 4 m n. m.\n\nPrvními lidmi, kteří zanechali svou stopu na centrálním pobřeží Venezuely, byli domorodí Araucaové. Nicméně 500 let před příchodem Kryštofa Kolumba byli vyhnáni na různá místa Kariby usídlenými na pobřeží.\n\nVargas se poté přetvořil na velký stát Tarma, „rozkládající se mezi Puerto Maya a údolími Tuy“, obydlený nezávislými indiány hovořícími jazykem Kariba. Domorodý mestic Francisco Fajardo přišel v roce 1555 a založil „Růžencové město“. Zločiny spáchané na domorodcích Španěly, kteří ho doprovázeli, znemožnily klidné dobytí. Následně domorodá rada, která zasedla v Uveros de Macuto a zorganizovaná Guaicamacutem rozhodla o vyhnání Fajarda z obsazeného území, přičemž předvedla primitivní postupy demokracie.\n\nMěsto dříve známé jako domorodá Huaira bylo oficiálně založeno v roce 1589 Diegem de Osorio pod jménem San Pedro de La Guaira. Jeho přímořský význam byl znatelný už od počátku, když se město stalo nejvýznamnějším námořním střediskem země. Zde byla založena Compañía Guipuzcoana, jejíž sídlo se dodnes dochovalo v původní podobě, přežilo zemětřesení (např. v roce 1810) stejně jako povodně roku 1999.\n\nV tomto městě se narodili významní státníci venezuelské nezávislosti jako José María España a Manuel Gual, dva prezidenti republiky Carlos Soublette a José María Vargas a navíc ještě venezuelsko-curasajský hrdina Manuel Piar, který zde strávil podstatnou část svého života.\n"}
{"id": "388604", "url": "https://cs.wikipedia.org/wiki?curid=388604", "title": "Slavomil Vencl", "text": "Slavomil Vencl\n\nSlavomil Vencl (18. října 1936, Dlouhá Třebová – 23. června 2019) byl český archeolog, pedagog, sběratel umění, redaktor.\n\n\nJeho původní specializací byl neolit a eneolit, především kamenná industrie těchto období, posléze však se věnoval období paleolitu a mezolitu. Zvláštní pozornost věnuje tzv. „archeologii nenalézaného“ a především metodologii archeologie. Byl úspěšným řešitelem řady vědeckých projektů Grantové agentury České republiky.\n\nByl redaktorem odborných periodik Výzkumy v Čechách (1968–1970) a Archeologické rozhledy (1973–1985). Od roku 1998 byl řádným členem Učené společnosti České republiky. Jeho manželkou byla archeoložka Natalie Venclová.\n\n\n\n"}
{"id": "388607", "url": "https://cs.wikipedia.org/wiki?curid=388607", "title": "Zámecký pivovar Chyše", "text": "Zámecký pivovar Chyše\n\nZámecký pivovar Chyše\n\nOd roku 2006 se v obci Chyše, na předělu tří krajů – Karlovarského, Středočeského a Ústeckého, 35 km od lázeňského města Karlovy Vary začalo opět vařit pivo. Panský pivovar, který byl vystavěn v letech 1839–1841, a jenž byl v 70. a 80. letech 20. století již jen ruinou, zrekonstruovala rodina Lažanských, jejichž předci vlastnili zámek od roku 1766, do stylového objektu, kde nechybí restaurace a pivnice. V Chyši byl první pivovar založen už v roce 1580. \n\nV pivovaru se vaří tři základní druhy piva pod společnou značkou „Prokop“, a to světlá jedenáctka, polotmavá dvanáctka a tmavá dvanáctka. Další sortiment tvoří speciály – v roce 2008 to byl vánoční 22° tmavý speciál, každoročně pak na Velikonoce, Máje i Václava se vaří další „lahůdky“. Všechna piva jsou nepasterizovaná, vyrobena ze žateckého chmele, především pak z odrůdy žatecký poloraný červeňák.\n\nV roce 2016 byl pivovar vyhlášen nejoblíbenějším minipivovarem v České republice.\n\nVeškeré pivní tácky pivovaru Chyše\n\n"}
{"id": "388608", "url": "https://cs.wikipedia.org/wiki?curid=388608", "title": "Hopman Cup 2009", "text": "Hopman Cup 2009\n\nHopman Cup 2009 byl 21. ročníkem Hopman Cupu, turnaje smíšených družstev v tenisu. Účastnilo se ho 8 týmů Světové skupiny včetně vítěze asijské kvalifikace.\n\nTurnaj se konal od 3. do 9. ledna 2009 v australském Perthu.\n\nObhájcem z roku 2008 bylo družstvo Spojených států amerických.\n\n\nOficiální web\n"}
{"id": "388611", "url": "https://cs.wikipedia.org/wiki?curid=388611", "title": "Prokop (pivo)", "text": "Prokop (pivo)\n\nProkop je značka piv, která vyrábí Zámecký pivovar Chyše, nazvaná podle zakladatelů rodu Lažanských, kteří od roku 1766 vlastnili zámek Chyše na Karlovarsku. Řada Prokop zahrnuje celkem tři základní piva – 11° světlé, 12° polotmavé a 12° tmavé. Příležitostně se vaří též vysokostupňové speciály. Malý pivovar s výstavem několik tisíc hektolitrů ročně, který si zakládá na kvalitních surovinách včetně žateckého chmele.\n\n\nDalší sortiment tvoří speciály – v roce 2008 to byl vánoční tmavý speciál 22°, každoročně pak na Velikonoce, máje i Václava se vaří další „lahůdky“. Všechna piva jsou nepasterizovaná, vyrobená ze žateckého chmele, především pak z odrůdy žatecký poloraný červeňák.\n\n"}
{"id": "388613", "url": "https://cs.wikipedia.org/wiki?curid=388613", "title": "Herodes Veliký", "text": "Herodes Veliký\n\nHerodes Veliký ( הורדוס, Hordus; řecky: ἡρῴdης, Héródés), známý také jako Herodes I. Ukrutný (snad 73 př. n. l. – 4 př. n. l.), byl králem Judeje. Je znám především díky tomu, že nechal přestavět Jeruzalémský chrám. Herodes byl schopný vojevůdce a administrátor, spojenec Říma proti Parthům. Jeho krutý způsob vlády se přenesl do biblické tradice, která mu přisuzuje vyvraždění betlémských kojenců.\n\nV roce 40 př. n. l. jej římský senát formálně jmenoval králem Judska. Trvalo však tři roky, než se prosadil jako správce. Králem Judeje byl pravděpodobně v letech 37 - 4 př. n. l. Herodes je v evangelijním podání postavou negativní, byl však jedním z největších panovníků ve Středomoří v té době. Herodes byl Idumejec (jeho otec byl Antipatros) s nabatejskou matkou, svou moc legitimizoval sňatkem s hasmoneovskou princeznou Mariamné, kterou později dal i se syny zabít.\n\nNejvýznamnějším činem Heroda Velikého je přestavba jeruzalémského chrámového areálu. Kromě Jeruzalémského chrámu Herodes přestavěl i královský palác, dále Samaří (které přejmenoval na Sebasté (řecká podoba jména Augustus)), vybudoval přístav Caesarea Maritima, pevnost Masadu a Jeskyni patriarchů a mnoho dalších staveb.\n\nIzraelští archeologové (pod vedením Ehuda Necera) našli pravděpodobně jeho hrobku v květnu 2007 v pouštní pevnosti Herodeon (jižně od Jeruzaléma), kterou Herodes založil kolem roku 23 př. n. l.\n\n\n\n"}
{"id": "388617", "url": "https://cs.wikipedia.org/wiki?curid=388617", "title": "Darkovice", "text": "Darkovice\n\nObec Darkovice (německy \"Gross Darkowitz\", polsky \"Darkowice\") se nachází v okrese Opava v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1250. Je to listina papeže Inocence, která dokládá, že český král Václav I. daroval obec cisterciáckému klášteru na Velehradě.\n\n\n"}
{"id": "388623", "url": "https://cs.wikipedia.org/wiki?curid=388623", "title": "Kelvinova–Helmholtzova nestabilita", "text": "Kelvinova–Helmholtzova nestabilita\n\nKelvinova-Helmholtzova nestabilita je klasický příklad nestabilního chování kapaliny, který se objevuje u pohybujících se vrstev různých tekutin. Spolu s Rayleighovou-Taylorovou nestabilitou patří mezi základní hydrodynamické nestability.\n\nJev byl poprvé popsán v roce 1868, kdy byl zkoumám německým fyzikem Hermannem von Helmholtzem.\n\nMechanizmus je následující: rozhraní mezi dvěma zónami pohybujícími se různou rychlostí se může vlivem náhodné poruchy vychýlit na jednu stranu. V případě podzvukového proudění je tekutina na této straně lokálně urychlena (kvůli rovnici kontinuity), čímž se sníží lokální statický tlak jako důsledek Bernoulliova principu, že součet kinetické, tlakové a potenciální energie je po proudnici konstantní. Lokální snížení statického tlaku dá vznik síle, která dále rozhraní vychyluje stejným směrem, jedná se tedy o problém s kladnou zpětnou vazbou.\n\nTato nestabilita vede k turbulizaci smykových oblastí. Navíc podporuje fraktální charakter turbulence tím, že už vytvořené víry opět obsahují smykové oblasti na rozhraní jádra a obálky, které opět mohou podléhat Kelvinově-Helmholtzově nestabilitě.\n\nTato nestabilita není nestabilní při nadzvukovém proudění, neboť lokální zúžení vede u nadzvukového proudění ke zpomalení rychlosti (a zvýšení hustoty, jelikož zákon zachování hmoty stále platí). Zpomalení rychlosti zvýší statický tlak a síla vrátí rozhraní do co nejrovnější podoby.\n"}
{"id": "388625", "url": "https://cs.wikipedia.org/wiki?curid=388625", "title": "Tesla 200", "text": "Tesla 200\n\nTesla 200 byl československý počítač vyráběný od roku 1969 na základě francouzského počítače Bull Gamma 140 společnosti Bull-Ge. Svým vzhledem a vlastnostmi byl podobný počítači IBM 360. Používal se především ve výpočetních střediscích a vysokých školách.\n\n"}
{"id": "388626", "url": "https://cs.wikipedia.org/wiki?curid=388626", "title": "Herold (pivo)", "text": "Herold (pivo)\n\nPivo Herold je značka produktů z pivovaru Březnice na Příbramsku. Zámecký pivovar, založený zde v roce 1506, pokračuje v produkci bez velkého přerušení až do dnešních dnů. Impozantní barokní stavba, kde je umístěn pivovar a sladovna představuje ojedinělý architektonický skvost. Značka Herold vstoupila na mezinárodní trh v roce 2000, kdy světová kapacita v oboru piva, Michael Jackson zvolil zdejší značku Herold Blond Lager v každoroční soutěži Beer Hunter Pivem měsíce. Tradiční ležák zraje v půl tisíciletí starých sklepech po dobu až 70 dnů, přesně tak, jak požadují tradiční, desítky a stovky let vyzkoušené klasické technologie. Pivovar v devadesátých letech vlastnila americká investiční společnost, na podzim roku 2008 jej prodala skupině českých podnikatelů.\n\n\n"}
{"id": "388627", "url": "https://cs.wikipedia.org/wiki?curid=388627", "title": "Alan Boss", "text": "Alan Boss\n\nAlan P. Boss (* 20. července 1951) je americký astrofyzik, který se zabírá výzkumem exoplanet, vznikem planet a sluneční soustavou. V současnosti pracuje jako člen týmu americké NASA na projektu hledající exoplanety, které by mohly být podobné jako Země a tedy potenciálně pro lidstvo obyvatelné.\n"}
{"id": "388629", "url": "https://cs.wikipedia.org/wiki?curid=388629", "title": "Pivovar Březnice", "text": "Pivovar Březnice\n\nPivovar Herold sídlí ve městě Březnice v okrese Příbram, v hospodářské části tamního zámeckého areálu (ve východním sousedství zámku Březnice, při severním postranním vstupu do zámeckého parku). První dochovaná zmínka o něm pochází již z roku 1506, kdy Václav Zmrzlík ze Svojšína prodal zdejší panství i s pivovarem nejvyššímu písaři království českého Zdenku Malovcovi z Chejnova za čtyři tisíce pět set českých grošů.\n\nJedná se o malý pivovar, jehož větší část produkce je určena na vývoz. Pivo je zde dodnes vyráběno klasickou metodou kvašením v otevřených kádích na spilce a dokvašováno v ležáckých sklepích. V jeho produkci najdeme piva v českých krajích méně obvyklá – například pšeničný ležák. Pivovar patřil dlouhou dobu pod Výzkumný ústav pivovarský a sladařský (VÚPS) se sídlem v Praze. Jednu dobu se v něm vyráběl pivní polotovar umožňující výrobu piva doma.\n\n\n\n\nPro generace Březničanů je takřka neodmyslitelným „doplňkem“ pivovaru hnízdo na komíně, v němž každým rokem vyvádějí mláďata čápi bílí – odtud se pivovaru též přezdívá „Čápovar“. Symbol letícího čápa se také používal na etiketách březnického piva v době kdy pivovar byl součástí podniku Středočeské pivovary n.p., před listopadem 1989 a kdy se ještě nepoužíval obchodní název Herold.\n\n"}
{"id": "388630", "url": "https://cs.wikipedia.org/wiki?curid=388630", "title": "Carnegie Institution for Science", "text": "Carnegie Institution for Science\n\nCarnegie Institution for Science či Carnegie Institution of Washington (zkratka \"CIW\") je soukromá organizace ve Spojených státech amerických založená na podporu vědeckého výzkumu. Organizace byla založena Andrew Carnegiem a z velké části se zaobírá astrobiologií, ale zaobírá se i podporováním genetického výzkumu či archeologií.\n\n"}
{"id": "388632", "url": "https://cs.wikipedia.org/wiki?curid=388632", "title": "Lepařovo gymnázium", "text": "Lepařovo gymnázium\n\nLepařovo gymnázium se nachází v Jičíně. Přídomek „Lepařovo“ si v roce 1932 zvolilo na počest ředitele Františka Lepaře, který se výrazně zasloužil o rozvoj školy. Jedná se o sedmou nejstarší střední školu v českých zemích. Bylo založeno roku 1624 Albrechtem z Valdštejna. Původně sídlilo v jičínské jezuitské koleji, roku 1883 se přestěhovalo do nové budovy . Roku 2007 bylo tradiční osmileté studium nahrazeno šestiletým. Na jičínském gymnáziu působil mimo jiné český obrozenec František Ladislav Rieger, studovali zde například spisovatel Antal Stašek, básník Václav Šolc, historik Martin Kovář či zpěvák Michal Malátný.\n\nV roce 1624 bylo na příkaz Albrechta z Valdštejna založeno jezuitské gymnázium, které působilo v jezuitské koleji na Rynečku. V roce 1777 bylo zrušeno v rámci reforem Marie Terezie a v roce 1807 zásluhou radního Jana Karla Kneise obnoveno. Vyučovalo se v němčině. V roce 1819 se zatím nepovinně začalo vyučovat i v češtině. V roce 1849 se škola transformovala do podoby osmiletého gymnázia, přibylo přírodovědných předmětů. Od roku 1867 se všechny předměty vyučují v češtině. V roce 1932 přijala škola název Lepařovo gymnázium. V roce 1953 se ústav změnil v Jedenáctiletou střední školu. V roce 1968 byla škola opět přejmenována na Gymnázium, ale jméno Františka Lepaře se jí vrátilo až v roce 1991.\n\nNa Lepařově gymnáziu působili či studovali mimo jiné:\n\n\n"}
{"id": "388633", "url": "https://cs.wikipedia.org/wiki?curid=388633", "title": "Jalovec skalní", "text": "Jalovec skalní\n\nJalovec skalní (\"Juniperus scopulorum\") je jehličnatá dřevina z čeledi cypřišovité (\"Cupressaceae\"). Je to nevysoký strom nebo keř s kuželovitou korunou a šupinovitými jehlicemi, podobný jalovci viržinskému. Pochází ze západních oblastí Severní Ameriky a je pěstován v řadě kultivarů jako okrasná dřevina. Mezi populární kultivary náleží např. úzce sloupcovitý, modrošedý kultivar 'Skyrocket'.\n\nJalovec skalní je dvoudomý strom dorůstající výšky do 12 metrů. Některé okrasné kultivary jsou keřovité. Kmen je většinou jednoduchý, koruna kuželovitá nebo zaokrouhlená. Mladé větévky jsou hladké, tenké, lehce hranaté, kůra starších větévek je šupinovitě odlupčivá. Borka na kmeni je hnědá, odlupující se v úzkých pruzích. Jehlice jsou světle až tmavě zelené, často a povrchu modré až modrošedé, celokrajné, šupinovité i jehlicovité. Jehlicovité jehlice jsou 3 až 6 mm dlouhé a na svrchní straně nejsou ojíněné. Šupinovité jehlice jsou vstřícné, 1 až 3 mm dlouhé a téměř se nepřekrývají (max. do 1/5 délky). Na vrcholu jsou tupé až špičaté, na hřbetě kýlnaté až zaoblené a se žlázkou. Jalovčinky zrají 2. rokem a jsou přítomny ve dvou různých velikostech. Zralé jalovčinky jsou tmavě modré, na povrchu silně modrošedě ojíněné, 6 až 9 mm dlouhé, nezralé jsou světle hnědé a rovněž ojíněné. Obsahují většinou 2 (1 až 3) semena.\n\nJalovec skalní se vyskytuje v západní polovině Severní Ameriky od Kanady po Texas, okrajově zasahuje i do severního Mexika. V USA zasahuje na východ po Severní a Jižní Dakotu. Nejsevernější výskyt je v Britské Kolumbii. Roste zejména na skalnatých stanovištích v nadmořských výškách 0 až 2700 metrů. Je relativně běžný, zejména v oblasti Skalistých hor.\n\nNejvětší exemplář, nalezený v Utahu, má výšku 12 metrů, průměr kmene 2 metry a šířku koruny 6 metrů.\nNejstarší exemplář byl nalezen v Novém Mexiku a jeho věk byl podle letokruhů datován na 1888 let.\n\n\"Juniperus scopulorum\" je v rámci rodu \"Juniperus\" řazen do sekce \"Sabina\". V minulosti byl spojován s jalovcem viržinským (\"J. virginiana\").\n\nV roce 2007 byl popsán nový druh, \"Juniperus maritima\". Vyskytuje se v Pugetově zálivu ve státě Washington a v minulosti nebyl od \"J. scopulorum\" odlišován. Mezi další blízce příbuzné druhy náležejí karibské jalovce \"J. barbadensis\", \"J. bermudiana\", \"J. gracilior\", \"J. lucayana\" a \"J. saxicola\" a mexické \"J. blancoi\" a \"J. mucronata\". Jedná se vesměs o vzácné druhy.\n\nNa okrajích areálu se jalovec skalní přirozeně kříží s jalovcem viržinským (\"J. virginiana\") a jalovcem polehlým.\n\nOd habituelně podobného jalovce viržinského se odlišuje zejména šupinovitými jehlicemi, které se téměř nepřekrývají (max. do 1/5 délky), kdežto u jalovce viržinského se překrývají více než z 1/4. Jalovčinky jalovce skalního zrají 2 roky a proto jsou na stromě v jednom okamžiku přítomny plody 2 velikostí.\n\nJalovec skalní je v České republice pěstován jako okrasná dřevina.\nČasto se používají v zahradnictví do živých plotů, nebo jako solitéry. Křížením a výběrem bylo vyšlechtěno mnoho kultivarů jalovců (viz kultivary jalovců ) pro okrasné účely.\n\n\nKultivary 'Skyrocket' a 'Blue Arrow' jsou často nesprávně zaměňovány. Některé kultivary \"J. scopulorum\" jsou nezřídka uváděny jako kultivary \"J. virginiana\", a to i v botanických zahradách.\n\n\n"}
{"id": "388634", "url": "https://cs.wikipedia.org/wiki?curid=388634", "title": "Hirokazu Kanazawa", "text": "Hirokazu Kanazawa\n\nHirokazu Kanazawa (金澤 弘和, * 3. května 1931 – 8. prosince 2019) byl japonský instruktor Šótókan karate.\n\nJe zakladatelem organizace Shotokan Karate-do International Federation (SKIF) – Mezinárodní federace Šótókan Karate-do, (listopad 1978) poté, co opustil Japan Karate Association (JKA) – Japonskou asociaci karate. Kanazawa je jeden z mála mistrů, kteří dosáhli 10. danu, nejvyššího stupně, který může karatista dosáhnout. Kanazawa vyhrál úplně první mistrovství Japonska v kumite v roce 1957. Měl zlomenou ruku a přece bojoval – nechtěl zklamat svoji matku, která jela velkou dálku, aby ho viděla zápasit. Následující rok vyhrál Kanazawa titul v kata i v kumite, kde se dělil o titul mistra Japonska s Takayuki Mikami. Vítězství v kumite předcházel jeden z nejzajímavějších okamžiků v historii turnajů Šótókan karate. Mikami a Kanazawa byli spolužáci i spolubydlící po celou dobu jejich kariéry karatistů, ale celý rok až do tohoto mistrovství spolu nebojovali, protože Mikami odjel vyučovat na 2 roky karate na Filipíny. Když spolu bojovali ve finále, udělali jen několik málo technik – znali se až příliš dobře. Kroužili kolem sebe a čekali na odkrytí toho druhého, ale to se nestalo a zápas byl standardně ukončen. Z tohoto důvodu oba dva instruktoři obdrželi titul mistrů Japonska v karate pro rok 1958.\n\nShotokan karate, který karate přinesl z Okinawy do Japonska. Kanazawa také jako jeden z prvních úspěšně absolvoval tréninkový program JKA instruktorů (předtím než se Kanazawa od JKA odštěpil, aby založil svoji organizaci SKIF). V tomtéž programu souběžně s Kanazawou také graduovali Takayuki Mikami a Eiji Takaura.\n\n\n"}
{"id": "388639", "url": "https://cs.wikipedia.org/wiki?curid=388639", "title": "Miloslav Pojsl", "text": "Miloslav Pojsl\n\nMiloslav Pojsl (8. května 1945, Modrá – 16. února 2016, Olomouc) byl církevní historik, památkář a historik umění, působící na Cyrilometodějské teologické fakultě Univerzity Palackého.\n\nV r. 1969 ukončil studium dějin a archivnictví na Filosofické fakultě Univerzity J. E. Purkyně v Brně. Roku 1971 obhájil disertační práci, složil rigorózní zkoušku a získal doktorát filosofie. V letech 1969–1971 studoval na olomoucké pobočce Cyrilometodějské bohoslovecké fakulty v Litoměřicích a byl formován v arcibiskupském kněžském semináři tamtéž. Studia zde však již nedokončil a rozhodl se zůstat laikem. V letech 1971–1974 působil ve Slováckém muzeu v Uherském Hradišti a v letech 1974–1977 v Lidovém spotřebním družstvu Jednota Olomouc jako plánovač. Od roku 1977 byl odborným pracovníkem a vedoucím oddělení evidence a dokumentace na Okresním středisku státní památkové péče a ochrany přírody v Olomouci. Zde působil až do konce roku 1990, kdy se rozhodl toto povolání opustit a věnovat se plně již jen pedagogické a vědecké činnosti. V říjnu 1990 byl přijat do funkce odborného asistenta na CMBF UP a následně vedoucího katedry církevních dějin a práva. Po reorganizaci a přejmenování fakulty se následně reorganizovala i katedra a stala se z ní Katedra církevních dějin a dějin křesťanského umění a Miloslav Pojsl pak byl až do své smrti jejím vedoucím a budovatelem její rozsáhlé knihovny.\n\nV letech 1989–1993 absolvoval rozšiřující postgraduální studium dějin umění na FF UK v Praze. V letech 1991–1994 byl proděkanem CMTF UP. Roku 1991 se habilitoval na katedře historie FF UP a koncem roku 1999 byl jmenován profesorem dějin křesťanského umění. Roku 1990 spoluzakládal Historickou společnost Starý Velehrad a stal se jejím prvním předsedou a význačným podporovatelem zejména v oblasti knižní (autor mnoha publikací o sakrálním umění, kostelní průvodců etc.). Pravidelně v rámci Univerzity Palackého dělal čím dál více úspěšné exkurze po církevních památkách u nás i v zahraničí.\n\nByl redaktorem ediční řady \"Církevní památky\" a iniciátorem edičního počinu \"Monumenta Moraviae et Silesiae sepulchralia.\" Jeho posledním význačným počinem byla rozsáhlá popularizační monografie \"Počátky církevní správy na Moravě, biskupství a arcibiskupství v Olomouci,\" ve které předložil veškeré své poznatky z bádání v oblasti nejstarších dějin církevního umění a stavitelství v Olomouci včetně životopisné chronologie všech olomouckých arcibiskupů. Jako důležitým lze hodnotit také obsáhlé vysvětlení historie užívání liturgických rouch, předmětů a obřadů, o kterých se dnes již ví buď velmi málo, nebo je již jejich poznání většinovým míněním české společnosti dnes odkládáno jako neužitečné.\n\n\n\n"}
{"id": "388640", "url": "https://cs.wikipedia.org/wiki?curid=388640", "title": "Národní park Jima Corbetta", "text": "Národní park Jima Corbetta\n\nNárodní park Jima Corbetta je nejstarší národní park v Indii. Byl pojmenován po známém lovci a ochránci přírody Jimu Corbettovi, který se významnou měrou podílel na jeho vzniku. Park byl založen v roce 1936 pod názvem \"Haileyho národní park\" (Sir Malcolm Hailey byl britský guvernér v Indii v letech 1928–1934). Nachází se v okrese Nainital v indickém státě Uttarákhand, asi 300 km severovýchodně od Dillí. Park slouží především k ochraně ohroženého tygra indického. Je jednou z chráněných oblastí spolupracujících v rámci \"Projektu Tygr\", což je dlouhodobý společný plán indické vlády a dalších organizací na ochranu této šelmy. Park byl vůbec první chráněnou oblastí zařazenou do projektu.\n\nPark leží v subhimálajském pásu a má příslušné geologické, klimatické a biologické charakteristiky. Je významnou ekoturistickou destinací. Nachází se zde nejméně 488 různých druhů rostlin a široká škála živočichů. Stálý nárůst turistických aktivit představuje vážnou výzvu pro ekologickou rovnováhu parku.\n\nPro turisty jsou otevřeny pouze vybrané části parku, kde mohou obdivovat zdejší nádhernou krajinu a rozmanitost přírody. V posledních letech počet zájemců o návštěvu parku rychle roste. V současnosti park navštíví každý rok více než 70 000 návštěvníků z Indie a dalších zemí.\n\nNárodní park Jima Corbetta je rájem pro milovníky dobrodružství a divoké přírody. Park se rozkládá na ploše 520,8 km². Nachází se zde kopce, říční údolí, močály, travnaté oblasti a velké jezero. Nadmořská výška se pohybuje od 360 m. n. m. do 1040 m. n. m. Zimní noci jsou zde chladné, ale dny světlé a slunečné. Monzunové deště trvají od července do září.\n\nHusté vlhké listnaté lesy tvoří 73% plochy parku. Roste v nich především sal (\"Shorea robusta\"), fíkovník (\"Ficus religiosa\"), \"Haldina cordifolia\" a mangovníky (\"Mangifera sp.\"). 10% rozlohy zabírají travnaté plochy. Bylo zde zjištěno nejméně 110 druhů dřevin, 50 druhů savců, 580 druhů ptáků a 25 druhů plazů.\n\nNěkteré oblasti parku byly dříve součástí knížecího státu Tehri Garhwal. Lesy byly vykáceny, aby byla oblast méně zranitelná vůči nájezdům paštúnských kmenů. Rádža z Tehri formálně postoupil část svého území Východoindické společnosti na oplátku za její pomoc při vypuzení Gurkhů z jimi ovládaných území. Na území se usadili členové kmene Boksa a začali zde s pěstováním plodin, ale kolem roku 1860 byli s příchodem britské správy vystěhováni. Území přešlo pod kontrolu britské lesní správy, která zde zakázala zemědělství i chov skotu. Britská správa zvažovala možnost vytvoření \"lovecké obory\" již v roce 1907. V roce 1936 byla vytvořena rezervace \"Haileyho národní park\" o rozloze 323,75 km². V letech 1954-55 byla oblast přejmenována na \"Národní park Ramganga\" a od let 1955-56 nese dnešní název \"Corbettův národní park\" na počest známého lovce, spisovatele a ochránce zvířat Jima Corbetta, který sehrál klíčovou při jednáních s provinční vládou o založení rezervace.\nPark zakazuje lov, ale je povolena těžba dřeva pro domácí účely. Krátce po založení byla přijata pravidla zakazující zabíjení a chytání savců, ptáků a plazů uvnitř parku. V prvních letech po založení si park vedl dobře, ale během druhé světové války velmi trpěl nadměrným pytláctvím a těžbou dřeva. Roku 1991 bylo k parku přičleněno nárazníkové pásmo o rozloze 797,7 km². Zahrnuta byla celá lesní oblast Kalagarh včetně rezervace \"Sonanadi Wildlife Sanctuary\" o rozloze 301,2 km². V roce 1974 byl park vybrán jako místo pro zahájení \"Projektu Tygr\", ambiciózního plánu na záchranu tygra indického. Ředitelství parku sídlí v okrese Nainital.\n\nPark je jedním ze třinácti chráněných území z oblasti subhimálajských terai, které Světový fond na ochranu přírody (WWF) zahrnul do svého programu \"Terai Arc Landscape Programme\". Program se zaměřuje na ochranu třech z pěti největších indických suchozemských savců, tygra indického (\"Panthera tigris tigris\"), slona indického (\"Elephas maximus\") a nosorožce indického (\"Rhinoceros unicornis\"). Cílem je obnovení přirozených migračních koridorů mezi zmíněnými 13 chráněnými územími Nepálu a Indie a umožnění migrace divokých zvířat skrz tyto koridory.\n\nPark se nachází mezi 29°25' až 29°39' severní šířky a 78°44' až 79°07' východní délky. Průměrná nadmořská výška se pohybuje mezi 360 m. n. m. a 1040 m. n. m. Jsou zde četné rokle, hřebeny, říčky i malé plošiny s různým sklonem terénu. Park též zahrnuje údolí \"Patli Dun\", kterým protéká řeka Ramganga. Park chrání část oblastí vlhkých opadavých lesů hornoganžských plání a himálajských subtropických borových lesů. Střídá se zde vlhké subtropické a podhorské klima.\n\nSoučasná rozloha chráněné oblasti je 1318,54 km², z toho 520 km² tvoří jádrový park a 797,72 km² je nárazníkové pásmo. Jádrem je Národní park Jima Corbetta, do nárazníkového pásma patří rezervní lesy, stejně jako \"Sonanadi Wildlife Sanctuary\" o rozloze 301,18 km².\n\nPočasí v parku je mírné v porovnání s většinou jiných chráněných oblastí Indie. Teplota v zimě se pohybuje od 5 °C do 30 °C a některá rána jsou mlhavá. Letní teploty obvykle nevystoupají nad 40 °C. Množství srážek je nízké během období sucha a vysoké během monzunového období.\n\nV parku bylo nalezeno 488 různých druhů rostlin. Lesy v parku jsou husté v oblastech, kde roste sal (\"Shorea robusta\"), a řidší tam, kde roste Anogeissus sp. a kapinice katechová (\"Acacia catechu\"). Celkové stromové pokrytí je také větší v oblastech, kde dominuje sal. K rychlé obnově dochází v porostech rottlery barvířské (\"Mallotus philippensis\", pimentovníku \"Syzygium cumini\" a tomelu \"Diospyros tomentosa\", zatímco salové lesy se obnovují jen pomalu.\n\nBylo zde popsáno více než 585 druhů sídlících a stěhovavých ptáků, včetně orlíka chocholatého (\"Spilornis cheela\"), alexandra duhového (\"Psittacula roseata\") či kura bankivského (\"Gallus gallus\"), divokého předka všech domácích kurů. Bylo zde rovněž nalezeno 33 druhů plazů včetně kriticky ohroženého gaviála indického.\n\nTygři jsou v rezervaci poměrně hojní, ale díky bujné vegetaci, která je maskuje, je není snadné spatřit. Hustá džungle, řeka Ramganga a dostatek kořisti činí z parku ideální místo pro život tygrů i dalších predátorů. Tygři se nebojí zaútočit ani na velká zvířata, jako je například arni (\"Bubalus arnee\"). Ve vzácných případech hladoví tygři zaútočí i na slona. V době nedostatku potravy se vyskytují i případy, kdy tygr napadne domácí zvířata.\n\nLevharti se vyskytují spíše v kopcích, ale mohou zabloudit i do údolních džunglí. Mezi malé kočky žijící v parku patří kočka bažinná (\"Felis chaus\"), kočka rybářská (\"Prionailurus viverrinus\") či kočka bengálská (\"Prionailurus bengalensis\"). Z dalších savců se zde například vyskytují čtyři různé druhy jelenovité zvěře – sambar (\"Rusa unicolor\"), axis indický (\"Axis axis\"), axis vepří (\"Axis porcinus\") a muntžak (Muntiacus sp.), dále dva druhy medvědů – medvěd pyskatý (\"Melursus ursinus\") a medvěd ušatý (\"Ursus thibetanus\"), promyka mungo (\"Herpestes edwardsii\"), vydry, charza žlutohrdlá (\"Martes flavigula\"), luskoun tlustoocasý (\"Manis crassicaudata\"), koze příbuzný goral východní (\"Naemorhedus caudatus\"), z opic pak languři a makakové. V noci je slyšet houkání sov a lkaní lelků.\n\nV létě lze pozorovat sloní stáda o stovkách jedinců. Krajta tygrovitá (\"Python molurus\") dorůstá v parku značné velikosti, větší exempláře jsou schopny ulovit a spořádat například i muntžaka. Místní krokodýli a gaviálové jsou chráněni před vyhynutím odchovem v záchranných centrech, kde se líhnou z posbíraných vajec a až povyrostou, jsou vypuštěni zpět do řeky Ramgangy.\n\nVhodná doba k návštěvě je od poloviny listopadu do poloviny června. Východiskem k návštěvě parku je město Ramnagar, kde sídlí i ředitelství parku. Do Ramnagaru jezdí vlaky jak z Dillí, tak z Váránasí (přes Lucknow). Dobré spojení je i po silnici.\n\n\n"}
{"id": "388642", "url": "https://cs.wikipedia.org/wiki?curid=388642", "title": "Qatar ExxonMobil Open 2009", "text": "Qatar ExxonMobil Open 2009\n\nTenisový turnaj ATP Qatar ExxonMobil Open 2009 se konal ve dnech 5. – 10. ledna v katarském hlavním městě Dauhá venku na kurtech s tvrdým povrchem. Odměny činily 1 110 250 USD.\n\n"}
{"id": "388646", "url": "https://cs.wikipedia.org/wiki?curid=388646", "title": "Chennai Open 2009", "text": "Chennai Open 2009\n\nTenisový turnaj ATP Chennai Open 2009 se konal ve dnech 5.–11. ledna v indickém Čennaí venku na kurtech s tvrdým povrchem. Odměny činily 450 000 USD.\n\n"}
{"id": "388648", "url": "https://cs.wikipedia.org/wiki?curid=388648", "title": "ASB Classic 2009", "text": "ASB Classic 2009\n\nTenisový turnaj WTA ASB Classic 2009 se konal ve dnech 5. - 10. ledna v největším novozélandském městě Aucklandu venku na kurtech s tvrdým povrchem. Odměny činily 220,000 USD.\n\n"}
{"id": "388653", "url": "https://cs.wikipedia.org/wiki?curid=388653", "title": "Valášek", "text": "Valášek\n\nValášek může být:\n\n"}
{"id": "388655", "url": "https://cs.wikipedia.org/wiki?curid=388655", "title": "Vachek", "text": "Vachek\n\nČeské příjmení Vachek (přechýlená forma: \"Vachková\") nosí nebo nosilo více různých osobností:\n\n\n"}
{"id": "388657", "url": "https://cs.wikipedia.org/wiki?curid=388657", "title": "Hansa-Brandenburg C.I", "text": "Hansa-Brandenburg C.I\n\nHansa-Brandenburg C.I byl německý, resp. rakousko-uherský průzkumný a bombardovací dvojplošník užívaný za 1. světové války. Jeho konstruktérem byl německý inženýr Ernst Heinkel. Oproti typu Hansa Brandenburg B.I měl letoun silnější výzbroj i motory a byl schopen nést až 100 kg bomb.\n\nSamotná německá továrna dodala 80 kusů verze C.I, od 13. prosince 1915 dostal smlouvu na licenční výrobu podnik \"Albatros\" ve vídeňském předměstí Stadlau v Rakousko-Uhersku. V únoru 1917 došlo k přejmenování společnosti na \"Phönix Flugzeugwerke A.G\". Zde se začaly vyrábět stroje tzv. série 26, které měly instalované vodou chlazené řadové šestiválcové motory Daimler o výkonu 118 kW. Osm z 24 objednaných C.I dodal \"Albatros\" (\"Phöenix\") se zmenšeným průřezem trupu a kratšími baldachýnovými vzpěrami. V květnu 1916 bylo objednáno dalších 46 kusů, které byly dodány do konce srpna. Některé ze strojů dostaly výkonnější 136 kW pohonné jednotky Daimler a několik strojů C.I v rakousko-uherském \"Albatrosu\" obdrželo překližkovou věž pro pozorovatele, rozšiřující pole výstřelu.\n\nVýroba 56 kusů Hansa-Brandenburg C.I série 27 začala v Albatrosu v srpnu 1916 na základě objednávky z 24. června. Verze se vyznačovala Albatrosem vyvinutým univerzálním trupem, poprvé instalovaným na Brandenburgy C.I (U) série 64 v maďarské \"Flugzeugfabrik\" AG (UFAG) v Budapešti v dubnu 1916. Standardním motorem byl Daimler o výkonu 110 kW a závěsy pro fotografické, bombardovací a rádiové vybavení, k jejichž instalaci docházelo přímo u jednotek. 18. září letectvo objednalo dalších 32 C.I série 27 a teprve tehdy začaly první stroje přebírat jednotky. Až v polovině roku 1917, kdy již výkony jejich motorů nestačily, většinou přecházely od průzkumu a bombardování k cvičným úkolům jak v zázemí, tak u frontových jednotek. Na méně exponovaných úsecích fronty však nadále působily jako bojové. Dvě letecké roty (\"Fliegerkompanie\", \"Flik\") východní armády je užívaly až do srpna 1918.\n\nZ verze s vodou chlazeným řadovým šestiválcem Hiero o výkonu 147 kW, označené 27.8, se stala nová série 29.5. Zkoušky tohoto motoru na prototypech Phöenix 20.05 a 20.07 byly totiž natolik úspěšné, že byly instalovány do dvou exemplářů Brandenburgu C.I série 26, označené pak 20.08 a 20.09 a zkoušené od května 1916 Flikem 19 na italské frontě. Staly se vzorem pro C.I série 29. 5. Již v červenci 1916 došlo k objednávce 40 Brandenburgů C.I (Ph) této série, které byly dodávány od září do ledna 1917.\nPo ukončení války v samostatném Československu z něj vycházely typy Aero A-14, Aero A-15 a Aero A-26.\n\nPrvní stroje série 26 byly dodány v lednu 1916. Na jaře přicházely k leteckým rotám Flik 2, 4, 19 a 23 na frontě u Isonza, Flik 15, 17, 21 a 24 na tyrolské frontě. Na východní frontě pak k rotám Flik 1, 3, 5, 7, 8, 9, 10, 14, 18, 20, 22, 25, 27, 29 a 30. Nejméně sedm strojů série 26 dosluhovalo jako cvičné až téměř do konce války.\n\nNěkolik letounů série 27 se užívalo při pokusech s gyroskopickými přístroji, fotopřístroji, výzbrojí, padáky a za nočních letů v experimentálních střediscích ve Fischamendu a Ašprech (Aspern).\n\nC.I série 29.5 sloužily výhradně na italské frontě u Fliků 2, 4, 12, 15, 16, 17, 23, 24, 28, 35 a 58D. Na konci roku 1917, s příchodem novějších typů, C.I série 29.5 přecházely k pokračovací cvičné službě u frontových Fliků 37, 46F, 69D, 73D a 102G, nebo u leteckých škol. Některé však sloužily na frontě hluboko do roku 1918.\n\nÚdaje platí pro C.I série 27\n\n\n\n"}
{"id": "388658", "url": "https://cs.wikipedia.org/wiki?curid=388658", "title": "Kateřina Smutná", "text": "Kateřina Smutná\n\nKateřina Smutná (* 13. června 1983, Jablonec nad Nisou) je česká běžkyně na lyžích, v letech 2006−2016 reprezentující Rakousko. Od roku 2015 se věnuje především dálkovým běhům, dříve svých nejlepších výsledků dosahovala ve sprintech a obstojně si vedla i v distančních závodech klasickou technikou. V současnosti hájí barvy lyžařského klubu Team Santander. Zúčastnila se sedmi mistrovství světa v klasickém lyžování (dvakrát za Česko a pětkrát za Rakousko) a dvou zimních olympijských her (pouze za Rakousko). Je svobodná a žije se svým trenérem, servismanem a přítelem, Radimem Dudou v střídavě tyrolském St. Ulrich am Pillersee a v Jablonci nad Nisou.\n\nV dětství se nejprve věnovala moderní gymnastice, k níž jí přivedla její matka – bývalá závodnice a pozdější trenérka. V jedenácti letech však vyhrála školní závody v běhu na lyžích a rodiče ji přihlásili do Ski klubu Jablonec, kde ji začal trénovat Radim Duda. Poprvé zvítězila na mistrovství ČR jako mladší dorostenka a potom již každý rok na MČR získala alespoň jednu zlatou medaili. V roce 2002 se stala mistryní ČR v kategorii dospělých v klasickém sprintu. V roce 2002 byla zařazená do ženského reprezentačního družstva po bok Kateřiny Neumannové. Její trenér Radim Duda se stal asistentem reprezentačního trenéra Stanislava Frühaufa.\n\nV roce 2003 však byla z české reprezentace vyloučena. Trenér Frühauf ji na Mistrovství světa ve Val di Fiemme nařkl, že sabotovala závod (v běhu na 10 km skončila až 51.) a za dva dny ji z reprezentace vyloučil. Podle Frühaufa se Smutná s Dudou odmítali přizpůsobit centrální reprezentační přípravě. V následující sezóně přešla ze Ski klubu Jablonec do Fenix Ski Teamu Jeseník a zároveň získala angažmá v rakouském klubu HSV Saalfelden. V roce 2004 odmaturovala na gymnáziu v Jablonci. Radim Duda od roku 2004 pracoval u rakouské reprezentace jako servisman a Smutná mohla díky tomu s reprezentací trénovat a jezdit všude s nimi, ovšem bez nároku na plat a bez možnosti startovat ve Světovém poháru. Rakouský lyžařský svaz (Österreichischer Skiverband) jí zařadil do programu, ve kterém každý rok uděluje Rakousko občanství významným osobám. To získala v březnu 2006. V prvních letech bydleli v německém Schlechingu nedaleko rakouských hranic a tréninkového centra v Rupholdingu, později se přestěhovali do bytu v St. Ulrich am Pillersee.\n\nV sezóně 2006/07 tak po tříleté pauze znovu mohla startovat ve Světovém poháru. V rakouské reprezentaci se jí stýskalo jen po štafetách, neboť až do roku 2013 byla jedinou rakouskou reprezentantkou v běhu na lyžích, která získávala body ve Světovém poháru a startovala na Mistrovství světa. Po jedenáctém místě na Mistrovství světa 2007 v Sapporu vstoupila do rakouské armády, čímž se mohla účastnit přípravy na Hochfilzenu, kde je víc lyžařů–běžců. Rakousko dvakrát reprezentovala na zimních olympijských hrách. Ve Vancouveru 2010 se umístila na 11. místě ve sprintu klasicky, na 29. místě ve skiatlonu 15 km a na 32. místě v závodě na 30 km klasicky s hromadným startem. Po slavnostním vyhlášení bronzové medaile, kterou získala mužská běžkařská štafeta na olympiádě ve Vancouveru, začali s Dudou zvažovat možnost návratu do české reprezentace. Na ZOH 2014 v Soči skončila na 22. příčce v závodu na 10 km klasicky a na 46. příčce ve skiatlonu 15 km.\n\nV sezóně 2014/15 se rozhodla specializovat se na dálkové běhy a získala 2. místo v La Sgambedě v Livignu a zvítězila na Jizerské padesátce.\n\nV souvislosti se změnou působení jejího partnera Radima Dudy, který se stal trenérem české ženské reprezentace, se rozhodla znovu závodit pod českou vlajkou. Mezinárodní lyžařská federace její žádosti vyhověla a Smutná se tak od podzimu 2016 zařadila mezi české reprezentanty.\n\n\n"}
{"id": "388660", "url": "https://cs.wikipedia.org/wiki?curid=388660", "title": "Gerstner", "text": "Gerstner\n\nGerstner může označovat:\n\n\n"}
{"id": "388662", "url": "https://cs.wikipedia.org/wiki?curid=388662", "title": "Bielik", "text": "Bielik\n\nSlovenské příjmení Bielik nosí více různých osobností:\n\n"}
{"id": "388664", "url": "https://cs.wikipedia.org/wiki?curid=388664", "title": "Luna 17", "text": "Luna 17\n\nLuna 17 (rusky Луна 17) byla další automatická meziplanetární sonda ze Sovětského svazu z programu Luna, která v roce 1970 dokázala vysadit na Měsíci vozítko Lunochod 1. V katalogu COSPAR byla později označena jako 1970-095A.\nPoužitý typ E-8 byl vyroben v OKB Lavočkina v Chimkách. Hlavní součástí sondy byl pojízdný tančík, robotizované vozítko Lunochod 1. Byl osmikolový, dlouhý 2218 mm, rozchod kol 1,6 metru, opatřen slunečními bateriemi na horním víku.\n\nHmotnost sondy byla při startu 5600 kg, výrobní číslo měla 203.\n\nStart nosné rakety Proton K/D se sondou byl krátce po poledni 10. listopadu 1970 z kosmodromu Bajkonur. Nejprve byla vynesena na nízkou oběžnou dráhu 187-205 km nad Zemí (též uváděna jako parkovací) a z ní za hodinu pomocí nosné rakety pokračovala v letu směrem k Měsíci. Během přeletu byly provedeny dvě korekce dráhy a 15. listopadu 1970 se sonda dostala na oběžnou dráhu Měsíce. Den poté byla dráha lehce změněna.\n\nDne 17. listopadu 1970 byly ze sondy odhozeny pomocné přístrojové bloky, zapálen brzdicí motor a sonda přistála v oblasti Mare Imbrium (Moře dešťů) jižně od mysu Promontorium Heraclides. Tři hodiny po přistání ze sondy vyjel Lunochod 1 (ovládaný dálkově ze Země) a zahájil dlouhodobou činnost. Po povrchu najezdil 10 540 metrů, pořídil a na Zemi odeslal přes 20 000 snímků a několik stovek výsledků měření hornin. Vydržel pracovat až do 4. října 1971, pak mu došly zdroje. Mise byla velmi úspěšná.\n\n"}
{"id": "388665", "url": "https://cs.wikipedia.org/wiki?curid=388665", "title": "Moser (rozcestník)", "text": "Moser (rozcestník)\n\nMoser může být:\n\n\n\n\n"}
{"id": "388681", "url": "https://cs.wikipedia.org/wiki?curid=388681", "title": "Kostel svatého Vojtěcha (Krakov)", "text": "Kostel svatého Vojtěcha (Krakov)\n\nKostel sv. Vojtěcha () v Krakově je jedním z nejstarších kostelů v Polsku. Nachází se v jihovýchodním rohu největšího středověkého náměstí v Evropě – Krakovského rynku. Jeho základy jsou pravděpodobně nejstarší stavbou ve městě.\n\nPodle tradice na místě dnešního kostela konal kázání svatý Vojtěch. Na jeho památku zde byl postaven malý kamenný kostel. Archeologické průzkumy odhalily ve zdech kostela zbytky drobného románského kamenného zdivo a portálu z 11. nebo počátku 12. století. První dřevěný kostel na tomto místě však vznikl pravděpodobně už kolem roku 1000. První zmínka o kostelu pochází z roku 1250.\n\nV letech 1611–1618 byl kostel přebudován v barokním stylu (přestavbu inicioval profesor a rektor Jagellonské univerzity Walenty Fontany). Tehdy byly kostelu zvýšeny stěny, loď byla přikryta barokní kupolí a byl vytvořen nový portál ze západní strany. V roce 1711 byla přistavěna sakristie, v roce 1726 dřevěná kaple sv. Jana Nepomuckého (v roce 1778 přebudována na zděnou, v roce 1781 změněn název a patronem kaple se stal Wincenty Kadłubek).\n\nJelikož se úroveň náměstí od 13. do 17. století zvýšila, je současný vstup do kostela asi o 2 metry výše než původní.\n\nPozice kostela narušuje symetričnost Krakovského rynku, protože jeho budova při lokaci náměstí v roce 1257 již stála. Kolem kostela procházela krakovská Královská cesta, jež vedla ze čtvrti Kleparz, přes Floriánskou bránu a náměstí až ke Královskému hradu na Wawelu.\n\n\n"}
{"id": "388682", "url": "https://cs.wikipedia.org/wiki?curid=388682", "title": "Lohner L", "text": "Lohner L\n\nLohner L byl jednomotorový průzkumný a bombardovací létající člun vyráběný v Rakousku-Uhersku v průběhu první světové války. Jednalo se v podstatě o silnější verzi letadla Lohner E.\n\nLetoun byl velice úspěšný, německá firma Hansa-Brandenburg vyrobila v licenci upravenou verzi. Itálie ukořistila neporušený stroj, podle kterého začala firma Macchi vyrábět obdobný hydroplán.\n\n15. září 1916 dva stroje tohoto typu zaskočily a potopily francouzskou ponorku \"Foucault (Q70)\", což představuje první potopení ponorky na moři leteckým útokem.\n\n\n\n\n"}
{"id": "388684", "url": "https://cs.wikipedia.org/wiki?curid=388684", "title": "Július Pántik", "text": "Július Pántik\n\nJúlius Pántik (15. ledna 1922, Stredné Plachtince, Československo, dnes Slovensko – 25. srpna 2002, Bratislava) byl slovenský herec, divadelní režisér a divadelní pedagog.\n\nZačínal jako ochotnický herec v době svých gymnaziálních studií v Banské Štiavnici, v letech 1940-1944 studoval herectví na Bratislavské státní konzervatoři. V letech 1947-1951 působil jako pedagog na Státním konzervatoři a v letech 1951-1965 jako pedagog na bratislavské VŠMU (1959, kde se habilitoval jako docent). Už jako student začal vystupovat na scéně činohry Slovenského národního divadla (1942) a za padesát let zde ztvárnil vice jako 150 významných divadelních postav, až do odchodu do důchodu. Pro film jej objevil režisér Martin Frič pro svůj první slovenský poválečný hraný dlouhometrážní film Varúj..!. Kromě své herecké a pedagogické činnosti také režíroval v divadle, hrál v televizi a ztvárnil významné postavy i v televizních a rozhlasových inscenacích, televizních filmech a seriálech.\n\nV roce 1966 obdržel titul zasloužilý umělec a v roce 1979 titul národní umělec.\n\n\n"}
{"id": "388687", "url": "https://cs.wikipedia.org/wiki?curid=388687", "title": "Jiří Waldhauser", "text": "Jiří Waldhauser\n\nJiří Waldhauser (* 8. dubna 1945 Praha) je český archeolog, specialista na dobu laténskou. \n\n\nJeho specializací je kultura Keltů – doba laténská a zaměření na montánní archeologii, především zlata. Participoval například na mezinárodním projektu \"Das prähistorische Gold in Bayern, Böhmen und Mähren\". Především v době svého působení v Regionálním muzeu v Teplicích realizoval řadu rozsáhlých záchranných výzkumů (např. Radovesice). V letech 1992 – 1994 vedl nadaci Volkswagen pro výzkum keltského zlata. Tehdy pracoval v Národním technickém muzeu v Praze a v Muzeu Mladoboleslavska. Patřil k průkopníkům výpočetní techniky již ve stadiu děrných štítků. Je popularizátorem Keltů a archeologie vůbec; v rámci svého muzejního působení připravil řadu výstav, participoval nebo alespoň jako poradce působil při vzniku archeologických parků či jejich částí. Své intenzivní působení v oboru zúročil v publikaci \"Encyklopedii Keltů v Čechách.\"\n\n\n\n"}
{"id": "388688", "url": "https://cs.wikipedia.org/wiki?curid=388688", "title": "Hansa-Brandenburg CC", "text": "Hansa-Brandenburg CC\n\nHansa-Brandenburg CC byl německý stíhací létající člun z 1. světové války. Byl používán u německého a rakousko-uherského námořnictva. \n\nLetoun navrhl inženýr Ernst Heinkel během roku 1916 pro použití u rakousko-uherského námořnictva. Byl to jednomístný létající člun s tlačným motorem. Rakousko-uherská letadla byla poháněná motorem Austro-Daimler o výkonu 160 k (118 kW) nebo motorem Hiero o výkonu 180 k (132 kW) a vyzbrojena jedním 8mm kulometem Schwarzlose. Německá letadla poháněl motor Benz Bz.III o výkonu 150 k (110 kW) a ozbrojena s jedním nebo dvěma kulomety LMG 08/15.\n\nRakousko-Uhersko obdrželo 37 kusů letounů, které používalo u protivzdušné obrany přístavů a námořních základen podél pobřeží Jaderského moře. Německé námořnictvo obdrželo 36 kusů.\n\n\n\n"}
{"id": "388689", "url": "https://cs.wikipedia.org/wiki?curid=388689", "title": "Gustáv Valach", "text": "Gustáv Valach\n\nGustáv Valach (16. března 1921, Hontianske Nemce – 26. dubna 2002, Bratislava) byl slovenský herec, dlouholetý člen Slovenského národného divadla v Bratislavě. Vynikl v rázovitých, psychologicky složitých a životem poznamenaných postavách.\n\nAni v době existence reálného socializmu v bývalém Československu se netajil svým hlubokým náboženským přesvědčením (byl katolík). Z tohoto důvodu odmítl hrát kontroverzní postavu papeže, ve Hochhutově hře \"Zástupce\", což ho stálo na určitou dobu možnost vystupovat ve Slovenském národním divadle. V té době se živil jako dělník, pracoval jako bagrista. Netajil se ani svými velkými sympatiemi k vojnovému Slovenskému státu – v roce 1980 např. recitoval na pohřbu Alexandra Macha.\n\n\n"}
{"id": "388691", "url": "https://cs.wikipedia.org/wiki?curid=388691", "title": "Jiří Jobánek", "text": "Jiří Jobánek\n\nJiří Jobánek (19. srpna 1923, Dolní Loučky u Tišnova - 9. července 2002, Brno) byl český středoškolský učitel a spisovatel.\n\nV roce 1942 absolvoval v Brně klasické gymnázium. Pak byl totálně nasazen v místní zbrojovce. V letech 1945–1948 vystudoval obory historie a filozofie na brněnské filozofické fakultě a začal učit na venkovských školách v Kunštátě (1950–1956) a Tvarožné (1956–1960). V roce 1948 se oženil s Věrou Sládkovou. V roce 1961 PhDr. Jiří Jobánek získal místo středoškolského učitele na gymnáziu v Brně.. Psát začal od roku 1959, science fiction od roku 1962. Napsal 10 velkých prací. Zajímal se o řečtinu, latinu, němčinu, umění, historii obecně. Vyučoval externě na JAMU v letech 1965–1969. Rozvedl se roku 1965. Do důchodu odešel roku 1984. V letech 1990–1991 pracoval v Kabinetu společenských věd jako odborný asistent. Byl aktivním ve Společnosti pro Moravu a Slezsko, v Helsinském sdružení, Československém fandomu a dalších organizacích. V roce 1990 kandidoval do Sněmovny národů Federálního shromáždění ČSFR na kandidátce Hnutí za samosprávnou demokracii - Společnost pro Moravu a Slezsko. Zúčastnil se řady Parconů. Zemřel v Brně ve svých téměř 80 letech, v červenci 2002.\n\n\n\n"}
{"id": "388696", "url": "https://cs.wikipedia.org/wiki?curid=388696", "title": "Pás", "text": "Pás\n\nPás může být:\n\n\n\n\n\n"}
{"id": "388698", "url": "https://cs.wikipedia.org/wiki?curid=388698", "title": "Výhybka (rozcestník)", "text": "Výhybka (rozcestník)\n\nVýhybka může být:\n\n\n"}
{"id": "388700", "url": "https://cs.wikipedia.org/wiki?curid=388700", "title": "Hörsel", "text": "Hörsel\n\nHörsel je pravostranný přítok řeky Werry v Německu. Po celé své délce toku protéká spolkovou zemí Durynsko. Samotná řeka Hörsel je dlouhá 39,5 km. Spolu s říčkou Kleine Leina dosahuje délky 56 km. Plocha povodí měří 788 km².\n\nŘeka Hörsel vzniká soutokem říček \"Kleine Leina\" a \"Alte Wasser\", pramenících v severní části Durynského lesa. Teče převážně západním až severozápadním směrem. Protéká městem Eisenach. Zde se do ní vlévá zprava řeka Nesse, která je jejím nejvýznamnějším přítokem. Po zhruba dalších 10 kilometrech západním směrem ústí do řeky Werry v nadmořské výšce 195 m.\n\n\nPrůměrný průtok na 10,6 říčním kilometru (nad soutokem s řekou Nesse) činí 3,13 m³/s.\n\n"}
{"id": "388701", "url": "https://cs.wikipedia.org/wiki?curid=388701", "title": "Luna", "text": "Luna\n\nLuna může být:\n\n\n\n\n"}
{"id": "388709", "url": "https://cs.wikipedia.org/wiki?curid=388709", "title": "Ruka (rozcestník)", "text": "Ruka (rozcestník)\n\nRuka může být:\n\n"}
{"id": "388711", "url": "https://cs.wikipedia.org/wiki?curid=388711", "title": "Rjú Murakami", "text": "Rjú Murakami\n\nRjú(nosuke) Murakami (村上 龍 (之介) , * 19. února 1952, Sasebo, prefektura Nagasaki) je současný japonský spisovatel, filmový scenárista a režisér.\n\nPochází z učitelské rodiny. Již na střední škole založil rockovou kapelu a seznámil se s kulturou hippies. Vysokou školu výtvarných umění nedostudoval. V rodném Sasebu i po odchodu do Tokia žil poblíž americké vojenské základny. Je typickým představitelem autorské generace, která je silně ovlivněna amerikanizovaným prostředím městské mládeže a která stírá rozdíl mezi populární a uměleckou literaturou. Řada jeho děl, pohybujících se na hraně psychologického thrilleru a hororu, byla zfilmována, on sám je úspěšným scenáristou a režisérem.\n\n"}
{"id": "388716", "url": "https://cs.wikipedia.org/wiki?curid=388716", "title": "John Levén", "text": "John Levén\n\nJohn Gunnar Levén (* 25. října 1963 Stockholm, Švédsko) je baskytarista švédské hard rockové skupiny Europe. Levén a Joey Tempest jsou jedinými členy, kteří hráli na všech studiových albech Europe.\n\nKdyž bylo Levénovi 7 let, přestěhovala se jeho rodina na předměstí Stockholmu do Upplands Väsby, kde většina členů Europe vyrůstala. Do skupiny ho v roce 1981 pozval John Norum, a vystřídal tak Petra Olssona. V roce 1982 vystřídal Marcela Jacoba v skupině Yngwieho Malmsteena a Marcel Jacob ho zase nahradil v Europe. Tato výměna ovšem trvala jen asi tři měsíce, protože Léven měl osobní problémy s Malmsteenem. V roce 1985 po slyšení starého Tempestova riffu navrhl že by měl Tempest napsat píseň založenou na tomto riffu. Výsledkem byl \"The Final Countdown\".\n\nPo rozpadu Europe v roce 1992 Levén spolupracoval s kapelami jako Brazen Abbot, Clockwise, Last Autumn's Dream, s Johnem Norunem nebo Glennem Hughesem\n\nV roce 2006 Levén s Tempestem napsal singl \"Always the Pretender\" z alba Secret Society\n\nLevén je rozvedený a má dva syny, Alexe a Daniela\n\n"}
{"id": "388720", "url": "https://cs.wikipedia.org/wiki?curid=388720", "title": "Kalaš", "text": "Kalaš\n\nPříjmení Kalaš nosí více různých osobností:\n\n\n\n"}
{"id": "388721", "url": "https://cs.wikipedia.org/wiki?curid=388721", "title": "Operace Gothic Serpent", "text": "Operace Gothic Serpent\n\nOperace Gothic Serpent byla vojenská operace vedená speciálními jednotkami USA, jejíž primárním cílem bylo zajmout vojenského diktátora Mohameda Farraha Aidida. Tato operace se odehrávala v Somálsku, od srpna do října 1993 pod dohledem Joint Special Operations Command (JSOC)\n\nV rámci operace se uskutečnila i mise, při které měli být zatčeni dva Aididovi poručíci. Tato akce se stala nejvíce známou jako bitva o Mogadišo.\n\nV prosinci roku 1992, vydal prezident USA George H. W. Bush rozkaz, aby se ozbrojené síly USA připojily k OSN ve společné operaci známé jako Operace Restore Hope, jejíž hlavním cílem bylo obnovení pořádku v Somálsku. Tato země byla rozvrácena občanskou válkou mezi klanovými milicemi a vážným hladomorem. Během několika následujících měsíců se však situace ještě zhoršila.\n\nV lednu 1993 nastoupil do úřadu nově zvolený prezident USA Bill Clinton.\n\nV květnu téhož roku všechny zúčastněné strany souhlasily s konferencí o odzbrojení navržené Mohamedem Farrahem Aididem, somálským diktátorem číslo jedna. 5. června, 1993, bylo v Aididem kontrolované oblasti Mogadišu napadeno a zabito 24 pákistánských vojáků ve službách OSN a jakákoliv naděje na poklidné vyřešení konfliktu rychle zmizela. Druhý den vydala Rada bezpečnosti OSN Rozhodnutí 837 volající po zatčení a soudu těch, již nesou odpovědnost za toto napadení. Bojová letadla USA společně s vojáky OSN začala soustředěný útok na Aididovu pevnost. Aidid však nepřestával klást odpor a násilnosti mezi somálskými vojáky a jednotkami OSN se vystupňovaly.\n\n22. srpna bylo do Somálska odveleno taktické uskupení \"Task Force Ranger\" pod velením generálmajora Williama F. Garrisona, toho času velitele JSOC. Toto uskupení sestávalo z:\n\nJejich mise byla sledování Aidida pod krycím jménem \"„Operace Gothic Serpent“\"\n\nGenerál Garrison původně žádal o 75 příslušníků týmu Delta a byl velmi nadšen, když mu Washington přidělil celou jednotku o 450 mužích.\n\nJednotky v Mogadišu obsadily za primitivních podmínek starý hangár a stavební přívěsy. Jednotky měly na místě dokonce problémy s nedostatkem pitné vody a staly se cílem časté minometné palby.\n\nV průběhu září podnikly tyto jednotky několik úspěšných misí s cílem zatknout Aididovy stoupence a obsadit nepřátelská skladiště. Letectvo také provádělo časté lety nad městem, aby si civilisté zvykli na přítomnost helikoptér a aby se vojáci seznámili s úzkými uličkami a průchody Mogadišu (viz psychologické operace).\n\nOdpoledne 3. října 1993, byly jednotky informovány, že dva z Aididových vůdců se nachází v rezidenci v centru Mogadišu. Na místo bylo vysláno 19 helikoptér, 12 Humvee a 160 mužů, aby je zajali.\n\nV průběhu mise se vážně zranil vojín Todd Blackburn, když minul lano během slaňování z vrtulníku MH-60 Black Hawk a zřítil se z jednadvaceti metrů na ulici pod ním. Oba vůdci milice byli rychle zajati a spolu se zraněným Rangerem byli naloženi do konvoje Humvee. Při následném stahování byl střelou RPG sestřelen americký MH-60 Black Hawk, „Super Six One“. Oba piloti byli na místě mrtví, avšak posádka vrtulníku pád přežila a snažila se udržet pozici před postupující milicí Somálské národní aliance. Krátce na to byl sestřelen další vrtulník Black Hawk. Tento stroj se však zřítil do části města, která byla vzdálena od hlavních bojů. Pád vrtulníku přežil pouze pilot Michael Durant. Dva odstřelovači z Delta týmu (Randy Shughart a Gary Gordon) se opakovaně nabídli, že se pokusí zabezpečit místo havárie do příchodu záchranného týmu. Po dvou zamítnutích jim bylo povolení nakonec uděleno však s plným vědomím toho, že je to pravděpodobně bude stát jejich životy. Během snahy o udržení místa nehody stříleli členové Delta force do davu ozbrojeného střelnými zbraněmi a kameny. Oba byli nakonec zabiti v akci, takže na místě zůstal pouze pilot, který by byl ubit davem, kdyby ho členové Aididovi milice nevzali do zajetí. Randy Shughart a Gary Gordon byl za obranu vraku vrtulníku in memoriam vyznamenáni Medailí cti, nejvyšším vojenským vyznamenáním USA.\n\nSilné boje probíhaly i kolem místa dopadu prvního vrtulníku. Americké jednotky přišly k místu dopadu, ale zanedlouho byly samy obklíčeny postupující milicí Somálské národní aliance. Velitel této milice připravoval minometný útok na pozice Američanů, avšak nakonec kvůli informacím o možném ohrožení civilistů tuto akci odvolal. Během večera Američané s pomocí laserem naváděných raket a palby z helikoptér zničily pozice milice. Tento útok si podle údajů milice vyžádal přes 1000 obětí. Ztráty utrpěli také Američané.\n\nTěžce vyzbrojený záchranný konvoj tvořený malajsijskými a pákistánskými jednotkami OSN dorazil na místo dopadu první helikoptéry dvě hodiny po půlnoci. Tato prodleva byla způsobena tím, že Američané neinformovali o svém přepadu ostatní členy mise OSN. Za pomocí jednotek OSN americké velení konečně evakuovalo všechny své vojáky na základnu OSN.\n\nZ této bitvy se vyklubal nejintenzivnější boj zblízka, do jakého se vojáci USA zapojili od války ve Vietnamu. Nakonec byly sestřeleny dvě helikoptéry MH-60 Black Hawk, bylo zabito devatenáct amerických vojáků a jeden malajsijský voják ze záchranného konvoje. Odhady ztrát Somálců přesahují tisíc osob.\n\nDva dny po skončení bojů byl při minometném útoku somálské milice zabit další americký voják.\n\nV reakci na bitvu o Mogadišo americký prezident Bill Clinton nařídil okamžité ukončení bojových operací všech zúčastněných jednotek. Následně stanovil datum stažení amerických jednotek ze somálského území na 31. březen 1994. Do roka po stažení amerických vojáků se ze Somálska stáhla také vojska OSN.\n\nO operaci pojednává americký válečný film \"Černý jestřáb sestřelen\" z roku 2001 režiséra Ridleyho Scotta.\n"}
{"id": "388727", "url": "https://cs.wikipedia.org/wiki?curid=388727", "title": "Bílov (rozhledna)", "text": "Bílov (rozhledna)\n\nRozhledna Bílov jinak také řečeno rozhledna Kanihůra se nachází na vrchu Kanihůra, kóta 345 m n. m. východně od obce Bílov, v přírodním parku Oderské vrchy.\n\nU obce Bílov stávala dříve na jiném vrchu dřevěná rozhledna, která však byla stržena v padesátých letech minulého století. Jednání o výstavbě byla zahájena v roce 2003, investor - společnost T-Mobile Czech Republic - započal s výstavbou v červenci roku 2005, v listopadu téhož roku byla rozhledna dokončena. Celková výška železobetonové věže je 62,5 m. Slavnostní otevření vyhlídkové plošiny ve výšce 25,25 m bylo dne 20. května 2006. Přístup na plošinu je venkovním pravotočivým schodištěm po 137 schodech. U paty rozhledna je provozní budova a prostor pro služby návštěvníkům. Přístup na rozhlednu je od 1. března do 31. října a je zpoplatněn. Otevírací hodiny úterý-pátek 12:00-20:00, So-Ne 10:00-20:00, o prázdninách 10:00-20:00 každý den.\n\nK rozhledně vede polní cesta, na kterou lze odbočit vpravo od silnice Bílov–Studénka, po cca 200 m je možné dojet autem přímo k rozhledně. Nejbližší železniční zastávka je stanice Bílovec, asi 3,5 kilometru od rozhledny. \n\nNa vyhlídkové plošině byly v loňském roce umístěny informační tabule v počtu 5 ks s fotografiemi a popisem vyhlídky. Je možné spatřit mošnovské letiště, města jako je Studénka, Ostrava, Nový Jičín, Kopřivnice, Hukvaldy, Bílovec a Trúbu ve Štramberku, z pohoří Beskydy, Javorníky, Nízký Jeseník, vrchy Radhošť, Lysá hora či hrad Helfštýn. \n\n"}
{"id": "388728", "url": "https://cs.wikipedia.org/wiki?curid=388728", "title": "Danica", "text": "Danica\n\n\"Danica\" je ženské jméno slovanského původu, které znamená „úsvit“ (srov. též Zora).\n\n\n\n"}
{"id": "388735", "url": "https://cs.wikipedia.org/wiki?curid=388735", "title": "Iveta Radičová", "text": "Iveta Radičová\n\nIveta Radičová, rodným příjmením Karafiátová (* 7. prosince 1956 Bratislava) je slovenská socioložka a politička. Od července 2010 do dubna 2012 zastávala funkci předsedkyně vlády Slovenské republiky jako první žena v tomto úřadu. Od listopadu 2011 do dubna 2012 působila také ve funkci ministryně obrany Slovenské republiky.\n\nV červnu 2010 byla zvolena poslankyní do Národní rady Slovenské republiky za Slovenskou demokratickou a kresťanskou unii - Demokratickou stranu, v den jmenování premiérkou v důsledku klouzavého mandátu přestala vykonávat poslaneckou funkci, v parlamentu již zasedala v letech 2006–2009. 11. října 2011 nebyla jejímu kabinetu vyslovena důvěra zákonodárným orgánem.\n\nV období 2005–2006 zastávala post ministryně práce, sociálních věcí a rodiny v druhé Dzurindově vládě. V prezidentských volbách 2009 postoupila do 2. kola, v němž byla poražena Ivanem Gašparovičem.\n\nNikdy nesympatizovala s režimem v Československu. Její kolegyně Mária Malíková o ní řekla, že se nikdy netajila svou nevolí pracovat pod ideologickým diktátem, byla i svědkem jak Radičová odmítla členství v KSS a veřejně projevila nesouhlas s režimem.\n\nV roce 1987 se podílela i na tvorbě publikace Bratislava/nahlas, která kritizovala režim (zejména v politikách, které se týkaly přírodních složek prostředí, kulturně-historických složek prostředí a sociálního prostředí). Jako autorka však není nikde uvedena, její spolupráci potvrdil Ján Budaj.\n\nPočátkem podzimu 1989 spoluiniciovala list prezidentu Gustávu Husákovi, ve kterém protestovala proti uvěznění Bratislavské pětky, riskovala tím přinejmenším svoji kariéru.\n\nTak, jako mnozí jiní sociologové, patřila k těm co zakládali VPN. Jistý čas byla její mluvčí. Stála též u zrodu slovenské pobočky ODS. ODÚ-VPN se jí zdála jako \"málo pravicová\". Mimo jiné odmítla rozdělení federace bez referenda, což jí hrubě vyčítali Ivan Gašparovič, Robert Fico, Ján Slota v prezidentské kampani v roce 2009 s tím, že nemá právo stát se prezidentkou republiky, když odmítla její vznik.\n\nV roce 1992 byly na Slovensku proreformní a pročeskoslovenské strany značně rozdrobeny a ve volbách zvítězila nacionalistická HZDS. V témže roce se Radičová z politiky na 13 let stáhla.\n\nPo skandálu jejího předchůdce, ministra práce, sociálních věcí a rodiny Ľudovíta Kaníka, ve kterém figurovaly strukturální fondy, ji tehdejší premiér Mikuláš Dzurinda v říjnu 2005 povolal do ministerského křesla. Tehdy byla ředitelkou Sociologického ústavu při Slovenské akademii věd. Ze začátku se odmítla zařadit jako politička, spíš se profilovala jako specialistka, aktivistka třetího sektoru a mentorka. Na rozdíl od předchozího ministra rozuměla problému sociální analýzy a inkluze a věděla, jaké mají sociální reformy dopady na obyvatelstvo, přičemž poctivě zachovávala pravicovou linii Dzurindovy vlády.\n\nPočáteční odmítání politických struktur ustoupilo a po 13 měsících v ministerském křesle Radičová v listopadu 2006 vstoupila do SDKÚ-DS, kde byla záhy zvolena místopředsedkyní a stala se též nejoblíbenější tváří této strany. Po nástupu Roberta Fica odešla se svou stranou do opozice a stala se poslankyní. Ve volbách v roce 2006 získala 205 538 preferenčních hlasů, nejvíc v rámci SDKÚ.\n\nV letech 2006 až 2009 byla poslankyní Národní rady Slovenska za SDKÚ-DS. 23. dubna 2009 sa vzdala poslaneckého mandátu poté, co vyšlo najevo, že v parlamentu neoprávněně hlasovala za jinou poslankyni SDKÚ Tatianu Rosovou. Odmítla, že se jednalo o podvod, své chování vysvětlila tím, že šlo o zkratovou situaci a věděla, jak chce její kolegyně hlasovat (Rosová prezentovala svůj vlastní postoj před poslanci) i to, že by se prý nestihla přesunout od řečnického pultu ke své lavici. Poprvé na Slovensku se poslanec vzdal mandátu s vysvětlením, že udělal chybu.\n\nV prezidentských volbách kandidovala jako občanská i politická kandidátka tzn. její kandidaturu navrhli jednak poslanci a jednak její kandidaturu navrhli občané v petici. V prvním kole voleb 21. března 2009 se umístila se na druhém místě se ziskem 38,05 % (713 735 hlasů) za Ivanem Gašparovičem a postoupila s ním do druhého kola voleb. Ve druhém kole vyhrál Ivan Gašparovič se ziskem 55,5% hlasů. Iveta Radičová získala 44% při volební účasti 51% voličů. Do druhého kola prezidentských voleb se dostala jako první žena v historii Slovenska. Kromě vlastní politické strany SDKÚ-DS, jí vyjádřily podporu další dvě parlamentní strany opozice Kresťanskodemokratické hnutie, Strana maďarskej koalície - Magyar Koalíció Pártja, mimoparlamentní subjekt OKS a mnoho intelektuálů a osobností. Ze zahraničních osobností jí podpořil např. Václav Havel.\n\nV červnu 2010 vedla stranu SDKÚ-DS do parlamentních voleb, kde strana získala 15,42 % hlasů a skončila tak na druhém místě za vítěznou stranou SMER (34,79 % hlasů). Iveta Radičová opět s velkým náskokem vyhrála preferenční hlasování, když získala 223 762 \"kroužků\" čili 57,36% ze všech hlasů. Sestavením vlády byl sice nejprve pověřen předseda strany SMER Robert Fico, protože ale nezískal dostatečnou podporu ve slovenském parlamentu, byla pověřena sestavením vlády Radičová.\n\nPo parlamentních volbách 2010 byla kandidátkou nejsilnější pravicové strany SDKÚ-DS na post předsedkyně vlády Slovenska. 23. června 2010 ji prezident republiky pověřil sestavením vlády, tudíž se stala designovanou předsedkyní vlády Slovenské republiky. Následně sestavila vládu s SaS, KDH a Mostem-Híd. Tyto strany mají v novém parlamentu těsnou většinu 79 křesel a všechny den po volbách odmítly spolupráci se Smerem-SD a SNS. Richard Sulík navštívil Radičovou v jejím štábu během volební noci několik hodin po vyhlášení exit-polls a s Jánem Figelem a Bélou Bugárem si hned psala SMS zprávy.\n\nRadičová vykonávala svůj poslanecký mandát pouze několik hodin, nejméně ze všech zvolených poslanců. Mandát jí sice vznikl volbou, ale funkci začala vykonávat až na slavnostní schůzi nového parlamentu a to složením slibu 8. července 2010 v 10:38, krátce po půl deváté hodině večer ji prezident jmenoval premiérkou Slovenska, čímž sice její mandát nezanikl, ale přestal se uplatňovat (tzv. klouzavý mandát, přešel na náhradníka kandidátní listiny). Ostatní ministři byli jmenováni 9. července v 9 hodin ráno.\n\n3. května 2012 oznámila odchod ze své strany SDKÚ-DS.\n\nStudovat začala v roce 1975 na filozofické fakultě Univerzity Komenského, které ukončila v roce 1979. V roce 1981 jí zde byl taky udělen titul PhDr. za práci \"Kvantitatívny a kvalitatívny výskum\". Pak absolvovala postdoktorandské studium na Oxford University v roce 1990. Habilitovala se opět na Univerzitě Komenského v roce 1997. Titul docentky získala za habilitační práci \"Križovatky sociálneho poznania – problémy sociálnej politiky\". Profesorkou se stala v roce 2005, její dílo mělo název \"Procesy sociálnej inklúzie a exklúzie\". Ph.D. jí byl udělen ve Slovenské akademii věd (práce \"Typologická metóda v sociálnych vedách\"), titul získávala od 1983 do 1986.\n\nMluví plynně anglicky a rusky, domluví se též německy a polsky.\n\nNarodila se a vyrostla v Bratislavě manželům Karafiátovým. Její otec se pokoušel prosadit jako novinář a pak se stal jazykovým korektorem v tiskárně. Podle jejích slov její rodina patřila finančně do nižší třídy. Na svět přišla jako druhé dítě, avšak její starší bratr zemřel v inkubátoru před jejím narozením. Své dětství a svoji rodinu označila za \"emoční blahobyt.\"\n\nSe svým manželem Stanislavem Radičem, který byl na Slovensku známým moderátorem, scenáristou a kabaretiérem, se seznámila během studií na vysoké škole a má s ním jedno dítě. Ovdověla v roce 2005. V roce 2006 navázala vztah s o 12 let mladším Jánem Riapošem, předsedou Slovenského paralympijského výboru. Rozešli se o tři roky později. Jelikož v roce 2009 již byla známá politička, nevyhnula se zájmu médií.\n\nV současnosti žije s dcerou Evou a zetěm v Nové Dedince.\n\n\n"}
{"id": "388740", "url": "https://cs.wikipedia.org/wiki?curid=388740", "title": "Petr Jurčík", "text": "Petr Jurčík\n\nIng. Petr Jurčík (* 21. května 1987), v letech 2014-2016 působil jako místopředseda Mladých křesťanských demokratů. V letech 2009-2014 zastával funkci předsedy.\n\nMluví anglicky, německy a rusky, domluví se ukrajinsky a rumunsky.\n\nV letech 2008-2009 pracoval v kabinetu ministrů pro místní rozvoj Jiřího Čunka a Cyrila Svobody.\n\nOd roku 2009 do roku 2014 působil ve společnosti Ukraine Investment, s. r. o. se sídlem v Bratislavě zaměřující se na zprostředkování investic českým a slovenským firmám na východoevropských trzích a nákupy nemovitostí. Od roku 2015 pracuje jako ředitel zahraniční kanceláře agentury CzechTrade v kazachstánském Almaty.\n"}
{"id": "388742", "url": "https://cs.wikipedia.org/wiki?curid=388742", "title": "Curieova teplota", "text": "Curieova teplota\n\nCurieův bod nebo Curieova teplota (T) je charakteristická vlastnost feromagnetických a piezoelektrických látek, kterou popsal francouzský fyzik Pierre Curie. Nad Curieovou teplotou ztrácí látka své feromagnetické (či piezoelektrické) vlastnosti.\n\nVe feromagnetické látce jsou elementární dipóly uspořádány do tzv. domén a domény svým uspořádáním tvoří vlastní magnetické pole látky - magnetizaci. Při teplotě vyšší než Curieova je pravidelnost uspořádání narušena a při chaotickém rozložení magnetických momentů již látka nevykazuje feromagnetické vlastnosti. K této změně dochází skokově, analogicky se změnou skupenství, jde tedy o příklad fázového přechodu. Např. železo má Curieovu teplotu 768 °C.\n\nCurieova teplota různých feromagnetických materiálů:\nStejné chování se projevuje u feroelektrických látek (při \"feroelektrické\" Curieově teplotě mizí spontánní uspořádanost elektrických dipólů feroelektrika).\n\nAnalogicky dochází v piezoelektrických látkách při nadkritické teplotě k narušení vnitřního uspořádání nábojů, což má za následek ztrátu spontánní polarizace látky a tedy i piezoelektrických vlastností. Opět jde o fázový přechod a kritická teplota se nazývá Curieova.\n\n"}
{"id": "388747", "url": "https://cs.wikipedia.org/wiki?curid=388747", "title": "Mount Erebus", "text": "Mount Erebus\n\nErebus či Mount Erebus je sopka, stratovulkán ležící v Antarktidě na Rossově ostrově. Od roku 1972 je nepřetržitě aktivní na rozdíl od zbylých tří sopek Rossova ostrova, které jsou neaktivní. Jedna z větších erupcí proběhla v roce 2008, od té doby je sopka neustále aktivní. Pomocí snímků z družice Sentinel-2 byla 25. ledna 2017 v kráterech Erebu identifikována dvě aktivní lávová jezera. V období mezi 12. až 18. říjnem 2019 byla zaznamenána série erupcí, přičemž k největší z nich došlo 14. října. Z kaldery na vrcholku sopky soustavně unikají sopečné plyny.\n\nMount Erebus byl poprvé pozorován 27. ledna 1841 Jamesem Clarkem Rossem, který jej pojmenoval po jedné ze svých lodí, Erebu (ta byla pojmenována po bohu starořecké mytologie Erebovi, synovi Chaose). V té době byla sopka aktivní.\n\nAž do nadmořské výšky zhruba 900 metrů byly svahu Erebu zkoumány v roce 1904 účastníky britské národní antarktické expedice (\"British National Antarctic Expedition 1901–1904\"), označované jako Expedice Discovery.\n\nNa vrchol poprvé vystoupila 10. března 1908 skupina průzkumníků z britské antarktické expedice, vedené cestovatelem a badatelem Ernestem Henry Shackletonem a nazývané podle expedičního plavidla Expedice Nimrod. Účastníci výstupu, který proběhl ve dnech 5. až 11. března 1908, neměli žádné předchozí horolezecké zkušenosti.\n\nSopka se stala 28. listopadu 1979 místem tragické nehody letadla DC-10 letu 901 novozélandské společnosti Air New Zealand, při které zahynulo všech 257 lidí na palubě. Novozélandská společnost provozovala od roku 1977 jedenáctihodinové vyhlídkové lety k pobřeží Antarktidy a až do onoho osudného dne měly lety velký úspěch. Jednou z příčin havárie byla chyba v palubních přístrojích, podle jejichž údajů se kapitán Jim Collins domníval, že se nachází nad McMurdovým průlivem, zatímco ve skutečnosti jeho stroj mířil k severním svahům Erebu, do nichž narazil ve výšce 610 metrů. Další příčinou byla tzv. bílá mlha, což je jev, k němuž dochází v polárních oblastech a při kterém není možné rozlišit hranici mezi oblohou a zasněženým a ledovým povrchem kontinentu. Neméně závažnou skutečností byl i fakt, že zaměstnanci letecké společnosti běžně překračovali minimální povolenou letovou výšku a u Antarktidy létali mnohem níže, aby umožnili platícím klientům pořizovat kvalitní snímky. Letecká společnost Air New Zealand se za selhání plně omluvila až v roce 2019 u příležitosti 40. výročí letecké katastrofy. Trosky letadla DC-10 letu 901 se stále nacházejí na svazích sopky Mount Erebus.\n"}
{"id": "388756", "url": "https://cs.wikipedia.org/wiki?curid=388756", "title": "Smrž kuželovitý", "text": "Smrž kuželovitý\n\nSmrž kuželovitý (\"Morchella conica\"), též smrž špičatý, je jedlá vřeckovýtrusná houba z čeledi smržovitých (Morchellacae).\n\nKlobouk má tence masitý, skoro pravidelně tupě kuželovitý, s hranatými a protaženě okrouhlými prohlubeninami se zaoblenými hranami, obyčejně dosti štíhlý, 4 až 10 cm vysoký a 3-5 cm široký, uvnitř celý dutý, okrajem dole ke třeni přirostlý, světle okrově hnědý, hnědošedý až olivově hnědý, velmi křehký. Dužina je tenká, křehká, bělavě šedavá nebo světle naokrovělá.\nTřeň je dost pravidelně válcovitý, hladký, 3-8 cm dlouhý a 1,5 - 2,5 cm široký, bělavý nebo naokrovělý, dutý a křehký. Chuť i vůně nenápadné, slabě houbové.\n\nRoste na jaře v lesích jehličnatých i listnatých, nejčastěji na lesních okrajích, ve starých parcích, v zahradách, v křovištích apod., od nížin až dost vysoko do hor, avšak všude celkem nehojně.\n\nVelmi dobrá jedlá, časně jarní houba, vhodná například do polévek a omáček. Smrž kuželovitý je v České republice podle platné vyhlášky 157/2003 Sb. zařazen do seznamu hub určených pro prodej, v některých zemích je často prodáván na trzích.\n\nSmrž kuželovitý je velmi podobný blízce příbuznému a rovněž jedlému a velmi dobrému smrži vysokému (\"Morchella elata\"), který se liší hlavně podélně protaženými \"oky\" na klobouku a obvykle třeněm značně delším, než je výška klobouku.\n\n\n"}
{"id": "388763", "url": "https://cs.wikipedia.org/wiki?curid=388763", "title": "14. kongres Svazu komunistů Jugoslávie", "text": "14. kongres Svazu komunistů Jugoslávie\n\n14. kongres Svazu komunistů Jugoslávie se konal ve dnech 20.–22. ledna roku 1990, v bělehradském kongresovém centru „Sava“. Přicestovali sem delegáti ze všech šesti republik a dvou provincií, plus zde byla zastoupena i stranická delegace z Jugoslávské lidové armády. Tehdejším prezidentem Ústředního výboru byl Milan Pančevski z Makedonie.\n\nKongres se konal v bouřlivé atmosféře otázek budoucí jugoslávské existence, především narůstajících střetů mezi Srbskem a Slovinskem. Dlouhodobá krize zastánců dvou nesmiřitelných koncepcí fungování společného státu přešla po neúspěšném Mítinku pravdy do vyměňování si ostrých slov. Bylo jasné, že tento spor bude nezbytné řešit na celostátním sjezdu komunistů.\n\nUž celý rok 1989 vedly diskuze, kdy se bude konat a za jakých podmínek. Přestože byl přislíben do konce roku, nakonec se konal až v lednu 1990. Média o něm psala jako o „rozhodujícím“, jako o kongresu, kde se Svaz komunistů Jugoslávie odřekne svého vedoucího postavení v jugoslávské společnosti a bude tak plně posvěcena politická pluralita i na úrovni existence jednotlivých stran s rozdílnými politickými programy a orientací. Kritické hlasy namítaly, že se měl konat již dlouho předtím a umožnit konkrétní reformy především v ekonomické oblasti.\n\nSrbský a slovinský svaz komunistů byli již před 14. kongresem v dlouhodobém sporu. Chorvatští komunisté se pokoušeli nějakou dobu vystupovat jako prostředníci a situaci řešit, avšak nebyli úspěšní. Slovinci se nakonec rozhodli do Bělehradu přijet, ovšem pod podmínkou, že jejich návrhy budou rychle přijaty. Narazili však na energického Slobodana Miloševiće, který se pokoušel všechny snahy o „rozvolnění“ federace a decentralizaci moci zastavit. Zástupci vyslaní východními republikami federace, které byly názorově blízko Miloševićovi, slovinské návrhy jeden po druhém přehlasovávali. Jugoslávský tisk se již v prvních dnech zasedání komunistů ptal, jestli skutečně Slovinci odejdou.\n\nPo dvou dnech ostrých sporů a silných slov delegace Svazu komunistů Slovinska 22. ledna okolo 22:30 kongresový sál opustila. Oficiálním důvodem, který Ciril Ribičič uvedl, bylo, že „Slovinští komunisté nechtějí být odpovědní za agónii SKJ“. Následně chorvatská delegace navrhla, aby byl kongres přerušen. Okamžitě poté se Slobodan Miloševič ujal slova a prohlásil, že kongres pokračuje v práci a bude i nadále rozhodovat o dalších bodech programu v souladu s předchozím hlasováním. Proti tomu se ostře postavili Chorvaté, kteří rovněž oznámili, že v takovém případě opustí sjezd, neboť není možné pouze „hlasovat pro, nebo proti“. Podporu získali i ze strany komunistů Makedonie a Bosny a Hercegoviny. Po dvouhodinovém jednání za zavřenými dveřmi se nakonec rozhodli chorvatští i bosenští delegáti Sava centar opustit.\n\nPo 45 letech tak skončila vláda jedné strany - Svazu komunistů Jugoslávie. Tato událost se stala jednou z klíčových v rozpadu Jugoslávie a přispěla k eskalaci dalších odstředivých sil, které vedly k vyhlášení nezávislosti Slovinska a dalších republik na počátku 90. let.\n\n"}
{"id": "388766", "url": "https://cs.wikipedia.org/wiki?curid=388766", "title": "Moravanka", "text": "Moravanka\n\nMoravanka může být :\n\n"}
{"id": "388767", "url": "https://cs.wikipedia.org/wiki?curid=388767", "title": "Eugenol", "text": "Eugenol\n\nEugenol (sumární vzorec CHO, \"kyselina hřebíčková\") je organická sloučenina, derivát guajakolu s allylovým řetězcem místo jednoho z vodíků na benzenovém jádře. Eugenol patří mezi fenylpropanoidy. Je to bezbarvá až bledě žlutá olejovitá kapalina extrahovaná z některých esenciálních olejů, zvláště z hřebíčku, muškátového oříšku, skořice a bobkového listu. Je částečně rozpustný ve vodě a dobře rozpustný v organických rozpouštědlech. Má příjemnou, kořennou hřebíčkovou vůni.\n\nNázev vznikl z vědeckého (latinského) názvu rostliny, z níž se získává koření hřebíček (hřebíčkovec vonný, lat. \"Eugenia aromaticum\" nebo \"Eugenia caryophyllata\"). Eugenol je zodpovědný za vůni hřebíčků. Je hlavní složkou hřebíčkového esenciálního oleje, v němž tvoří 85‐90 %.\n\nEugenol se používá v při výrobě parfémů, ochucovadel, esenciálních olejů a v medicíně jako lokální antiseptikum a anestetikum. Je klíčovou složkou v indonéských cigaretách Kretek (hřebíčkové cigarety). Používal se k přípravě isoeugenolu pro výrobu vanilinu, ovšem nyní se většina vanilinu vyrábí z fenolu nebo z ligninu.\n\nSmíšen s oxidem zinečnatým tvoří směs, která se používá jako zubní výplň (díky antiseptickým účinkům - fenolový koeficient je 9,7; jiný zdroj uvádí 14,4) a v protetických aplikacích v zubním lékařství.\n\nEugenolové nebo (v širším pojetí) methoxyfenolové deriváty se používají do parfémů a ochucovadel, při tvorbě hmyzích atraktantů a absorbérů UV záření, analgetik, biocidů a antiseptik. Mají využití též při výrobě stabilizátorů a antioxidantů pro plasty a pryž. Byly pokusy vyvinout eugenolové deriváty použitelné jako léčiva pro nitrožilní injekce, například propanidid a G.29.505, ale tyto látky měly u některých lidí nepřípustné vedlejší účinky. Hřebíčkový olej je čím dál populárnější jako anestetikum pro použití u akvarijních ryb.\n\nEugenol je jednou z mnoha sloučenin, které jsou atraktivní pro samce některých druhů orchidejových včel, kteří zřejmě sbírají tyto chemikálie, aby mohli syntetizovat feromony. Často se toho využívá pro návnady, aby bylo možné tyto včely sbírat ke studiu.\n\nEugenolem se lze předávkovat, což má za následek širokou škálu příznaků, od přítomnosti krve v moči, přes konvulze, průjem, nauseu, závratě, tachykardii až po bezvědomí. Eugenol může na kůži způsobovat alergickou kontaktní dermatitidu. Smrtelná dávka eugenolu (LD orálně, potkan) je 1 930 mg/kg.\n\nEugenolu by se měli vyhnout lidé s alergií na parfémy.\n\n"}
{"id": "388770", "url": "https://cs.wikipedia.org/wiki?curid=388770", "title": "Bosenská krize", "text": "Bosenská krize\n\nBosenská krize (někdy též Anekční krize, srbochorvatsky Aneksiona kriza) vypukla v letech 1908–1909. Bulharsko 5. října 1908 vyhlásilo svou nezávislost a 6. října 1908 Rakousko-Uhersko vyhlásilo anexi Bosny a Hercegoviny.\n\nOd roku 1463 byla Bosna Hercegovina obsazena a přejata osmanskými sultány, přestože byla v titulatuře rakouských králů a později i v Habsburské titulatuře. Ovšem musíme si uvědomit, že pro Habsburky nebyla tato země nijak atraktivní, kromě strategického při boji proti Turkům. Ovšem to se změnilo s Vídeňským kongresem v roce 1815, kdy mu bylo přiřknuto Rakousku-Uhersku území Dalmácie (Ilyrská provincie) a oblast Boky Kotorské. Díky čemuž byly provincie Bosny a Hercegoviny, obklopeny ze tří stran. Zlom nastal až v roce 1866, kdy Rakousko-Uhersko bylo poraženo Pruskem a bylo vyhnáno ze středu Evropy. Takže Bosenský prostor se stal jediným, kde by se mohlo Rakousko-Uhersko účastnit a zvětšit svá území. Chtěly se rozšířit na Balkánu, protože to bylo jediné místo, kam mohli. Ovšem to ovlivnila Krymská válka, kdy se ruský car pokusil o získání území v dnešním Turecku. Což zalarmovalo evropské vládce, protože pokud by byla Osmanská říše oslabena, tak by se mohla rozpadnout. Což nikdo nechtěl. Pokud by se Osmanská říše rozpadla, tak by Rusku nic nebránilo se rozšířit, díky čemuž by se zesílil vliv Ruska na Balkán a zesílil tlak na Rakousko-Uhersko i na Balkáně.  Což si jasně uvědomoval i Rakousko-uherský ministr zahraničí Gyula Andreássy, proto se Rakousko-Uhersko v oblasti Balkánu v 19. století snažilo udržet status quo. Kam tedy patří i zmiňovaná Bosna a Hercegovina. Na počátku roku 1876 ... \"Guyla Andrássy prohlásil, že zachování Osmanské říše v jejím stávajícím rozsahu je pro habsburskou monarchii naprosto klíčové\".\n\nMezitím se Německo a Rusko vytvořily spolek tří císařů. Spolku tří císařů na základě schönnbrunnské smlouvy podepsané při setkání cara Alexandra II., rakouského císaře Františka Josefa I. dne 6. června 1873, k níž se 23. října přidalo i Německo v čele s Vilémem II.  Ovšem Německo a Vilém II nijak zvlášť nebyl důležitý pro bosenskou krizi, protože z ní mu neplynul žádný prospěch. V této době bojovali Srbové s osmanskou říší kvůli masakrům Slovanů na území osmanské říše na Balkáně. Hlavními aktéry na Balkáně byly Rusko a Rakousko-Uhersko a tito dva se v Zákopech (Reichstadtu) domluvily na dohodě o územním vývoji Balkánu. Hlavními body této dohody byly: vyjádření ruského souhlasu pro případnou rakousko-uherskou anexi Bosny výměnou za souhlas Vídně s připojením Batumi a jihovýchodní Bessarábie k Rusku. Dalším z bodů v této dohodě bylo, že pokud by Osmanská říše prohrála, tak by ji eliminovali jako evropskou mocnost, a pokud by vyhrály, tak by jí měli zabránit změnu statusu quo. O co se pokusila osmanská říše a tak ji Rusko vyhlásilo válku a vyhrálo ji. Car donutil sultána přijmout mírovou dohodu v lázních v San Stefanu, která neodpovídala jeho slibům ze Zákopů a Budapešťské konvenci, kdy si Rusko zajistilo neutralitu Rakouska-Uherska pod podmínkou, že bude dodržovat smlouvu ze Zákup.  Sanstefanská mírová dohoda naštvala i Velkou Británii, protože by ohrozila její postavení, jako nejsilnější námořní mocnost na blízkém východě. Díky tomu Británi získala Kypr pod podmínkou, že bude bránit zájmy Osmanské říše..  Nakonec byla svolána do Berlína Kongres, který se o to zajímal. Kde hospodářsky vyčerpané Rusko nemělo jinou možnost než souhlasit. Nakonec Rusko bylo donucen, aby splnilo dohody a Osmanská říše byla donucena k uznání okupace Bosny a Hercegoviny.\n\nOkupační správa Bosny a Hercegoviny, která trvala již od roku 1878 se souhlasem Berlínského kongresu, byla považována za pouze dočasnou a řada institucí, které Habsburská monarchie na území tohoto regionu zřídila, byla značně provizorního charakteru. Formálně byla Bosna a Hercegovina stále součástí Osmanské říše. Jakmile však došlo k mladoturecké revoluci v Osmanské říši, řada států, která měla zájem na parcelaci jejího území, využila příležitosti. Rakousko-Uhersko z iniciativy ministra zahraničí barona Lexa z Aehrenthalu anektovalo Bosnu a Hercegovinu. Srbsko, které již od poloviny 70. let 19. století aktivně usilovalo o zisk Bosny, kde se nacházel nemalý počet Srbů, bylo tímto aktem pobouřeno. Vztahy mezi Bělehradem a Vídní byly již v té době v důsledku ekonomické blokády špatné.\n\nRuský ministr zahraničí Izvolskij se pokoušel získat souhlas Rakousko-Uherska s volnou plavbou ruských lodí úžinami Dardanely a Bospor výměnou za ruský souhlas s připojením Bosny a Hercegoviny k Rakousko-Uhersku a dohodl Buchlovickou dohodu, která ovšem vyvolala v Rusku velkou vlnu nevole. Odpor ruských panslavistů, kteří dohodu vnímali jako zradu na Srbech, a diplomatický neúspěch Ruska vedl ke kritice ministra Izvolského a nakonec i k jeho odvolání. Srbští představitelé ve Vídni zájem Ruska na připojení Bosny k Rakousku přirovnávali k dělení Polska.\n\nV Chorvatsku byly na rozkaz Vídně prováděny akce proti politickým představitelům tamní srbské menšiny (zatýkání) z obav, že by se uvnitř monarchie našli odhodlaní stoupenci nepřátelského přesvědčení. Přesto chorvatské obyvatelstvo přijalo anexi víceméně pozitivně, především z toho důvodu, že národně zaměření političtí představitelé v Záhřebu požadovali sjednocení všech chorvatských zemí. Skutečnost, že nedaleká Bosna a Hercegovina, která byla domovem značné části chorvatského obyvatelstva, byla nyní součástí Rakouské monarchie, této skutečnosti jen napomáhala. Podporu tak získala idea trialismu\n\nTato krize trvale poškodila nejen diplomatické vztahy mezi Rakousko-Uherskem na straně jedné a Ruskem a Srbskem na straně druhé, ale vedla ke kompletní změně nálad ve společnosti a ještě větší polarizaci prosazovaných kulturních i civilizačních okruhů. Na plno se ukázalo rozložení budoucích soupeřících stran, které se utkají v první světové válce. Anexi a reakce na ni lze připočíst k příčinám první světové války. Krize byla zažehnána poté, co Srbsko prohlásilo, že anexe Bosny a Hercegoviny nijak oficiálně nepoškozuje jeho zájmy (30. března), nevzdalo se ale práva bojovat za Srby v Bosně s cílem území k sobě připojit. Turci uznali anexi již v průběhu února 1909.\n\n\n"}
{"id": "388771", "url": "https://cs.wikipedia.org/wiki?curid=388771", "title": "Kodein", "text": "Kodein\n\nKodein (též methylmorfin), z řec. \"kodeia\" – makovice, je opiát používaný pro analgetické, antitusivní a protiprůjmové účinky. Je zřejmě nejčastěji užívaným opiátem na světě. Je jedním z nejúčinnějších orálně podávaných analgetik a má široký pás bezpečného použití. U většiny lidí dosahuje 8 až 12 procent síly morfinu; odlišným metabolismem, stejně tak jako užitím dalších medikamentů se mohou tyto údaje lišit.\n\nKodein je opiový alkaloid, který se přirozeně vyskytuje v máku setém a největších koncentrací dosahuje ve šťávě z nezralých makovic, v tzv. opiu. V opiu kodein dosahuje koncentrací od 0,3 do 3 %. I když může být z opia extrahován, většinou je vyráběn metylací morfinu. Na evropském trhu je k dostání zejména ve formě hydrochloridu, ve Spojených státech a Kanadě jako síran a fosfát.\n\nPrvní zprávy o užívání opia se datují do doby před 6 000 lety v oblasti Mezopotámie, později bylo známo i v starověkém Řecku a v Římě. Ve středověku učenec Paracelsus připravil tzv. laudanum, směs opia a alkoholu, která se stala součástí elixírů a tinktur. Hlavní účinnou složkou opia však je morfin a nikoliv kodein. Kodein byl proto izolován až poněkud později, poprvé Francouzem Jeanem-Pierrem Robiquetem v roce 1830.\n\nAčkoliv jde o přirozeně se vyskytující opiát, kodein může být vyroben i kompletní syntézou. Ve Spojených státech amerických kolem roku 1972 způsobila Nixonova „válka proti drogám“ všeobecný nedostatek zakázaných opiátů kvůli vzácnosti přírodního opia, makové slámy a ostatních zdrojů opiových alkaloidů. Poté, co musela být uvolněna velká část opia a morfinu z Národních strategických rezerv Spojených států amerických na pokrytí potřeb ve zdravotnictví (zejména antitusik na bázi kodeinu), byl výzkumný sektor požádán o nalezení cesty k přípravě kodeinu a jeho derivátů a prekurzorů z ropy nebo černouhelného dehtu použitím procesu vyvinutého americkým Ústavem národního zdraví (NIH).\n\nKodein se používá pro jeho analgetické a antitusivní (protikašlové) účinky. Dříve byl podáván i pro potlačení průjmů, v tomto směru však již byl nahrazen jinými látkami. Podává se zejména u pacientů, kteří trpí kašlem, jenž jim nedovoluje spát. Účinnost kodeinu v nízkých dávkách na kašel je však sporná. Navíc je sporné, zda někdy není lépe kašel neomezovat, neboť se jedná o ochranný reflex. Mimo případů silného kašle se také podává jako lék proti bolesti; podává se zejména k potlačení bolesti, jejíž délka trvání se očekává na několik dnů či maximálně týdnů. I v tomto případě však jsou jeho účinky sporné a přinejmenším jsou údajně stejné, jako u běžných (nenarkotických) léků proti bolesti.\n\nKodein je někdy prodáván v kombinaci s analgetiky (paracetamol, kyselina acetylsalicylová) nebo NSA (ibuprofen). Tyto kombinace poskytují větší úlevu od bolesti díky synergickému efektu. Injekční kodein je dostupný pro subkutánní nebo intramuskulární aplikace, intravenózní aplikace nicméně může způsobit závažné reakce, které mohou vést k anafylaxi.\n\nKodein je považován za prekurzor drogy (prodrogu). V těle je metabolizován na aktivní komponenty morfin a kodein-6-glukuronid. Zhruba 5-10 % kodeinu se přemění na morfin, zbytek zůstane buď volný, konjugovaný ve formě kodein-6-glukuronidu (70 %), nebo se přemění na norkodein (10 %) a hydromorfon (1 %). Přeměnu kodeinu na morfin, tzv. demethylaci kodeinu, v játrech zabezpečuje enzym CYP2D6 (druh cytochromu P450). Část kodeinu se místo demethylace přeměňuje na příslušný 6-glukoronid pomocí enzymu UGT2B7.\n\nKvůli velké proměnlivosti CYP2D6 v populaci může být účinek kodeinu u jednotlivců proměnlivý. Přibližně 6–10% indoevropské populace, 2% Asiatů a 1% Arabů má špatně funkční CYP2D6. U takových osob má zřejmě kodein malý nebo dokonce žádný efekt (ačkoliv je zvažována možnost že kodein-6-glukuronid je zodpovědný za velkou část analgetických vlastností kodeinu a tak tito pacienti přece jen mohou určité analgetické účinky pociťovat). Naopak 0,5-2% populace má více kopií genu 2D6 a metabolizují tak narkotika závislá na genu 2D6 účinněji než ostatní. Některé léky CYP2D6 inhibují a tím redukují anebo úplně eliminují účinnost kodeinu. Nejznámějšími jsou selektivní serotonin reabsorpční inhibitory jako fluoxetin (Prozac) a citalopram (Celexa). Jiné léky, jako rifampicin a dexamethazon indukují expresi CYP450 isozymů a tím zvyšují rychlost metabolizmu.\n\nJe méně účinný nežli morfin a shodně s tím je i méně náchylný na vytvoření závislosti. Odvykací symptomy jsou u kodeinu relativně mírné a je i podstatně méně návykový než ostatní opiáty. Teoreticky musí být podána dávka 200 mg (orálně) kodeinu k dosažení stejného analgetického účinku 30 mg (orálně) morfinu. Nicméně kodein nebývá používán v jednotlivých dávkách vyšších než 60 mg (a ne větších než 240 mg za 24 hodin). Když je požadována silnější analgezie, dává se přednost silnějším opiodům jako hydrokodon a oxykodon.\n\nBěžné nežádoucí účinky spojené s užíváním kodeinu jsou euforie, svědění, nausea, zvracení, ospalost, sucho v ústech, mióza, orthostatická hypotenze, urinární retence a zácpa. Tolerance většiny účinků kodeinu se vytváří déletrvajícím užíváním, včetně účinku terapeutického. Poměrně závažným vedlejším účinkem, stejně tak jako u ostatních opioidů, je respirační útlum. Tento útlum je závislý na dávce a je mechanismem možných fatálních následků předávkování. Dalším všeobecně známým vedlejším účinkem je nedostatečnost sexuální žádostivosti a nárůst komplikací erektilní dysfunkce. Někteří lidé mohou též mít alergickou reakci na kodein, jež může způsobit alergické reakce jako otoky a vyrážku.\n\nNa kodeinu může vznikat závislost, byly popsány případy např. starých osob, které popletou dávkování a postupně se na kodeinu stanou závislými, nebo lidí ze středních a vyšších tříd, které kodein považují za bezpečnější alternativu k „pouličním“ drogám. Opiáty na předpis zneužívali ze známých lidí např. komentátor Rush Limbaugh či komik George Carlin. Udává se, že ve Spojených státech existuje v Houstonu komunita narkomanů specializujících se na zneužívání kodeinu. Na předávkování kodeinem zemřel známý hudební interpret ze skupiny A$AP Mob, byl to A$AP Yams (Steven Rodriguez), dále také jeden z protagonistů houstonské scény, DJ Screw. V Česku se pro zneužívání přestalo vyrábět analgetikum Alnagon.\n"}
{"id": "388772", "url": "https://cs.wikipedia.org/wiki?curid=388772", "title": "Diphyllostomatidae", "text": "Diphyllostomatidae\n\nDiphyllostoma (anglicky \"false stag beetles\"-falešní roháči) jsou rod ve kterém jsou zastoupeny tři druhy vzácných brouků známých pouze z Kalifornie. O jejich způsobu života není téměř nic známo, kromě toho, že jsou denními tvory a samice nelétají. Larvy tohoto brouka dosud nebyly nalezeny.\n\nDosahují délky od 5 do 9 mm; tělo mají protáhlé, převážně tmavé až červeno-hnědé barvy. Jak tělo tak nohy mají pokryté dlouhým ochlupením.\n\nPůvodně byli zařazováni do čeledi Lucanidae, avšak mají několik znaků, které je od roháčů odlišují, proto v roce 1972 Holloway navrhl oddělit čeleď Diphyllostomatidae, která je od té doby uznávána.\n\n\n"}
{"id": "388776", "url": "https://cs.wikipedia.org/wiki?curid=388776", "title": "Jihovýchodní Anatolie", "text": "Jihovýchodní Anatolie\n\nJihovýchodní Anatolie () je jedním ze sedmi regionů Turecka. Leží v jihovýchodní části země, hraničí na západě se Středomořským regionem na severu a východě s Východní Anatolií a na jihu se Sýrií. \n\n\nStatistická data jsou z Turecké Statistické Asociace\n\n"}
{"id": "388783", "url": "https://cs.wikipedia.org/wiki?curid=388783", "title": "Kaiserštejnský palác", "text": "Kaiserštejnský palác\n\nKaiserštejnský palác (též \"dům U Petzoldů\") je barokní budova na Malostranském náměstí čp. 37. Vznikl roku 1714 přestavbou dvou renesančních domů. V současné době slouží jako prostor pro pořádání společenských akcí.\n\nDo dnešní podoby byl dostavěn v roce 1714. Vznikl přestavbou dvou renesančních domů. Palác se skládá ze dvou budov spojených úzkými bočními křídly, které vytvářejí menší nádvoří. V přízemí zadní budovy jsou dodnes dochovány renesanční klenby a pozdně renesanční trámové stropy zdobené malbami. Vchod do této budovy je z ulice Josefská 3.\n\nNávrh je dílem Giovanniho Battisty Alliprandiho. (Dalším jeho dílem na Malostranském náměstí je Šternberský palác, čp. 7). Stavbu provedla dílna Kryštofa Dientzenhofera.\n\nV průčelí hlavní budovy obrácené do Malostranského náměstí bývalo loubí, které bylo zazděno při přestavbě v roce 1896. Při této přestavbě byl rovněž přistavěn balkon.\n\nBudova nemá obvyklý štít. Atika je však vyzdobena sochami Čtyř ročních období a dekorativními vázami. Sochařská výzdoba je dílem italského sochaře Ottavia Mosta.\n\nPrvním majitelem byl vojenský velitel Prahy František Helfrýd svobodný pán z Kaisersteinu. V dalších letech palác vystřídal několik majitelů. Byla mezi nimi i rodina Radeckých z Radče. Maršálu Radeckému, považovanému za jednoho z nejlepších vojevůdců 19. století, byl v roce 1859 odhalen pomník na Malostranském náměstí, které v té době také neslo jeho jméno.\n\nPalác od Radeckých získal hoteliér Václav Petzold, který zde zřídil restauraci. Paláci se tak dalších sto let říkalo „U Petzoldů“. Petzoldova manželka, operní pěvkyně Marie Petzoldová-Sittová, se stala první představitelkou Smetanovy Prodané nevěsty.\n\nVe 40. letech 19. století získala budovu Česká spořitelna. Pro účely České spořitelny byl podle návrhu architekta Kašpara Předáka v roce 1845 upraven slavnostní sál v prvním patře ve slohu pozdního klasicismu.\n\nV roce 1977 byla zahájena rozsáhlá rekonstrukce pod vedením architektů ing. Zdeňka Pokorného a ing. arch. Jaroslava Bělského. Rekonstrukce vrátila palác do původní barokní podoby. Byl obnoven hlavní velký sál, loubí v přízemí a vchod posunut na původní místo.\n\nPo dlouhou dobu byl sídlem Československé obchodní a průmyslové komory, později Hospodářské komory České republiky. Po vyřešení restitučních sporů zde dnes sídlí mimo jiné Komerční banka. V letech 1908–1911 zde žila další česká operní hvězda – Ema Destinnová. V roce 1978 byla na domě odhalena pamětní deska s bronzovou bustou zpěvačky od sochaře Jana Simoty. V roce 1964 byl dům vyhlášen chráněnou památkou (reg.č. 38990/1-533)\n\nKaiserštejnský palác v současné době slouží jako prostor pro pořádání konferencí, svateb, výstav, koncertů a dalších společenských akcí. Do devíti sálů se vejde až 400 návštěvníků.\n\n\n"}
{"id": "388787", "url": "https://cs.wikipedia.org/wiki?curid=388787", "title": "Hipokampus", "text": "Hipokampus\n\nHipokampus (řec. \"hippocampus\" – mořský koník) je součástí velkého mozku. Umístěn je ve střední části spánkového laloku, jeden v pravé a druhý v levé mozkové hemisféře. Je součástí limbického systému a hraje velkou roli při krátkodobém uchovávání informací a při prostorové orientaci. Při Alzheimerově chorobě je hipokampus mezi prvními částmi mozku, která utrpí poškození. Poškození hipokampu může také způsobit nedostatek kyslíku (anoxie), zápal mozkových blan nebo epilepsie střední části spánkového laloku. Lidé se značným poškozením hipokampu trpí poškozením paměti a neschopností ukládat nové informace.\n\nHipokampus zpracovává informace z mozkové kůry a z limbického systému a dále je směruje do předního talamu, hypotalamu a dalších částí mozku. Velká část se jich vrací zpět do mozkové kůry. Tato rytmicky opakovaná vzruchová aktivita hipokampu je základem složitých integračních dějů, jako třeba ukládání informací do dlouhodobé paměti.\n\nPrvní umělá protéza mozku, vlastně jedné z jeho částí odpovědné za dlouhodobou paměť, hipokampu, se zkouší v USA. Takový projekt je rozpracován v Los Angeles v jižní Kalifornii týmem vědců pod vedením Teodora Bergera. Na rozdíl od jiných takových podobných náhrad, které pouze stimulovaly mozkové děje, nová protéza díky umístěnému mikročipu může uskutečňovat procesy té části mozku, kterou nahrazuje.\nPrvní protéza hipokampu bude vyzkoušena zatím na mozku krysy či jiných pokusných zvířatech. Jestli zkoušky proběhnou úspěšně, naskytne se možnost pomoci lidem postižených Alzheimerovou chorobou, epilepsií nebo lidem s následky po poranění hlavy. Hipokampus je jedním z nejvíce strukturovaných a prozkoumaných částí velkého mozku. A co je zvláště důležité, že jeho funkce mohou být lehko testovány. Předpokládá se, že jeho hlavní funkce je „kódování“ informací takovým způsobem, aby mohly být dále uchovány v částech mozku určených pro dlouhodobou paměť. Narušením funkce hipokampu dochází k zapomenutí nově získané informace. Nedojde k jejímu uložení do dlouhodobé paměti. Výzkumníci pracovali na protéze hipokampu deset let. Nejprve byl vytvořen matematický model jeho funkce v různých situacích. Potom byl tento model zasazen do mikročipu a vytvořeno propojení umožňující komunikaci mezi mozkem a mikroobvody. Protéza lidského mozku nebude umístěna uvnitř mozku, ale v krabičce upevněné sponkou venku. Informace s mozkem si bude mikročip vyměňovat pomocí svazku dvou elektrod procházejících bezprostředně k poškozené oblasti ze dvou stran. Jednou z nich se bude registrovat elektrická aktivita jedné oblastí mozku a druhou elektrodou budou elektrické signály vytvořené mikročipem poslány zpět do mozku. Předpokládá se, že hipokamp je síť neuronů fungujících paralelně tak, že bude možno obejít celou poškozenou oblast.\nPo pokusech na zvířatech, zpočátku na krysách, pak na opicích, je na řadě člověk. U většiny savců je struktura hipokampu prakticky stejná, proto bude adaptace protézy na lidský mozek relativně jednoduchá. Pravdou je, že ještě před tím budou vědci a lékaři muset ověřit, že toto zařízení je pro pacienty naprosto bezpečné.\n\nBylo prokázáno, že řidičům londýnské taxi služby se při jízdě a vyhledávání tras aktivuje příslušná část hipokampu během výběru příslušné trasy a dochází k jeho fyziologickým změnám. Funkční magnetická rezonance (fMRI) odhalila, že hipokampus řidičů byl aktivní tehdy, když taxikáři poprvé plánovali cestu nebo když museli zcela změnit cíl během jízdy.\n\n\n"}
{"id": "388795", "url": "https://cs.wikipedia.org/wiki?curid=388795", "title": "Velikovský dům", "text": "Velikovský dům\n\nVelikovský dům, také Šternberský či Lázeň, Malá Strana čp. 518, je historický dům na rohu Malostranského náměstí a Tomášské ulice.\n\nPůvodně zde stával gotický měšťanský dům ze 14. století. Po požáru Malé Strany v r. 1541 byl obnoven v pozdně gotickém slohu. Z té doby jsou dodnes dochovány sklepy. Později byl přestavěn do renesanční podoby a rozšířen o podloubí. V 17. století následovala přestavba barokní. Sgrafita na fasádě domu jsou dílem sochaře Celestýna Kloučka z roku 1899. Poslední rekonstrukce proběhla v roce 1995, když dům získala Poslanecká sněmovna Parlamentu České republiky a kdy byl také začleněn do komplexu jejích budov. \n\nNa průčelí paláce byly při této rekonstrukci nalezeny fragmenty sgrafit z konce 16. století a na jižní i východní fasádě části malovaných slunečních hodin s datem 1608. Originální fragmenty byly skryty pod omítku a na stejná místa umístěny rekonstrukce. Hodiny ukazují nejen pravý sluneční čas, ale i čas staročeský. Ten určuje počet hodin, které uběhly od západu slunce.\n\nV interiéru byly při poslední rekonstrukci obnoveny malované záklopové stropy pocházející z renesančního a raně barokního období. \n\nDům je součástí městské památkové rezervace Praha - historické centrum, která byla v roce 1992 zapsána na Seznam světového kulturního dědictví UNESCO pod č. 616.\n\n\n"}
{"id": "388797", "url": "https://cs.wikipedia.org/wiki?curid=388797", "title": "John Robert Schrieffer", "text": "John Robert Schrieffer\n\nJohn Robert Schrieffer (31. května 1931, Oak Park, Illinois, USA - 27. července 2019, Tallahassee, Florida) byl americký fyzik, který spolu s Johnem Bardeenem a Leonem Neil Cooperem obdržel v roce 1972 Nobelovu cenu za fyziku za základní teorii konvenční supravodivosti.\n\nNarodil se roku 1931 v Oak Park ve státě Illinois. Ve věku 9 let se s rodinou přestěhoval do New Yorku a o sedm let později na Floridu, kde jeho otec získal zaměstnání v potravinářském průmyslu. V době, kdy žil na Floridě se mladý John Schrieffer začal zajímat o amatérskou stavbu raket a také o elektroniku.\n\nv roce 1949 nastoupil na Massachusettský technologický institut. Bakalářské studium, které vedl John C. Slater ukončil roku 1953. Poté kvůli svému zájmu o fyziku pevných látek přešel na Univerzitu Illinois v Urbana Champaign, kde jeho další vzdělávání vedl John Bardeen. Schrieffer nejprve pracoval na teorii polovodičů, kterou následně aplikoval v laboratoři. Posléze se začal podílet na rozvoji teorie supravodivosti, společně se svým školitelem Bardeenem. Třetím kolegou byl Leon Cooper.\n\nPrávě Cooper v roce 1956 objevil takzvané Cooperovy páry, což jsou páry elektronů, popřípadě jiných fermionů, které jsou v kovech při nízkých teplotách slabě vázány kmity krystalové mřížky. John Schrieffer na počátku roku 1957 v metru v New Yorku přišel na to, jak chování Cooperových párů popsat matematicky. Tyto dva objevy se staly základem BCS teorie, která popisuje chování supravodičů I. typu.\n\nPo dokončení doktorského studia Schrieffer pracoval rok v Anglii v Birminghamu a na institutu Nielse Bohra v Kodani. Další rok strávil na Chicagské univerzitě a poté se vrátil na University of Illinois at Urbana-Champaign. V roce 1964 přešel na Pennsylvánskou univerzitu. Roku 1980 se stal profesorem na Kalifornské univerzitě v Santa Barbaře o 4 roky později se stal ředitelem Kavliho Institutu pro teoretickou fyziku. V roce 1992 se stal profesorem na Florida State University a v National High Magnetic Field Laboratory pracoval na vysokoteplotní supravodivosti.\n\nZa svou práci na teorii supravodivosti získal spolu s Bardeenem a Cooperem Nobelovu cena za fyziku pro rok 1972. Je držitelem čestných doktorátů z Technické univerzity Mnichov a Ženevské univerzity.\n\nByl ženatý, s manželkou se poznali při jeho návštěvě v Dánsku.\n\nV roce 2005 byl odsouzen na dva roky do vězení za zavinění dopravní nehody při níž zemřel jeden člověk.\n\n"}
{"id": "388798", "url": "https://cs.wikipedia.org/wiki?curid=388798", "title": "University of Arizona", "text": "University of Arizona\n\nUniversity of Arizona (též známá jako U of A) je státní vysoká škola v Tucsonu, Arizona.\n\nByla založena v roce 1885 a otevřena v roce 1891 se 32 studenty. V roce 2006 zde bylo zapsáno na 36 805 studentů.\n\nŠkola má zvláště dobrý zvuk v oborech: antropologie, astronomie, astrofyzika, analytická chemie, hydrologie, optika, farmacie, filosofie a planetologie.\n\nJako jediná univerzita v Arizoně je zapsaná ve spolku prestižních amerických univerzit (Asociace amerických univerzit).\n\nUniversity of Arizona patří mezi nejlepší státní univerzity (tzv. Public Ivy).\n\n\n\n"}
{"id": "388799", "url": "https://cs.wikipedia.org/wiki?curid=388799", "title": "Koroljov (město)", "text": "Koroljov (město)\n\nKoroljov (), je město v Moskevské oblasti Ruska, dříve známé jako Podlipki či Kaliningrad u Moskvy.\n\nZprvu vesnice Podlipki, v letech 1939-1996 již rostoucí městečko Kaliningrad Moskevské oblasti (Калининград Московской области).\n\nMěsto bylo přejmenováno v roce 1996 na počest Sergeje Koroljova, hlavní osobnosti sovětského raketového programu, který zde dlouhé roky pracoval. Nyní zde žije přes 180 tisíc obyvatel. Ve městě je Muzeum RKK Eněrgija, věnované kosmonautice.\n\nVědecko-výzkumná kancelář 88 zde vznikla ihned po ukončení II.světové války. Později se z ní oddělila OKB-1, tedy Zvláštní konstrukční kancelář, kde pracoval Koroljov, hlavní konstruktér raketového a kosmického výzkumu poválečného období. Kancelář byla vícekrát přejmenována, dnes zde sídlí hlavní ruská firma v oblasti kosmonautiky RKK Energija. I ta se po smrti Koroljova přejmenovala, na jeho památku je plným jménem AO RKK Energija im. S. P. Koroljova (rusky) АО РКК Энергия им. С. П. Королёва.\n\nV roce 1973 bylo kvůli chystanému letu Sojuz-Apollo v Podlipkách postaveno nové řídící středisko CUP - Centrum upravlenija poljotom, což byl protějšek řídícího sálu v americkém Houstonu.\n\n"}
{"id": "388800", "url": "https://cs.wikipedia.org/wiki?curid=388800", "title": "Katabolismus", "text": "Katabolismus\n\nKatabolismus je soubor rozkladných dějů, tj. procesů, při nichž z látek složitějších vznikají látky jednodušší (katabolity). Při těchto dějích se obvykle uvolňuje energie. Příkladem katabolického procesu je třeba buněčné dýchání.\nU procesu nedochazí ke spotřebovávání energie = exergonické děje.\nKatabolismus společně s anabolismem tvoří metabolismus. \n"}
{"id": "388801", "url": "https://cs.wikipedia.org/wiki?curid=388801", "title": "Hippocampus", "text": "Hippocampus\n\nHippocampus může znamenat:\n"}
{"id": "388802", "url": "https://cs.wikipedia.org/wiki?curid=388802", "title": "Požarevac", "text": "Požarevac\n\nPožarevac (v srbské cyrilici Пожаревац) je srbské město ve stejnojmenné opštině v Braničevském okruhu, jehož je administrativním centrem. Podle sčítání lidu z roku 2002 mělo 41 736 obyvatel (v roce 1991 43 885 obyvatel). Požarevac, kdysi jedno z nejvýznamnějších administrativních, ekonomických a kulturních center Srbska, se nachází 80 km jihovýchodně od hlavního města Bělehradu. Rozkládá se mezi třemi řekami – Dunajem, Velikou Moravou a Mlavou. Nedaleko od města se vypíná hora Čačalica.\n\nMěsto je poprvé připomínáno roku 1467 v tureckém dokumentu. Požarevac byl tehdy vesnice v náchii Lučica a žil zde 49 rodin. Město se postupně rozvíjelo; roku 1476 se zde nacházelo 123 domů. Město ale bylo na počátku 15. století opuštěno a znovu osídleno až v letech 1521–1523.\n\nPožarevac se proslavil především díky podpisu Požarevackého míru v roce 1718, který byl podepsán mezi Rakouskem a Tureckem. Město bylo vybráno z důvodu své vhodné pozice (na hranici mezi Habsburskou monarchií a Osmanskou říší). V roce 1733 byla při místním pravoslavném kostele zřízena první škola.\n\nV letech 1718–1739 bylo součástí Srbska pod nadvládou Habsburské monarchie. V letech 1739–1813 pak bylo opět součástí Osmanské říše. Pro Miloše Obrenoviće byl Požarevac druhým hlavním městem. Nechal zde zřídit například první soud, který autonomní Srbsko ustanovilo. Kníže Miloš se zasadil o rozvoj města i řadou dalších kroků; v roce 1827 například nechal připojit i nedaleké vesnice Burjan a Bresje pod město. Vznikly i budovy v dnešním historickém centru města.\n\nV roce 1842 získalo město i vlastní divadlo. V roce 1862 měl Požarevac 6062 obyvatel. V roce 1896 získalo město vlastní muzeum a v obdobné době sem byla otevřena i železniční trať Železniční trať Mala Krsna–Varažogrnac do Požarevace, která jej napojila na další velká města na území tehdejšího Srbska.\n\nMěsto bylo osvobozeno od fašismu dne 15. října 1944 jednotkami Rudé armády a partyzánů. Město si dodnes tento den připomíná jako \"Den osvobození.\" V dobách existence SFRJ zde byl rozvíjen průmysl a energetika. Město se stalo známé díky výrobě sušenek \"Plazma keks\".\n\nV letech 1926-2014 zde na stadionu \"Vašariště\" s kapacitou 4 000 diváků působil srbský fotbalový klub FK Mladi radnik Požarevac s původním jménem \"SK Radnički\". Jeho nástupcem se stal v roce 2014 vzniklý klub FK Radnički 1926.\n\n"}
{"id": "388807", "url": "https://cs.wikipedia.org/wiki?curid=388807", "title": "Seznam portrétů Jana Vilímka", "text": "Seznam portrétů Jana Vilímka\n\nNíže je uveden neúplný seznam osobností, které portrétoval malíř Jan Vilímek. Volným dílem jsou od 1. ledna 2009. Je seřazen podle zdrojů pro snadnější vyhledávání. \n\nSbírka podobizen předních českých velikánů, mužů i žen práce, kteří život svůj zasvětili povznesení národa svého.\n\nOnline: České album I (Kramerius NKP)\n\nSbírka podobizen předních spisovatelů a spisovatelek českých, učenců, mužů i žen práce, kteří život svůj zasvětili povznesení národa svého.\n\nOnline: České album II (Kramerius NKP)\n\nOnline archiv: Humoristické listy na ÚČL AV ČR. Vilímkův portrét je typicky na titulní straně každého čísla ve vybraných ročnících. Na následující stránce pak bývá stručný životopis.\n\nOnline archiv: Ročník 1880 HumL\n\n\"Jan Vilímek přispíval od č. 17. Portréty v předchozích číslech jsou podepsány \"Kamil J.\" (bližší údaje o autorovi nejsou známy - možná se jedná o jeden z Vilímkových pseudonymů, pod kterými působil od svých 14 let - srv. článek v roč. 1887, č. 53, s. 492, bylo by nutno ověřit).\"\nOnline archiv: Ročník 1881 HumL\nOnline archiv: Ročník 1882 HumL\nOnline archiv: Ročník 1883 HumL\nOnline archiv: Ročník 1884 HumL\nOnline archiv: Ročník 1885 HumL\nOnline archiv: Ročník 1886 HumL\nOnline archiv: Ročník 1887 HumL\n\"Časopis není digitalizovaný na ÚČL AV ČR, je dostupný jen naProjektu Kramerius. Reprodukce jsou ale pro nízkou kvalitu prakticky nepoužitelné.\"\n\nOnline archiv: Ročník 1889 HumL\n\"Tímto číslem pravidelné Vilímkovy ilustrace končí; počínaje ročníkem 1890 publikují Humoristické Listy na titulní straně karikaturu (většinou anonymní) společně s menší fotografií vybrané osobnosti.\"\n\nOnline archiv: Zlatá Praha na ÚČL AV ČR. Viz též (od různých autorů).\n\nZlatá Praha přinášela portréty osobností a další ilustrace, často anonymní. Díla J. Vilímka se objevují příležitostně. Seznam obrázků bývá na poslední straně příslušného čísla (zejména do roku 1899). V jubilejním 1000. čísle (roč. 1902-03, č. 12, str. 140) je rovněž Vilímkova podobizna od neznámého autora.\"\n\n\"Další čísla a ročníky jsou zpracované na (najdete tam portréty různých autorů, nejen J. Vilímka).\"\n\n"}
{"id": "388811", "url": "https://cs.wikipedia.org/wiki?curid=388811", "title": "Zápal", "text": "Zápal\n\nSlovo zápal má více významů:\n\n\n\n"}
{"id": "388815", "url": "https://cs.wikipedia.org/wiki?curid=388815", "title": "Prisoners in Paradise", "text": "Prisoners in Paradise\n\nPrisoners in Paradise je páté studiové album švédské hard rockové skupiny Europe. Vydáno bylo 23. září 1991 společností Epic Records. Z alba byly vydány tři singly: \"Halfway to Heaven\", \"Prisoners in Paradise\" a \"I'll Cry for You\".\n"}
{"id": "388817", "url": "https://cs.wikipedia.org/wiki?curid=388817", "title": "Studená Loučka", "text": "Studená Loučka\n\nStudená Loučka (německy \"Kaltenlautsch\") je částí města Mohelnice v okrese Šumperk. S územím města ale není spojena a je tak jeho exklávou. Kromě vlastní Studené Loučky ji tvoří i osady Buková a Bušín.\n\nV obci jsou evidovány tyto zákonem chráněné kulturní památky:\nOstatní památky:\n\n\n"}
{"id": "388818", "url": "https://cs.wikipedia.org/wiki?curid=388818", "title": "Ramsarská úmluva", "text": "Ramsarská úmluva\n\nRamsarská úmluva, celý názvem \"Úmluva o mokřadech majících mezinárodní význam především jako biotopy vodního ptactva\" (francouzsky \"Convention de Ramsar\", anglicky \"The Ramsar Convention on Wetlands\") je smlouva, která byla uzavřena 2. února roku 1971 v Rámsaru v Íránu. Slouží k ochraně mokřadů, které jsou mezinárodně významné pro ochranu ptactva. Mokřadům, kterých se smlouva týká, se říká \"ramsarské\".\n\nSmlouva - úmluva zavazuje členské země vyhlásit na své území alespoň jeden mokřad, který lze zařadit do mezinárodního seznamu mokřadů a také mu věnovat dostatečnou míru ochrany.\nV roce 2012 tento dokument podepsalo 160 států světa. Den 2. únor (den založení) je Světový den mokřadů.\n\nRamsarskými mokřady se v současnosti označuje 1801 mokřadů s celkovou rozlohou okolo 1 630 000 km². Nejvíce – 166 – jich je ve Spojeném království.\nStátem s největší celkovou rozlohou ramsarských mokřadů je Kanada, kde mají dohromady 130 000 km², přičemž skoro polovinu tvoří na samém severu Záliv královny Maud s rozlohou 62 800 km².\n\nÚmluva upřesňuje ochranu území z hledisek botanických, ekologických, zoologických a hydrologických. Vody na území mokřadů mohou být trvalé či dočasné, přirozené i umělé, stojaté i tekoucí, sladké i mořské slané a to s maximální hloubkou 6 metrů.\n\nPo vzniku samostatné České republiky byl ustaven v roce 1993 \"Český ramsarský výbor\". Zákon o přistoupení k celosvětové Ramsarské úmluvě přijala Česká a Slovenská Federativní republika 2. února 1990. Na území České republiky je vyhlášeno 14 významných mokřadů, první jsou ještě z období Československa.\n\nV roce 1990\nV roce 1993\n\nV roce 1997\n\nV roce 2004\n\nV roce 2006\n\nV roce 2012\n\nV odborném českém tisku je vyhláška, pojem Ramsarské úmluvy označována zkratkou RAMSAR.\n\n\n"}
{"id": "388821", "url": "https://cs.wikipedia.org/wiki?curid=388821", "title": "Vylučovací žaloba", "text": "Vylučovací žaloba\n\nVylučovací žaloba neboli excindační žaloba je žaloba o vyloučení věci z exekuce podle § 267 občanského soudního řádu. Lze se jí domoci vyloučení majetku z nařízené exekuce, pokud ta není ve vztahu k tomuto majetku přípustná. Jde zejména o případy, kdy je vlastníkem jiná osoba než \"povinný\" (vůči komu je exekuce vedena), případně pokud sice jde o vlastnictví povinného, ale ten danou věc nezbytně nutně potřebuje (např. obvyklé vybavení domácnosti, zdravotní potřeby a pomůcky) nebo by její exekuční prodej byl v rozporu s morálními pravidly (např. snubní prsten). Žalovaným musí být \"oprávněný\" (navrhovatel exekuce) a o žalobě rozhoduje soud ve sporném občanském soudním řízení.\n\nJde-li o exekuci prováděnou soudním exekutorem, není pro úspěch excindační žaloby nutné nejdříve požádat o \"vyškrtnutí věci ze soupisu\" podle § 68 exekučního řádu. Žalobce se pouze vystavuje nebezpečí, že postižená věc může být soudním exekutorem mezitím prodána.\n\nAvšak i tehdy, pokud je vylučovací žaloba zamítnuta nebo pokud dokonce nebyla podána vůbec, lze po provedení exekuce podat proti neoprávněně zvýhodněnému tzv. žalobu z lepšího práva.\n"}
{"id": "388824", "url": "https://cs.wikipedia.org/wiki?curid=388824", "title": "Klášter Reichenau", "text": "Klášter Reichenau\n\nKlášter Augia na ostrově Reichenau na Bodamském jezeře byl založen misijním biskupem Pirminem roku 724, stal se významným říšským opatstvím a kulturním centrem v jižním Německu. Od roku 1540 byl priorátem kostnického biskupství, zrušen byl během německé sekularizace roku 1803.\n\nV roce 2000 byl zapsán na seznam světového dědictví UNESCO.\n\nPočátky kláštera v oblasti Alamanie jsou spojeny s postavou misijního biskupa Pirmina pravděpodobně irského původu. Zakládací listinu kláštera z 24. dubna 724 rekonstruoval K. Brandi. V karolinské době nastala \"zlatá doba\" Reichenau, která začala v době opata Walda († 814). Tehdy se opatství dostalo pod ochranu franských panovníků a stalo se zakladatelem klášterní školy učenců. Opat Hatto I. (806–823) dal postavit chrám zasvěcený Panně Marii v dnešním Mittelzellu. Z 9. století pochází Kniha reichenauského bratstva a klášterní plán ze St. Gallen. Tehdy také reichenauský opat a mohučský biskup Hatto III. (888–913) založil kostel svatého Jiří v dnešním Oberzellu. Slavným opatem této doby je také Walafrid Strabo (842-849).\n\nDruhá doba rozkvětu nastala v době ottonské (10.–11. století), kdy byl klášter vybaven četnými privilegii (imunity, osvobození od cla, svobodná volba atd.) Tato doba je reprezentována opaty Witigowem (985–997), Immo (1006–1008) a Berno (1008–1048), kteří začlenili klášter do reformního hutí Gorze. V této době v klášteře působilo významné skriptorium a malířská dílna, do této doby spadají i nástěnné malby v kostele sv. Jiří v Oberzellu. V klášteře působil spisovatel a skladatel Heřman z Reichenau a jeho žák Bertold z Reichenau.\n\nDoba bojů o investituru v 11. a 12. století znamenala úpadek klášterního života, který vrcholil na počátku 15. století. Za druhého zakladatele kláštera je považován opat Friedrich von Wartenberg-Wildenstein (1427-1453). Klášter byl bulou papeže Julia II. inkorporován ke kostnickému biskupství a od roku 1540 se stal priorátem.\n\nV roce 1803 bylo kostnické biskupství sekularizováno a klášter zanikl.\n\nV současné době působí na ostrově malá komunita mnichů z beuronského kláštera, kteří tvoří komunitu \"Cella St. Benedikt\".\n\n\n\n\nHlavními památkami jsou tři románské kostely (9.–11. st.):\n\n\n\n"}
{"id": "388827", "url": "https://cs.wikipedia.org/wiki?curid=388827", "title": "Vinnie Vincent", "text": "Vinnie Vincent\n\nVinnie Vincent, vlastním jménem \"Vincent John Cusano\" (* 6. srpna 1952 Bridgeport, Connecticut), je americký kytarista a skladatel, který je známý zejména působením v glamrockové skupině Kiss, kde působil v letech 1982 až 1984. Spolupodílel se na albech Creatures of the Night a Lick It Up. Později založil vlastní skupinu, Vinnie Vincent Invasion. Ve skupině Kiss se maskoval jako Ankh-Warrior. Později se však skupina rozhodla make-up nechat stranou a tak mohli fanoušci vidět, jaký je to rozdíl. S make-upem a bez.\n\n"}
{"id": "388828", "url": "https://cs.wikipedia.org/wiki?curid=388828", "title": "Kostel svaté Maří Magdaleny (Studená Loučka)", "text": "Kostel svaté Maří Magdaleny (Studená Loučka)\n\nKostel svaté Maří Magdaleny ve Studené Loučce je romantickou stavbou z roku 1867. Areál kostela se dvěma kříži, pomníkem obětem 1. světové války a studánkou Zemřelých byl v roce 2012 prohlášen kulturní památkou České republiky.\n\nJiž v první zmínce o obci z roku 1381 se mluví o místním kostelu. Později je zmiňován až za třicetileté války filiální kostel k faře v Maletíně. v roce 1750 byl postaven kostel nový, při němž byla zřízena v roce 1784 kuracie, v roce 1857 povýšená na faru. Po roce 1859 byl na místě staršího kostela a hřbitova vybudován současný. Zasvěcen byl svaté Maří Magdaleně.\n\nAreál kostela je situován uprostřed obce na vyvýšeném místě obklopeném vzrostlými stromy a vytváří tak její důležitý dominantní prvek. V bezprostřední blízkosti kostela se nacházejí další chráněné kulturní památky \n\nOrientovaný podélný jednolodní kostel z režných kamenných kvádrů s odsazeným polygonálním kněžištěm. Nad západním průčelím s bočními štíty je umístěna osmiboká věž s okny a kostelními hodinami. Zakončení tvoří jehlancová střecha s křížem. Na severní straně lodi je přistavěna nízká sakristie. Střecha nad lodí kostela je sedlová se čtyřhranným sanktusníkem, nižší presbytář má střechu valbovou. Fasády jsou provedeny v novorománském stylu. Zdi lodi jsou prolomeny sdruženými okny oddělenými pilíři. Na jižní a severní straně presbytáře je menší kruhové okno.\n\nHlavní loď má křížovou klenbu s pasy, které dosedají na přízední pilíře s kompozitními hlavicemi. Presbytář, který je oddělen vítězným obloukem, je zaklenut konchou. Na protější straně je na trojdílné arkádě kůr s plným dřevěným zábradlím zdobeným lichými arkádami s křížky. Na kůru jsou instalovány dvoumanuálové varhany od K. Neussera.\n\nInteriér si uchoval jednotnou neogotickou vnitřní výzdobu i mobiliář. Iluzivní výmalba stropu je doplněna medailony nad okny v hlavní lodi a zadní stěně kůru. Velké nástěnné obrazy v presbytáři navazují na hlavní oltář se sochařskou výzdobou.\n\nVolně zavěšený (původně oltářní) obraz Krista se sv. Maří Magdalenou (\"Emil Pirchan\", 1882). V lodi korunový lustr klasicistního charakteru, zdobený girlandami, skleněnými ověsky a metličkami. Pod okny v hlavní lodi jsou zavěšeny obrazy křížové cesty.\n\n"}
{"id": "388832", "url": "https://cs.wikipedia.org/wiki?curid=388832", "title": "Clovis", "text": "Clovis\n\nClovis může znamenat:\n\n\n"}
{"id": "388834", "url": "https://cs.wikipedia.org/wiki?curid=388834", "title": "Památník obětí druhé světové války v Javoříčku", "text": "Památník obětí druhé světové války v Javoříčku\n\nPamátník obětí druhé světové války v Javoříčku je památník obětem druhé světové války v Javoříčku v obci Luká v okrese Olomouc.\n\nJe evidován jako národní kulturní památka České republiky pod názvem Javoříčko, Památník obětí II. světové války.\n\nPamátník je na památku 38 obětí zavražděných nacisty 5. května 1945. Památník byl vytvořen v roce 1955 a vyhlášen jako kulturní památka v roce 1978.\n\n\"Sousoší Vítězství\" ve stylu socialistického realismu vytvořili akademický sochař Jan Tříska a architekt Miroslav Putna. Sousoší šesti postav v nadživotní velikosti je z hořického pískovce.\n\nŽulová deska se jmény obětí má rozměry 295 × 492 × 68 cm.\n\n"}
{"id": "388838", "url": "https://cs.wikipedia.org/wiki?curid=388838", "title": "Heřman z Reichenau", "text": "Heřman z Reichenau\n\nBlahoslavený Heřman z Reichenau, známý též jako Hermannus Contractus, (18. července 1013 v Altshausenu – 24. září 1054 v klášteře Reichenau) byl středověký kronikář, učenec, básník a skladatel.\n\nHeřman byl syn hraběte Wolfrada II. z Altshausenu. Byl tělesně postižený a celý život byl připoután na vozíku a pouze obtížně mluvil. Roku 1020 vstoupil do kláštera Reichenau, kde působil v době vlády opata Berna přes 30 let jako jeden z největších učenců své doby.\n\nK jeho nejznámějším dílům patří \"Chronicon\", analistické podání světových dějin od Kristova narození do roku 1054, v jejímž vedení pokračoval jeho žák Bertold z Reichenau, který ji dovedl do roku 1080. Heřman se kromě toho věnoval také matematice, astronomii, mechanice a hudbě. Byl nejenom hudebním teoretikem, ale také skladatelem – bývají mu připisovány mariánské antifony \"Salve Regina\" a \"Alma Redemptoris Mater)\".\n\nV benediktinském řádu je uctíván jako světec, jeho kult potvrdil papež Pius IX. roku 1863. Jeho památka je slavena 25. září.\n\n\n\n\n\n\n\n\n"}
{"id": "388839", "url": "https://cs.wikipedia.org/wiki?curid=388839", "title": "Passandridae", "text": "Passandridae\n\nPassandridae jsou čeleď brouků z nadčeledi Cucojoidea. Zatím bylo popsáno 9 rodů s více než 100 druhy.\n\n\n"}
{"id": "388843", "url": "https://cs.wikipedia.org/wiki?curid=388843", "title": "Kravica", "text": "Kravica\n\nKravica je převážně Srby obývaná vesnice v Bosně a Hercegovině u srbských hranic. Téměř čistě srbská byla i před válkou v Jugoslávii. Místo s asi 360 obyvateli se nechvalně proslavilo právě díky této válce, kdy zde bylo provedeno několik útoků na civilisty. Známý je útok na Srby pod vedením Nasera Oriće ze 7. ledna 1993. Dne 13. července 1995 pak následoval naopak masakr většího počtu muslimských zajatců v místním kravíně, což je považováno za součást Srebrenického masakru.\n"}
{"id": "388849", "url": "https://cs.wikipedia.org/wiki?curid=388849", "title": "Far Cry 2", "text": "Far Cry 2\n\nFar Cry 2 je FPS hra vyvinutá montrealskou pobočkou společnosti Ubisoft Entertainment. Byla vydána 21. října 2008 v Severní Americe a 23. října 2008 v Evropě a Austrálii. V Česku hra vyšla 21. listopadu téhož roku. Vývojáři původní hry, Crytek, nebyli zapojeni do vývoje Far Cry 2. Crytek začal vytvářet Crysis a Ubisoftu zbyla licence na Far cry a proto začal vytvářet pokračování.\n\nFar Cry 2 má s Far Cry málo společného. Ve hře jsou úplně nové postavy a nový styl hry, který dává hráči větší svobodu k prozkoumání velmi realistické africké krajiny. Hra se odehrává ve fiktivním moderním africkém státě ve stavu anarchie a občanských válek. Hráč má za úkol najít a zavraždit „Šakala“, smutně proslulého obchodníka se zbraněmi.\n\nPříběh má otevřený konec. Hrdina může plnit úkoly pro jednu či více frakcí podle toho jak to uzná za vhodné, rychlostí a v pořadí jaké si hráč se určí, může si vybrat z celé řady vozidel, k dostání se na místo jeho zájmu. Hráč může hrát styly od bezhlavých útoků až po tichý stealth postup. Hra se odehrává v rozlehlé africké krajině, terén se pohybuje v rozmezí mezi savanou a džunglí. Velikost herní plochy je 50 km² (19,3 mil. ha).\n\nHráčovy činy také můžou mít trvalý vliv na pozdější události: například v jedné z misí musí hráč sabotovat plynovod ve vlastnictví jedné z frakcí, kterou je čerpána čerstvá voda z jezera do sousední země, výměnou za zbraně a střelivo. Poté, co hráč zničí plynovod, včetně místa jeho další mise – takže ji nemůže vykonat.\n\nNepřátelé jsou lidští žoldáci. Sci-fi tvory, jako jsou Trigeni z Far Cry tu nejsou. Ve hře je také dynamický systém počasí, se systémem „den-noc“ a různé povětrnostní podmínky, jako jsou bouře a silné větry. V denní době také ovlivňuje chování AI, pokud jde o jeho ostražitost a agresivitu. V noci je lehčí přepadnout vojáky, ale vojáci vás pronásledují mnohem agresivněji než ve dne. Jedna minuta v reálném čase je pět minut ve hře.\n\nHráč má také přístup k velkému arzenálu zbraní. Mezi ně patří:\n\nPřídavek ke stažení, který obsahuje 3 nové zbraně, 2 nová vozidla, několik nových multiplayerových map.\n\n\n\n\nHra má realistické vlastnosti, jako dříve zmíněné opotřebovávání zbraní a dynamický systém počasí. Dále hráč může využívat kapesní (pravděpodobně GPS) navigační systém, který si postava dává do každého dopravního prostředku. Když je hráč blízko smrti, musí provést první pomoc, například, musí vyndat kulky z těla, když ho zasáhnou kulky nebo uhasit na sobě oheň. Poškození vozidla je řešeno podobně. Hráče také trápí malárie. Každých 30 až 40 minut v reálném čase, hráč musí vzít pilulku za účelem boje s následky nemoci. Pokud hráč vyčerpá léky, on nebo ona bude muset udělat jednoduchou misi s cílem získat více léků. Hráčova reputace se stále zvyšuje a zvyšuje, a proto je stále těžší získat léky.\n\nZbraně také nejsou stále v ideálním stavu. Při delším používání se začnou zasekávat a dokonce můžou vybouchnout v ruce.\n\nVe FarCry 2 je několik druhů volně žijících živočichů africké přírody, se kterými může setkat ve hře, a jsou schopny odvrátit pozornost nepřítele, jakož i jejich povědomí o přítomnosti hráče. Všechna velká zvířata ve hře jsou pasoucí se býložravci, jako je zebra, pakůň, gazela, buvol, impala a přímorožec.\n\nFar Cry 2 editor map byl navržen speciálně pro snadné používání. To zahrnuje funkce, jako je snadno zvýšení / snížení terénu a použití textur. V editoru jsou tisíce objektů včetně vozidel, budov, mostů a dalších. Nicméně, zbraně (s výjimkou namontované zbraně), nemohou být umístěny na mapách. Objekty v editoru jako jsou budovy a stavby jsou vzané ze hry, díky čemuž je mapa soubory menší. To znamená, že nahrávání a stahování map je snadné a rychlé.\n\nUbiSoft vyvinul nový engine speciálně pro Far Cry 2, tzv. Dunia, tedy „svět“, „země“ nebo „živé“ v perštině, ale také se používá v mnoha jazycích, včetně arabštiny, sanskrtu, bengálštiny, hindštiny, indonéštiny, kurdštiny, turečtiny, malajštiny, maráthštiny, pandžábštiny, urdštiny, gudžarátštiny, marvárštiny a svahilštiny.\n\nEngine Dunia zodpovídá za realistické prostředí, speciální efekty, jako jsou dynamické šíření ohně, zničitelné objekty, reálný denní cyklus, dynamický hudební systém a pokročilou AI nepřátel.\n\nEngine využívá možnosti vícejádrových procesorů a podporuje rozhraní DirectX 9 i DirectX 10. Pouze 2 nebo 3 procenta původního CryEngine kódu je znovu použito, podle Michiel Verheijdta, Product Managerera UbiSoftu pro Nizozemsko. Kromě toho je Dunia méně náročná než CryEngine 2. Far Cry 2 podporuje také technologie amBX od společnosti Philips.\n\nFar Cry 2 opustí science fiction aspekty svého předchůdce ve prospěch více realistickému zážitku. Hra se odehrává v roce 2008 v malém, fiktivním státě. Vláda nedávno padla, a vznikly dvě frakce soupeřící o nadvládu. Na válku se Spojenou frontou pro osvobození a práci (UFLL, vedená Addiem Mbantuwem, bývalým vůdcem opozice) se chystá Aliance pro populární odpor (APR, vedená Oliverem Tambossou, náčelníkem štábu pro bývalou vládou). Obě strany tvrdí že jim jde o dobro národa ale ukázaly jen bezohlednost, zabíjení a chamtivost. Obě strany si najaly mnohé zahraniční žoldáky, aby zvýšili své síly během konfliktu. Nedávné vyčerpání národních diamantových dolů uvrhlo stát do dalších problémů, obě strany opouštějí cizí žoldáci.\n\nCílem hráče je najít a zavraždit Šakala - obchodníka se zbraněmi, který prodává zbraně pro obě strany konfliktu. Hráč musí pro splnění tohoto cíle použít všechny prostředky.\n\nHlavní hrdina předchozí hry Far Cry, Jack Carver, není v této hře (i když dle mnoha spekulací je právě Jack Carver oním \"Šakalem\"). V pokračování si hráč vybere z devíti různých charakterů, každý s unikátním vzhledem a minulostí. Jsou to Frank Bilders, Marty Alencar, Paul Ferenc, Andre Hyppolite, Warren Clyde, Yosip Idromeno, Xianyong Bai , Quarbani Sinch a Hakim Echebbi. Na začátku hry se vyberete jednu postavu. Ostatní postavy ale nezmizí, ale zůstávají ve hře a budou vám pomáhat, zadávat mise apod. Například když mu zachráníte život v nějaké přestřelce, tak on vám potom také pomůže když se dostanete do potíží. Také vám můžou upravovat mise které dostanete od APR a UFLL.\n\nPři hře vám bude pomáhat věcí:\n\nMultiplayer ve Far Cry 2 obsahuje řadu prvků ze singleplayeru (jako je požár) a většinu zbraní. Online zápasy můžou hrát maximálně 16 hráčů.\n\nHra obsahuje tři mody:\n\nV multiplayeru je k dispozici šest tříd:\n\nKaždá třída si může vybrat vhodnou primární zbraň a boční zbraň (výbušniny, frag granáty nebo Molotovovy koktejly). Hráči jsou schopni odemknout další a další zbraně v každé třídě, a to za diamanty. Diamanty získáte za zkušenosti prostřednictvím zkušenostních bodů za zabíjení ostatních hráčů a dokončení cílů. Potenciální upgrady pro jednotlivé zbraně do třídy zahrnují provoz manuálů, příruček pro údržbu a bandoliers.\n\nMultiplayer vám umožní získat prostřednictvím zabíjení nepřátelských hráčů diamanty. Můžete se dostat až na 30. rank.\n\nV MP je 7 základních map od Ubisoftu. Jsou to:\n\nDne 21. listopadu 2008 oznámil UbiSoft \"Fortune Pack\", který zahrnuje tři nové zbraně - kuši, dvouhlavňovou brokovnici a nehlučnou brokovnici; několik vozidel, včetně nákladních vozů a ATV, a řadu nových multiplayerových map. Fortune Pack je nyní k dispozici na Xbox Live Marketplace a Playstation Network, nebylo potvrzeno, jestli bude uvolněn pro PC.\n\n"}
{"id": "388850", "url": "https://cs.wikipedia.org/wiki?curid=388850", "title": "Maria Calasanz Ziescheová", "text": "Maria Calasanz Ziescheová\n\nMaria Calasanz Ziesche(ová) SND, (zemřela 2001) byla sestra kongregace Sester Naší Milé Paní. Autorka životopisných románů, věnovaných zejména postavám z historie (např. série z historie osobností kláštera Reichenau, Heřmana z Reichenau a Regina z Prümu).\n\n"}
{"id": "388851", "url": "https://cs.wikipedia.org/wiki?curid=388851", "title": "Stalingradský front", "text": "Stalingradský front\n\nStalingradský front ( ) byl název dvou vojenských formací Rudé armády za druhé světové války.\n\nStalingradský front byl poprvé vytvořen 12. července 1942 ze zbytku Jihozápadního frontu (štáb frontu s 21. a 8. leteckou armádou) a 62., 63. a 64. armády ze zálohy Hlavního stanu\n\nFront bránil přístupy ke Stalingradu, v polovině července nakrátko zadržel německou ofenzívu. Po převelení německé 4. tankové armády z Kavkazu ale sovětská vojska opět ustupovala.\n7. srpna bylo osamostatněno levé křídlo frontu pod názvem Jihovýchodní front, už o tři dny později byl Stalingradský front, v zájmu zachování jednoty velení v oblasti, podřízen velitelství Jihovýchodního frontu.\n\nRozhodnutím Hlavního stanu z 28. září byl Stalingradský front k 30. září přejmenován na Donský a Jihovýchodní front na Stalingradský.\n\n\n\nVelitel\n\nČlen vojenské rady\n\nNáčelník štábu\n\nPodruhé byl Stalingradský front vytvořen 30. září 1942 přejmenováním Jihovýchodního frontu, podle rozkazu Hlavního stanu z 28. září.\n\nVojska frontu se ve Stalingradu a jižně od něj úporně bránila německé ofenzívě. 20. listopadu 1942 front přešel do útoku, a 23. listopadu společně s Donským frontem obklíčil německou 6. armádu. V prosinci sovětská vojska odrazila Mansteinův pokus o vyproštění obklíčených vojsk.\n\n31. prosince front armády účastnící se obklíčení předal Donskému frontu, s ostatními vojsky pod novým názvem – Jižní front – zaútočil ve směru na Rostov.\n\n\nVelitel\n\nČlen vojenské rady\n\nNáčelník štábu\n\n"}
{"id": "388853", "url": "https://cs.wikipedia.org/wiki?curid=388853", "title": "Generátor dokumentace", "text": "Generátor dokumentace\n\nGenerátor dokumentace je softwarová utilita (spadající do skupiny CASE nástrojů), schopná (pomocí syntaktické analýzy) parsovat zdrojový kód, extrahovat z jeho komentářů informace určené pro dokumentaci a tyto informace poté zobrazit nebo zformátovat a poslat na výstup ve zvolené formě.\n\nGenerátor dokumentace začíná syntaktickou analýzou hlavního zdrojového souboru. Při analýze si všímá komentářů – pokud je komentář navíc uvozen dohodnutou sekvencí znaků, začlení jeho obsah mezi dokumentaci, jež bude záhy generovat. Detekuje též příkazy/direktivy vkládání (\"inkludování\") pomocných souborů, které zahrne k souborům, jež má projít. Většina lepších generátorů dokumentace umí vysledovat kontext aktuálního komentáře, popřípadě co jej bezprostředně předchází nebo následuje.\n\nVýsledné získané informace mají charakter hierarchicky strukturovaných článků – každý článek týkající se jednoho syntaktického prvku v daném projektu. Mezi výstupními formáty, který tento typ obsahu umí efektivně pojmout, tedy většinou nechybí formáty DocBook, vícestránkové HTML, soubory nápovědy v systému Windows (.hlp, .chm) a Unix (tzv. „man pages“) a mnohé další.\n\nVýhodou takto generované dokumentace je neoddělitelnost a konzistentnost dokumentace a kódu ve své zdrojové podobě, a z toho vyplývající možnost pohodlně dokumentovat zdrojový kód bez nutnosti neustále přepínat mezi IDE prostředím a externím textovým editorem a případě větších změn ve zdrojovém souboru tyto změny dodatečně a pracně vyhledávat a postihovat v dokumentaci a snažit se ji synchronizovat s aktuálním stavem zdrojového kódu.\n\nPravděpodobně nejpoužívanější formát dokumentace je Javadoc, který využívá víceřádkové komentáře (ohraničené sekvencí znaků /** ... */). Příkladem generátoru dokumentace v tomto formátu je nástroj Doxygen.\n\n - srovnání několika desítek existujících generátorů dokumentace\n"}
{"id": "388855", "url": "https://cs.wikipedia.org/wiki?curid=388855", "title": "Alagoas", "text": "Alagoas\n\nAlagoas je jeden z 26 brazilských spolkových států, nachází se v severovýchodní části země na pobřeží Atlantského oceánu. Jeho hlavním městem je Maceió.\n\nAlagoas má hranice s brazilskými spolkovými státy Pernambuco, Sergipe a Bahia, dále leží na pobřeží Atlantského oceánu.\n\nVelkou turistickou atrakcí jsou 230 kilometrů dlouhé bílé pláže na pobřeží Atlantského oceánu. 65 km pláží leží v oblasti hlavního města Maceió.\n\nPodél řeky Rio São Francisco, která tvoří hranici se státem Sergipe, leží historická města z koloniální doby.\n\nVětšina obyvatel Alagoas žije z turistického ruchu a z pěstování cukrové třtiny. Polovinu území státu tvoří plantáže cukrové třtiny, zbytek se využívá na chov hovězího dobytka, na chov drůbeže, na pěstování ananasu, banánů, bavlny, kokosových ořechů a rýže.\n\nPrůmysl vyrábí potraviny a textilie, těží se železná ruda, ropa a zemní plyn.\n\nPřes polovinu obyvatelov Alagoas žije ve městech. Největší města a počtem obyvatel k 1. červenci 2004:\n\nVětšina obyvatel je portugalského původu, černoši jsou potomci otroků dovezených na plantáže cukrové třtiny.\n\n"}
{"id": "388857", "url": "https://cs.wikipedia.org/wiki?curid=388857", "title": "ČSAD Slaný", "text": "ČSAD Slaný\n\nČSAD Slaný s.r.o. je dopravní společnost, která zajišťuje autobusovou dopravu v Česku na území Středočeského a Ústeckého kraje. Společnost byla do obchodního rejstříku zapsána 1. ledna 1994. Od roku 2000 je ČSAD Slaný dceřinou společností jihlavského dopravce ICOM transport a.s. V roce 2017 začala společnost provozovat část spojů pod hlavičkou ROPID a integrace bude pokračovat do roku 2020, kdy by již celá oblast Slánska a Kladenska měla být zaintegrována v PID. \n\nRegionální autobusovou dopravu na Slánsku v závazku veřejné služby na objednávku Středočeského okraje provozuje ČSAD Slaný bez výběrového řízení v rámci návaznosti na činnost někdejší provozovny ČSAD. \n\nČSAD Slaný s.r.o. do konce roku 2013 provozovala také MHD ve Slaném, sestávající ze dvou autobusových linek, z nichž druhá linka je pouze jedním školním spojem. Od 1. ledna 2014 přešla MHD na ČSAD MHD Kladno a.s.\n\n6. září 2006 rada Ústeckého kraje vypověděla smlouvy dopravci ČSAD Česká Lípa a. s., který byl vítězem výběrových řízení ve všech 15 oblastech kraje. V době plánované stávky v DPÚK se ČSAD Slaný s.r.o. 7. září 2006 podílela na náhradní příležitostné dopravě organizované krajem. 8. září 2006 v 10.00 h uskutečnila v autobuse společnosti ČSAD Slaný s.r.o. přistaveném před budovu krajského úřadu tisková konference, kterou uspořádal kraj spolu s ředitelem ČSAD Slaný s.r.o. Karlem Vodičkou. S ČSAD Slaný s.r.o. nakonec po vyřazení ČSAD Česká Lípa ze soutěží byla uzavřena smlouva pro oblasti Lounsko-východ a Dolní Poohří, v nichž se po původním vítězi umístila jako druhá, na období do 2. června 2007. Ředitel Karel Vodička oznámil, že je schopen převzít až 500 zaměstnanců, a to též z ČSAD Česká Lípa a. s. V sérii výběrových řízení vyhlášených v říjnu 2006 pro roky pro roky 2007–2014 uspěla ČSAD Slaný s.r.o. v oblasti Štětsko, zatímco v oblastech Bílinsko, České středohoří, Děčínsko, Lounsko – jih a Lounsko – východ a Šluknovsko ji předstihli jiní uchazeči. V roce 2007 uspěla ve výběrovém řízení na oblast Dolní Poohří do roku 2014. V roce 2008 tedy ČSAD Slaný s.r.o. provozovala dopravu ve dvou oblastech (Dolní Poohří a Štětsko), což představovalo 13 % výkonů autobusové dopravy v závazku veřejné služby v kraji. \n\nSpolečnost se účastnila výběrových řízení na desetileté provozování autobusové dopravy v Ústeckém kraji od 1. ledna 2015 a uspěla ve 2 oblastech z 15. Podmínky vyžadují zcela nové, nízkopodlažní a klimatizované autobusy s elektronickými informačními prvky a sledováním polohy pomocí GPS a v jednotném zeleném krajském nátěru. \nKoncem srpna 2013 Ústecký kraj oznámil, že na základě výsledku výběrového řízení uzavřel s ČSAD Slaný s.r.o. smlouvu na provozování autobusové dopravy v závazku veřejné služby v období 10 let od 1. ledna 2015 v oblasti Dolní Poohří (roční výkon cca 2 108 679 km, předpokládaná hodnota veřejné zakázky na 10 let je 674,777 280 miliónů Kč), a to za dopravcem nabídnutou cenu 27,49 Kč/km. Dne 18. března 2014 uzavřel kraj na základě výběrového řízení vypsaného v polovině listopadu 2013 smlouvu s ČSAD Slaný s.r.o. na provozování autobusové dopravy v oblasti Litvínov-Bílina (většina dosavadní oblasti Litvínovsko a části oblastí Bílinsko a Příměstská doprava Teplice); vyhlášený rozsah je 1 422 408 kilometrů za rok a hodnota zakázky byla odhadnuta na 455 milionů korun. V Dolním Poohří společnost „obhájila“ své dosavadní působení, na Litvínovsku ČSAD Slaný nahradila dosavadního dopravce Autobusy Kavka a díky rozšíření oblasti částečně též dopravce Dopravní podnik měst Mostu a Litvínova a Arriva Teplice. Na Štětsku byla nahrazena společností BDS-BUS, která jej bude obsluhovat v rámci nově vymezené oblasti Litoměřicko.\n\nSpolečnost ČSAD Slaný s.r.o. využívá převážně autobusy značky Mercedes-Benz např. Mercedes-Benz Intouro, ale také několik autobusů značky Setra 415 LE Business a Irisbus Crossway LE (záloha pro DÚK). Tyto autobusy mají loga ICOM transport.\n\n"}
{"id": "388862", "url": "https://cs.wikipedia.org/wiki?curid=388862", "title": "Pirmin", "text": "Pirmin\n\nSvatý Pirmin nebo také Perminus, Perminius, Primenus (kolem roku 690 – 753 Hornbach) byl misionář, opat a biskup.\n\nPravděpodobně byl původem z Britských ostrovů, Skot nebo Ir. Měl dobré styky s Karlem Martellem, pracoval v alsaském prostoru, jeho založení kláštera v Reichenau roku 724 bylo podporováno alemanským knížecím rodem. Založil také kláštery v Gegnerbachu (727), Schuttern, Vivarium Peregrinorum (Murbach) v Alsasku (728), Amorbach a Hornbach v Porýní (740).\n\nHrob byl původně v Hornbachu, roku 1558 došlo k translaci ostatků do Špýru a roku 1576 do Innsbrucku.\nJeho svátek je slaven 3. listopadu.\n\nBývá vyobrazen jako klerik v kasuli (například Solothurn, chrám sv.Ursuse), jako opat drží model kostela, někdy jako biskup s berlou, mitrou a v pontifikálním oděvu s pluviálem, někdy odhání hady a žáby (například na sklomalbě chrámového okna v Reichenau-Mittelzell).\n\n\n\n"}
{"id": "388871", "url": "https://cs.wikipedia.org/wiki?curid=388871", "title": "Luna 18", "text": "Luna 18\n\nLuna 18 (rusky \"Луна 18\") byla další automatická meziplanetární sonda ze Sovětského svazu z programu Luna, která v roce 1971 měla za úkol získat vzorky z hornaté části Měsíce. Mise se nevydařila. V katalogu COSPAR byla později označena jako 1971-073A.\n\nPoužitý typ E-8-5 byl vyroben v konstrukčním středisku OKB Lavočkina v Chimkách. Byl shodný se sondou Luna 15, čili měl mj. vrtačku určenou k odběru vzorků. Hmotnost sondy byla při startu 5600 kg (bez pohonných hmot 4500 kg), výrobní číslo měla 407.\n\nStart nosné rakety Proton K/D se sondou byl krátce po poledni 2. září 1971 z kosmodromu Bajkonur. Nejprve byla vynesena na nízkou oběžnou dráhu Země (též uváděna jako parkovací) a z ní za hodinu pomocí nosné rakety pokračovala v letu směrem k Měsíci. Během přeletu byly provedeny dvě korekce dráhy a 7. září 1971 se sonda dostala na oběžnou dráhu Měsíce ve výši 100 km nad jejím povrchem. Po dalších čtyřech dnech, během nichž 54x obkroužila Měsíc, začala s přistávacím manévrem mezi Mare Crisium a Mare Fecunditatis. Měkké přistání 11. září 1971 se v členitém terénu nezdařilo a sonda se odmlčela.\n\n"}
{"id": "388873", "url": "https://cs.wikipedia.org/wiki?curid=388873", "title": "Alpe Cermis", "text": "Alpe Cermis\n\nAlpe Cermis je hora ve Fleimstalských Alpách, vybíhá z horského hřebenu Catena di Lagorai. Vypíná se z jihu nad Val di Fiemme u obce Cavalese. Na jejích svazích se nachází známý stejnojmenný sjezdařský areál. V letech 1976 a 1998 se na svazích Alpe Cermis odehrály dvě vážné nehody lanové dráhy.\n\nOd roku 2006 si Alpe Cermis získává proslulost jako cíl náročné série závodů v běhu na lyžích nazvané Tour de Ski. Závodníci stoupají vzhůru po červené sjezdovce Olympia III. Na třech a půl kilometrech běžci překonávají rozdíl 420 metrů, po svahu se sklonem až 28%. \n\nAutory návrhu, aby Tour finišovala právě zde, byli Jürg Capol, ředitel běžeckého úseku FIS, a Vegard Ulvang, funkcionář FIS a bývalý slavný závodník, kteří se nechali inspirovat výjezdem na L'Alpe-d'Huez z cyklistické Tour de France. Sám Ulvang o stoupání prohlásil: „\"Je to těžší, než jsme čekali.\"“ Samotní závodníci a jejich trenéři pak hovoří o velké náročnosti: „\"Ten kopec už není lyžařský. Je to extrém,\"“ řekl trenér české reprezentace Miroslav Petrásek. Zejména pro ženy se jedná o výstup na hranici jejich možností. Ovšem mezi běžkaři existují někteří specialisté vrchaři, kteří se opakovaně v tomto závodě umisťovali na předních místech - z mužů to jsou Martin Johnsrud Sundby, Lukáš Bauer, Roland Clara, Marcus Hellner či Ivan Babikov, mezi ženami pak vyniká především sedminásobná vítězka tohoto závodu Therese Johaugová, opakovaně úspěšné byly také Heidi Wengová a Kristin Størmer Steiraová. Z českých reprezentantů kromě Lukáše Bauera dokázala zvítězit v tomto závodě také Kateřina Neumannová v sezóně 2006/07.\n\n"}
{"id": "388877", "url": "https://cs.wikipedia.org/wiki?curid=388877", "title": "Mistrovství Evropy ve fotbale 2020", "text": "Mistrovství Evropy ve fotbale 2020\n\nMistrovství Evropy ve fotbale 2020, označované též jako UEFA Euro 2020 nebo EURO2020, bude 16. Mistrovství Evropy ve fotbale a bude se konat ve dvanácti městech dvanácti různých evropských zemí v období od 12. června do 12. července 2020, jako připomínka 60. „narozenin“ mistrovství Evropy ve fotbale, tedy jako 60. výročí od pořádání prvního ročníku v roce 1960.\n\nDne 21. března 2012 UEFA oznámila, že termín podání kandidatury na pořádání ME 2020 bude do 15. května 2012 a pořadatele by měl být vyhlášen v září 2014. Kandidaturu podalo Turecko a společně Irsko, Skotsko, Wales a Gruzie s Ázerbájdžánem.\n\nDne 30. června 2012 na tiskové konferenci, den před finále Mistrovství Evropy ve fotbale 2012, navrhl předseda UEFA Michel Platini, aby místo toho, aby ME 2020 hostila jedna země (nebo jej společně pořádaly dvě nebo tři země), bylo rozloženo do \"12 nebo 13 měst\" přes celý kontinent. Dne 6. prosince 2012 UEFA oznámila, že šampionát 2020 se bude konat v několika městech po celé Evropě u příležitosti 60 let existence turnaje. Michel Platini vyvozoval, že toto bylo logickým rozhodnutím v době finančních potíží napříč Evropou.\n\nTermín pro vyjádření zájmu byl do 12. září 2013. Dne 20. září UEFA potvrdila, že zájem projevilo celkem 32 fotbalových svazů. 19 zemí dosud nehostilo Mistrovství Evropy ve fotbale (v seznamu jsou označeny hvězdičkou). I když Chorvatsko ani Srbsko nehostily Mistrovství Evropy ve fotbale jako nezávislé země, v Bělehradě i Záhřebu coby součásti tehdejší Jugoslávie se konalo shodně po dvou utkáních ME 1976.\n\nNakonec kandidaturu podalo 19 zemí, přičemž o pořadatelství semifinále a finále měly zájem Anglie (Wembley) a Německo (Mnichov). Španělsko se nakonec rozhodlo kandidovat se stadionem v Bilbau.\n\nPřed výběrem úspěšných kandidatur (19. září 2014) bylo rozhodnuto, že kandidatury Běloruska, Bulharska, Izraele a Makedonie nesplňují požadavky ze strany UEFA. Mnichov nakonec vzdal pořadatelství finále a Wembley bylo zvoleno aklamací. Pořadatelství čtvrtfinále obdržel Mnichov (38 hlasů), Baku (37), Petrohrad (29) a Řím (20). Neúspěšné byly Brusel (11), Cardiff (3) a Budapešť (2).\n\nV další fázi se volilo tak, aby bylo zastoupeno všech 6 evropských regionů (jižní, střední, východní, středovýchodní, Skandinávie, severozápadní). Čtyři regiony již byly zastoupeny. Volba tedy proběhla v oblasti Skandinávie, kde byla vybrána Kodaň (13) nad Stockholmem (3). A dále v oblasti středovýchodní, kde byla vybrána Bukurešť (12) nad Budapeští (3).\n\nV poslední fázi bylo vybráno ze zbylých kandidátů šest zemí a měst. Úspěšné byly Amsterdam (58), Dublin (55), Bilbao (50), Budapešť (48), Brusel (43) a Glasgow (22), naopak neúspěšné Cardiff (21) a Stockholm (18 hlasů).\n\nDne 7. prosince 2017 přišla o pořadatelství Belgie díky průtahům s rekonstrukcí stadionu, pořadatelství zápasů základní skupiny a osmifinále bylo přiřazeno Londýnu.\n\nŽádný tým nemá zaručen přímý postup. Všech 55 evropských reprezentací, včetně týmů ze dvanácti zemí, které budou hostit soutěžní zápasy, se muselo utkat o 24 míst ve finálovém turnaji.\n\nÚčastníci byli rozděleni při losování do 6 skupin a los proběhl 2. prosince 2018 v Convention Centre Dublin v Dublinu. Z kvalifikace bylo obsazeno 20 ze 24 míst: po přijetí Kosova do UEFA v květnu 2016 bylo oznámeno, že 55 členů UEFA bude rozděleno do deseti skupin, pět z nich bude pětičlenných a pět šestičlenných. Z každé skupiny postoupí dva týmy. Účastníci se utkají každý s každým, doma a venku. Dvojzápasy doma/venku se odehrály v březnu, červnu, září, říjnu a listopadu 2019.\n\nNově vytvořená Liga národů UEFA, která měla svůj první ročník v sezóně 2018/19, poskytne týmům další příležitost probojovat se na Euro 2020. Čtyři týmy z každé divize, které se neprobojovaly na Euro, sehrají v březnu 2020 v každé divizi zápasy play-off. Z každé divize vzejde jeden postupující a tím doplní 20 přímých postupujících z kvalifikace.\n\nDne 19. září 2014 bylo vybráno třináct měst a stadionů, kde se bude hrát. Dne 7. prosince 2017 přišel Brusel o pořadatelství šampionátu z důvodu průtahů se stavbou stadionu a zápasy připadly Londýnu.\nKaždé město bude hostit tři zápasy základních skupin a jeden zápas v osmifinále nebo čtvrtfinále. Rozdělení zápasů mezi 12 stadionů je následující:\n\nHostitelská města byla rozdělena do šesti dvojic na základě sportovní síly (za předpokladu, že se všechny země kvalifikují), geografického rozmístění a bezpečnostních a politických omezení. Dvojice byly přiděleny jednotlivým skupinám náhodným losem dne 7. prosince 2017. Každá hostitelská země, která se kvalifikuje na turnaj, bude hrát nejméně dva zápasy na stadionu ve své zemi. Dvojice jsou rozděleny takto:\n\nPro určení domácích zápasů hostitelských zemí ve skupině se použijí tato kritéria:\n\nPokud se některá z hostitelských zemí probojuje do baráže, ale nekvalifikuje se na Mistrovství, pak jejich místo zaujme vítěz baráže a bude hrát dva nebo tři zápasy (dle kritérií výše) v hostitelském městě v zemi, která se nekvalifikovala. Los se uskutečnil dne 22. listopadu 2019 ve 12:00 v sídle UEFA v Nyonu, ve Švýcarsku, spolu s losem týmů do baráže. Los byl potřeba jen u skupiny B (Dánsko, Rusko) a týmem, který odehraje tři utkání na svém stadionu, bude Dánsko.\n\nLos, který měl rozhodnout o rozdělení účastníků do základních skupin, proběhl dne 30. listopadu 2019 v 19:00 místního času v Romexpo v Bukurešti, v Rumunsku. Celkem 24 týmů bylo rozlosováno do 6 skupin po 4 týmech. Čtyři týmy ještě nebyly v době losu známy, a proto jsou v tabulkách uvedeni jako \"vítěz baráže A\" až \"vítěz baráže D\". Pokud se stane taková situace, že některá ze skupin bude vyžadovat další losování, uskutečnilo by se 1. dubna 2020, ale UEFA potvrdila, že to nebude nutné na základě toho, že kvalifikované týmy a týmy v baráži jsou známy.\n\nTýmy byly nasazeny dle celkového žebříčku UEFA na základě výsledků v kvalifikaci na hlavní turnaj. Jednotlivé losovací koše byly rozděleny takto:\n\nAby nebyly dvě hostitelské země jedné skupiny ve stejném koši, byl připraven speciální panel UEFA, který by rozhodl o změně týmů. Po skončení kvalifikace však nebyly úpravy potřeba.\n\nLos začal losováním prvního koše a skončil losováním posledního koše, odkud byl tým vylosován a přiřazen do první volné skupiny. Poté bylo vylosováno pořadí ve skupině pro určení pořadí zápasů. Los se řídil těmito pravidly:\n\nVzhledem k výsledkům kvalifikace a formátu baráže nebylo možné zabránit tomu, aby se v jedné baráži setkaly dvě hostitelské země. Do baráže A byly k sobě nalosovány Maďarsko (hostitel skupiny F) a Rumunsko (hostitel skupiny C); vítěz této baráže je tak zatím přiřazen do dvou základních skupin. Výsledek této baráže tak přímo ovlivní přiřazení vítěze baráže D (ve které není hostitelská země). Los se konal dne 22. listopadu v 12:00 v sídle UEFA v Nyonu, ve Švýcarsku. \n\nNejdříve byla vylosována skupina, do které bude patřit vítěz baráže A – s výjimkou případu, kdy by ji vyhrál hostitelský tým neprioritní skupiny. Prioritní skupinou se stala skupina F, což znamená:\n\nSložení košů pro los bylo následující:\nRozlosování týmů a zápasů určil tyto skupiny (týmy \"kurzívou\" jsou vítězové baráže, jejichž identita nebyla v době losu známa):\n\"Všechny časy zápasů jsou uvedeny ve středoevropském letním čase (UTC +2).\"\n\nFinále Mistrovství Evropy ve fotbale 2020 se uskuteční dne 12. července 2020 na Wembley Stadium v Londýně v Anglii.\n\n"}
{"id": "388880", "url": "https://cs.wikipedia.org/wiki?curid=388880", "title": "Phönix A", "text": "Phönix A\n\nPhönix A byl rakousko-uherský stíhací létající člun užívaný v první světové válce. \n\nByl vyráběn v rakousko-uherském podniku Phönix podle vzoru německého letounu Hansa-Brandenburg W.18 (s motorem Benz Bz.III, 112 kW), který byl postaven pouze v jednom prototypu jako modernizace letounu Hansa-Brandenburg CC.\n\n"}
{"id": "388884", "url": "https://cs.wikipedia.org/wiki?curid=388884", "title": "Patrola", "text": "Patrola\n\nPatrola může být :\n\n\n\n"}
{"id": "388886", "url": "https://cs.wikipedia.org/wiki?curid=388886", "title": "Mistrovství světa ve fotbale 2018", "text": "Mistrovství světa ve fotbale 2018\n\nMistrovství světa ve fotbale 2018 bylo 21. mistrovstvím asociace FIFA, poprvé v historii probíhalo v Rusku. Mistrovství se konalo v jedenácti městech na dvanácti stadionech. Byly to: Moskva (stadiony Lužniki a Otkrytije Arena), Petrohrad, Kaliningrad, Jekatěrinburg, Nižnij Novgorod, Kazaň, Samara, Saransk, Volgograd, Rostov na Donu a Soči.\n\nPoprvé od roku 2006 bylo mistrovství opět organizováno evropskou zemí a vůbec poprvé probíhalo ve východní Evropě. Očekávalo se, že se stane dosud nejdražším fotbalovým mistrovstvím v historii, rozpočet se odhadoval na více než 14,2 miliardy dolarů.\n\nDo turnaje zahrnujícího 32 národních týmů se mužské fotbalové národní týmy probojovaly z předchozí kvalifikace. Poprvé v historii se na mistrovství světa probojovaly celky Islandu a Panamy. Česká republika na turnaji chyběla již potřetí v řadě.\n\nFinálový zápas turnaje se odehrál v Moskvě na stadionu Lužniki dne 15. července 2018, kde Francie porazila Chorvatsko v základní hrací době 4 : 2.\n\nRusko se již ucházelo o uspořádání MS 1990, tehdy ještě jako součást Sovětského svazu, ale v hlasování FIFA v roce 1984 neuspělo s Itálií. Výsledky hlasování o pořádání MS 2018 členů Výkonného výboru FIFA 2. prosince 2010 ve švýcarském Curychu:\nZávěrečného turnaje se zúčastní 32 národních týmů. O 31 míst se bojuje v kvalifikaci a pouze Rusko má účast jako pořádající země zajištěnou předem. Hlavní los kvalifikace proběhl 25. července 2015 v Petrohradu. Kvalifikace se koná od března 2015 do listopadu 2017.\n\nLogo turnaje bylo odhaleno dne 28. října 2014 kosmonauty na Mezinárodní kosmické stanici a poté promítáno na moskevské Velké divadlo během večerního televizního programu. Sepp Blatter uvedl, že odráží „srdce a duši“ země.\n\nTurnajový maskot, vlk Zabivaka (\"ten, kdo skóruje\" v ruštině) byl odhalen 21. října 2016. Představuje antropomorfního vlka s oranžovými sportovními brýlemi a tričkem a šortkami v národních barvách ruského týmu. Maskot byl vybrán pomocí internetového hlasování (po něm následoval tygr a kočka).\n\nOficiální fotbalový míč mistrovství se nazývá „Telstar 18“, název a design je odvozen z prvního mistrovského míče Adidas z roku 1970. Byl představen 9. listopadu 2017.\n\nObecná vízová politika Ruska se nevztahuje na účastníky mistrovství světa a fanoušky, ti tedy mají možnost navštívit Rusko bez víza před a během soutěže bez ohledu na jejich státní občanství. Místo víza jim bude udělen tzv. fanouškovský identifikační průkaz – Fan ID.\n\nPrvní fáze prodeje vstupenek proběhla v Moskvě mezi 14. zářím a 12. říjnem 2017.\n\nBude to první fotbalové mistrovství, které bude využívat systém video rozhodčích (VAR). V dubnu 2018 vydala FIFA seznam 13 rozhodčích pro video asistence, devět jich je z Evropy, tři z Jižní Ameriky a jeden z Kataru.\n\nOficiální píseň turnaje je „Live It Up“, s vokály od Willa Smithe, Nicky Jam a Era Istrefi, která byla vydána 25. května 2018. Oficiální hudební video Světového poháru FIFA bylo zveřejněno 8. června.\n\nV květnu 2018 vyšlo velké rozšíření pro videohru FIFA 18 založenou na MS 2018, expanze je bezplatná a účastní se zde všech 32 kvalifikovaných týmů, využito je také všech 12 stadionů z turnaje.\n\nDržitelé fanouškovského průkazu mohou získat jízdu zdarma v městské veřejné dopravě ve dnech zápasu a také ve vybraných vlacích mezi městy.\n\nPo francouzském vítězství poháru přišlo pod Eiffelovu věž slavit na 90 tisíc lidí a dalších stovky tisíc fanoušků přišlo na Champs-Elysées. Pařížské metro na počest vítězství Francie na mistrovství světa dočasně přejmenovalo šest stanic. Dvě byly pomocí slovních hříček přejmenovány po francouzském trenérovi Didierovi Deschampsovi (např. \"Champs-Élysées\" bylo změněno na \"Deschamps-Élysées\") a jedna po brankáři a kapitánovi mužstva Hugovi Llorisovi. Stanice \"Charles de Gaulle - Étoiles\" má dočasný název \"On a 2 Étoiles\" (Máme dvě hvězdy), což vyzvedává druhý titul mistrů světa pro francouzský fotbal.\n\nHlavními sponzory Mistrovství světa ve fotbale 2018 v Rusku byli:\n\nKritéria pro stanovení pořadí ve skupině jsou následující (článek 32.5 předpisů):\n\nJsou-li si dva nebo více týmů rovny na základě těchto tří kritérií, určují jejich pořadí:\n\nV červenci 2014 přišli někteří němečtí politici (Křesťanskodemokratická unie, Zelení) s požadavkem, aby byla otázka pořadatelské země znovu otevřena. Odebrání pořadatelství Rusku mělo podle nich být účinnou sankcí za anexi Krymu Ruskou federací a podporu separatistů ve válce na východní Ukrajině, přičemž návrh se objevil v přímé návaznosti na sestřelení letu Malaysia Airlines 17. Tehdejší prezident FIFA Sepp Blatter nato prohlásil: „Mistrovství světa bylo dáno a odhlasováno Rusku a my budeme pokračovat v naší práci“.\n\nV říjnu 2014, na své první oficiální návštěvě Ruska, navštívil kontrolní výbor FIFA v čele se svým předsedou Chrisem Ungerem města Petrohrad, Soči a Kazaň a oba stadiony v Moskvě. Podle jejich vyjádření byli s pokrokem příprav spokojeni. Nový (a současný) prezident FIFA Gianni Infantino prohlásil v únoru 2018, že je „velmi spokojen s pokrokem v Rusku. Jsem si jistý, že tu máme skvělý světový pohár - nejen skvělý světový pohár, ale nejlepší světový pohár vůbec.“\n\nBezpečnostní experti varovali před osamělými džihádisty, kteří by mohli na mistrovství zaútočit. Teroristická skupina Islámského státu (ISIS) povzbuzovala potenciální útočníky, aby během turnaje udeřili. Pro-ISIS server v říjnu 2017 zveřejnil vytvořený obrázek Lionela Messiho ve vězení a s krví na tváři.\n\nV květnu 2018 dostal saúdskoarabský rozhodčí Fahad Mirdásí kvůli korupci doživotní zákaz činnosti a to jen několik týdnů před tím, než měl odcestovat na mistrovství. Jeho dva asistenti rozhodčího byli také vyškrtnuti ze seznamu pro mistrovství. Náhradní hlavní rozhodčí nebyl jmenován, ale dva noví asistenti rozhodčího byli nominováni ze Spojených arabských emirátů a Japonska.\n\nJelikož FIFA politické projevy neschvaluje, byla dva švýcarští hráči potrestáni za to, že v zápase se Srbskem provokovali soupeře při oslavách svých gólů gesty na podporu Kosova a Albánie. Dostali pokuty ve výši 225 tisíc Kč.\n\nPo vítězství nad Ruskem ve čtvrtfinále zpívali někteří chorvatští fotbalisté v šatně nacionalistické písně, a to včetně písničky \"Bojna Čavoglave\" od Marko Perkoviće, která začíná ustašovským ultranacionálním pozdravem „Za dom spremni“ z období existence Nezávislého státu Chorvatsko v  letech 1941–1945. Chorvatská prezidentka Kolinda Grabar-Kitarović sledovala hru v Soči přímo vedle Gianni Infantiniho a Dmitrije Medveděva a po zápase navštívila chorvatské fotbalisty v jejich šatně. Chorvatský obránce Domagoj Vida a manažer reprezentace Ognjen Vukojevič vítězství nad Ruskem oslavovali na videu pokřikem „Sláva Ukrajině“! a slovy „Bělehrad hoří“ na adresu Srbska. Hráč Vida dostal od FIFA napomenutí. Manažeru Vukojevičovi byla udělena pokuta 330 tisíc Kč a Chorvatský fotbalový svaz ho propustil. Vida později prohlásil, že šlo jenom o vtip a „ruské lidi má rád“. Po výhře nad Anglií poskytl Vida rozhovor ruské televizní stanici \"Russia 24\" a za svá slova se omluvil.\n\nVláda Spojeného království a britská média varovaly anglické fanoušky před potenciálními protibritskými náladami v Rusku. Fanoušci anglické fotbalové reprezentace, kteří dorazili do Volgogradu na zápas s Tuniskem, byli dle svých slov překvapeni přátelským přijetím ze strany Rusů a dobrou atmosférou, která v Rusku panuje. Negativní zpravodajství o Rusku podle nich způsobilo malou účast anglických fanoušků, kteří byli ve Volgogradu přečísleni diváky z Tuniska.\n\nTaké polská média informovala o přátelském přijetí polských fanoušků v Moskvě, takže se nenaplnily obavy, že se budou opakovat násilnosti mezi polskými a ruskými fanoušky z fotbalového utkání ve Varšavě v roce 2012.\n\n13. července 2018 prezident FIFA Gianni Infantino označil šampionát v Rusku za nejlepší v historii. V televizi po celém světě ho sledovaly tři miliardy diváků, stadiony byly z 98 % vyprodány a hostitelská města navštívilo sedm milionů fanoušků.\n\nSlavnostní zahájení se uskutečnilo ve čtvrtek 14. června 2018 na stadionu Lužniki v Moskvě. Předcházelo zahajovacímu zápasu turnaje mezi Ruskem a Saúdskou Arábií.\n\nNejprve se zde představil Ronaldo, bývalý hráč brazilského týmu, který vyhrál na mistrovství světa, doprovázený dítětem v tričku s logem šampionátu. Poté anglický popový zpěvák Robbie Williams a ruská operní pěvkyně, sopranistka Aida Garifullinová, zazpívali společně píseň \"Angels\". Následovali další umělci, oblečení v barvách všech 32 týmů a nesoucí označení každého státu.\n\nRonaldo se poté vrátil s oficiálním míčem zápasu mistrovství (Adidas Telstar 18), který byl v březnu poslán do vesmíru s posádkou Mezinárodní vesmírné stanice a vrátil se začátkem června na Zemi.\n\n"}
{"id": "388890", "url": "https://cs.wikipedia.org/wiki?curid=388890", "title": "Aviatik D.II", "text": "Aviatik D.II\n\nAviatik (Berg) D.II byl rakousko-uherský celodřevěný jednomístný dvouplošník užívaný v první světové válce.\n\nPrototyp (číslo 30.22) letounu vznikl z třetího vývojového draku stroje Aviatik D.I (30.21) instalací vodou chlazeným řadovým šestiválcem Daimler o výkonu 147 kW. První let provedl pilot feldwebel (šikovatel) Tordik 25. dubna 1917 na letišti v Ošprech.\nSérie tří prvních letadel (39.01, 39.02 a 39.03) byla testována do listopadu 1917. Aviatik D.II čísla 39.01 dosáhl při zkouškách 3. října 1917 rychlosti 217 km/h a stal se tak nejrychlejším stíhacím letadlem rakousko-uherského původu všech dob. \n\nLetecký arsenál poté 5. prosince 1917 objednal devět letounů k dalším zkouškám.\n\nDruhý vyrobený letoun Aviatik D.II (39.02) byl v únoru 1918 přidělen do zbrojního střediska ve Fischamendu, kde byl vyzbrojen pokusným kulometem Elektro s britským teleskopickým zaměřovačem Aldis, později zaměněný za kulomet Gebauer.\nVe stejné době exempláře 39.01 a 39.03 vyzbrojené kulomety Schwarzlose M.16 ráže 8 mm obdržela letecká stíhací rota Flik 61J ke zkouškám za bojových podmínek.\n\nDne 10. května 1918 bylo objednáno dalších 10 Aviatiků D.II, avšak firma postavila celkem pouze 16 strojů. 11 kusů poháněl motor Daimler o výkonu 147 kW a označovaly se série 39, zbylých pět létalo s motory Daimler o výkonu 165 kW, které nesly označení série 339.\n\nV červenci 1918 se tři Aviatiky D.II zúčastnily v Ošprech soutěže na standardní stíhací letoun.\nD.II čísla 39.02 byl opatřen čtyřlistou vrtulí a kulometem Gebauer, 30.38 vzniklý z Aviatiku D.I zástavbou vodou chlazeného řadového šestiválce Hiero o výkonu 147 kW a 339.01 (původně 39.09), což byl jeden ze čtyř Aviatiků D.II vybavených postranními chladiči vody na přídi.\n\nV červenci 1918 byl čtvrtý až osmý vyrobený Aviatik D.II zkoušen na frontě a jeden z Aviatiků D.II série 39 sloužil v polní letecké škole.\nV září pak dva stroje (39.10 a 39.11), upravené na fotoprůzkumné, dostala jednotka Flik 46P.\nStroje čísel 339.03 a 339.06 ve stejnou dobu obdržela 6. rakousko-uherská armáda nasazená na frontě u řeky Piavy.\nAviatik D.II série 39\n\n"}
{"id": "388891", "url": "https://cs.wikipedia.org/wiki?curid=388891", "title": "Guy Pratt", "text": "Guy Pratt\n\nGuy Pratt (* 3. ledna 1962 Londýn, Anglie) je britský baskytarista, skladatel a herec. Je synem herce Mika Pratta. Je ženatý, v roce 1996 si vzal Galu Wrightovou, dceru klávesisty Pink Floyd Ricka Wrighta.\n\nZnám je především jako studiový hráč. Podílel se na albech mnoha jiných hudebníků jako jsou např. Pink Floyd, Echo & the Bunnymen, Kirsty MacCollová, The Smiths, Tears for Fears, Lemon Jelly, The Orb, All Saints, Icehouse, Madonna, Stephen Duffy, Robbie Robertson, Roxy Music, Michael Jackson, Gary Moore, Billy Pilgrim, A. R. Rahman, Womack & Womack, Coverdale and Page nebo Toy Matinee.\n\nNa velká pódia se dostal v roce 1987, kdy jej vybrali Pink Floyd jako náhradu za původního baskytaristu Rogera Waterse. S Pink Floyd absolvoval turné v letech 1987–1990, podílel se i na jejich studiové desce \"The Division Bell\" (1994), na navazujícím turné a na posledním albu \"The Endless River\" (2014). V roce 2006 přispěl na sólovou desku Davida Gilmoura \"On an Island\" a hrál i na turné k tomuto albu. V roce 2015 si spolupráci zopakoval na jeho čtvrtém albu \"Rattle That Lock\" a rovněž se zúčastnil souvisejícího turné. Od roku 2018 spolupracuje také s bubeníkem Nickem Masonem, se kterým hraje ve skupině Nick Mason's Saucerful of Secrets.\n\n"}
{"id": "388896", "url": "https://cs.wikipedia.org/wiki?curid=388896", "title": "Mises R.I", "text": "Mises R.I\n\nMises R.I byl rakousko-uherský bombardovací dvojplošník užívaný v první světové válce. \n\n\n"}
{"id": "388897", "url": "https://cs.wikipedia.org/wiki?curid=388897", "title": "Maska sítě", "text": "Maska sítě\n\nMaska sítě je číslo, které v informatice popisuje rozdělení počítačové sítě do podsítí ( ). Maska sítě zapsaná v binárním tvaru má zleva samé jedničky až do místa, kde končí číslo sítě a na místě části pro číslo síťového rozhraní jsou samé nuly. Pomocí masky sítě router rozhoduje o směrování ( ) IP datagramů.\n\nMaska sítě je v IPv4 zapisována stejně jako IP adresa – čtyřmi desítkovými čísly oddělenými tečkami, z nichž každé odpovídá jednomu oktetu v 32bitové adrese. Maska 255.255.255.0 může být tedy binárně zapsána jako 11111111.11111111.11111111.00000000. Nepřerušená řada jedniček jdoucích zleva označuje umístění čísla sítě a zbylé nuly v pravé části udávají umístění čísla síťového rozhraní (v dané podsíti). V tomto případě tedy zadaná maska rozděluje IP adresu na prvních 24 bitů s číslem sítě a zbylých 8 bitů pro číslo síťového rozhraní.\n\nNěkdy se udává maska sítě zkrácenou formou zápisu, kterou označujeme CIDR notace ( ), ve které se maska zapisuje jako dekadické číslo za lomítkem za posledním oktetem IP adresy a číslo udává počet jedniček zleva v binárním zápisu masky (pozice pro číslo sítě).\n\nPříklad: Zapište masku sítě z CIDR zadání 192.168.68.233/20:\n\nProtože má maska sítě na místě čísla sítě samé jedničky, můžeme z libovolné IP adresy (např. síťového rozhraní) určit číslo sítě pomocí logického součinu IP adresy a masky sítě (v binárním tvaru).\n\nIP adresa síťového rozhraní a maska sítě je dána zápisem 192.168.68.233/20. Určete číslo sítě.\n\nČíslo sítě je tedy 192.168.64.0.\n\nPokud známe číslo sítě a masku, můžeme spočítat rozsah IP adres, které se v této podsíti nacházejí a tím i počet IP adres, které je možné použít pro síťová rozhraní v této podsíti. Administrátor tak může číslem sítě a maskou jednoduše vyjádřit rozsah adres, které má k dispozici.\n\nZjistěte, jaké IP adresy lze využít pro počítače (resp. čísla síťových rozhraní) v podsíti 192.168.64.0/20.\n\nZ tabulky je vidět, že:\n\nChce-li počítač vyslat IP datagram, musí nejprve zjistit, do které sítě zadaná IP adresa náleží. Tuto činnost označujeme jako směrování IP datagramů. Probíhá podle směrovací tabulky, ve které je na každém řádku definována jedna síť (pomocí čísla sítě a masky). Tabulku vytváří administrátor ručně nebo vzniká dynamicky pomocí směrovacích protokolů. Tabulka je setříděna podle jednotlivých masek sítí tak, že záznamy s nejdelší maskou (tj. nejkonkrétnější) jsou ve směrovací tabulce umístěny nejdříve, což umožňuje ve směrovací tabulce vytvářet výjimky (z větší sítě vyjmout jako speciální případ menší podsíť).\n\nZjišťování příslušnosti cílové IP adresy k síti (definované v řádku směrovací tabulky) probíhá tak, že se postupně pro každý řádek ve směrovací tabulce provede logický součin cílové IP adresy s maskou definované sítě a porovná se výsledek s definovaným číslem sítě. Pokud dojde ke shodě, patří IP adresa do sítě definované na řádku, kde ke shodě došlo.\n\nZjistěte, zda IP adresa 192.168.77.18 patří do sítě 192.168.64.0/20.\n\nVýsledek logického součinu zadané IP adresy a masky cílové sítě (192.168.64.0) se shoduje se zadaným číslem sítě, a proto IP adresa 192.168.77.18 patří do sítě 192.168.64.0/20.\n\nMaska sítě umožňuje definovat rozsahy IP adres, které k dané podsíti náleží (viz kapitola \"Určení rozsahu IP adres\" výše). Máme-li k dispozici rozsah IP adres, můžeme pomocí masky rozdělit IP adresy, které do tohoto rozsahu patří, na několik menších rozsahů – podsítí. V masce sítě pak můžeme vidět tři části: část čísla sítě, část čísla podsítě (dosud samé jedničky) a číslo síťového rozhraní (zbylé nuly do konce masky).\n\nPůvodně dostupný počet IP adres (z původní sítě) však není možné zcela využít, protože v každé nově vytvořené podsíti má první a poslední IP adresa vyhrazenou funkci (viz kapitola \"Určení rozsahu IP adres\"): číslo sítě a broadcast (2 − 2, tj. 2 na mocninu počtu bitů, které jsou v podsíti k dispozici pro síťová rozhraní mínus 2). Dělením na podsítě se tedy počet dostupných IP adres pro jednotlivá síťová rozhraní snižuje, avšak můžeme dosáhnout vhodnějšího rozdělení síťového provozu nebo členění na více nezávislých celků.\n\nRozdělte síť 192.168.64.0/20 na 16 podsítí.\n\n\nZ tabulky je vidět, že:\n\nPozn: Dříve se kvůli starším zařízením vynechávala první a poslední podsíť. Nyní je to už ale v praxi neopodstatněné.\nMaska sítě se také nazývá maska IP adresy\n\nIP adresa síťového rozhraní a maska sítě je dána zápisem 192.168.64.0/20. Vytvořte v této síti podsíť, do které bude možno připojit 20 počítačů.\n\n\nZ tabulky je vidět že:\n\n\n"}
{"id": "388898", "url": "https://cs.wikipedia.org/wiki?curid=388898", "title": "Bělořit šedý", "text": "Bělořit šedý\n\nBělořit šedý (\"Oenanthe oenanthe\") je pták z řádu pěvců, který je velký jako vrabec. Tažný; ze zimovišť se vrací koncem března a v dubnu, odlétá koncem srpna a v září. Hnízdí v dutinách mezi kameny, v pískových nebo hlinitých stěnách apod. Ve světovém měřítku málo dotčený, v Česku silně ohrožený druh.\n\nBělořit šedý je pták veliký asi jako vrabec domácí. Je dlouhý 14,5 až 15,5 cm, v rozpětí má 26 až 32 cm. Váží 17 až 30 g. Žije až 5 let. Samice ani samec v prostém šatě nejsou moc kontrastně zbarveni. Sameček má v době hnízdění šedou hlavu, bílý proužek přes oko, černou skvrnu za okem, bílou pásku nad okem a černá křídla i konec ocasu. Spodní strana těla je žlutá. Severoafričtí bělořiti mají hrdlo černé. Typický je bílý kostřec, podle kterého dostal pták české jméno. Mláďata jsou skvrnitá. Zdržuje se zejména na zemi, rád sedává na velkých balvanech.\n\nBezlesé, suché krajiny se suťovými a skalnatými terény, suchými zídkami anebo dunami s vřesem.\n\nZápadní část palearktické oblasti (západní Eurasie včetně severní Afriky a Přední Asie), východní část palearktické oblasti (východní Eurasie včetně Japonska a severní Číny), etiopská oblast (Afrika od Sahary k jihu), nearktická oblast (Severní Amerika).\n\nRozšířen je nepravidelně po celém území republiky, hojnější je v nižších teplých oblastech, celkem pravidelně ale hnízdí i na bezlesých hřebenech hor. Od poloviny minulého století se početnost stále silně snižuje, z některých oblastí téměř vymizel (např. na Českomoravské vrchovině to býval hojný druh, v současnosti na celém území hnízdí pouze do 10 párů). Na celém území ČR v letech 2001-03 hnízdilo 200-400 párů, druh je i nadále hodnocen jako silně ubývající.\nV posledních desetiletích počty ubývají i v celé Evropě, v současnosti se odhadují na 4,6 milionu hnízdících párů.\nV Červeném seznamu ČR je v kategorii EN - ohrožený druh.\n\nŽiví se drobnými bezobratlými živočichy, zejména hmyzem a malými plži, od léta stejně jako jiní drozdovití ptáci sbírá i různé bobule.\n\nHnízdí v skalnatých územích, v lomech, na pastvinách s kameny, v horách i nad pásmem lesa. Hnízdí v dubnu až červnu jednou až dvakrát ročně. Hnízdo je volně spleteno ze stébel a kořínků, je umístěno nízko nad zemí v křovinách. Může hnízdit i v králičí noře, pod kamenem či v kamenné zídce. Bělořit šedý je tažný pták, ze zimovišť v Africe jižně od Sahary se vrací na přelomu března a dubna a odlétá v říjnu. V hnízdě bývá 4 až 6 světle modrých neskvrnitých vajec, na kterých sedí oba rodiče asi 13 až 14 dní a mláďata poté krmí též oba rodiče po dobu asi 13 - 17 dní.\n\nVábení je opakované „jiv“ nebo „jiv-tek“, zpěv je dlouhý, proměnlivý, s mnoha variacemi, často přednášený i v letu. Mnohdy napodobuje i zpěv jiných ptáků.\n\nLet je nízký, třepotavý, převážně rychlý, ve vlnovkách, někdy startuje z větve. Po přistání poklonkuje.\n\n\n\n\n"}
{"id": "388901", "url": "https://cs.wikipedia.org/wiki?curid=388901", "title": "Bramborníček černohlavý", "text": "Bramborníček černohlavý\n\nBramborníček černohlavý (\"Saxicola rubicola\") je druh ptáka z čeledi lejskovití. Je menší než vrabec. Sameček má černou hlavu a hřbet, bílý proužek na černém křídle a rezavě hnědou hruď. Živí se hlavně drobným hmyzem. Hnízdo si staví na zemi v husté trávě, samička snáší 5 až 6 nazelenalých vajec s jemnými rezavými skvrnami a sama je zahřívá, na péči o mláďata se však podílí i sameček.\n\nPopulační trend v Česku je nejistý.\n\n"}
{"id": "388904", "url": "https://cs.wikipedia.org/wiki?curid=388904", "title": "Berg C.I", "text": "Berg C.I\n\nAviatik (Berg) C.I byl rakousko-uherský jednomotorový průzkumný dvouplošník smíšené konstrukce používaný v první světové válce. \n\nProjekt letounu Aviatik C.I vypracoval konstruktér Dipl. Ing. Julius von Berg na jaře 1916 a 8. června ho předložil Leteckému arsenálu ve Fischamendu. Fliegerarsenal však společnosti Aviatik nařídil pokračovat v licenční výrobě průzkumných strojů Knoller C.II. Až na přímou intervenci velitele Luftfahrtruppe Obersta Emila Uzelace objednal Letecký arsenál u Aviatiku v září 1916 stavbu tří prototypů (30.14 až 30.16). Výzbroj Aviatiků C.I obvykle tvořil pevný a pod úhlem 15° nahoru vyosený kulomet Schwarzlose M.16 ráže 8 mm a identický pohyblivý kulomet ovládaný pozorovatelem.\n\nPrvní prototyp 30.14, poháněný řadovým vodou chlazeným stojatým šestiválcem Daimler o výkonu 136 kW, byl zalétán 26. listopadu 1916 v Ošprech. Od pozdějších sériových strojů se lišil třídílným horním křídlem s baldachýnem neseným vzpěrami. Protože třetí prototyp 30.16 nevyhověl při statických zkouškách tuhostí a pevností nosných ploch, byly následně zesíleny a horní pak stavěno vcelku.\n\nV březnu 1917 pak Fliegerarsenal u výrobce objednal celkem 96 kusů C.I včetně prototypů. Celkem 49 z nich mělo obdržet motory Daimler o 136 kW (série 37) a zbytek pohonné jednotky Daimler o výkonu 147 kW (série 137).\n\nNa jednomístné fotoprůzkumné stroje s pevně instalovanou svislou kamerou bylo upraveno 16 strojů C.I série 37 a 12 série 137.\n\nLetecký arsenál následně objednal licenční výrobu Aviatiků C.I u Lohnerwerke ve Vídni-Floridsdorfu, který od srpna 1917 postavil 32 kusy série 114 s Daimlery o 136 kW a 18 série 214 s Daimlery 147 kW.\n\nDalší licenční výroba C.I probíhala u firmy Ungarische Lloyd Flugzeug und Motorenfabrik v Budapešti a Aszódu. Celková produkce zde od září 1917 dosáhla počtu 45 kusů C.I série 47, avšak s nespolehlivými pohonnými jednotkami Daimler o 136 kW vyráběnými uherskou firmou MAG. Část byla na polních letištích upravena na jednomístné.\n\nOd února 1918 dodávala 40 strojů C.I série 83 se slabšími Daimlery továrna WKF ve Vídni a Hennesdorfu. Dvanáct bylo již během výroby upraveno na jednomístné, některé byly vyzbrojeny i synchronizovanými kulomety. \n\nRovněž od února 1918 do dubna dodala továrna MAG v Budapešti 24 kusy série 91 se slabšími Daimlery, z toho 6 jednomístných. Nasazeny byly v bojích na řece Piavě. V srpnu bylo 21 z nich určeno k přestavbě na cvičné s dvojím řízením a v říjnu proto odesláno do pražské továrny Al-Ma ing. Martia.\n\nPrvní Aviatiky C.I série 37 obdržela v květnu 1917 letecká rota Flik 19, avšak shledala je pro polní službu poddimenzované a poruchové. Oberst Uzelac proto výrobu na čas pozastavil až do místních zesíleních draku. Letouny série 37 byly vyzbrojeny Fliky 17D, 21D, 24F a 48D v jižních Tyrolích a Fliky 2D, 5D, 12Rb, 19DD, 22D, 23D, 32, 34D, 35D, 46P a 58D na frontě u řeky Isonzo.\n\nSérie 137 byla dodávána od září 1917, pro nedostatek výkonnějších Daimlerů někdy s instalovanými slabšími motory. Letouny série 137 byly vyzbrojeny Fliky 5D, 17D, 21D, 27D, 39D, 47D, 49F, 50D, 58D, 59D a 73D.\n\nStroje leteckého výrobce Lohnerwerke série 114 byly po jednom dodávány Flikům 2D, 4D, 10F, 16D, 19D, 23D, 27F, 46D, 47D, 49D, 50D, 53D, 57D a 58D.\n\nC.I série 214 tvořila první výzbroj Fliků 22D, 38D, 40P, 49D a 52D. Některé letouny obou sérií byly polními dílnami upraveny na jednomístné. \n\nAviatiky série 47 operovaly u Fliku 101G, Fliky 17D, 24F a 39D pak jako dvoumístné i jednomístné. Letouny z produkce WKF byly na fontě používány jen omezeně, 7 převzal Flik 73D, avšak brzy byly nahrazeny typem Hansa-Brandenburg C.I.\n\nDva Aviatiky C.I byly v Československu po válce provozovány leteckým sdružením Bohemia, které ve stavu společnosti figurují naposledy 20. září 1922. \n\nÚdaje platí pro sérii 37\n\n\n"}
{"id": "388907", "url": "https://cs.wikipedia.org/wiki?curid=388907", "title": "Malenovice (hrad)", "text": "Malenovice (hrad)\n\nMalenovice jsou hrad ve zlínské místní části Malenovice. Leží na západním výběžku Tlusté hory. V hradu se mimo jiné nacházejí archeologické a národopisné expozice Muzea jihovýchodní Moravy a je zpřístupněna hradní věž. V zoologické expozici je vystavena jediná veřejně přístupná kostra slona v České republice. Od roku 1964 je chráněn jako kulturní památka.\n\nHrad byl založen v 2. polovině 14. století (1356) moravským markrabětem Janem Jindřichem v gotickém stylu, v 1. polovině 16. století nechal rytíř Václav Tetour z Tetova hrad přestavět do renesanční podoby. V roce 1693 koupil zámek hrabě František Karel z Lichtenštejna-Kastelkornu a upravil jej na zámecké sídlo v barokním duchu. Posledními majiteli byli v letech 1804–1945 Šternberkové. Hrad je od roku 1953 majetkem krajského muzea a veřejnosti je přístupný od roku 1957.\n\n"}
{"id": "388910", "url": "https://cs.wikipedia.org/wiki?curid=388910", "title": "České účetní standardy", "text": "České účetní standardy\n\nČeské účetní standardy, zkráceně ČÚS, jsou účetní standardy používané v Česku a představují tak pravidla, jimiž se společnosti řídí při vedení finančního účetnictví a sestavování účetní závěrky.\nV užším smyslu představují České účetní standardy stejnojmennou normu, vydanou za účelem „docílení souladu při používání účetních metod účetními jednotkami“.\n\nČeské účetní standardy navazují na tyto právní normy:\nVětšina účetních jednotek (běžných podnikatelů) se při vedení účetnictví řídí (kromě zákona o účetnictví) prováděcí vyhláškou č. 500/2002 Sb. a Českými účetní standardy pro podnikatele.\n\nZákon o účetnictví \"stanoví v souladu s právem Evropských společenství rozsah a způsob vedení účetnictví a požadavky na jeho průkaznost.\"\n\nVyhlášek, kterými se „provádějí některá ustanovení zákona o účetnictví“ je šest a vyplývají z § 4 odstavec 8 zákona o účetnictví. Vyhlášky se podle charakteru účetních jednotek a jejich činností podrobněji zabývají rozsahem a způsobem sestavování účetní závěrky, obsahovým vymezením položek účetních výkazů, směrnou účtovou osnovou a postupy zahrnování účetních jednotek do konsolidačního celku a konsolidovanou účetní závěrkou.\n\nSeznam prováděcích vyhlášek:\n\nPodle § 36 zákona o účetnictví jsou standardy vydány „za účelem docílení souladu při používání účetních metod účetními jednotkami“. Obsahem standardů je „popis účetních metod nebo postupy účtování“. Použití standardů účetními jednotkami se považuje za plnění ustanovení o účetních metodách podle zákona o účetnictví. Vydání standardů se oznamuje ve Finančním zpravodaji.\n\nSeznam standardů:\n"}
{"id": "388911", "url": "https://cs.wikipedia.org/wiki?curid=388911", "title": "Sie Su-wej", "text": "Sie Su-wej\n\nSie Su-wej, čínsky tradičně 謝淑薇, zjednodušeně 谢淑薇, pinyin Xiè Shūwēi (* 4. ledna 1986 Kao-siung) je tchajwanská profesionální tenistka a v únoru 2020 byla podruhé v kariéře světová jednička ve čtyřhře, když na čele klasifikace vystřídala svou deblovou partnerku Barboru Strýcovou, dříve v čele kvalifikace figurovala po boku čínské spoluhráčky Pcheng Šuaj. Ve své dosavadní kariéře vyhrála na okruhu WTA Tour dva singlové a dvacet sedm deblových turnajů. Stala se prvním tchajwanským tenistou v historii, který získal grandslamovou trofej bez rozdílu soutěže. V rámci okruhu ITF získala dvacet sedm titulů ve dvouhře a dvacet tři ve čtyřhře.\n\nNa žebříčku WTA byla ve dvouhře nejvýše klasifikována v únoru 2013 na 23. místě jako nejvýše postavený tchajwanský tenista v historii. Ve čtyřhře pak v květnu 2014 figurovala na 1. místě. Stala se tak první tchajwanskou světovou jedničkou, a po své deblové spoluhráčce Pcheng Šuaj, třetí asiatskou tenistkou na čele klasifikace WTA. Trénuje ji Australan Paul McNamee.\n\nNa nejvyšší grandslamové úrovni vyhrála tři tituly v ženském deblu. Po boku Číňanky Pcheng Šuaj triumfovaly ve Wimbledonu 2013 po výhře nad australským párem Ashleigh Bartyová a Casey Dellacquová. V závěru sezóny pak ovládly istanbulský Turnaj mistryň 2013, když ve finále zdolaly ruskou dvojici Jekatěrina Makarovová a Jelena Vesninová. Trofej získaly také na French Open 2014 po závěrečném vítězství nad Italkami Sarou Erraniovou a Robertou Vinciovou. S Barborou Strýcovou pak ve finále Wimbledonu 2019 zdolaly kanadsko-čínský pár Gabriela Dabrowská, Sü I-fan. Jako poražené finalistky pak skončily na Turnaji mistryň 2019 a Australian Open 2020, kde hladce podlehly Babosové s Mladenovicovou.\n\nNarodila se roku 1986 v severotchajwanském městě Sin-ču do rodiny Sie Tze-lunga a Ho Fom-ju. Vyrostla v Kao-siungu. K tenisu ji v pěti letech přivedl otec. Mladší sourozenci, bratr Sie Čcheng-pcheng a sestra Sie Jü-čch'-e (dříve hrající jako Sie Šu-jing), jsou také profesionální tenisté. V tchajpejské tenisové škole ji vedla bývalá tenistka Hu Na, která v roce 1982 odešla z kontinentální Číny do Spojených států.\n\nPo trofeji ve wimbledonaké čtyřhře 2013 její otec prohlásil, že dcera obdržela nabídku 10 milionů jüanů a rok od čínské likérky reprezentovat západní provincii Čching-chaj v čínských národních soutěžích. Takový krok by obnášel změnu občanství z tchajwanského na čínské. Sie Su-wej měla podle otce takovou možnost zvažovat. Zpráva vyvolala tlak na tchajwanskou vládu, která vyzvala národní firmy k finanční kompenzaci tenistky. Státem vlastněná tchajwanská tabáková firma vyrábějící také alkoholické nápoje souhlasila Sieové vyplatit cca 167 tisíc dolarů v rámci podpory tchajwanského piva.\n\nForhendový i bekhendový úder hraje obouruč s minimální rotací míče. Neortodoxní herní styl znamená řadu křížových úderů směřovaných v ostrých úhlech z dvorce a pro soupeřky ztíženou očekávatelnost směru letu míče. Na antukovém povrchu zařazuje do své hry kraťasy a slajsované míče.\n\nNěkolik elitních tenistek ocenilo její nezvyklý styl. Maria Šarapovová po výhře ve třetím kole Wimbledonu 2012 sdělila: „\"Častokrát jsem se s ní střetla mezi juniorkami. Představovala pro mě noční můru díky slajsům a zkráceným míčům, které hrála na antuce. Říkala jsem si: ‚Kde se takhle učí hrát tenis?' Raketu si přesouvala mezi oběma rukama. To je její hra, obsahující hodně kraťasů a slajsů, kterými lidi dohání až k určité míře nepříčetnosti\".“\n\nV tchajwanském fedcupovém týmu debutovala v roce 2003 utkáním základního bloku 1. skupiny zóny Asie a Oceánie proti Indonésii, v němž prohrála dvouhru s Angelique Widjajovou. V soutěži nastoupila k dvaceti osmi mezistátním utkáním s bilancí 15–10 ve dvouhře a 6–2 ve čtyřhře.\n\nTchaj-wan reprezentovala na londýnských Hrách XXX. olympiády, kde v singlové soutěži skončila v úvodním kole na raketě stabilní deblové partnerky Pchen Šuaj, s níž o měsíc dříve vyhrála ve stejném areálu All England Clubu wimbledonský turnaj. V ženské čtyřhře prošla po boku Čuang Ťia-žung do čtvrtfinále, kde je vyřadily pozdější stříbrné medailistky Andrea Hlaváčková a Lucie Hradecká ve dvou setech.\n\nZúčastnit se také měla Letních olympijských her 2016 v Riu de Janeiru, kde plánovala startovat s Čuang Ťia-žung v ženské čtyřhře. Den před zahájením olympiády však oznámila, že po slovní roztržce se zástupcem vedoucího tchajwanské olympijské delegace Tsai Szu-chuehem nebude již nikdy reprezentovat Tchaj-wan. Měsíc před startem se rozhodla odstoupit ze čtyřhry, když kritizovala svaz za nefinancování účasti jejího trenéra v Riu, zatímco druhý tchajwanský deblový pár měl přítomnost kouče zajištěnu. Své měsíc staré rozhodnutí nezměnila a po roztržce s činovníkem se vzdala i účasti ve dvouhře.\n\nZa tchajwanské družstvo dvakrát nastoupila v Hopmanově poháru, vždy ve dvojici s krajanem Lu Jan-sunem. Při obou účastech v letech 2008 i 2009 skončili v základní skupině, když z celkových šesti mezistátních zápasů dovedli k výhře jediný, v ročníku 2008 nad Argentinou v poměru 3–0.\n\nNa svých prvních Asijských hrách 2002 konaných v jihokorejském Pusanu byla členkou týmu, který skončil na bronzové příčce v soutěži družstev. O čtyři roky později na Asijských hrách 2006 v Dauhá si již s tchajwanským výběrem odvezla zlatou medaili, kterou doplnila dalším bronzem ze smíšené čtyřhry. Z Asijských her 2010 v čínském Kantonu doplnila sbírku o dva stříbrné kovy, ze soutěže družstev a ženské čtyřhry.\n\n"}
{"id": "388912", "url": "https://cs.wikipedia.org/wiki?curid=388912", "title": "Propalticidae", "text": "Propalticidae\n\nPropalticidae jsou čeleď brouků z nadčeledi Cucojoidea.\n\n\n"}
{"id": "388916", "url": "https://cs.wikipedia.org/wiki?curid=388916", "title": "Gordianus III.", "text": "Gordianus III.\n\nMarcus Antonius Gordianus, známý jako \"Gordianus III.\" (20. ledna 225 nebo 226 Řím – únor či březen 244 Mezopotámie), byl římský císař panující v letech 238–244, většinou pod poručnictvím jiných. Za vlády Pupiena a Balbina měl formálně titul \"caesara\", tedy mladšího spoluvládce obou císařů.\n\nGordianus III. byl vnukem Gordiana I., krátkodobého vzdorocísaře za Maximina Thráka, jehož revolta byla počátkem roku 238 potlačena numidskými jednotkami. Matkou císaře byla dcera Gordiana I. Maecia Faustina, otcem pravděpodobně Iunius Balbus.\n\nTeprve třináctiletý mladík byl prohlášen za \"caesara\" za dramatických událostí v březnu 238, kdy se římský senát usnesl pokračovat v odboji proti Maximinu Thrákovi, zahájeném Gordianem I. K volbě přiměl čerstvě jmenované císaře Pupiena a Balbina římský lid, který si přál mít v čele státu někoho z gordianovského rodu. Zhruba po třech měsících, v létě roku 238, dosáhl Gordianus III. i samovlády, neboť příslušníci pretoriánské gardy Pupiena a Balbina zavraždili.\n\nVzhledem ke Gordianovu nízkému věku vedla státní záležitosti zpočátku Maecia Faustina spolu se senátem a později prefekt pretoriánů Timesitheus, schopný a vzdělaný muž, s jehož dcerou Furii Sabinou Tranquillinou se mladý císař v roce 241 oženil. Timesitheus byl vzácně oblíben u senátu i lidu a Gordianovi sloužil nejenom jako rádce, ale i jako učitel.\n\nZ vnitropolitického hlediska došlo v roce 240 k nepokojům v provincii Africa, které se však podařilo rychle potlačit, aniž by byly známy bližší podrobnosti. Hranice na Dunaji, za vlády Maximina Thráka ohrožovaná různými etniky, byla v této době bezpečná, a to především zásluhou Tullia Menophila, místodržitele Dolní Moesie, který kolem roku 240 porazil Góty i Karpy. Jediným skutečně závažným problémem, jemuž říše čelila, byl proto stálý tlak ze strany perské říše, kde se zhruba v roce 241 ujal vlády energický král Šápúr I.\n\nJiž Šápúrův otec Ardašír obnovil po roce 235 perský nápor na severní Mezopotámii, dobyl Nisibis a Karrhy a kolem roku 240 oblehl město Hatru, v němž měli Římané od třicátých let vojenskou posádku. To byl sám o sobě casus belli, vnitřní nepokoje v impériu však císařské správě bránily efektivně proti expanzivním snahám souseda zasáhnout. Teprve počátkem čtyřicátých let postoupila konsolidace natolik, že se Timesitheus rozhodl k válce se Šápúrem – ten mezitím dobyl Hatru.\n\nPrůběh konfliktu je znám jen v hrubých konturách, není však pochyb o tom, že zpočátku přálo štěstí Římanům. Timesitheus dobyl Karrhy, porazil perská vojska u Rhesainy a poté znovu obsadil Nisibis. Šápúrovi se nepodařilo udržet ani jeden ze svých územních zisků. V roce 243 však Timesitheus náhle zemřel a jeho nástupce ve funkci, Marcus Iulius Philippus, zdaleka nedosahoval jeho formátu. Římská vojska byla v bitvě u Mišíku poražena a zahnána na ústup, přičemž Gordianus brzy nato zahynul – podle římských pramenů jej odstranil Philippus, podle perských byl zabit během bojů. V únoru nebo březnu 244 prohlásily legie novým císařem Philippa.\n\n\n"}
{"id": "388919", "url": "https://cs.wikipedia.org/wiki?curid=388919", "title": "Ašský výběžek", "text": "Ašský výběžek\n\nAšský výběžek je označení výběžku českého území, které na úplném západě Čech vybíhá do území Německa. Ašský výběžek je také nazýván Ašsko (německy \"Ascher Ländchen\"). Mezi lety 1850-1960 tvořilo tzv. Zemský okres Aš (německy \"Landkreis Asch\") a po 2. světové válce politický okres Aš.\n\nK 1. 1 2010 žilo v Ašském výběžku 17,949 obyvatel na 143,75 km².\n\nV Ašském výběžku se nachází nejzápadnější bod Česka jakož i nejzápadnější česká železniční stanice.\n\nAšský výběžek je geograficky součástí Smrčin, jejichž podcelky, Ašská vrchovina a Hazlovská pahorkatina se ve výběžku rozprostírají. Nejvyšším vrcholem je Háj (758 m). Dalšími významnými vrcholy jsou Štítarský vrch (717 m) nebo Studánecký vrch (696 m).\n\nHlavní vodní tok Ašska tvoří Bílý Halštrov, který pramení v Halštrovských horách, mezi Aší a Hazlovem. Dalšími vodními toky jsou Ašský potok, Hazlovský potok, Hranický potok nebo Újezdský potok.\n\nAšský výběžek zahrnuje katastrální území měst Aše a Hranic, a obcí Hazlov, Krásná a Podhradí. Zaniklá sídla jsou vyznačena v závorkách a kurzívou.\n\nVe 12. století bylo Ašsko součástí Fojtska (Vogtland). Region byl dlouho součástí Chebska, v jehož rámci byl roku 1775 trvale připojen k Čechám, a to po vydání tzv. Temperamentních bodů. Po vzniku Československa byl součástí odtrženecké německé provincie Německé Čechy, která byla záhy vojenskou cestou připojena k Československé republice a opětovně začleněna do Čech. Po podepsání Mnichovské dohody bylo toto území až do konce druhé světové války součástí Sudet, a bylo obýváno převážně německým obyvatelstvem. V této době bylo Ašsko velkou a bohatou průmyslovou oblastí. Po skončení války byl Ašský výběžek navrácen Československu a veškeré německé obyvatelstvo bylo odsunuto na německá území. Většina okrajového Ašska se poté ocitla v zakázaném hraničním pásmu, proto byla v celém výběžku zachována nádherná příroda. Bohužel, většina textilních či papírenských továren byla zavřena, protože tehdejší československá dosidlovací politika nebyla schopna zajistit dostatečné množství pracovních sil.\n\nZnačná spolupráce českých, bavorských a saských měst přispěla k obnově či k vytvoření několika turistických přechodů, z nichž většina sleduje již před válkou existující, dopravní či obchodní cesty, které byly v průběhu komunismu zapomenuty i zničeny. Všechna města a obce ašského výběžku jsou členy česko-německého mikroregionu Přátelé v srdci Evropy, a sdružení \"Ašsko\".\n\nDo vstupu Česka do Schengenského prostoru existovaly v Ašském výběžku tyto hraniční přechody s Německem:\n\nKromě níže uvedených hraničních přechodů existovala další místa, kde bylo možné přejít po cestách či tzv. „signálkách“ do sousedních německých vesnic, která jsou téměř na státních hranicích (například Gürth, Sigmundsgrün nebo Schönberg).\n\nV Ašském regionu se nenachází velké množství památek. Většina z těch, které přežily druhou světovou válku byly zničeny během komunismu, ať už z důvodu vandalismu, rozkrádání či nedostatkem péče ze strany státu.\n\n\nzaniklé hrady a zámky:\n\n\nVšechna města, obce i vesnice na Ašsku byla po druhé světové válce přejmenována. Jediný název který přežil patří městu Aši, i když už v počeštěném tvaru. Zde je seznam německých exonym pro obce v Ašském výběžku:\n\n\n"}
{"id": "388921", "url": "https://cs.wikipedia.org/wiki?curid=388921", "title": "Franz von Pillersdorf", "text": "Franz von Pillersdorf\n\nBaron Franz von Pillersdorf (1. března 1786 Brno – 22. února 1862 Vídeň) byl rakouský státník a roku 1848 krátce i předseda ministerské rady (ministerský předseda) Rakouského císařství.\n\nPocházel z šlechtické rodiny původem z Moravy, která dlouhodobě působila ve státních službách. Franz von Pillersdorf studoval na Vídeňské univerzitě státovědu a právo. Po studiích nastoupil jako státní úředník v Haliči. Od roku 1809 byl sekretářem u dvorské komory, kde se specializoval na oblasti státních financí. V letech 1813-1815 pomáhal vojenskému ministru Baldaccimu se zásobováním vojska a správě obsazených oblastí ve Francii. Z Francie navštívil Spojené království, odkud se vrátil do Rakouska, kde byl zaměstnán u finanční správy. Roku 1824 se stal viceprezidentem dvorské komory, roku 1832 členem tajné rady, spojené dvorské kanceláře, a od roku 1842 kancléřem dvorské kanceláře. Roku 1845 se stal čestným občanem Vídně. Již tehdy se profiloval jako liberálně orientovaný, byť k monarchii loajální politik.\n\nBěhem revoluce v roce 1848 byl Pillersdorf, jehož opozice vůči dosavadnímu Metternichovu systému byla známa, 20. března 1848 jmenován coby šéf spojené dvorské kanceláře ministrem vnitra a 4. května 1848 i ministerským předsedou. Ústava, kterou 25. dubna 1848 vydal (Dubnová ústava) pro oblast Předlitavska (neměla platit pro Uhersko a Království lombardsko-benátské) ovšem nevyhovovala ani revolucionářům ani koruně. Předpokládala totiž dvoukomorový parlament s jmenovaným senátem a nepřímo volenou poslaneckou sněmovnou, zachovávala historická privilegia šlechty a výrazný vliv panovnického dvora. Radikální liberálové ve Vídni ji odmítli a ještě během května 1848 byla ústava odvolána. 8. července 1848 Franz von Pillersdorf abdikoval.\n\nBrzy nato byl ve volbách roku 1848 zvolen na rakouský ústavodárný Říšský sněm. Zastupoval volební obvod Vídeň-vnitřní město I v Dolních Rakousích. Uvádí se jako ministerský předseda. Na mandát rezignoval v prosinci 1848. V seznamu poslanců k lednu 1849 už nefiguruje. Sněm byl zahájen 22. července 1848, avšak Pillersdorf už nemohl uplatnit žádný vliv na vývoj dalších událostí. V říjnu 1848 se stal 2. místopředsedou sněmu. Po rozpuštění sněmu, který se mezitím přesunul do Kroměříže, zůstal bez veřejného úřadu, a dokonce byl popotahován v disciplinárním vyšetřování a roku 1852 mu byla odebrána některá vyznamenání. Nový panovník František Josef I. vůči němu neměl sympatie. Pillesdorf měl v porevolučním období jen okrajový politický post, když byl zvolen do Vídeňské obecní rady.\nDo aktivní politiky se ještě krátce vrátil po obnovení ústavnosti. Zasedl do Dolnorakouského zemského sněmu, který jej v dubnu 1861 zvolil do Říšské rady (městská kurie, obvod Vídeň). V Říšské radě se zaměřoval na témata finanční a na otázku státoprávního uspořádání Uherska. Již 22. února 1862 zemřel, krátce poté, co byl plně rehabilitován.\n\n"}
{"id": "388926", "url": "https://cs.wikipedia.org/wiki?curid=388926", "title": "Holý vrch", "text": "Holý vrch\n\nNázev Holý vrch nese několik kopců:\n\n\n"}
{"id": "388935", "url": "https://cs.wikipedia.org/wiki?curid=388935", "title": "Anton von Doblhoff-Dier", "text": "Anton von Doblhoff-Dier\n\nBaron Anton von Doblhoff-Dier (10. listopadu 1800 Gorizia – 16. dubna 1872 Vídeň) byl rakouský politik, roku 1848 krátce ministerský předseda Rakouského císařství.\n\nJeho kariéra vyvrcholila během revolučního roku 1848. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Vídeň II. Uvádí se jako ministr a statkář. Patřil ke sněmovní levici. Na sněmu zastával liberální postoje.\n\nOd 8. května 1848 byl ministrem obchodu Rakouského císařství v kabinetu Franze von Pillersdorfa. Po propuštění Pillersdorfa převzal na krátkou dobu od 8. července 1848 do 18. července 1848 i funkci předsedy ministerské rady. V následné vládě vládě Johanna von Wessenberga zastával od 18. července 1848 do 11. října 1848 posty ministra vnitra a ministra kultu a vyučování. Historik Otto Urban ho řadí mezi civilní byrokraty, kteří hodlali naplňovat umírněné cíle revoluce a proti nimž vystupovali aristokratičtí konzervativci jako Alfred Windischgrätz. Jeho nástup do funkce předsedy vlády byl očekáván jako výraz stabilizace exekutivy po dlouhém předchozím provizoriu. Složení kabinetu odráželo snahu získat výraznější podporu. Z vlády odešli Franz von Pillersdorf i Leopold Lev Thun-Hohenstein. 18. července pak byla vláda definitivně ustavena. Ačkoliv jejím formálním předsedou (předsedou ministerské rady) byl Johann von Wessenberg, bývá označována jako vláda Doblhoff-Wessenberg. Usedly do ní některé populární osobnosti liberálního tábora.\n\nV letech 1849-1858 byl Doblhoff rakouským velvyslancem v Nizozemí.\n\nV letech 1861-1867 zasedal na Dolnorakouském zemském sněmu. Roku 1861 se taky stal poslancem Říšské rady a roku 1867 členem Panské sněmovny.\n\n"}
{"id": "388938", "url": "https://cs.wikipedia.org/wiki?curid=388938", "title": "Johann von Wessenberg", "text": "Johann von Wessenberg\n\nBaron Johann Philipp von Wessenberg-Ampringen (28. listopadu 1773 Drážďany – 1. srpna 1858 Freiburg im Breisgau) byl rakouský státník a diplomat, během revolučního roku 1848 ministerský předseda Rakouského císařství a ministr zahraničních věcí Rakouského císařství\n\nWessenberg-Ampringen byl roku 1808 vyslancem v Berlíně, roku 1811 v Mnichově a 1830–1831 v Haagu.\n\nBěhem revolučního roku 1848 se zapojil do aktivního politického dění. V roce 1848 vyvrcholila jeho kariéra. Od 18. července 1848 do 21. listopadu 1848 byl ministerským předsedou Rakouského císařství (vláda Johanna von Wessenberga) a zároveň ministrem zahraničních věcí Rakouského císařství. Jeho jmenování mělo stabilizovat umírněné výsledky revoluce. Šlo o řádný kabinet po několikaměsíčním provizoriu. Sám Wessenberg v ní reprezentoval tváře bývalého vládního systému, ale v kabinetu zasedli i někteří populární liberální politici. Po říjnovém povstání ve Vídni Wessenberg 19. října v Olomouci inicioval vydání druhého císařského manifestu, ve kterém se zaručovalo pokračování ústavního reforem. V listopadu 1848, když již byla vídeňská revolta potlačena a posilovaly konzervativní proudy v rakouské politice, odešel z vládní funkce. Historik Otto Urban uvádí, že s Wessenbergem se již v nové konstelaci nepočítalo. Výslovně k jeho odvolání nedošlo, ale Alfred Windischgrätz pro post předsedy vlády vybral Felixe Schwarzenberga.\n\nVe volbách roku 1848 byl rovněž zvolen na rakouský ústavodárný Říšský sněm. Zastupoval volební obvod Vídeň-Neubau v Dolních Rakousích. Uvádí se jako ministr zahraničí.\n"}
{"id": "388940", "url": "https://cs.wikipedia.org/wiki?curid=388940", "title": "Phil Manzanera", "text": "Phil Manzanera\n\nPhil Manzanera (* 31. ledna 1951 Londýn, Anglie), vlastním jménem Philip Geoffrey Targett-Adams, je britský kytarista a producent. Je známý jako člen art rockové skupiny Roxy Music. Spolupracoval také se známými hudebníky, jako jsou např. Steve Winwood, John Cale, Godley & Creme, Nico, John Wetton, Brian Eno, Tim Finn, Robert Wyatt nebo Pink Floyd.\n\nV roce 2006 koprodukoval sólové album kytaristy a zpěváka Davida Gilmoura \"On an Island\" a jako doprovodný kytarista se zúčastnil i navazujícího turné. Obdobnou spolupráci provedli o devět let později u dalšího Gilmourova alba \"Rattle That Lock\" a souvisejícího turné.\n\n\n"}
{"id": "388947", "url": "https://cs.wikipedia.org/wiki?curid=388947", "title": "Astoria (nahrávací studio)", "text": "Astoria (nahrávací studio)\n\nAstoria je hausbót přestavěný na nahrávací studio, zakotvený na Temži v Londýně poblíž Hampton Court Palace. Astorii v současnosti vlastní kytarista a zpěvák skupiny Pink Floyd David Gilmour, který ji zakoupil v roce 1986 a který provedl přestavbu lodi na hudební studio.\n\nAstoria byla postavena v roce 1911 pro impresária Freda Karna, který chtěl mít nejlepší hausbót na řece. Navrhl jej tak, že na horní palubě může hrát až 90členný orchestr.\n\nV Astorii byly nahrány části posledních tří alb Pink Floyd, \"A Momentary Lapse of Reason\" z roku 1987, \"The Division Bell\" z roku 1994 a \"The Endless River\" z roku 2014. Také zde probíhala mixáž živých alb z turné k těmto deskám, \"Delicate Sound of Thunder\" (1988) a \"Pulse\" (1995).\n\nDavid Gilmour zde natočil část svého alba \"On an Island\" z roku 2006 a byly zde namixovány i živé záznamy z navazujícího turné, které byly vydány pod názvy \"Remember That Night\" (DVD) a \"Live in Gdańsk\" (CD a DVD).\n"}
{"id": "388950", "url": "https://cs.wikipedia.org/wiki?curid=388950", "title": "ATC kód A01", "text": "ATC kód A01\n\nATC kód A01 Stomatologické přípravky je hlavní terapeutickou skupinou anatomické skupiny A. Trávicí ústrojí a metabolismus.\n\n\n"}
{"id": "388951", "url": "https://cs.wikipedia.org/wiki?curid=388951", "title": "Jana II. Navarrská", "text": "Jana II. Navarrská\n\nJana II. Navarrská ( \"Jeanne II de France\", 28. ledna 1311 - 6. října 1349) byla navarrská královna z dynastie Kapetovců, majitelka bohatě iluminovaných Hodinek.\n\nNarodila se jako jediná dcera Ludvíka X. a Markéty Burgundské. Janin otec Ludvík X. se stal francouzským králem po smrti svého otce roku 1314, v době kdy jeho žena Markéta byla již uvězněna za nevěru na hradě Gaillard. Zemřela příhodně na jaře roku 1315. Ludvík X. se rychle oženil s Klemencií Uherskou a v červnu roku 1316 náhle zemřel v důsledku nachlazení.\n\nJana trávila dětství na dvoře svého strýce Oda Burgundského. Po babičce Janě měla dědický nárok na hrabství Champagne a Navarru, kde nebylo na rozdíl od Francie dědictví podmíněné mužským pohlavím. Janina nevlastní matka byla v té době těhotná, regentem království se stal starší bratr mrtvého krále Filip Dlouhý. V červenci roku 1316 uzavřel regent Filip smlouvu s burgundským vévodou, v níž uznal dědický nárok Jany a případné další dcery Ludvíka X. na uvedená panství, s tím že Filip měl být regentem obou až do jejich sňatku. V listopadu se však narodil chlapec. Novorozeně bylo prohlášeno králem, ale vzápětí zemřelo.\nOdo Burgundský nadále pokračoval v obhajobě dívčina dědictví a roku 1318 se oženil s Johanou, nejstarší dcerou krále Filipa. Johana měla dostat Champagne, pokud král nebude mít syna. Filip se syna nedočkal, zemřel roku 1322 a na trůn usedl mladší Karel IV. Urychleně se rozvedl se svou cizoložnou ženou Blankou a do své brzké smrti roku 1328 stihl uzavřít dvě další manželství. Ani Karel se následníka nedočkal, ale jeho třetí žena byla opět těhotná.\n\nRegentem se do doby narození Karlova pohrobka stal Filip z Valois, vnuk krále Filipa III. a ženy byly úplně vyloučeny z dědění francouzského trůnu. Po narození děvčete se stal Filip z Valois králem. Kapetovci vymřeli po meči. Dalšími uchazeči byl Eduard III. Anglický, syn Isabely Francouzské a Filip z Évreux, Janin manžel. Není zcela jasné, kdy došlo k uzavření sňatku. Jsou uváděny roky 1318, 1328 a 1329.\n\nJanino slíbené dědictví bylo až do roku 1328 ve správě synů Filipa IV., což by svědčilo pro sňatek roku 1328. Na jaře tohoto roku byla také Navarra oficiálně předána Filipovi z Évreux jakožto choti princezny Jany. Roku 1329 se mladý pár přestěhoval do Pamplony a 5. března 1329 došlo ke korunovaci. Champagne byla získána až roku 1336 za značnou úplatu francouzskému králi.\n\nFilip Navarrský zemřel roku 1343 při účasti na reconquistě. Šipka jej zasáhla do krku. Jana jej přežila o celých šest let a je pohřbena v Saint-Denis. Na navarrský trůn usedl jejich syn Karel.\n\n"}
{"id": "388955", "url": "https://cs.wikipedia.org/wiki?curid=388955", "title": "Pcheng Šuaj", "text": "Pcheng Šuaj\n\nPcheng Šuaj, čínsky tradičně 彭帥, zjednodušeně 彭帅, pinyin Péng Shuài (* 8. ledna 1986 Siang-tchan, Chu-nan) je čínská profesionální tenistka a bývalá světová jednička ve čtyřhře, první čínský hráč na čele světové klasifikace v historii tenisu. Mezi 9. červnem až 7. červencem 2014 žebříček vedla s tchajwanskou spoluhráčkou Sie Su-wej. Ve své dosavadní kariéře na okruhu WTA Tour vyhrála jeden turnaj ve dvouhře a dvacet jeden ve čtyřhře. K tomu přidala jedno singlové vítězství v sérii WTA 125K. Ze všech šesti singlových finále odešla jako poražená finalistka. V rámci okruhu ITF získala devět titulů ve dvouhře a tři ve čtyřhře. \n\nNa žebříčku WTA byla ve dvouhře nejvýše klasifikována v srpnu 2011 na 14. místě a ve čtyřhře pak v únoru 2014 na 1. místě. Trénuje ji Guillaume Peyre.\n\nNa nejvyšší grandslamové úrovni vyhrála po boku Tchajwanky Sie Su-wej ženskou čtyřhru ve Wimbledonu 2013 po finálové výhře nad australským párem Ashleigh Bartyová a Casey Dellacquová 7–6 a 6–1. V závěru sezóny pak triumfovala se stejnou spoluhráčkou na istanbulském Turnaji mistryň 2013, když v boji o titul zdolaly ruskou dvojici Jekatěrina Makarovová a Jelena Vesninová. Obě pak ovládly antukové French Open 2014, kde si ve finále poradily s Italkami Sarou Erraniovou a Robertou Vinciovou.\n\nPraktikuje houževnatý tenis s forhendovými i bekhendovými údery hranými obouruč a minimální rotací míče. Ve své kariéře porazila několik hráček, které v určitém období figurovaly na čele světové klasifikace, a to Dinaru Safinovou, Kim Clijstersovou, Martinu Hingisovou, Amélii Mauresmovou, Jelenu Jankovićovou, Marii Šarapovovou a Anu Ivanovićovou.\n\nV čínském fedcupovém týmu debutovala v roce 2001 utkáním základního bloku 1. skupiny zóny Asie a Oceánie proti Kazachstánu, v němž vyhrála dvouhru. V sezóně 2008 byla členkou týmu, který se probojoval až do semifinále Světové skupiny. V něm prohrála tři zápasy se Španělskem. Do dubna 2014 v soutěži nastoupila ke čtrnácti mezistátním utkáním s bilancí 10–5 ve dvouhře a 3–3 ve čtyřhře.\n\nČínskou lidovou republiku reprezentovala na Letních olympijských hrách 2008 v Pekingu, kde ve dvouhře vypadla ve druhém kole s Francouzkou Alizé Cornetovou. Po boku Sun Tchien-tchien nezvládly úvodní zápas čtyřhry, když nestačily na australský pár Dellacquová a Moliková. O čtyři roky později se zúčastnila také londýnských Hrách XXX. olympiády, kde v singlové soutěži opět skončila ve druhém kole na raketě Petry Kvitové a s Čeng Ťie vypadly ve čtvrtfinále ženské čtyřhry na raketách Kirilenkové a Petrovové.\n\nNa Asijských hrách 2010 v čínském Kantonu vybojovala tři medaile – zlaté z dvouhry a soutěže družstev a bronzový kov z ženské čtyřhry.\n\nSezónu rozehrála na aucklandském ASB Classic v toli druhé nasazené. Na úvod přešla přes francouzskou kvalifikantku Aravane Rezaïovou 4–6, 6–3 a 6–4, aby následně nestačila na Češku Lucii Hradeckou 4–6, 3–6.\n\nV prvním kole lednového Apia International konaného v Sydney podlehla slovenské hráčce Dominice Cibulkové ve třech setech 2–6, 6–4, 4–6. Navazujícím turnajem se stal úvodní grandslam Australian Open, kde podruhé v rozmezí jednoho měsíce zvládla utkání s Aravane Rezaïovou, startující na divokou kartu. Po dvousetové výhře 6–3, 6–4 však podruhé v sezóně skončila na raketě české tenistky, tentokrát Ivety Benešové. Neobhájila tak osmifinálovou účast z předchozího ročníku. Poté odehrála vítězný fedcupový duel v čínských barvách.\n\nV první fázi únorového Qatar Total Open přehrála méně zkušenou Fatmu al-Nabhaniovou 6–0 a 7–5. Ve druhém kole ji vyřadila mladá talentovaná Američanka Christina McHaleová, s níž svedla třísetový zápas 5–7, 6–3 a 6–2. Na následném arabském turnaji Dubai Duty Free Tennis Championships se postarala o jedno z překvapení, když v první fázi vyřadila šestou nasazenou Francouzku Marion Bartoliovou 6–4 a 6–3. Opět ale nedokázala vyhrát dvě utkání v řadě, když nad její síly byla Slovenka Daniela Hantuchová po setech 7–5 a 6–2.\n\nDalší událost odehrála na Malaysian Open, kam přijížděla jako třetí nasazená. Po rozpačité výhře nad Rakušankou Yvonne Meusburgerovou 6–1, 4–6 a 6–2, opět podlehla ve druhém utkání – čtvrtfinále proti zástupkyni chorvatského tenisu a pozdější finalistce Petře Martićové v třísetovém průběhu. Jako turnajová sedmnáctka se zúčastnila březnového Indian Wells Masters. Po volném losu však duel druhého kola ztratila s Kazaškou Xenií Pervakovou poměrem 6–4, 6–0.\n\nPo měsíčním klidu se na okruh vrátila antukovým Mutua Madrid Open. Na dobrý výsledek z předešlého roku však nedokázala navázat, když ji v úvodním kole podruhé v sezóně zdolala Lucie Hradecká. Na římském Internazionali BNL d'Italia skrečovala ve třetí sadě zápas prvního kola proti izraelské hráčce Šachar Pe'erové. Na bruselském turnaji obhajovala jako sedmá nasazená finálovou účast. Stále bez formy však skončila v prvním střetnutí na raketě Švédky Sofie Arvidssonové 7–5 a 6–3.\n\nAž na French Open dokázala v pozici turnajové dvacet osmičky poprvé v sezóně vyhrát dva zápasy v řadě, když bez ztráty setu porazila Rakušanku Tamiru Paszekovou a španělskou hráčku Lourdes Domínguezovou Linovou. Ve třetí fázi však skončila na raketě druhé nasazené a pozdější šampiónky Marie Šarapovové, jíž odebrala pouze tři gamy.\n\nNa travnatý Wimbledon zavítala jako nasazená třicítka. Na cestě do osmifinále ji nezastavily Sandra Zaniewská, Ajumi Moritová ani Arantxa Rusová. Podruhé za sebou se tak probojovala mezi šestnáct tenistek, kde ji vyřadila turnajová sedmnáctka Maria Kirilenková 6–1, 6–7 a 6–3. Na závěrečném majoru US Open skončila jako 32. nasazená již v prvním zápase po porážce od Rusky Jeleny Vesninové 6–7 a 1–6.\n\nSezónu rozehrála na premiérovém ročníku Shenzhen Open, kde vypadla v semifinále s krajankou a vítězkou turnaje Li Na výsledkem 6–4, 6–0. Následoval přesun do Austrálie na ostrovní turnaj Moorilla Hobart International do Austrálie. V úvodním kole zdolala nasazenou jedničku Su-wej Sieovou z Tchaj-wanu. Ve druhém kole podlehla Rumunce Monice Niculescuové. Po přejezdu na kontinent se zúčastnila Australian Open, kde si na úvod snadno poradila s Kanaďankou Rebeccou Marinovou 6–3, 6–0. Kolísavá forma se však odrazila prohrou v dalším střetnutí s Marií Kirilenkovou 7–5, 6–2, která znamenala třetí grandslamovou porážku od ruské tenistky v řadě.\n\nPo několikatýdenní pauze odehrála kalifornský Indian Wells Masters, kde ji ve třetí fázi zastavila Samantha Stosurová. Na navazujícím Miami Masters zdolala Sofii Arvidssonovou 6–3 a 6–2, aby turnaj opustila po porážce od favorizované Petry Kvitové 5–7, 6–2 a 6–2.\n\nAntukovou sezónu zahájila kvalifikací na halový Porsche Tennis Grand Prix ve Stuttgartu. Jako nejvýše nasazená vyřadila Američanku Jill Craybasovou 7–5, 6–4. ve druhém kole však nestačila na hráčku mimo elitní dvoustovku žebříčku Annu-Lenu Friedsamovou po setech 6–1 a 7–5. Poté odcestovala na portugalský Portugal Open, kde ji v prvním kole zkřížila cestu turnajová jednička Marion Bartoliová. Jako by znala recept na favorizovanou Francouzku, dokázala po nervózním průběhu získat celý zápas divokým poměrem sad 6–0, 1–6, 6–4, a podruhé v řadě soupeřku porazit. Ve druhém kole však snadno podlehla, poměrem 6–1, 6–3, Švýcarce Romině Oprandiové. Na žebříčku jí patřila 34. pozice.\n\nMadridský Mutua Open opustila po prvním duelu s americkou kvalifikantkou Christinou McHaleovou 5–7, 7–5, 1–6. Lepší výsledek zaznamenala na římské antuce Internazionali BNL d'Italia, kde po třísetové výhře nad Niculescuovou 4–6, 6–3, 6–2, byla nad její síly Australanka Stosurová 7–6, 6–0. Se stabilní partnerkou Sieovou vyhrály římskou soutěž čtyřhry, když si ve finále poradily s nejlepším párem světa Sara Erraniová a Roberta Vinciová. Arvidssonovou opět přehrála vroli osmé nasazené na Brussels Open, tentokrát po setech 6–3, 6–0. Ve druhé fázi ji nezastavila Běloruska Olga Govorcovová, s níž si poradila těsným výsledkem 4–6, 7–6 a 7–6. Po čtvrtfinálovém vítězství nad Sloane Stephensovou 6–2, 6–3, se probojovala do jednoho ze dvou semifinále roku. V něm oplatila čerstvou porážku Oprandiové poměrem 6–4, 2–6 a 6–4. V boji o titul však podlehla estonské hráčce Kaie Kanepiové 6–2 a 7–5. Po vítězství nad Italkou Camilou Giorgiovou v úvodní fázi Roland Garros, ji ve druhém kole zastavila sedmá nasazená Petra Kvitová.\n\nDo Wimbledonu přijížděla v pozici dvacáté čtvrté nasazené. Po zvládnutém zápasu s Anabel Medinaovou Garriguesovou, grandslam opustila prohrou ve druhé fázi s Novozélanďankou Marinou Erakovicovou.\n\nNa premiérový titul kariéry z turnajů Grand Slam dosáhla v soutěži ženské čtyřhry. Spolu s Tchajwankou Su-wej Sieovou plnily roli osmých nasazených. Na cestě za vítězstvím ztratily jediný set ve druhém kole proti kvalifikantkám Stéphanii Foretzové Gaconové a Evě Hrdinové. Ve čtvrtfinále přehrály zkušený srbsko-chorvatský pár Jelena Jankovićová a Mirjana Lučićová Baroniová. Mezi poslední čtyřkou zvládly zápas proti překvapení turnaje, dvojici Šúko Aojamová a Chanelle Scheepersová. V boji o titul pak triumfovaly nad australským dvanáctým nasazeným párem Ashleigh Bartyová a Casey Dellacquová poměrem Australanky v sezóně 2013 prohrály tři ze čtyř grandslamových finále.\n\nNásledně se na dvorcích objevila až v polovině srpna, když odehrála turnaj řazený do US Open Series – Cincinnati Masters, kde skončila v prvním kole s dánskou světovou desítkou Caroline Wozniackou. Deblovou soutěž se Sieovou však zvládly a po finálové výhře nad párem Anna-Lena Grönefeldová a Květa Peschkeová slavily titul. O týden později ji Dánka porazila opět na úvod New Haven Open at Yale. Na zářijovém US Open ji ve druhém kole vyřadila dvacátá sedmá nasazená Ruska Světlana Kuzněcovová ve třech setech.\n\nV asijské části sezóny došla do druhé fáze kantonské události Guangzhou International Women's Open, když po výhře nad Izraelkou Šachar Pe'erovou byla nad její síly britská kvalifikantka z poloviny druhé stovky Johanna Kontaová. Ve čtyřhře turnaj po boku Su-wej Sieová vyhrála. Na tokijském Toray Pan Pacific Open skončila ve druhém kole s Američankou Madison Keysovou a na pekingském turnaji China Open ji stopku v úvodním zápasu vystavila krajanka ze 66. místa Čang Šuaj.\n\nPoslední událostí roku ve dvouhře se pro ni stal BGL Luxembourg Open, kde nepřešla první kolo po porážce od páté nasazené Lucie Šafářové. Se Sieovou se kvalifikovaly jako druhý nasazený pár na závěrečnou individuální akci sezóny – istanbulský Turnaj mistryň ve čtyřhře, na němž zvítězily po finálové výhře nad Ruskami Jekatěrinou Makarovovou a Jelenou Vesninovou 6–4 a 7–5.\n\nPodruhé v kariéře otevřela sezónu na Shenzhen Open, kde vylepšila svůj výkon. Po výhře nad Vaniou Kingovou si zahrála o titul s Li Na, které podlehla 6–4 a 7–5. Následoval pokles formy. Jak na Moorilla Hobart International, tak na Australian Open, nepřešla úvodní kolo. V prvním případu ji přehrála Australanka z třetí světové stovky Storm Sandersová, startující na divokou kartu, a na grandslamu pak Japonka Kurumi Narová po setech 7–5, 4–6, 6–3.\n\nPoté přišla série dvou deblových titulů. Po boku krajanky Šuaj Čangové slavila triumf na PTT Pattaya Open po finálové výhře nad rusko-australskými turnajovými trojkami Kudrjavcevovou s Rodionovovou. Ve dvouhře ji ve čtvrtfinále vyřadila Češka Andrea Hlaváčková. Další týden zvítězila se stabilní spoluhráčkou Su-wej Sieovou na Qatar Total Open, když zdolaly česko-slovinský pár Květa Peschkeová a Katarina Srebotniková 6–4 a 6–0. V následné pondělní klasifikaci ze 17. února 2014 se stala novou světovou jedničkou ve čtyřhře, jako vůbec první čínský hráč na čele světové klasifikace v historii tenisu a celkově 31. v pořadí. Ve vedení tak vystřídala italské tenistky Erraniovou s Vinciovou, které dominovaly ženské čtyřhře déle než jednu sezónu. V katarské singlové soutěži si poradila s Naděždou Petrovovou, aby byla ve druhém kole nad její síly Lucie Šafářová.\n\nDeblovou formu potvrdila na březnovém Indian Wells Masters, kde se Sieovou zvládly finále nad párem Cara Blacková a Sania Mirzaová.\n\nNa červnovém grandslamu French Open dosáhly na druhý titul v této kategorii, když ve finále přehrály Italky Saru Erraniovou a Robertu Vinciovou po dvousetovém průběhu. Staly se tak historicky první asijskou dvojicí, jež zvítězila na Roland Garros. Na cestě za trofejí přehrály zkušené páry. Na úvod Kuzněcovou se Stosurovou, ve třetím kole bývalé americké světové jedničky Huberovou s Raymondovou, a konečně ve čtvrtfinále páté nasazené Blackovou hrající po boku Mirzaové. V semifinále potvrdily roli favoritek, když zdolaly španělské překvapení turnaje v podobě dvojice Garbiñe Muguruzaová a Carla Suárezová Navarrová. Italky Erraniová a Vinciová vstoupily do finále lépe, když se ujaly vedení 3–1 na gamy. Erraniová si však následně prohrála třikrát podání. V druhé sadě šly do vedení italské vítězky z Roland Garros 2012 poměrem her 1–0. Poté však ztratily všech šest dalších gamů a dominantní hra Asiatek znamenala vyhraný duel.\n\n"}
{"id": "388960", "url": "https://cs.wikipedia.org/wiki?curid=388960", "title": "Volební cenzus", "text": "Volební cenzus\n\nVolební cenzus je volební systém, který stanovuje nerovné volební právo a váha hlasů voličů je určována na základě specifického atributu voliče.\n\nJe známo několik členění volebního cenzu. První členění je na cenzus absolutní nebo proporcionální. V absolutním cenzu osoba, která nesplňuje zvolené kritérium, plně přichází o volební právo, v opačném případě volební právo má. V proporcionálním cenzu je každému volebnímu hlasu přiřazena váha podle míry splnění daného kritéria.\n\nDruhé členění je podle kategorie, kterou cenzus uplatňuje. Může se jednat např. o cenzus majetkový, daňový nebo kastovní. V majetkovém cenzu je kritériem množství majetku – při absolutním cenzu je volební právo přiřknuto až od určitého majetku, v proporcionálním je váha hlasu závislá na hodnotě majetku. Daňový cenzus je obdobný, ale namísto majetku je kritériem výše daní zaplacených osobou za specifikované období. V kastovním cenzu je pak kritériem pro volební právo společenské postavení osoby, např. šlechta volební právo má, poddaní nikoliv. Další typy zahrnují cenzus podle rasy, náboženského vyznání, vzdělání, služby v armádě atd.\n\nVolební cenzus je de facto uplatňován i v moderní demokracii, kdy bývá prakticky vždy jako kritérium použit věk (volební právo je upřeno pod určitou věkovou hranici), případně i další kritéria, někdy bývá volební právo upřeno vězňům nebo osobám, které nejsou zodpovědné za své činy (typicky mentálně postižení).\n\nV Rakousko-Uhersku (a tedy i v českých zemích) se od roku 1861 do roku 1896 volilo ve čtyřech volebních kuriích (velkostatkářská, městská, obchodní a živnostenská a venkovská); do nich bylo obyvatelstvo rozděleno podle toho, kolik platilo na daních. Základem byl 5zlatový volební cenzus, který byl roku 1896 snížen na 4 zlaté a vznikla tzv. pátá kurie pro voliče bez ohledu na poplatnost. Roku 1907 bylo zavedeno všeobecné hlasovací právo (bez volebního práva žen, to bylo zavedeno až v Československu 1919) a byly odstraněny kurie.\n"}
{"id": "388964", "url": "https://cs.wikipedia.org/wiki?curid=388964", "title": "Antispyware", "text": "Antispyware\n\nAntispyware je program, jehož úkolem je odstraňovat či blokovat spyware, jež se bez vědomí uživatele natáhl do jeho počítače. V posledních letech se takových programů objevila celá řada.\n\nPrvní vlaštovkou na tomto poli byl program amerického softwarového inženýra a programátora Steve Gibsona nazvaný \"OptOut\". Následovaly další programy. Značnou popularitu si vydobyly zejména \"Ad-Aware SE\" od firmy Lavasoft (bezplatné scanování PC pro nekomerční uživatele, za program s rozšířenými možnostmi se již platí) a \"Spybot - Search & Destroy\" Patricka Kolly (pro nekomerční uživatele vše zdarma) coby účinné nástroje k odstraňování a v některých případech i blokování spyware a malware. \nNedávno se do tohoto boje zapojil i Microsoft, který v roce 2004 získal firmu získal GIANT Company Software, Inc a přepracoval její program \"GIANT AntiSpyware\" na \"Windows AntiSpyware beta\" a uvedl jej na trh k volnému stažení pro registrované uživatele Windows XP a 2003. V roce 2006 Microsoft přejmenoval beta software na Windows Defender a v říjnu jej uvolnil k volnému stahování. Defender byl zapracován do \"Windows Vista\" jako jejich standardní součást. Navíc Microsoft nyní nabízí i Windows Live OneCare s 90denním volným zkušebním obdobím. \nDo boje se spyware vstoupili i velcí výrobci antivirových programů, jako je náš Grisoft, výrobce AVG Anti-Virus, dále Symantec, McAfee, Zone Alarm a další.\n\n"}
{"id": "388971", "url": "https://cs.wikipedia.org/wiki?curid=388971", "title": "Národní strana (1848)", "text": "Národní strana (1848)\n\nNárodní strana (později označována také jako \"staročeská\") byla nejstarší politickou stranou v českých zemích. Vznikla roku 1848, po odštěpení Mladočechů roku 1874 však strana rychle ztrácela svůj politický vliv.\n\nNárodní strana vznikla roku 1848 jako zájmové uskupení českých měšťanů, což činí tuto stranu nejstarší českou politickou stranou. Její politická aktivita se významněji rozvinula až po pádu Bachova absolutismu roku 1859. V rámci této strany se nacházela rozličná politická a ideová uskupení a strana držela pohromadě zejména díky svým liberálním vůdcům (František Palacký, František Ladislav Rieger, Josef Kaizl, František August Brauner). Na Moravě fungovala svébytná Moravská národní strana založená Aloisem Pražákem.\n\nK prvnímu rozkolu ve straně došlo roku 1861 kvůli postoji české šlechty k polskému povstání. Roku 1863 se strana rozdělila na staročeské a mladočeské křídlo. Spory pokračovaly až do roku 1874, kdy se od Národní strany odštěpila mladočeská Národní strana svobodomyslná.\n\nMezi lety 1863 a 1891 byla Národní strana částečně zastoupena v Říšské radě. Od roku 1872 do roku 1895 reprezentovali konzervativní měšťanstvo v českém zemském sněmu, pak byla strana činná především na komunální úrovni a po nějakou dobu podporovala mladočechy. Nicméně od roku 1890 neměla Národní strana žádný větší vliv na politiku.\n\n\n"}
{"id": "388985", "url": "https://cs.wikipedia.org/wiki?curid=388985", "title": "Holý vrch (České středohoří, 458 m)", "text": "Holý vrch (České středohoří, 458 m)\n\nHolý vrch, zvaný \"Holáček,\" je nezalesněná vyvýšenina nad vsí Sutom v Českém středohoří v sedle mezi výraznějšími vrcholy Sutomský vrch a Jezerka. Z vrcholu je kruhový rozhled po Českém středohoří a do údolí potoka Modly. Při dobré viditelnosti lze pozorovat několik zřícenin hradů najednou: Košťálov, Hazmburk, Oltářík, Skalka a dále zámek Vlastislav. Podél východního úpatí vede žlutá turistická trasa od Lovoše a Borečského vrchu.\n\n"}
{"id": "388987", "url": "https://cs.wikipedia.org/wiki?curid=388987", "title": "Atom (standard)", "text": "Atom (standard)\n\nAtom (plným názvem \"Atom Syndication Format\") je webový standard pro publikování syndikovaného obsahu, přijatý IETF v prosinci 2005 jako . Je nástupcem formátu RSS. Kromě něj je pod v říjnu 2007 přijat také \"Atom Publishing Protocol\" (zkráceně APP či AtomPub) umožňující vytváření a aktualizaci webových zdrojů ve formátu Atom pomocí HTTP.\n\nFormát vznikl z důvodu nespokojenosti části internetové společnosti, která viděla nedostatky formátu RSS a po „zmrazení“ vývoje na verzi RSS 2.0.1 nemohla s touto skutečností nic dělat. Proto se diskutovalo o novém, čistém formátu.\n\nVznikl projekt Atom, který neměl přinést revoluci v syndikaci, ale kladl důraz na čistý a důsledný návrh a otevřenost, a chtěl vylepšit některé vlastnosti formátu RSS. První verze Atom 0.2 vyšla v roce 2003 a ještě do konce téhož roku vyšel update na verzi Atom 0.3. Tato verze se setkala s kladným ohlasem také zásluhou společnosti Google, která jej zakomponovala do svých produktů, a poté došlo k jejímu rozšíření do mnoha jiných aplikací. V roce 2005 vznikla verze Atom 1.0, která byla přijata jako standard mezinárodní komisí IETF.\n\nKanál i jednotlivé položky musí mít uvedeny svůj název, jedinečný identifikátor (URI) a datum poslední změny. Povinné je rovněž jméno autora u každé položky, pokud není vyplněno pro všechny z nich. Zatímco u RSS bylo možné v poli \"description\" uvést jak souhrn, tak plný obsah, u Atomu je pro souhrn vyčleněn element \"summary\", zatímco pro plný obsah se používá \"content\". V RSS nebylo možné zvolit, jaký formát obsahu je použit. Atom rozeznává např. prostý text, escapované HTML, XHTML, XML, binární obsah v kódování Base64 či odkaz na jiný webový zdroj.\n\n\n\n"}
{"id": "388992", "url": "https://cs.wikipedia.org/wiki?curid=388992", "title": "ATC kód A02", "text": "ATC kód A02\n\nATC kód A02 Antacida, antiulceróza a antiflatulencia je hlavní terapeutickou skupinou anatomické skupiny A. Trávicí ústrojí a metabolismus.\n\n\n"}
{"id": "388998", "url": "https://cs.wikipedia.org/wiki?curid=388998", "title": "Cimburk (hrad, okres Kutná Hora)", "text": "Cimburk (hrad, okres Kutná Hora)\n\nCimburk u Kutné Hory byl hrad, ze kterého se dodnes dochovaly jen pozůstatky valů a příkopů. Lokalita původního hradu se nachází na jižním okraji Kutné Hory.\n\nNa úzkém skalnatém ostrohu vysoko nad polorozbořeným mlýnem Cimburkem bývalo původně hradiště z jehož opevnění se zachovaly pouze dílčí patrné zbytky příkopů a valů. Podle historických pramenů zde stával hrad Cimburk, jenž byl majetkem a rodištěm pánů z Cimburka. K jejich předkům a zakladatelům rodu patřil jistý šlechtic Miroslav, který mj. v letech 1142–1143 založil i sedlecký klášter u Kutné Hory. Přestože Cimburk byl rodovým sídlem pánů z Cimburka, jeho příslušníci jej záhy opustili. Rod se rozvětvil a některé větve přesídlily až na Moravu.\n\nPředstavitelem rodové větve, která dočasně zůstala v Čechách, byl Ctibor z Cimburka. Ten přesídlil zprvu na Lipnici (u Havlíčkova Brodu), kde se v letech 1238–1249 připomíná osada snad i s tvrzí. Z tohoto důvodu se proto začal psát jako Ctibor z Lipnice. Zanedlouho pak získal majetky u Koryčan na Kroměřížsku, kde si postavil nové rodové sídlo, kterým se stal hrad Cimburk u Koryčan.\n\nZ někdejšího raně gotického hradu se dodnes dochovaly jen pozůstatky valů a příkopů. Archeologické nálezy dokládají existenci prehistorického opevnění.\n\n"}
{"id": "389001", "url": "https://cs.wikipedia.org/wiki?curid=389001", "title": "Kroll", "text": "Kroll\n\nKroll je především (původně) německé příjmení, má ale i jiné významy.\n\nKrol je poněmčené polské slovo \"król\" (král).\nJiný možný původ tohoto jména je z dolní němčiny, kde \"crull\" znamená \"kadeřavý vlas\" a bylo proto častým přízviskem osob s kučeravými (kudrnatými) vlasy. \nOdtud se vyvinuly tvary \"Krull, Krol, Kroll\" apod.\n\n\n\n\n"}
{"id": "389002", "url": "https://cs.wikipedia.org/wiki?curid=389002", "title": "ATC kód A03", "text": "ATC kód A03\n\nATC kód A03 Antispasmodika, anticholinergika je hlavní terapeutickou skupinou anatomické skupiny A. Trávicí ústrojí a metabolismus.\n\n\n"}
{"id": "389005", "url": "https://cs.wikipedia.org/wiki?curid=389005", "title": "Padací jáma", "text": "Padací jáma\n\nPadací (chytací) jámy jsou hluboké jámy vykopané v zemi nebo postavené z kamení za účelem chytání zvířat. Jde o nejjednodušší a zároveň pravděpodobně nejstarší typ pasti.\n\nEvropské skalní i jeskynní malby vypovídají o tom, že losi byli chytáni už v době kamenné. V severní Skandinávii je ještě v současnosti možno nalézt chytací jámy, které byly používány pro chytání losů, sobů, vlků a medvědů. Tyto několik metrů hluboké jámy, které mohou být až 4 metry široké a 7 metrů dlouhé, byly nahoře zakryty větvemi a listy. U jámy byla přivázana návnada, která měla zvěř přilákat (živá ovce, při chytání lišek kachna). Jámy měly příkré stěny lemované kůly, což mělo zvířeti znemožnit uniknutí z jámy. Zvíře spadnuvší do jámy se buď zabilo pádem na dole nastražený kůl, nebo bylo zabito nedaleko čekajícími lovci. Padací jámy se používaly ještě na počátku 20. století. V současnosti je chytání zvěře pomocí padacích jam v České republice, Německu a Rakousku zakázáno.\n\nK padací jámě se vyjadřuje i jedno (nejen) české přísloví:\nPodobné citáty jsou i v Bibli.\n\n"}
{"id": "389007", "url": "https://cs.wikipedia.org/wiki?curid=389007", "title": "Louis Flobert", "text": "Louis Flobert\n\nLouis Nicolas Auguste Flobert (1819–1894) byl francouzský puškař, vynálezce a průmyslník. Je považován za tvůrce prvního prakticky použitelného náboje s okrajovým zápalem.\nOd roku 1831 bylo ve Francii patentováno několik konstrukcí náboje, který neměl klasickou zápalku, ale třaskavá slož byla umístěna na celé ploše dna. Ať už měly tyto náboje centrální nebo okrajový zápal, příliš se nerozšířily. Teprve puškař Louis Flobert zdokonalil tuto konstrukci natolik, že mohla být komerčně využita. Jeho náboj obsahoval sférickou střelu v krátké mosazné nábojnici, která měla dno s vytvarovaným okrajem. Třaskavá slož byla umístěna na ploše dna nábojnice a plnila i roli výmetné náplně. Jeho náboje nebyly plněny střelným prachem – projektil byl vymeten z hlavně jen energií uvolněnou prohořením třaskavé slože. Patent na tento typ náboje byl Flobertovi udělen roku 1849.\nJeho konstrukce je považována za určující v dalším vývoji střeliva s okrajovým zápalem.\n\nZaznamenal velký komerční úspěch se zbraněmi, které používaly tento málo výkonný náboj. Velmi dobře se totiž hodily na cvičnou střelbu a střelbu pro zábavu, a to i v uzavřených místnostech (odtud též název salonní ručnice). Zajímavostí je, že sám Flobert nikdy toto střelivo ve své továrně nevyráběl, produkoval jen zbraně komorované na tento typ náboje.\n\nJeho náboje se vyrábějí ve třech rážích (4mm, 6mm a 9mm) dodnes, používají se převážně v revolverech, ale i v puškách. Těmto zbraním se také říká „flobertky“.\n\n"}
{"id": "389009", "url": "https://cs.wikipedia.org/wiki?curid=389009", "title": "Toulitka", "text": "Toulitka\n\nToulitka (\"Anthurium\") je rod rostlin pocházejících z vlhkých tropických lesů ve vyšších nadmořských výškách Střední a Jižní Ameriky. Toulitky mají své drobné květy rozprostřené v palicovitém květenství s nápadným, vytrvalým listenem (toulcem). Rod je tvořen asi 825 druhy a je největší z celé čeledi árónovitých. Pro vzhled i trvanlivost květenství i listenů jsou některé druhy, i přes poměrnou náročnost, pěstované téměř po celé zeměkouli.\nVytrvalé byliny rostoucí jako pozemní nebo epifytické na stromech, jsou též nacházeny i ve skalních puklinách nebo rostou jako liány. Mnohé epifytní druhy mají dvojí kořeny, jedny slouží pouze k upevnění a druhé k jímání živin a vlhkosti z okolí a rostou i směrem vzhůru; nejsou však v žádném případě parazitické. U některých druhů vyrůstají řapíkaté listy z krátkého kmínku, u jiných v trsech přímo z kořenů. Čepele listů bývají tuhé a variabilního tvaru, jsou vejčité, eliptické či kopinaté a na bázi tupé, srdčité či dělené do několika rozličně tvarovaných laloků. Žilnatina listů bývá obvykle zpeřená, někdy i mřížkovitá, u některých jsou žilky na líci výrazně bíle zbarvené a listy jsou tak velmi zdobné.\n\nNa vrcholu obvykle dlouhé stopky roste palice, přisedlá nebo se stonkem, válcovitá, kuželovitá, kyjovitá, kulovitá nebo též hranatá, krátká i 1 m dlouhá. Pod ní se nachází toulec různého tvaru, od lineárního přes kopinatý, eliptický či vejčitý až po srdčitý neb okrouhlý, který může být situován vodorovně až svisle a bývá zkroucený, číškovitý či plochý. Barvu mívá bílou, smetanovou, růžovou, lososovou, světle nebo tmavě červenou, hnědou, zelenou nebo též bývá vícebarevný.\n\nOboupohlavné květy jsou na palici agregovány do husté spirály a bývají u jednotlivých druhů různé ve velikosti i tvaru. Mají čtyři okvětní plátky ve dvou kruzích a obsahují čtyři tyčinky se zploštěnými nitkami a s vejčitými prašníky pukající podélnými otvory a dále dvoupouzdrý, podlouhlý semeník se štěrbinovitou nebo štětičkovitou bliznou. Květy rozkvétající postupně od spodu k vrcholu jsou protogynické, produkují nektar a jsou opylovány hmyzem, hlavně včelami, brouky, mouchami i mravenci.\n\nV přírodě se toulitky šíří hlavně semeny, která roznášejí ptáci konzumující plody. Jsou to bobule začínající dozrávat v postupně se prodlužujícím plodenství nejdříve po šesti měsících po opylení. Jsou bílé, zelené, červené i namodralé, podlouhlé nebo vejčité a obsahují dvě až čtyři zploštělá, hladká semena s lepkavým přívěskem, kterým se snadno přichycující k peří ptáků. Oplodí bobule je středně tenké, sladký mezokarp je průsvitný. Semena po zaschnutí ztrácejí klíčivost.\n\nRostliny vyrostlé ze semen však většinou nezdědí užitné vlastnosti, které měla jejich vyšlechtěná mateční rostlina a proto se v zahradnické praxi toto množení již málo používá. Pro jejich přenos na další generaci je nutno použít vegetativní rozmnožování. Tradiční metodou se to děje u některých druhů rozdělováním trsů a u jiných oddělováním postranních odnoží, takto se však získá jen omezený počet nových jedinců. Ve speciálních provozech se proto používá moderní způsob množení, tzv. mikropropagace rostlin, kdy za použití rostlinných buněk vzniká z mateřské rostliny velký počet identických potomků.\n\nNěkteré druhy toulitek jsou přes určitou náročnost při pěstování ceněny jako pokojové rostliny, které svým neobvyklým květenstvím v kombinaci s pestře zbarveným toulcem navozují téměř exotické prostředí. Pro svůj plnohodnotný růst potřebuji hlavně stálou teplotu okolo 20 až 25 °C, zvýšenou vzdušnou vlhkost, dostatek rozptýleného světla a pravidelnou péči v podobě udržování mírně vlhkého substrátu a doplňování spotřebovaných živin. Při zajištění vhodných podmínek dokáži kvést po celý rok, některé druhy se prezentují i dekorativními listy. Také se ke slavnostním příležitostem často kupují u odborníků vypěstované řezané květy, které vydrží dlouho čerstvé.\n\nZ více než 800 známých druhů se pro floristické potřeby pěstuje jen několik málo druhů. Patří mezi ně hlavně:\nRostliny prodávané zákazníkům již nejsou čisté přírodní druhy, ale jsou to kříženci nebo po desetiletí šlechtěné kultivary, které se od původních odlišují velikosti a barvou listů, toulců nebo květů a také trvanlivostí a odolností proti chorobám a nepřízni klimatu.\n\n"}
{"id": "389013", "url": "https://cs.wikipedia.org/wiki?curid=389013", "title": "Indy &amp; Wich", "text": "Indy &amp; Wich\n\nIndy & Wich je pražská hip hopová skupina založená v roce 1998. Tvoří ji rapper Indy a DJ Wich, často také spolupracují s rapperem La4. Vedle PSH patří k základním kapelám, které na začátku nového tisíciletí formovaly podobu českého hip hopu. Podle některých zdrojů jsou považováni za nejlepší domácí hiphopové umělce.\n\nV roce 2002 úspěšně debutovali deskou \"My 3\", která dodnes patří mezi nejlepší domácí hiphopové desky. Druhé album \"Hádej kdo...\" vydané opět na vlastním labelu Mad Drum Records bylo nominováno na cenu Anděl 2006 v kategorii Hip Hop. Časopis Filter vyhlásil \"Hádej kdo...\" deskou roku 2006.\n\nKapela má za sebou stovky koncertů po celé ČR a Slovensku, několikrát hrála v Polsku, v prosinci 2005 také v Londýně.\n\nSvůj první koncert odehráli v prosinci 1998 ve strahovském klubu 007. O rok později přichází druhý rapper LA4, známá postava graffiti scény.\n\nPoprvé na sebe rappeři Indy a LA4 s DJ Wichem výrazně upozornili v roce 2001. S již tehdejší ikonou pražské scény Penery Strýčka Homeboye natočili první singl „Hlasuju proti/Cesta štrýtu“, který se později objevil na úspěšné debutové desce PSH – \"Repertoár\".\n\nWich se také ujal produkce celé desky. I její velký úspěch mu vynesl cenu Akademie populární hudby Zlatý Anděl za mixtape roku 2001 v kategorii Dance a Hip hop. Později se ještě podílel na deskách \"Teritorium 1\" a \"2\" rappera Oriona.\n\nIndy & Wich sami debutovali o rok později albem \"My 3\", které vydali na vlastní značce Mad Drum Records. Následovalo velké turné v klubech po celé České republice a letních festivalech. Jako jedni z prvních českých rapperů pronikají i na sousední Slovensko.\nV roce 2003 vydali singl „Ještě Pořád/Originál Pilsner“. To už byl rapper LA4 na sólové dráze a od té doby s Indy & Wich jezdí jen v roli hosta. Wich v roce 2004 vydal sólovku \"Time Is Now\", za kterou byl nominován na cenu Akademie populární hudby Anděl. Objevují se na ní i písně Indyho („1000 MCs“) a LA4 („1994–2004“).\n\nNa podzim 2006 Indy & Wich vydávají druhé album \"Hádej kdo...\" a to opět na svém labelu, se záštitou EMI. Zájem fanoušků je značný, kapela byla za album nominována na cenu Anděl 2006 v kategorii Hip hop. Nominaci však neproměnila. Satisfakce se dočkali alespoň od časopisu Filter, který vyhlásil \"Hádej kdo...\" deskou roku.\n\nDne 10. prosince 2007 vydali DVD \"Kids On The Click Tour 2007\", jedná se o vůbec první české hiphopové koncertní DVD. Dokument v režii Michala Dvořáka zachycuje kapelu při jejich turné a mimo jiné také na třech velkých letních festivalech – Hip Hop Kempu, Hip Hop Jamu a Hip Hop Allstars.\n\nNa cenách Óčka 2008 byli nominováni na nejlepší hiphopové umělce, v ostré konkurenci Kanye Westa, Rihanny a Timbalanda se však neprosadili. Od hudebního časopisu REPORT si v rámci cen Žebřík 2008 vysloužili dvě nominace – Hudební DVD roku (\"Kids On The Click Tour 2007\") a DJ roku (DJ Wich). Vyhlášení proběhlo 7. března 2008 v plzeňském Domě kultury Inwest.\n\n\n\n\n\n\n\n\n"}
{"id": "389016", "url": "https://cs.wikipedia.org/wiki?curid=389016", "title": "Jaromír Zápal", "text": "Jaromír Zápal\n\nAkademický malíř Jaromír Zápal (18. března 1923, Brandýs nad Orlicí – 5. prosince 1984, Praha) byl český ilustrátor, malíř a spisovatel. Je znám zejména jako ilustrátor dětských knih.\n\nZápal studoval na Vysoké škole uměleckoprůmyslové v Praze. Po studiích pracoval jako grafik a výtvarný redaktor ve Státním nakladatelství dětské knihy (SNDK), z něhož se v roce 1969 stal Albatros, nakladatelství pro děti a mládež. K jeho nejznámějším dílům patří umělecké ztvárnění příběhů Medvídka Pú (první vydání v roce 1958) a ilustrace trilogie o Neználkovi od Nikolaje Nosova (první vydání v roce 1957, 1961 a 1976). Též napsal a ilustroval několik dětských knížek (poslední z nich vyšla posmrtně v roce 1986).\n\n\n"}
{"id": "389019", "url": "https://cs.wikipedia.org/wiki?curid=389019", "title": "Usenet", "text": "Usenet\n\nUsenet je systém elektronických diskusních skupin, distribuovaný prostřednictvím internetu po celém světě. Uživatelé čtou a posílají veřejné příspěvky (články, zprávy nebo příspěvky, souhrnně zvané „newsy“) do kategorií zvaných skupiny. Diskuze v jednotlivých skupinách se dělí na vlákna. Příspěvky jsou na serveru uloženy chronologicky.\n\nUsenet je jedním z nejstarších síťových komunikačních systémů. Vyvinul se z architektury UUCP (Unix-To-Unix Copy). S nápadem přišli v roce 1979 Tom Truscott a Jim Ellis, absolventi Duke University v Severní Karolíně. K realizaci došlo v roce 1980. V roce 1985 byl představen protokol NNTP, určený k distribuci článků přes TCP/IP, který se stal flexibilnější alternativou k přenosům přes UUCP. Zpočátku se jednalo o samostatnou síť. S masivním rozvojem internetu v devadesátých letech došlo k integraci Usenetu do internetu. Od této doby jsou všechny přenosy Usenetu prováděny přes NNTP. V dnešní době je tento protokol považován za zastaralý, nicméně je třeba uvědomit si, že vznikal v době, kdy byly přenosové rychlosti řádově nižší a konektivita nebyla vždy dostupná.\n\nUsenet se ve spoustě aspektů podobá BBS a je předchůdcem Internetových fór. V dnešní době na něj můžeme pohlížet jako na hybrid mezi diskuzními fóry, dostupnými na www a e-mailovou komunikací. Počátkem roku 2010 Usenetem denně proteklo 5,42 TB dat, počátkem roku 2013 již 11,49 TB (zdroj: altopia.com). Množství přenesených dat sice stále stoupá, ale je čím dál víc vytlačován do ústraní novějšími službami, jako jsou fóra, blogy, mailing listy a v neposlední řadě také sociální sítě.\n\nV únoru 2001 koupila společnost Google službu Deja News, obsahující archiv zpráv od roku 1995 a vyhledávací mechanismus. Od té doby mohli uživatelé využít vyhledávací rozhraní Google Groups. Do konce roku 2001 byl tento archiv doplněn dalšími archivy zpráv až po 11. květen 1981. Krátce poté začala společnost Google postupně přetvářet vyhledávací rozhraní (zavedení uživatelských profilů, hodnocení příspěvků). Mezi lety 2008 a 2009 začal Google promazávat a cenzurovat kategorii alt.*. Důvodem bylo podezření na šíření nelegálního obsahu, podléhajícího autorským právům.\n\nVýrazným rozdílem mezi BBS nebo webovým fórem a Usenetem je absence centrálního serveru s administrátorem. Usenet je distribuovaný mezi velkou, neustále se měnící konglomerací serverů, které si mezi sebou vyměňují příchozí příspěvky. Jednotliví uživatelé mohou využívat služeb lokálního serveru poskytovaného univerzitou, ISP, případně zaměstnavatelem. Následně si servery vyměňují příspěvky mezi sebou, aby byly viditelné i mimo originální server. Příspěvek se pomocí záplavového algoritmu rozešle po všech Usenet serverech v síti, které odebírají danou skupinu. Princip přenosu zpráv mezi servery se podobá peer-to-peer sítím s tím rozdílem, že přenos iniciuje odesilatel, nikoli příjemce. Komunikace mezi čtečkou (uživatelem) a news serverem je typickým příkladem klient-server architektury. Usenet využívá k přenosu dat protokol NNTP.\n\nTypickým znakem této technologie je hierarchická struktura. Základní sadu celosvětových diskuzních skupin tvoří devět kategorií. Osm z nich je provozováno podle domluvených postupů administrace a pojmenování podkategorií. Těchto osm kategorií je souhrnně pojmenováno „Big Eight“. V deváté skupině alt.* jsou pravidla mírně odlišná. Mnoho kategorií existuje paralelně v různých jazykových verzích - např. cz.comp.security.\n\nJedná se o nejobsáhlejší kategorii v celém Usenetu. Není omezena na nějaké konkrétní předměty, respektive obsahy skupin. Na rozdíl od ostatních hierarchií zde neexistuje centralizovaná kontrola. Každý, kdo je k tomu technicky způsobilý, může vytvořit skupinu vlastní. V praxi většinou probíhá před vytvořením skupiny diskuze v alt.config. Nezanedbatelná součást je např. alt.binaries.*.\n\nV dnešní době je čtečka „newsů“ součástí většiny e-mailových klientů, jako jsou Mozilla Thunderbird, Opera Mail, Microsoft Outlook. Kromě toho existují také čtečky využívající webové rozhraní.\n\n"}
{"id": "389022", "url": "https://cs.wikipedia.org/wiki?curid=389022", "title": "Jiřina Bohdalová", "text": "Jiřina Bohdalová\n\nJiřina Bohdalová (* 3. května 1931 Praha) je česká herečka.\n\nPo obecné škole v Praze-Žižkově absolvovala dívčí reálné gymnázium a po maturitě v roce 1949 nastoupila na tři roky jako učitelka na základní škole v Ostravě. Již od dětských let ji ale lákalo divadlo; vliv mělo matčino působení v ochotnickém divadelním souboru, přihláška do baletní školy a také do filmového komparsu. Ve svých šesti letech zažila svůj filmový debut v němém filmu \"Pižla a Žižla na cestách\" (1937); další dětské role potom ve filmech \"Zlatý člověk\" (1939) a \"Madla zpívá Evropě\" (1940).\n\nPřihlásila se na Divadelní fakultu Akademie múzických umění (DAMU), ale přijata byla až na třetí pokus. Studium z rodinných důvodů krátce přerušila a po návratu DAMU řádně absolvovala (v roce 1957) a ukončila rolí v absolventském představení \"Josefina\". Divadelní kariéru začínala po boku Jana Wericha v Divadle ABC a posléze v Městských divadlech pražských. Právě kvůli osobě Jana Wericha kontaktovala Jiřinu Bohdalovou Státní bezpečnost, Bohdalová však informace o Werichovi odmítla předávat. Přesto Státní bezpečnost Bohdalovou od konce 50. let vedla jako agentku a teprve až roku 2004 soud konstatoval, že byla ve svazcích StB vedena neoprávněně.\n\nOd roku 1967 do roku 2004 byla Jiřina Bohdalová členkou Divadla na Vinohradech. Od roku 2005 je členkou Divadla Na Jezerce, kde hraje v inscenacích Lásky paní Katty (po derniéře), Paní plukovníková a Generálka. Kromě svých divadelních rolí spolupracuje často s Českou televizí; např. spolu s Vladimírem Dvořákem od roku 1956 do 1999 účinkovala v mnoha zábavných a oblíbených pořadech a scénkách, např. \"Televarieté\". Známé jsou také její televizní pořady o vaření.\n\nJe významnou a výraznou vypravěčkou dětských pohádek a večerníčků. Např.: \"Pohádky ovčí babičky\" (1966); \"Broučci\" (1967); \"Pohádky z mechu a kapradí\" (1971,1999); \"Rákosníček a hvězdy\" (1976), \"O skřítku Racochejlovi\" (1997).\n\nKe konci roku 2012 bylo možno její hlas slyšet celkem v 137 epizodách různých večerníčků.\nZ mnoha filmů, v kterých hrála, jsou často připomínány např. \"Ucho\" (z roku 1969, do roku 1989 zákaz promítání), \"Dáma na kolejích\" muzikálový film (1966); \"Ženu ani květinou neuhodíš\" (1967); \"Bílá paní\" (1965); \"Světáci\" (1969); \"Hvězda zvaná Pelyněk\" (1964); \"Nesmrtelná teta\" (1993) a \"Fany\" (1995).\n\nÚčinkovala v řadě televizních seriálů, např. \"F.L.Věk\" (1971), \"Chalupáři\" (1975), \"Cirkus Humberto\" (1988), \"Přítelkyně z domu smutku\" (1993), \"Četnické humoresky\" (2000), \"Pojišťovna štěstí\" (2004–2008) a nejnověji v televizním kriminálně komediálním cyklu Zdenka Zelenky \"Ach, ty vraždy!\" kde si zahrála hlavní postavu doktorky Květy Kalendové.\n\nOd roku 1999 do roku 2005 byla společníkem pivovaru Svijany s.r.o.\n\n\n\n\n\n\n"}
{"id": "389027", "url": "https://cs.wikipedia.org/wiki?curid=389027", "title": "Věc (filosofie)", "text": "Věc (filosofie)\n\nVěc znamená ve filosofii jednotlivý předmět poznání a rozhovoru, případně téma k jednání. Řečtí filosofové zdůrazňovali požadavek, aby se poznávání řídilo „věcí samou“ a snažili se při tom vyloučit náklonnosti a zájmy poznávajícího. Kantova transcendentální filosofie rozlišila jev či fenomén od věci samé, která je nám jinak nepřístupná. V praktické filosofii od stoicismu a Cicerona může zejména ve spojení „něčí věc“ znamenat také nárok nebo úkol, to, co se určitého člověka zvláště týká nebo oč se má postarat. \n\nVěc jakožto jednotlivý předmět poznání se v řecké filosofii často označuje spojením „toto zde“ (řecky \"tode ti\"), na něž se dá ukázat prstem. Platón zdůrazňuje, že skutečně a spolehlivě poznávat znamená poznávat věc „podle ní samé“ (\"kata to auto\") s vyloučením všech subjektivních sklonů či preferencí poznávajícího. Jen takové poznání může totiž být všem lidem společné a různí poznávající se na něm mohou shodnout. Tento požadavek věcnosti čili objektivity (od \"obiectum\", předmět) je jedním ze základních předpokladů věd, který se v krajním případě uskutečňuje standardizovaným měřením.\n\nZvláštní význam dostal pojem věc v transcendentální filosofii Immanuela Kanta. Kant si všiml, že naše poznání okolního světa nevychází z věcí samých, které jsou nám více či méně nepřístupné a „dávají se“ jen v různých zkušenostech, zejména smyslových. Tak člověk, který „vidí“ psa, se ve skutečnosti setkává pouze s fenoménem, jak mu jej zprostředkují různé zrakové, případně sluchové a jiné vjemy, které ovšem závisejí i na dalších okolnostech: na osvětlení, na kvalitě jeho zraku, na předchozích zkušenostech. Proto se může stát, že domnělý pes se ukáže být vlkem nebo ještě něčím jiným.\n\nKant proto důsledně rozlišoval mezi zkušeností smyslů a věcí o sobě (\"Ding an sich\"), o níž nemůžeme vědět nic víc než co nám podává zkušenost. Prvním a hlavním úkolem filosofie je tak podle něho zkoumat podmínky možné zkušenosti a nedat se svést „naivním realismem“, který to co vidí, pokládá rovnou za věci samé. \n\nToto Kantovo rozlišení kritizoval už Arthur Schopenhauer a jeho kritiku výrazně radikalizoval Friedrich Nietzsche: pokud je „věc o sobě“ tak zcela nepřístupná lidskému poznání, nemůže ani nic znamenat a je to prázdný, zbytečný pojem. Na Kanta naopak navázal Edmund Husserl a jeho myšlenku podmínek poznání a fenoménu vůbec důkladně rozpracoval ve své fenomenologii. \n\nJiným směrem se vydal jeho žák Martin Heidegger ve slavné přednášce „Věc“ (\"Das Ding\"). Moderní člověk je do té míry zvyklý s „věcmi“ zacházet a manipulovat zcela libovolně, že se domnívá, že skutečnost kolem nás se prostě skládá z jednotlivých „faktů“ (Wittgenstein) nebo předmětů, které spolu nesouvisejí a k ničemu dalšímu neodkazují. Ve zmíněné přednášce Heidegger zvolil jako příklad „věci“ džbán a na něm se snažil ukázat, že i tak zdánlivě prostá věc ve skutečnosti odkazuje k množství velmi bohatých významů, jako je pití vína, družná zábava, pohostinnost a mnoho dalších, takže „předmět“ džbán je ve skutečnosti křižovatka či uzel významů, které nakonec odkazují až k celku světa, v Heideggerově podání k součtveří či „čtveřině“.\n\n\n\n"}
{"id": "389032", "url": "https://cs.wikipedia.org/wiki?curid=389032", "title": "Anna Smoleńska", "text": "Anna Smoleńska\n\nAnna Smoleńska alias „Hanka“ (1920 - 19. březen 1943, koncentrační tábor Auschwitz-Birkenau) byla polská harcerská instruktorka a členka harcerského protinacistického odboje, pravděpodobná autorka ideje \"kotwice\", kterou obhajovala na vítězném konkursu na obecný znak polského podzemí.\n\nPůsobila v odbojových organizacích \"Szare Szeregi\" a \"Wawer\" (houfec Ochota), kde se podílela na tzv. malých sabotážích a na péči o rodiny uvězněných, mimo jiné měla na starost doručování dopisů vězňů z nechvalně známého Pawiaku rodinám. Byla též spojkou Marie Straszewské, tajemnice redakce odbojářského časopisu „\"Biuletyn Informacyjny\"“.\n\nV roce 1942 byla zatčena a uvězněna v Pawiaku, odkud byla 26. listopadu odeslána do koncentračního tábora Auschwitz-Birkenau, kde necelé čtyři měsíce poté zemřela.\n"}
{"id": "389035", "url": "https://cs.wikipedia.org/wiki?curid=389035", "title": "Gross", "text": "Gross\n\nGross nebo Groß může znamenat:\n\n\n\n"}
{"id": "389039", "url": "https://cs.wikipedia.org/wiki?curid=389039", "title": "Jindřiška Smetanová", "text": "Jindřiška Smetanová\n\nJindřiška Smetanová, rozená Jindřiška Macháčková (26. října 1923 Rosice – 24. prosince 2012) byla česká spisovatelka, scenáristka, autorka televizních inscenací a překladatelka. Jedná se o jednu z postav legendárního rozhlasového pořadu \"Sedmilháři\", kde, kromě jiných, vystupovala např. s humoristou Zdeňkem Jirotkou.\n\nPo studiích na gymnáziu studovala obchodní akademii. Po maturitě pak pracovala jako úřednice. Po druhé světové válce byla knihovnicí. Od roku 1960 působila coby scenáristka, dramatička a dramaturgyně, pracovala nejprve u Československého státního filmu a posléze i v Československé televizi.\n\nV období normalizace byla politicky perzekvována a nesměla pracovat v médiích a nemohla ani publikovat, pracovala v různých pomocných a dělnických profesích.\n\nPo svém odchodu do důchodu v roce 1977 pracovala také jako překladatelka, překládala z polštiny, angličtiny a ruštiny. Kvůli perzekuci komunistického režimu publikovala překlady pod cizími jmény: Zdenka Koutenská, Anna Nováková, Eva Králová a Eva Jelínková a rovněž pod svým dívčím jménem.\n\nJejí strýc Antonín Schenk byl osobní sekretář T.G. Masaryka, jedná se o autora vzpomínkové knihy \"Proč se neřekne pravda?\"\n\n\n\n"}
{"id": "389045", "url": "https://cs.wikipedia.org/wiki?curid=389045", "title": "Ojať", "text": "Ojať\n\nOjať ( ) je řeka především v Leningradské a částečně také ve Vologdské oblasti v Rusku. Je dlouhá 266 km. Plocha povodí měří 5220 km².\n\nPramení na Vepsovské vysočině. V jejím povodí se nachází přibližně 500 jezer. Na dolním toku překonává peřeje. Ústí zleva do Sviru (povodí Ladožského jezera resp. Něvy).\n\nZdrojem vody jsou převážně sněhové srážky. Průměrný roční průtok vody ve vzdálenosti 39 km od ústí činí přibližně 51,8 m³/s. Zamrzá v listopadu až v prosinci a rozmrzá ve druhé polovině dubnu až v první polovině května.\n\nŘeka je splavná pro vodáky. Vodní doprava je možná na dolním toku.\n"}
{"id": "389046", "url": "https://cs.wikipedia.org/wiki?curid=389046", "title": "Bloch", "text": "Bloch\n\nPříjmení Bloch nese nebo neslo více různých osobností:\n\n\n– pro značný výskyt příjmení Bloch/Ploch/Plach místní židovské rodiny bylo žertovně Nýrsko nazýváno Blochovicz/Blochovice\n\n– příjmení z němčiny znamená fošna/Plank\n\n"}
{"id": "389049", "url": "https://cs.wikipedia.org/wiki?curid=389049", "title": "Atlas III", "text": "Atlas III\n\nAtlas III byla americká nosná raketa, používaná v letech 2000-2005. Byla první z rodiny raket Atlas, která používala „normální“ koncepci odhazovacích stupňů (předchozí verze byly 1,5 stupňové a odhazovány byly pouze dva samostatné motory, nikoli celý stupeň). Po předchozích členech rodiny zdědila balonové nádrže (nádrž bez podpůrné konstrukce, tvar a pevnost zaručuje vnitřní tlak), naváděcí systém a druhý stupeň Centaur, který je používán již téměř 50 let. Nejvýznamnější změnou je však použití ruských motorů RD-180 s uzavřeným cyklem, které jsou používány i na dnešních raketách Atlas V. Celkem se konalo 6 startů a všechny byly úspěšné.\n\nOproti svým předchůdcům měl Atlas III kompletně přepracovaný první stupeň ale druhý stupeň Centaur zůstal beze změn. Nejzásadnější změnou v konstrukci prvního stupně bylo opuštění 1,5 resp. 2,5 stupňového uspořádání, kdy jsou během letu odhozeny dva ze tří motorů ale nádrže a zbylé konstrukční prvky zůstávají až do finálního odpojení nákladu resp. do oddělení druhého stupně. Další změnou jsou použité motory. Původní motory Rocketdyne MA-5 byly nahrazeny motory ruské konstrukce RD-180, které byly na počátku 90. let zakoupeny společností Lockheed a jsou vyráběny společným podnikem firem NPO Energomaš a Pratt & Whitney. Z předchozích raket rodiny Atlas používá pouze koncepci balonových nádrží, jenž jsou zhotoveny z tenkého ocelového plechu a pevnost a tvarová přesnost je udržována tlakem plynu uvnitř nádrže.\n\n\n\nVšechny starty Atlasu III se konaly v Launch Complex 36B na Cape Canaveral. Typický start vypadal následovně: Několik sekund před startem jsou zažehnuty obě komory motoru RD-180. Motor je předem naprogramován tak, aby bylo dosaženo co možná největší účinnosti. Zhruba 2 minuty po startu dosahuje celkové přetížení hodnoty 4g a motor snižuje tah kvůli úspoře paliva, po třech minutách letu dosahuje přetížení 5,5g a dochází k separaci prvního stupně. Stupeň Centaur je pak několikrát zažehnut pro přesné navedení na požadovanou dráhu a po přibližně 23 minutách od startu je odpojen náklad.\n\n\n\n"}
{"id": "389051", "url": "https://cs.wikipedia.org/wiki?curid=389051", "title": "Kopr vonný", "text": "Kopr vonný\n\nKopr vonný (\"Anethum graveolens\") je rostlina z čeledi miříkovitých (\"Apiaceae\"), jediný zástupce rodu Anethum.\n\nKopr vonný je jednoletá bylina s šedozelenou, rýhovanou dutou lodyhou a pochvovitými, mnohonásobně zpeřenými listy, vyrůstajícími střídavě z lodyhy. Rostlina dorůstá výšky až 1 m. Kvete od června do září malými žlutými květy složenými do velkých okolíků, v nichž dozrávají semena - dvounažky. Celá rostlina má výraznou charakteristickou vůni.\n\nKopr pochází z východní oblasti Středozemí a ze západní Asie a jeho historie sahá až do starověku. Nacházíme o něm zmínky ve staroegyptských nápisech pod názvem „\"ammisi\"“ a Řekové a Římané, kteří ho na svých výpravách přinesli až na sever Alp, ho pojmenovali „\"anethon\"“. Roku 812 Karel Veliký, vědom si jeho kulinářského i léčivého významu, nařídil pěstovat kopr na svých statcích.\n\nV současnosti se pěstuje na zahradách a na polích především jako významné koření a zelenina. Ke zdárnému vývoji potřebuje slunce a teplo, vzhledem ke své křehkosti by neměl být vysazován na větrných místech. Jinak je to rostlina na pěstování nenáročná, na zahrádce se často množí samovýsevem. Nenáročný je i na půdní podmínky, prospívá i ve velmi chudé půdě - vyhovují mu půdy hlinité, propustné a lehčí s dostatečnou zásobou živin, naopak nesnáší půdy těžké a zamokřené, vhodné nejsou ani suché polohy a kamenité půdy. Je citlivý na hnojiva obsahující chlór.\nPři cíleném pěstování se vysévá záhy od března do konce července nahusto do řádků 20 cm vzdálených.\nZa 6 týdnů po výsevu již můžeme sklízet nať. Kopr je jednoletá rostlina a rostliny z prvních jarních výsevů přinášejí semena v témže roce na podzim.\nKopr se používá jako zelenina, koření a jako léčivka. Užívají se celé rostliny kromě kořenů - nať, listy, kvetoucí okolíky, zralé i nezralé semeno.\n\nNa zeleno se sklízí do svazečků 15 až 20 cm vysoká mladá nať, ke konzervování se sklízí nať ve fázi prodlužovacího růstu. Lze sklízet až do doby květu. Výborně se suší. Chceme-li získávat semena, která při dozrávání snadno vypadávají, posekáme rostliny před jeho dozráním zrána za rosy a svážeme je do snopků, které dosušíme v panácích. Poté semena vymlátíme a dosušíme v tenké vrstvě.\n\nBylina se používá především jako dochucovadlo k rybám a vařenému masu i syrové zeleniny, do mléčných omáček a polévek, pomazánek a salátů. Koprová nať je důležitou součástí jak bylinkového octa, tak nálevu na nakládané okurky, zelí a cibule. Pro zimní zásobu konzervujeme nasekané listy do soli či do octového nálevu. Můžeme je rovněž sušit, ale velmi opatrně a rychle v proudu vzduchu ne teplejšího než 30 °C, jinak voňavý a velmi snadno prchavý éterický olej vytěká. Sušený kopr pak uchováváme v dobře těsnicích nádobách. Z téhož důvodu přidáváme kopr k teplým pokrmům až těsně před podáváním.\n\nKoprový čaj působí tišivě při zažívacích obtížích a nadýmání. Díky svým močopudným vlastnostem je doporučován na ledvinová onemocnění. Kopr podporuje tvorbu mléka u kojících matek, podporuje tvorbu žaludečních šťáv, tiší kašel, pomáhá při nespavosti. Semena kopru obsahují vitamín C, A, dále silice, vápník, fosfor a mnoho dalších minerálních látek. Koupel s koprovými semeny posiluje nehty. Žvýkání koprových semen způsobuje sladší dech.\n\nUž v Novém zákoně se kopr doporučoval na bolení hlavy a rozšiřování cév. Římští gladiátoři si před zápasem natírali koprem ruce a nohy pro posílení svalů. Koprem se později posilovali i atleti. Podle pověr tato rostlina dokonce zaháněla démony; Spálená semena, položená na ránu, ji brzy zahojí.\n\n"}
{"id": "389056", "url": "https://cs.wikipedia.org/wiki?curid=389056", "title": "DreamSpark", "text": "DreamSpark\n\nImagine (dříve DreamSpark) je program společnosti Microsoft, který zdarma poskytuje studentům a vyučujícím návrhářské a vývojářské nástroje. Tento program poprvé představil Bill Gates 11. února 2008 ve své řeči na Stanfordově univerzitě. Dá se předpokládat, že v současnosti má k tomuto programu přístup více než 35 milionů studentů. V současné době nabízí DreamSpark 176 programů..\n\nPři registraci do programu (a poté každých 12 měsíců) je třeba prokázat status studenta pomocí platné ISIC karty.\n\nSoučástí programu je následující software:\n\n\n"}
{"id": "389059", "url": "https://cs.wikipedia.org/wiki?curid=389059", "title": "Silvestrovské oslavy", "text": "Silvestrovské oslavy\n\nSilvestrovské oslavy, zkráceně silvestr se konají vždy poslední den v roce – 31. prosince. Často představují veselou oslavu. Protože se nejedná o státem uznaný svátek (v České republice a některých dalších zemích je to běžný všední den), probíhají tyto oslavy vlastně pouze na základě místních zvyklostí a dlouhodobě zažitých tradic často velice neformálním způsobem. Jméno získaly podle sv. Silvestra I., jehož svátek slaví tento den katolická církev.\n\nVelmi často se slaví ve společnosti dalších lidí na večírcích, v restauracích, klubech nebo na ulicích a náměstích. Tyto oslavy mohou trvat někdy až do časných ranních hodin. Obvykle se zde ve zvýšené míře konzumuje alkohol a společně se odpočítávají poslední minuty končícího roku. Nový rok se vítá přípitkem šampaňským vínem nebo sektem.\n\nO půlnoci se odpalují ohňostroje a jiná zábavní pyrotechnika. Mnoho lidí však tyto oslavy stále prožívá i v soukromí buďto doma, nebo u příbuzných či přátel. Část populace tyto oslavy prožívá na dovolené v zahraničí, na horách nebo v rekreačních chatách či chalupách.\n\nV rozhlasu a v televizi obvykle vysílají komedie a různé speciální zábavné silvestrovské pořady víceméně estrádní povahy, často i staršího data.\n\nPoužívání pyrotechniky je občas kritizováno z několika důvodů. Prvním je nebezpečí požáru. Na přelomu let 2015 a 2016 bylo v České republice způsobeno přes 120 požárů a přes 12 lidí bylo zraněno. Dalším tématem kritiky může být dopad na živočichy, jako jsou psi nebo ptáci. Zvířata jsou obecně citlivější na zvuk než lidé a proto mají níže položený práh bolestivosti. Výbuchy mohou také vyvolat migraci ptactva. Ohňostroje také uvolňují obrovské množství prachu a sloučenin vzniklých po spálení kovů používaných k barvení výbuchů. Řada měst ohňostroje z těchto důvodů zakázala nebo pořádají speciální tiché „ohňostroje“ s absencí hlukové složky.\n\n"}
{"id": "389067", "url": "https://cs.wikipedia.org/wiki?curid=389067", "title": "Samuel Barber", "text": "Samuel Barber\n\nSamuel Osborne Barber II (9. března 1910, West Chester, Pennsylvania, USA – 23. ledna 1981 v New Yorku, USA) byl americký hudební skladatel vážné hudby, mezi jehož nejznámější skladby patří \"Adagio pro smyčce/Agnus Dei\" (v originále \"Adagio for Strings\") z Smyčcového kvartetu op.11.\n\nSvoji první hudbu složil již ve věku 7 let. Měl také pěkný znělý hlas v barytonovém rozsahu, proto také zvažoval kariéru zpěváka. Hudbu studoval na Curtisově konzervatoři v Philadephii.\n\nV roce 1938 napsal \"Smyčcový kvartet h moll\", jehož prostřední, druhá věta tvoří dnes jeho nejznámější a nejhranější samostatnou skladbu \"Adagio pro smyčce, známé také pod názvem vokální verze Agnus Dei\". Několik ocenění také obdržel za svoji violoncellovou sonátu (opus 6) z roku 1932. Před 2. světovou válkou studijně pobýval v Evropě, za války sloužil u amerického letectva.\n\nJeho raná tvorba je poměrně melodická, nepostrádá tradiční harmonii i mívá klasickou hudební formu, proto je řazena do období pozdního hudebního neoromantismu, díla pocházející ze závěru jeho života pak nesou výrazné stopy hudebního modernismu. Jedná se také o autora řady písní.\n\n\n\n"}
{"id": "389076", "url": "https://cs.wikipedia.org/wiki?curid=389076", "title": "Totemismus", "text": "Totemismus\n\nTotemismus je jedna z raných forem náboženství, které je v tomto případě založeno na představě, že jedinec nebo nějaká skupina lidí (rodina, rod, kmen apod.) souvisí s nějakým společným prapředkem (nejčastěji živočichem či rostlinou), jenž je symbolizován totemem.\n\nTotemismus se zpravidla vyskytuje u přírodních národů, např. u amerických Indiánů, v Austrálii, Oceánii a Africe. Vedle kultu předků bývá totemismus také spojován s animismem.\n\nZatímco totemismus vidí původ v přírodě, animismus věří ve věčný život duše.\n\nV moderní společnosti lze objevit symboly podobné totemům např. ve znacích sportovních klubů.\n\nSlovo \"totem\" pochází z algonkinského jazyka Odžibwejů, kteří žili severně od Velkých jezer v Severní Americe. Výraz \"ototeman\" vyjadřuje blízké pokrevní příbuzenství na úrovni téže generace (bratr, sestra, bratranec, sestřenice) a lze přibližně přeložit jako ,pochází z mé rodiny\". \n\nTotemismus lze jen obtížně blíže zobecnit, protože se vyskytuje na mnoha územích v odlišných podobách.\n\n\"Způsoby, jimiž se projevuje, jsou tak odlišné v každé části světa, jeho podoby jsou tak povrchní a jeho projevy se mohou vyskytovat v takovém množství souvislostí bez jakéhokoliv vztahu ke skutečné nebo předpokládané pokrevnosti, že je zcela nemožné z nich učinit jedinou kategorii.\" (F. Boas)\n\nNěkteří antropologové navrhují rozdělení na totemismus individuální (osobní vztah jednotlivce k nějakému zvířeti nebo rostlině) a kolektivní (ritualizované postoje celé skupiny).\n\nObjevuje se také rozdílné přiřazování totemů opačným pohlavím, tzv. pohlavní totemismus. Pokud dojde ke zranění mužského nebo ženského totemu vinou druhého pohlaví, příslušníci opačného pohlaví se cítí uražené a dochází k hádkám.\nKolektivní totemismus (také nazývaný skupinový) je nejrozšířenější forma tohoto náboženství. Typicky ke klanu náleží nějaký živočišný nebo rostlinný druh, případně nějaký přírodní předmět, který se nazývá totemem, a jsou s ním spojené určité rituály (například bývá zakázáno uctívané zvíře jíst.). Totem je dědičný a nezřídka souvisí se jmény příslušníků klanu.\n\nIndividuální totemismus vyjadřuje intimní vztah mezi jednotlivcem a určitým zvířetem nebo rostlinou (případně druhy zvířat a rostlin). Často jde o spojení duší člověka a přírodního objektu, jejichž existence spolu úzce souvisí. Pokud by jednoho z nich postihla nemoc, zranění nebo smrt, to samé by se stalo i tomu druhému. Individuální totemismus se nejčastěji vyskytuje u vůdců kmenů nebo rodin a dalších významných osobností, jako jsou léčitelé či šamani. Některé studie tvrdí, že předchází skupinovému totemismu, který je od něj odvozen.\n\nÉmile Durkheim, který byl jedním z nejvýznamnějších evropských sociologů, ve svém díle \"Elementární formy náboženského života\" (první vyd. 1912) vytvořil jeden z nejkomplexnějších a nejdetailnějších popisů totemismu a konfrontoval v něm názory mnoha autorů a filosofů (např. Smith, Tylor, Wilken, Frazer, Lang, Tout).\n\nTotemismus považoval za náboženství, tedy za jednotný systém představ o víře a praktik se svatými předměty. Totem je elementární formou, symbolem božstva i znakem pro klan, tedy uctíváním totemu dochází také k uctívání klanu, společnosti a autorit. Tímto Durkheim ukazuje, že kolektivní víra je základem náboženství a že kolektivní totemismus předcházel individuálnímu, čímž oponuje mnoha svým předchůdcům.\n\nTeorie podporovaná především Edwardem Burnettem Tylorem a Georgem Alexandrem Wilkenem, kteří totemismus považovali za zvláštní formu kultu předků. Velké množství národů věří, že duše se po smrti reinkarnuje do nového těla. Primitivní kultury nevedou výraznou dělicí čáru mezi duší zvířete a duší člověka a připouští převtělení lidské duše do těla zvířete. Za těchto okolností se úcta k předkovi přenese do zvířete, které se tím stane předmětem kultu, tedy totemem. Totemismus by tedy byl odvozen od komplexního náboženství.\n\nJames Frazer se ve svém novějším stylu výkladu totemismu opíral o předpoklad, že „totemismus kmene Aranda je nejprimitivnější formou totemismu.“ Totemy zde nejsou přiřazovány k osobám, ale k oblastem, střediskem každého totemu je jedno konkrétní místo, kde sídlí duše předků. Protože kmen Aranda považuje početí za vstoupení předka do těla matky, kde se promění na princip nového života, totemem dítěte se nestává totem otce nebo matky, ale totem místa, kde matka poprvé pocítila, že je těhotná. Předpokládá se, že duch pochází z předmětu, na který se v danou dobu soustředila.\n\nPokud tedy několik žen zjistilo příznaky těhotenství na jednom místě, začalo se o něm říkat, že ho navštěvují duchové, a dané místo se stalo centrem totemu. Podobně se totemy rozšiřovaly i do okolí. Z tohoto primitivního totemismu se pak vyvinuly jeho další formy.\n\nAndrew Lang popisuje totem jako jméno. Protože lidská společenství pociťovala potřebu odlišit od sebe své sousedy, označovala je určitými jmény. Volena byla především jména okolní fauny a flóry, protože „zvířata a rostliny lze snadno předvést nějakým gestem nebo znázornit kresbou.“ V primitivním uvažování se jméno nepovažuje jen za slovo, ale za součást podstaty. Člověk, který měl jméno společné s nějakým zvířetem, se tedy domníval, že nese jeho nejcharakterističtější znaky. Navíc vznikaly představy, že zvíře a člověk mají společného předka, takže i celé kmeny byly spjaty s jedním zvířetem.\n\nLang totemismus nepovažoval za náboženství. „Systém konceptů ve vlastním slova smyslu náboženských se na totemismus postupně nabalil až v době, kdy byl plně konstituován.\" Některé australské kmeny nepřičítaly sílu totemům, ale nadpřirozené bytosti (jakou je např. Bunjil nebo Baiame). Totemismus jen poslouchal její rozkazy, což dle Langa vysvětluje jeho náboženský nádech.\n\nClaude Lévi-Strauss, významný strukturální antropolog, ve své knize \"Totemismus dnes\" (1962) rozebírá mnohé teorie totemismu. Vychází především z myšlenek B. Malinowského a A. R. Radcliffe-Browna, které porovnává. Sám se přitom zmiňuje, že rozebírá problém, o kterém je přesvědčen, že je zcela umělý.\n\nBronisław Malinowski se domnívá, že totemismus poskytuje náboženství primitivnímu člověku v boji o živobytí a že magické obřady slouží k odstranění strachu a zmírnění úzkosti. Dále tvrdí, že totemy bývají předměty, které přináší užitek. To mu vyvrací Lévi-Strauss argumentem podivných australských totemů, jako jsou smích, různé nemoci, zvracení nebo mrtvola.\n\nNěkteré myšlenky A. G. Radcliffe-Browna se od Malinowského zásadně liší. Myslí si, že totemismus je pouze zvláštní podobou jevu vyskytujícího se ve všech lidských kulturách, ale v rozdílných podobách. Kromě toho je přesvědčen, že strach v člověku ve skutečnosti vyvolávají obřady a že bez nich by byl člověk strachu a úzkosti ušetřen.\n\n\n"}
{"id": "389078", "url": "https://cs.wikipedia.org/wiki?curid=389078", "title": "Königshain", "text": "Königshain\n\nKönigshain ( ) je obec v Horní Lužici v Německu v Sasku, v zemském okrese Zhořelec, která má obyvatel. Leží ve středu okresu, pět kilometrů na západ od okresního města Zhořelce v nadmořské výšce 233 metrů, mezi kopci Königshainer Berge.\n\nPrvní historická zmínka o obci je z roku 1298. Manželka českého krále Václava III. měla ve zdejších lesích lovecký příbytek (od toho je zřejmě odvozeno jméno Königshainu). V rámci husitských válek byl Königshain zničen v roce 1429. V roce 1504 nabyl Königshainu jako rytířského statku bohatý zhořelecký obchodník Hans Frenzel, jeho syn zde následně postavil renesanční zámeček. Ten byl zničen během třicetileté války. V roce 1764 zde Carl A. Gottlob von Schachmann postavil barokní zámeček v jednoduchém francouzském stylu. V roce 1905 získal Königshain železniční spojení když byla postavena trať ze Zhořelce do Wósporku. Ta je ovšem od roku 1993 mimo provoz, nejvýznamnější dopravní stavbou je tak dálnice A4 vedoucí severně od obce.\n\nMezi zajímavosti patří místní lomy, které jsou kulturní památkou a slouží jako muzeum věnované těžbě kamene, zejména žuly.\n\n"}
{"id": "389081", "url": "https://cs.wikipedia.org/wiki?curid=389081", "title": "Profesia", "text": "Profesia\n\nProfesia.cz je internetový portál s nabídkami práce v České republice byl spuštěn v roce 2007. Funkce Agent pro nabídky vybírá pracovní nabídky dle zvolených kritérií. Vytvoření životopisu kategorizuje do databáze přístupné personalistům inzerujících firem.\n\nVlastníkem portálu \"Profesia.cz\" je finská mediální skupina Alma Media. Provozovatelem je společnost \"Profesia CZ spol. s r.o.\"\n\nProjekt internetové burzy práce \"Profesia.cz\" vznikl v roce 2007 po desetileté zkušenosti s projektem \"Profesia.sk\", jehož autorem byla softwarová společnost ui42. V roce 2000 došlo k založení společnosti \"Profesia, spol. s.r.o\", provozovatele internetové stránky.\n\nV roce 2005 se 100procentním vlastníkem společnosti \"Profesia\" stala společnost \"Lapcom, Kft.\", která je maďarským zastoupením A&N International Media Slovakia, divize společnosti Daily Mail and General Trust plc (DMGT). V roce 2012 se stala novým vlastníkem finská mediální skupina Alma Media.\n\n\"Dávat nejlepší odpověď na každou otázku o práci.\"\n\n2007 - Byla uvedena stránka Profesia.cz v České republice.\n2006 - Společnost Profesia vytvořila projekt Workania.hu pro maďarský trh. \n1997 - Vznikl portál práce Profesia.sk na Slovensku.\n\nVeletrh práce a vzdělávání Profesia days se koná každý podzim na výstavišti PVA EXPO Praha s prezentací zaměstnavatelů z České republiky a zahraničí.\n\nOdborný veletrh HR days je největší HR událostí v České republice. Koná se pravidelně na podzim na výstavišti PVA EXPO Praha.\n\nV roce 2007 společnost Profesia spustila online aktuální průzkum platů Platy (dříve Merces) ve 3 zemích (Platy.cz, Platy.sk, Fizetesek.hu). Společnost Profesia vydává analytické studie z trhu práce přebírané médii - např. Hospodářskými novinami, Lidovými novinami , serverem Finance.cz a mnohými dalšími odbornými novinami a časopisy.\n\n"}
{"id": "389084", "url": "https://cs.wikipedia.org/wiki?curid=389084", "title": "Toyota Corolla AE86", "text": "Toyota Corolla AE86\n\nToyota Corolla AE86 bylo kompaktní sportovní kupé vycházející z páté generace (E8) vozu Toyota Corolla vyráběné v letech 1983 až 1987. Jednalo se o poslední model této Toyoty s pohonem zadní nápravy.\nAE86 byla vyráběna ve dvou karosářských verzích. K dispozici byla jako třídveřový hatchback a dvoudveřové kupé. Mimo to existují také dvě verze přední masky a světel, \"Trueno\" (vyklápěcí světla) a \"Levin\" (pevná světla). Dostupnost jednotlivých karosářských verzí se lišila. Zatímco na evropském trhu byla k dispozici pouze verze s pevnými světly, zákazníci na severoamerickém trhu si naopak mohli pořídit pouze model s vyklápěcími světly. Nabídka byla kompletní pouze v Japonsku.\nCorolla AE86 byla poháněna čtyřválcovými motory řady 4A o objemu 1,6 litru. Slabší modely prodávané v Evropě a v Severní Americe poháněl karburátorový 4A-C (80 ps/4500 ot) s osmi ventily. AE86 je ale především známá díky své sportovní verzi s šestnáctiventilovým DOHC motorem 4A-GE (125 ps/6600 ot). Tyto verze byly zároveň standardně vybaveny samosvorným diferenciálem a kotoučovými brzdami. Slabší model prodávaný na japonském trhu poháněl nepatrně rozdílný motor 3A-U o objemu 1,5 litru.\nSoučasně s Corollou AE86 byly vyráběny také modely s pohonem předních kol, označované jako EE80 a AE82. Další generace byly vyráběné pouze již s pohonem přední nápravy.\n\nV Japonsku byla AE86 nazývána Hachi-Roku (ハチロク), což v japonštině znamená \"osm-šest\".\n\nToyota ve spolupráci se Subaru na konci roku 2011 představila veřejnosti sériovou podobu nového sportovního kupé nesoucí název GT 86, které svou koncepcí přímo navazuje na Corollu AE86.\n\n"}
{"id": "389089", "url": "https://cs.wikipedia.org/wiki?curid=389089", "title": "Batolit", "text": "Batolit\n\nBatolit (z řečtiny \"bathys\" = hluboký, \"lithos\" = kámen) je v geologii rozsáhlé (až tisíce km²) intruzívní magmatické těleso plutonických hornin, nejčastěji zhruba kruhovitého nebo eliptického tvaru, diskordantní vůči svému okolí.\n\nBatolity vznikaly utuhnutím magmatu hluboko pod zemským povrchem. Tvar je závislý na charakteru horniny, do které tavenina pronikla. spodní omezení není známé a to ani na základě geofyzikálního průzkumu. Většinou se skládají z kyselých hornin (granitoidů) a vždy jsou vázány na orogenní pásma, která jsou s nimi paralelně protažená. Hranice s okolím může být ostrá nebo difúzní (plynulý přechod). Některé batolity vznikly substitucí okolních hornin (granitizací), jiné výstupem magmatu a jeho intruzí. Většina batolitů je tvořena převážně felsickými nebo intermediálními horninami, jako je granit, nebo diorit. Batolity často výrazně kontaktně metamorfují své nejbližší okolí (tzv. metamorfní aureola neboli kontaktní dvůr) a bývá na ně vázáno zrudnění. Jsou to největší a nejdůležitější hlubinná tělesa, petrograficky i strukturně značně nejednotná. Podle tvaru se nejčastěji rozlišují kopulovité a jazykovité plutony, které tuhly většinou v hloubkách 10 až 20 km pod povrchem. Typické batolity se do hloubky rozšiřují, avšak jsou některé, které se nerozšiřují nebo dokonce zužují. Tělesa, která se nálevkovitě do hloubky zužují se nazývají etmolity. Hojné jsou také plutony, které se na jednom rozšířeném konci příčně sklánějí do hlubin a na druhém vybíhají v mírně ukloněné až vodorovné jazykovité nebo ploché výběžky a cípy. Skutečnost, že dnes vystupují na povrch a jsou předmětem těžby v povrchových lomech, je podmíněna následnou erozí. Nejsou výsledkem jediné magmatické intruze, ale většinou se skládají z mnoha po sobě jdoucích plutonických průniků. Příklad batolitu velkých rozměrů je centrální masiv, který z Bavorska a Rakouska zabíhá na Šumavu a na Českomoravskou vysočinu. Typickým plutonem je středočeský masiv. Utuhly sice ve velkých hloubkách, ale denudací byly obnaženy již brzy po svém vzniku. Hlubinná tělesa intrudovala ve spodním karbonu, ale již ve svrchnokarbonských arkozách a slepencích ve středních Čechách jsou hojné úlomky tohoto plutonu, což je důkazem, že byla již tehdy denudací obnažena.\n\nJsou to erodované bývalé sopečné řetězce. Mají ve své kořenové oblasti obvykle složitou strukturu intruzí, které celkově představují batolity. Tyto intruze (průniky) jsou součástí magmatické činnosti sopečného řetězce, a obsahují výrazně větší podíl materiálu z hlubin Země než ze sopečných materiálů (lávy a strusky) utuhlých blízko zemskému povrchu nebo přímo na povrchu. Známý příklad je batolit Sierra Nevada ve Spojených státech, v Yosemitském národním Parku .\n\nVznikají během vrásnění. kdy může docházet k tavení zemského pláště a substitucí okolních hornin bez intruzí magmatu. Takto vzniklá magmatická tělesa mohou dosáhnout podobných velikostí jako vulkanické batolity, ale jejich chemické složení je rozdílné.Jsou často obohaceny draslíkem a jejich složení odpovídá průměrným hodnotám kontinentální zemské kůry.\n\nBatolity se nacházejí ve všech oblastech Země, ve kterých došlo k rozsáhlé magmatické činnosti. Příklady batolitů jsou:\n\n\n"}
{"id": "389096", "url": "https://cs.wikipedia.org/wiki?curid=389096", "title": "Dvory (Karlovy Vary)", "text": "Dvory (Karlovy Vary)\n\nDvory (něm. \"Meierhöfen\") leží 3 kilometry jihozápadním směrem od centra a jsou jednou z 15 částí statutárního města Karlových Varů.\n\nZástavba je jak obytného charakteru, tak i s občanskou vybaveností. Protéká zde Chodovský potok. V úplně západní části území se nachází komplex obchodních center OBI, Tesco, Electro World, Citroen a další přilehlé objekty soukromého podnikání- areál ZEZAN. J. V okolí řeky jsou zahrádkářské kolonie.\n\nMísto proslulo roku 1857 tím, že zde Ludwig Moser založil svou první sklárnu. V areálu sklárny Moser je nyní Sklářské muzeum a huť.\n\nJe zde vybudovaná na břehu řeky Ohře dostihová dráha a přilehlé ustájení koní. Střed dráhy na závodišti byl upraven tak aby se zde dal provozovat golf. Vedle areálu závodiště je obchodní centrum Varyáda a parkoviště postavené v letech 2005-2006 kdy zde byly zbourány prostory bývalých kasáren a terén byl navýšen nad záplavovou zónu Ohře o cca 1,5 metru. Rovněž se poblíž závodiště nachází i Krajský úřad Karlovarského kraje. Sídlo bylo vybudováno na místě bývalých kasáren a v okolí se jako využití území plánuje výstavba bytových jednotek,vysokoškolského kampusu nebo vzdělávacího centra. Je zde také základní škola.\n\nNa severu katastru území prochází dálnice D6 a mimoúrovňová křižovatka s přípojkou na Starou Roli a Dvory. Téměř paralelně s dálnicí vede i železniční trať Karlovy Vary – Sokolov se zastávkou Karlovy Vary – Dvory.\nDvory mají 3 přemostění, 1 Estakádu (D6), 1 kruhový objezd.\nDo Dvorů jezdí městské autobusové linky č.1 a 16.\n"}
{"id": "389097", "url": "https://cs.wikipedia.org/wiki?curid=389097", "title": "Tři kříže (Slavkovský les)", "text": "Tři kříže (Slavkovský les)\n\nTři kříže (německy \"Drei Kreuz Berg\") – ve významu kopec – je lidový název pro Tříkřížový vrch, který se vypíná v nadmořské výšce 554  m n. m. v lázeňských lesích severozápadně od města Karlovy Vary. Kolem roku 1640 byly na vrcholu umístěny tři velké dřevěné kříže. Roku 1997 zde byl znovu vystavěn vichřicí zničený altán Camera obscura a tři roky poté na prostranství před kříži byl postaven nový vyhlídkový altán zvaný U Tří křížů.\n\nTříkřížový vrch byl původně nazýván \"Buková hora\" (něm. \"Buchberg\"). Na jeho vrcholu, jako výraz úspěšné rekatolizace ve městě a kraji, byly kolem roku 1640 vztyčeny tři velké dřevěné kříže, podobenství biblické Golgoty. \n\nPrvní dochovalou informací o existenci křížů je rytina F. Henricuse z roku 1647, která zachycuje lázeňské město a jeho okolí. Kopec byl v té době odlesněn a kříže jsou na obrazu patrné. V roce 1822 popisuje kronikář J. Stöhr pohodlnou cestu na vrchol Tři kříže. Vrch přitahoval nejen výletníky či malíře, ale i tvůrce pověstí. Ta nejznámější vypráví o násilné smrti (společné sebevraždě) tří bratrů, kteří měli v úmyslu postavit na hoře hotel.\n\nV době druhé světové války byl zarovnán terén v okolí křížů a na tomto strategickém místě byla vybudována vojenská betonová pozorovatelna. Za tzv. normalizace v sedmdesátých letech 20. století byl z prostředního kříže snesen plechový malovaný Kristus. \n\nNa vrcholu bývaly extrémní povětrnostní podmínky, a proto musely být kříže často opravovány. Jedna z rekonstrukcí proběhla v roce 1985 a při té příležitosti byla za kříži postavena retranslační věž pro přenos signálu sovětské televize směrem k hotelu Imperial. Jedna z dalších rekonstrukcí dřevěných křížů se uskutečnila v roce 2000, kdy byl na střeše již zmíněné betonové pozorovatelny vystavěn níže popisovaný dřevěný vyhlídkový altán.\n\nV 19. století byla plošina pod Třemi kříži vyhledávaným místem. Nacházela se zde dnes již \"zaniklá výletní restaurace a kavárna U tří křížů\", na jejíž zahradě stával zajímavý dřevěný altán s názvem Camera obscura (temná komora). Návštěvníci restaurace zde ve ztemnělém prostoru mohli vidět světelné obrazy krajiny, které byly promítány na stěny altánu.\n\nV dalším období po zániku \"restaurace a kavárny U tří křížů\" altán Camera obscura chátral. V roce 1990 byl definitivně zničen při velké ničivé vichřici, která postihla i karlovarské lesy. V říjnu roku 1997 byl altán znovu vystavěn. Přes snahy jeho podobu zachovat nakonec vypadá jinak než altán původní.\nV roce 2000 byl před třemi vrcholovými kříži na střeše vojenské betonové pozorovatelny z druhé světové války vystavěn dřevěný vyhlídkový altán. V roce 2003 však byl zcela zničen neznámými vandaly. O jeho obnovu se postarala příspěvková organizace Lázeňské lesy Karlovy Vary a s pomocí finančních prostředků dárců se jí podařilo v roce 2006 vybudovat altán nový.\n\nJedná se o tři dřevěné kříže s jetelovým zakončením ramen. Stojí na zbudované terase a jsou obezděny kamennými kvádry. Prostřední kříž je vysoký osm metrů a bývala na něm zavěšena na plechu malovaná postava ukřižovaného Ježíše Krista a tabulka s nápisem „INRI“ (lat. \"Iesus Nazarenus Rex Iudaeorum\", česky \"Ježíš Nazaretský, král židovský\"). Oba postranní kříže mají výšku šest metrů. Před kříži bývalo dřevěné modlitební klekátko.\n\nPozemní lanová či ozubnicová dráha měla vést z Vřídelní ulice na vrchol Tříkřížového vrchu. Stavba začala v zimě roku 1913. Byly zbudovány základy a těleso lanovky, stavbu však přerušila první světová válka a od té doby těleso chátrá.\nNové vedení města zvolené v komunálních volbách 2010 rozhodlo v březnu 2011 o odložení dostavby lanovky. V rozpočtu města se pro to nenašly finanční prostředky.\n\n"}
{"id": "389099", "url": "https://cs.wikipedia.org/wiki?curid=389099", "title": "Imagine Cup", "text": "Imagine Cup\n\nImagine Cup je celosvětová každoroční studentská soutěž, vypisovaná od roku 2002 společností Microsoft. Sponzorem a hostitelem je Microsoft Corp.. Soutěž je určena studentským týmům i jednotlivcům se zájmem o moderní technologie. V současnosti je soutěž rozčleněna do dvou hlavních kategorií: Software Design a Game Design (XBox/Windows, Phone) + IT Challenge.\n\nKategorie \"Software Design\" (softvérový návrh) - vytvoření skutečné aplikace a řešení, které pomůže lidem a společnosti. V této kategorii se dává důraz na problémy dnešní doby (např. hlad, chudoba, životní prostředí, zdraví). Vždy musí být jasně prokázaný přínos světu a vítá se využití a zapojení hardwaru.\n\nKategorie \"Game Design\" - se dělí na část pro XBox/Windows a Phone. Zde je důležitá hratelnost, cílová skupina (zákazníků) a velký důraz je kladen na to, jak rychle se cílová skupina (člověk) naučí s aplikací hrát (používat ji).\nDoplňkovou kategorií je \"IT Challenge\" - kritéria a podmínky se každý rok mění (forma kvízů zůstává tj. 8-15 kvízů, online)\n\nCelosvětová finále se konala v těchto městech:\n\nProgram Innovation Accelerator - Startup začal vznikat v letech 2006 - 2008 po celém světě s cílem nabídnout soutěžícím Imagine Cupu další krok - vznik vlastní firmy. Cílem soutěže Imagine Cup je vytvořit ze soutěžících samostatné společnosti, kterým program Accelerator/Startup má pomoci. Nejde jen o to v rámci soutěže Imagine Cup napsat a vytvořit aplikaci, která změní svět, ale také ji vhodnou formou světu nabídnout (ziskovou či neziskovou formou). Startup program nabízí formu technické i obchodní podpory, které je realizována většinou prostřednictvím tzv. Microsoft Inovačních center. Podmínkou přijetí je používání/vývoj postavený na Microsoft technologiích.\nFirmám, které vznikají - studentům je také nabídnuta možnost programu DreamSpark a následně programu BizSpark, kde začínající společnosti získají přístup k aktuálním a plnohodnotným vývojovým nástrojům.\n\nSoutěžícím Imagine Cupu (finálového kola) je nabídnuta možnost grantů, kterou nabízí společnost Microsoft ve spolupráci s různými investory, obchodními partnery.\n\n\n"}
{"id": "389105", "url": "https://cs.wikipedia.org/wiki?curid=389105", "title": "Sullivan", "text": "Sullivan\n\nSullivan může být:\n\n\n"}
{"id": "389109", "url": "https://cs.wikipedia.org/wiki?curid=389109", "title": "Radniční věž (Krakov)", "text": "Radniční věž (Krakov)\n\nRadniční věž v Krakově ( \"Wieża ratuszowa\") je gotická věž z 14. století, která leží na Krakovském rynku. Je pozůstatkem někdejší radnice zbořené v roce 1820. Věž je vysoká 70 metrů .\n\nRadnice byla postavena na přelomu 13. a 14. století v gotickém slohu. První zmínka o radnici pochází z roku 1313, zmínka o věži z roku 1383. Součástí komplexu byla kromě radnice a věže také městská sýpka.\n\nRadniční věž byla vybudována na čtvercovém půdorysu z kamenných bloků a cihel. Tři stěny byly ozdobeny kamenným obkladem dokončeným v roce 1444 (slepá kružba). Po dokončení těchto prací byla věž mnohem zdobnější než je tomu dnes, neboť se nedochovala kamenická výzdoba (poupata, kraby, sošky, baldachýny atd.). Důvodem, proč není severní stěna věže ozdobená, je ten, že z této strany stála až do poloviny 19. století budova radnice. Současný vchod do věže vedl tehdy z nádvoří. Na tomto portálu se zachovaly znaky Rzeczypospolity a Krakova.\n\nPůvodně byla věž zakončená gotickou helmicí. Ta však dvakrát vyhořela, nejprve v roce 1556 a později v roce 1680. Následnou přestavbu provedl Piotr Beber. Věž byla tehdy zvýšena o 6 metrů a zakončena novou barokní helmicí. V roce 1702 již byla helmice opět ve špatném technickém stavu. Nová helmice, která již vydržela až do dnešních dní, byla postavena letech 1783–1784.\n\nRadnice přiléhající k věži byla kvůli špatnému technickému stavu rozebrána v letech 1817–1820.\n\nPoslední rekonstrukce proběhla v letech 1961–1965, při níž byly chybně zrekonstruovány arkýře v prvním patře. Před schody byly umístěny dva klasicistní kamenní lvi.\n\nPod radnicí a částí dnešního náměstí se dochovaly rozlehlé sklepní prostory, které byly dříve využívány mj. i jako mučírna (dochované mučící nástroje jsou dnes k vidění v domě Jana Matejki na Floriánské ulici).\n\n\n"}
{"id": "389114", "url": "https://cs.wikipedia.org/wiki?curid=389114", "title": "Anchiornis huxleyi", "text": "Anchiornis huxleyi\n\nAnchiornis huxleyi (\"téměř pták\") byl druhem velmi malého teropodního dinosaura, žijícího zřejmě v období svrchní jury na území dnešní severozápadní Číny (provincie Liao-ning). Dříve byl považován za příslušníka čeledi Troodontidae, později byl řazen spíše mezi archeopterygidy a v poslední době je favorizováno jeho zařazení do samostatné čeledi Anchiornithidae, kam patří společně s evropským rodem \"Ostromia\" a několika dalšími čínskými taxony. S výzkumem dalších exemplářů se však systematické zařazení anchiornise opět jeví jako nejasné.\n\nObjev anchiornise představuje významný příspěvek k pochopení evoluce opeřených maniraptorů a prvních ptáků. Typový exemplář byl popsán čínským paleontologem Xu Xingem v listopadu roku 2008, oficiálně však vychází až počátkem roku 2009. Objevená kostra je poměrně kompletní, postrádá jen lebku, část ocasu a pravou přední končetinu. Přestože byly vědecky popsány jen tři exempláře, v čínských sbírkách jich je mnohem více. Jen v roce 2010 mělo toto číslo činit kolem 255 jedinců.\n\nZajímavým aspektem tohoto dinosaura byla zejména jeho malá velikost. Jeho délka činila pouhých 34 nebo 35 centimetrů a hmotnost je odhadována na 110 gramů (případně na 250, dále 580 nebo 680 gramů), jde tedy o jednoho z nejmenších známých neptačích dinosaurů vůbec. Poměrně dlouhé přední končetiny (80% délky zadních) a karbonizované otisky peří nasvědčují schopnosti klouzavého letu (délka opeření trupu se pohybuje kolem 20 mm). Kladistická analýza řadí rod \"Anchiornis\" jako bazálního zástupce skupiny Avialae a sesterský taxon k ptákům. Studie ze září roku 2009 přisuzuje tomuto taxonu pozici nejstaršího známého opeřeného dinosaura. Objev fosilních žaludečních peletů ukázal, že tento teropod měl velmi výkonný trávicí systém, podobný trávicí soustavě současných ptáků.\n\nV únoru roku 2010 vědci oznámili, že chemickými metodami a mikroskopickým pozorováním byla odhalena barva původního pernatého pokryvu. Ta byla převážně černá, s bílými proužky a červenou korunkou na hlavě. Poprvé v historii tak možná známe kompletní barvu neptačího dinosaura (podobný objev se týká také rodu \"Sinosauropteryx\"). Podle výzkumu novými zobrazovacími technologiemi byla kontura tělesného opeření a mohutnost pernatého integumentu anchiornise ještě mnohem výraznější, než se dříve soudilo.\n\n\n"}
{"id": "389123", "url": "https://cs.wikipedia.org/wiki?curid=389123", "title": "Tasejeva", "text": "Tasejeva\n\nTasejeva ( ) je řeka v Krasnojarském kraji v Rusku. Je dlouhá 116 km. Povodí řeky má rozlohu 128 000 km².\n\nVzniká soutokem řek Birjusa a Čuna. Ústí zleva do Angary (povodí Jeniseje).\n\n\nZdrojem vody jsou především dešťové srážky a velké zastoupení mají rovněž sněhové srážky. Průměrný roční průtok vody činí 740 m³/s. Zamrzá v říjnu až v listopadu a rozmrzá na konci dubna až v první polovině května. Nejvyšších vodních stavů dosahuje od května do září, přičemž maximum nastává v květnu.\n\nŘeka je splavná pro vodáky a je na ní také možná vodní doprava.\n"}
{"id": "389126", "url": "https://cs.wikipedia.org/wiki?curid=389126", "title": "Prstová abeceda", "text": "Prstová abeceda\n\nPrstová abeceda je komunikační systém, vycházející z mluveného jazyka (v České republice primárně z češtiny). Tento systém je užíván v komunikaci neslyšících osob (mezi sebou nebo se slyšícími osobami), ale téměř nikdy není používán samostatně. Může fungovat např. jako podpora a doplněk k odezírání, nebo figurovat v komunikaci, v níž se používá znakový jazyk – je totiž také součástí mnoha přirozených znakových jazyků jako důsledek kontaktu mezi znakovými a mluvenými jazyky. \n\nPrstová abeceda využívá formalizovaných a ustálených postavení prstů a dlaně jedné ruky nebo prstů a dlaní obou rukou k zobrazování jednotlivých písmen abecedy. Je využívána zejména k odhláskování cizích slov, odborných termínů, případně dalších pojmů. Prstová abeceda v taktilní (hmatové) formě může být využívána jako komunikační systém hluchoslepých osob.\n\nKomunity, které používají národní znakové jazyky, používají i své vlastní prstové abecedy. Některé tyto prstové abecedy jsou si vzájemně velmi podobné, jiné jsou naopak značně odlišné. Obecně se prstové abecedy rozdělují na jednoruční (tvořené jednou rukou) a dvouruční (tvořené oběma rukama).\n\nJednoruční prstové abecedy jsou z celosvětového hlediska rozšířenější a jsou používané ve většině popsaných znakových jazyků, např. v americké znakovém jazyce (ASL). Výhodou těchto abeced je rychlejší produkce ze strany mluvčího, na druhou stranu je pro adresáta náročnější jejich vnímání.\n\nDvouruční prstové abecedy jsou oproti jednoručním používané mnohem méně. Užívají se např. v České republice, na Slovensku, ve Spojeném království a v zemích, kde Spojené království mělo dříve větší politický vliv (např. v Austrálii). Produkce dvouručních prstových abeced je pomalejší, ale jejich utváření (pozice rukou a prstů) i vnímání je jednodušší. \n\nO prstové abecedě se v České republice zmiňuje zákon č. 384/2008 Sb., o komunikačních systémech neslyšících a hluchoslepých osob platný od roku 2008, který nahradil zákon č. 155/1998 Sb., o znakové řeči z roku 1998. Nový zákon z roku 2008 prstovou abecedu uvádí mezi komunikačními systémy vycházejícími z češtiny. \n\nVe většině znakových jazyků se používá jen jeden systém prstové abecedy. Český znakový jazyk je oproti tomu zvláštní v tom, že používá oba typy prstových abeced – dvouruční i jednoruční. Dvouruční varianta je mnohem rozšířenější. Podoba české prstové abecedy není ustálená – pro zobrazení některých písmen se užívá několik variant a používají se také dva způsoby znázornění diakritiky. \n\n"}
{"id": "389127", "url": "https://cs.wikipedia.org/wiki?curid=389127", "title": "Italsko-turecká válka", "text": "Italsko-turecká válka\n\nItalsko-turecká válka (Tripolská válka) byla válka Italského království proti Osmanské říši vedená pod záminkou ochrany italských zájmů v severní Africe. Vyhlášena 29. září 1911, skončila 18. října 1912 mírem z Lausanne, kdy Turecko postoupilo Itálii Tripolsko, Kyrenaiku a Fezzán (tj. území dnešní Libye) a dále souostroví Dodekanés.\n\nJiž od 19. a 20. století sílily v Itálii hlasy požadující italskou kolonizaci území dnešní Libye, tehdy volně závislé na Osmanské říši. Tyto požadavky Itálie nastolila již na berlínském kongresu roku 1878, kde obdržela souhlas od ostatních velmocí. Kolonizace by měla umožnit uplatnění pro chudé obyvatelstvo především jižní Itálie, které jinak volilo osud vystěhovalců do USA a Latinské Ameriky. Premiér Giovanni Giolitti chtěl také zahraničním angažmá řešit svou domácí neoblíbenost. Turecké území se zdálo jako snadná kořist vzhledem k slabosti tohoto impéria.\n\nV noci z 26. na 27. září 1911 předložila Itálie Osmanské říši ultimátum požadující předání severoafrických území. Turecko s rakousko-uherským zprostředkováním vyjádřilo ochotu přenechat Itálii kontrolu těchto území, pokud si nad nimi zachová formální svrchovanost. Přesto Itálie 29. září vypověděla válku.\n\nK prvnímu střetu mezi italskou Regia Marina a osmanským námořnictvem došlo v Turky držené Albánii, v přístavu Preveza (29.–30. září 1911). Skupina 5 italských torpédoborců pod vedením Luigiho Amedea, vévody z Abruzzi, potopila 4 turecké torpédoborce a zajala jedno pomocné plavidlo. Také zámek Saint Andreas byl poškozen palbou děl. Další akcí byla dělostřelecká podpora italské armády během bojů o přístav Tobruk (29. prosince 1911-9. ledna 1912), které ovšem skončily neslavně. Reputaci si královské námořnictvo spravilo během střetu v zátoce Kufunda v Rudém moři, kde úderný svaz složený z křižníku a dvou torpédoborců během 7. ledna 1912 zničil 7 tureckých dělových člunů. Italové tak de facto zničili osmanské válečné námořnictvo v Rudém moři a do konce války zablokovali přístav Al Hudaydah. 24. února 1912 napadly dva italské pancéřové křižníky \"Giuseppe Garibaldi\" a \"Francesco Ferruccio\" pod vedením kontradmirála Paola Thaona di Revel přístav Bejrút, kde Italové zničili starý turecký bateriový pancéřník \"Avnillah\", torpédovku \"Angora\" a šest zásobovacích remorkérů. Ve dnech 4.–16. května 1912 krylo italské námořnictvo úspěšnou invazi na ostrov Rhodos, což přispělo k tomu, že Itálie posléze obsadila Jižní Sporady.\n\n3. října začalo vylodění italských sil o počtu 40 000 mužů u Tripolisu. V průběhu dalšího vojska byla italská síla zvýšena na 100 000. Proti chabě vyzbrojeným tureckým vojskům měli Italové značnou převahu, proti nim se však přidalo také místní arabské a berberské obyvatelstvo. Italové na to odpověděli rozsáhlým terorem. 5. listopadu vydala italská vláda dekret o anexi libyjských území, ačkoliv měla pod kontrolou pouze pobřežní oblasti. To umožnilo stíhat arabské vojáky jako vzbouřence.\n\nItalské ztráty za celou válku činily asi 1 500 mužů. Ztráty tureckých vojsk jsou odhadovány na 4 500. Ztráty arabských bojovníků i civilistů byly mnohem vyšší, odhady se různí.\n\nItalsko-turecká válka zaznamenala řadu technických novinek. Poprvé byly (na italské straně) ve válečném konfliktu využity vzducholodě a letadla (Blériot XI), jak k průzkumným letům, tak ke shazování bomb.\n\nItalský útok odhalil slabost Osmanské říše. Na začátku roku 1912 se spojily Srbsko, Černá Hora, Bulharsko a Řecko a vstoupily do války proti Turecku. To pro Turecko představovalo mnohem větší ohrožení než vzdálené boje v severní Africe. Proto souhlasilo s uzavřením míru při odstoupení libyjských území a Dodekanésu.\n\nItálie však neměla libyjské provincie ani zdaleka pod kontrolou. Musela čelit guerille místních kmenů, která byla Tureckem podporována. V roce 1914 měla Itálie pod kontrolou pouze třetinu libyjského území. První světová válka donutila Itálii soustředit síly na evropské bojiště a v Africe mezitím ztrácela pozice. Teprve na začátku 30. let se podařilo Mussoliniho režimu tzv. Italskou severní Afriku pacifikovat za cenu značných ztrát na životech.\n\n"}
{"id": "389128", "url": "https://cs.wikipedia.org/wiki?curid=389128", "title": "Venus In-Situ Explorer", "text": "Venus In-Situ Explorer\n\nVenus In-Situ Explorer (zkráceně VISE) je navrhovaná sonda NASA v rámci programu New Frontiers k planetě Venuši. Sonda by měla přistát na povrchu planety, odebrat vzorek a určit jeho chemické a mineralogické složení. Start se měl uskutečnit během roku 2013, avšak projekt nebyl přijat a v současnosti je ve výběru pro misi New Frontiers 4 s plánovaným vzletem v roce 2022.\n\nSonda je navrhována ve dvou konceptech.\n"}
{"id": "389133", "url": "https://cs.wikipedia.org/wiki?curid=389133", "title": "Road Town", "text": "Road Town\n\nRoad Town je hlavní město Britských Panenských ostrovů, zámořského území Spojeného království. Nachází se na ostrově Tortola, největším z ostrovů Britských Panenských ostrovů. Počet obyvatel je 8 600 (k roku 2006). Město má půdorys podkovy a rozléhá se okolo přístavu Road Harbour.\n\n"}
{"id": "389134", "url": "https://cs.wikipedia.org/wiki?curid=389134", "title": "Africký pohár národů 1962", "text": "Africký pohár národů 1962\n\nAfrický pohár národů pořádaný Etiopií v roce 1962 byl 3. ročníkem Afrického poháru národů. Vítězem turnaje se stala Etiopie která ve finále porazila Egypt 4:2 po prodloužení. Poprvé v historii Afrického poháru národů se hrálo o bronz, který vybojoval národní tým Tuniska.\n\n1. kolo:\n\n2. kolo:\n\n3 branky\n\n\n"}
{"id": "389135", "url": "https://cs.wikipedia.org/wiki?curid=389135", "title": "Juan Pablo Bonet", "text": "Juan Pablo Bonet\n\nJuan Pablo Bonet (* asi 1573, † 1633) byl španělský katolický kněz a pedagog. Je pokládán za průkopníka vzdělávání neslyšících osob.\n\nRoku 1620 vydal spis \"Reducción de las letras y arte para enseñar a hablar a los mudos\", který je prvním moderním spisem o vzdělávání hluchých osob za pomoci znakového jazyka. Opíral se v ní o výsledky teoretické i praktické činnosti učitele Ramíreze de Carrión.\n\nReducción de las letras y arte para enseñar a hablar a los mudos (Bonet, 1620): \n"}
{"id": "389137", "url": "https://cs.wikipedia.org/wiki?curid=389137", "title": "Jim Parsons", "text": "Jim Parsons\n\nJames Joseph \"Jim\" Parsons (* 24. března 1973, Houston, Texas, USA) je americký herec známý především jako Sheldon Cooper ze sitcomu \"Teorie velkého třesku\".\n\nNarodil se a vyrůstal v Houstonu v Texasu. V roce 1991 vystudoval Klein Oak High School. Herectví vystudoval na University of Houston. V současnosti žije v Los Angeles v Kalifornii. Rád hraje na klavír, sleduje různé sporty, hlavně tenis, baseball a basketbal.\n\nJiž od roku 2009 se vedly dohady o jeho sexuální orientaci. V květnu 2012 v rozhovoru pro deník The New York Times uvedl, že je gay a již 10 let žije se svým partnerem, Toddem Spiewakem. Vzali se roku 2017.\n\nV polovině první dekády 21. století ztvárnil několik menších filmových rolí, např. hrál postavu Tima ve filmu \"Procitnutí v Garden State\" (2004) a objevil ve třídě Dr. P. ve filmu \"Škola svádění\" (\"School for Scoundrels\", 2006). Opakovaně účinkoval v seriálu \"Soudkyně Amy\" (2004–2005) jako Rob Holbrook. V epizodních rolích účinkoval i v seriálu \"Ed\" (2002) a \"Griffinovi\" (2009).\n\nŠirokou popularitu ovšem získal díky roli geniálního teoretického fyzika dr. Sheldona Coopera, Ph.D., M.Sc. v americké situační komedii \"Teorie velkého třesku\". Seriál vysílala od roku 2007 televize CBS a ještě v roce 2014 ohlásila záměr natočit a odvysílat až do sezóny 2016–2017 celkem deset řad. Parsons za svou roli získal několik ocenění jako např. cenu Asociace televizních kritiků za individuální výkon v komedii (2009, nominován i 2010, 2012 a 2014), cenu Critics' Choice Television Award za nejlepšího herce v komedii (2011, nominován i 2012, 2013 a 2014), čtyřikrát vyhrál cenu Emmy za mimořádný výkon v hlavní roli v komediálním seriálu (2010, 2011, 2013, 2014, nominaci v roce 2012 neproměnil) a získal také Zlatý glóbus za nejlepší mužský herecký výkon v muzikálu či komedii (2011).\n\nV roce 2014 hrál spolu s Markem Ruffalem, Taylorem Kitschem, Mattem Bomerem a Julií Roberts v televizním filmovém dramatu Ryana Murphyho s názvem \"Stejná srdce\" (\"The Normal Heart\"). Film byl natočen podle hry Larryho Kramera z roku 1985 (v její obnovené verzi z roku 2011 si Parsons rovněž zahrál stejnou postavu). Šlo o příběh z počátku 80. let, období prudkého rozšíření AIDS, považovaného tehdejší společností za nemoc homosexuálů.\n\nSpolu s Rihannou v roce 2014 daboval dvojici hlavních postav, mimozemšťana jménem Oh a pozemskou dívku Tip, v animovaném filmu společnosti DreamWorks \"Konečně doma\" (\"Home\"), jehož premiéra byla ohlášena na březen 2015.\n\n"}
{"id": "389145", "url": "https://cs.wikipedia.org/wiki?curid=389145", "title": "ATC kód A04", "text": "ATC kód A04\n\nATC kód A04 Antiemetika, aninauseancia je hlavní terapeutická skupina anatomické skupiny A. Trávicí ústrojí a metabolismus.\n\n\n"}
{"id": "389147", "url": "https://cs.wikipedia.org/wiki?curid=389147", "title": "Johnny Galecki", "text": "Johnny Galecki\n\nJohn Mark „Johnny“ Galecki (* 30. dubna 1975, Bree, Belgie) je americký televizní a filmový herec a hudebník. Známý zejména ze sitcomu \"Teorie velkého třesku\" jako Leonard Hofstadter. Objevil se také v roli Davida Healyho v sitcomu \"Roseanne\".\n\nGalecki se narodil v Belgii americkým rodičům polského, irského a italského původu. Jeho matka, Mary Lou, pracuje jako hypotéční konzultantka a jeho otec, Richard Galecki, byl členem Letectva Spojených států pracující na základně v Belgii. Ve třech letech se s rodiči přestěhoval do města Oak Park ve státu Illinois. \n\nV mládí chodil s herečkou Sarou Gilbertovou. Rozešli se poté, co si ujasnila svou lesbickou sexuální orientaci. V letech 2007 až 2009 chodil s herečkou Kaley Cuoco a v letech 2012 až 2014 s další herečkou, Kelli Garner.\n\nGalecki se objevil v malých rolích v několika seriálech, např. v sitcomu \"Jmenuju se Earl\". Objevil se také v komedii \"Hancock\" po boku Willa Smitha. Do povědomí diváků se však dostal hlavně rolí fyzika Leonarda Hofstadtera v sitcomu \"Teorie velkého třesku\" a v roli Davida Healyho v sitcomu \"Roseanne\", také ve filmu \"Vyměřený čas\" (\"In Time\"), nebo ve třetím pokračování Kruhu.\n\n"}
{"id": "389149", "url": "https://cs.wikipedia.org/wiki?curid=389149", "title": "Enrico Annibale Butti", "text": "Enrico Annibale Butti\n\nEnrico Annibale Butti (19. únor 1868, Milán – 29. listopad 1912, Milán ) byl italský spisovatel a dramatik.\n\nVystudoval práva a matematiku. Nadchl se tvorbou Henrika Ibsena a začal psát psychologická dramata v tomto duchu. Způsob, jak překonat pozitivistický materialismus, viděl ve víře.\n\n\n\n\n\n"}
{"id": "389150", "url": "https://cs.wikipedia.org/wiki?curid=389150", "title": "ATC kód A05", "text": "ATC kód A05\n\nATC kód A05 Léčiva žlučových cest a jater je hlavní terapeutická skupina anatomické skupiny A. Trávicí ústrojí a metabolismus.\n\n\n"}
{"id": "389151", "url": "https://cs.wikipedia.org/wiki?curid=389151", "title": "Historická geografie", "text": "Historická geografie\n\nHistorická geografie je vědní disciplína, studující proměny geografického prostoru v čase. Jde o interdisciplinární vědní disciplínu stojící mezi geografií a historií.\n\nHistorická geografie zkoumá územní celky a historické cesty mezi nimi, jako je např. jantarová stezka nebo norimberská cesta.\n\nHistorickou geografií se významněji zabývala francouzská historická škola Annales, především jeden z představitelů její první generace, Lucien Febvre. Za zrodem historické geografie v českých zemích stojí František Palacký a jeho žák August Sedláček. Dnes se jí věnuje Eva Semotanová, která se soustředí především na vydávání map.\n\nV současnosti je historická geografie často definována jako interdisciplinární věda – to platí pro současnou českou historickou geografii, ale také pro historickou geografii v jiných regionech, především v Americe, západní Evropě, Austrálii, Japonsku a Číně. Nicméně jsou i jiné myšlenkové proudy, které definují historickou geografii jinak: jako součást regionální vlastivědy (v Česku Šimák, Roubík, Hosák), jednu z pomocných věd historických (také Roubík, Kašpar, Otto Zwettler), jako obor, jehož součástí jsou příbuzné vědní disciplíny (Horák) anebo jako jednu z geografických věd (Ota Pokorný).\n\nHistorická geografie je úzce svázána s historickými disciplínami jako je archeologie, hospodářské dějiny, dějiny osídlení, s právem, s geografickými disciplínami, s historickou demografií, toponomastikou, architekturou a urbanismem, kartografií, geodézií, geologií, botanikou, klimatologií, pedologií a ekologií.\n\n\n\n"}
{"id": "389155", "url": "https://cs.wikipedia.org/wiki?curid=389155", "title": "Nesse (řeka)", "text": "Nesse (řeka)\n\nNesse je řeka v Německu. Je to významný pravostranný přítok řeky Hörsel. Celý její tok se nachází na území spolkové země Durynsko. Délka toku je 52 km. Plocha povodí měří 426 km².\n\nŘeka Nesse pramení západně od města Erfurt, které je hlavním městem Durynska. Po celé své délce teče převážně západním směrem. Na dolním toku protéká městem Eisenach, ve kterém se vlévá zprava do řeky Hörsel.\n\nPrůměrný průtok u ústí činí 3,14 m³/s.\n\n"}
{"id": "389161", "url": "https://cs.wikipedia.org/wiki?curid=389161", "title": "Amapá", "text": "Amapá\n\nAmapá je brazilský spolkový stát, jenž se nachází na severu Brazílie, v Severním regionu. Jeho hlavní město se jmenuje Macapá.\n\nAmapá leží na severním brazilském pobřeží Atlantského oceánu, na severu má hranici s Francouzskou Guyanou a Surinamem, na západě a jihu hraničí s brazilským spolkovým státem Pará.\n\nJen pět kilometrů na jih od hlavního města Macapá prochází rovník.\n\nV nejsevernější části spolkového státu se na hranicích s Francouzskou Guyanou nachází národní park Parque Nacional Cabo Orange o rozloze 619 000 hektarů, který byl zřízen v roce 1980.\n\nAtlantské pobřeží je porostlé mangrovníkovými porosty, zbytek spolkového státu zaujímá tropický deštný prales.\n\nNejvětší města spolkového státu Amapá ke 1. červenci 2004:\n\n\nAmapa je unikátní spolkový stát, který není napojen na žádné silniční propojení s jiným státem. Existují tady dvě federální silnice, BR-156, která spojuje sever s jihem státu, začíná při hranicích Guayany a končí při hranicích státu Pará. BR-210 s odvážným názvem Perimetral Norte přepojí Macapá se státem Roraima ale její výstavba byla zastavena. Dnes je v provozu 250 km. Ty kilometre, které jsou asfaltovány, jsou vlastněné zahraničními firmami s cílem přepravit obrovské množství manganu, produkovaného v regionu. Na druhé straně Amapà vlastní moderní přístav, přes který vyváží výrobky a suroviny do celého světa. Nachází se 30 km od Macapà. Stát vlastní mezinárodní letiště, nacházející se téměř ve středu města, ale to už je za hranicí vytíženosti. Federální vláda proto nařídila výstavbu nového.\n\nAmapá má prosperující hospodářství, která se zakládá na lovu krabů a těžbě manganu.\n\nV Monte Dourado se nachází zbytky o rozloze 1 400 000 hektarů nezdařeného Jari projektu, nepovedený pokus amerického miliardáře Daniela K. Ludwiga , který v pralese u Rio Jari uskutečnil pokus založit rychle rostoucí eukalyptové plantáže pro produkci celulózy.\n\n"}
{"id": "389162", "url": "https://cs.wikipedia.org/wiki?curid=389162", "title": "Eutelsat", "text": "Eutelsat\n\nEutelsat S.A. je francouzská společnost spravující jednu z největších satelitních sítí na světě, mimo jiné i družice řady Hot Bird. Původně byla mezivládní západoevropskou společností.\n\nZápadoevropské země se 21. března 1977 rozhodly vybudovat vlastní organizaci a systém telekomunikačních družic pod názvem EUTELSAT, což je zkratka \"European Telecommunications Satellite Organization\". Ústředí se nachází v Paříži. První satelit byl vynesen v roce 1983 a do roku 1989 byla pokryta celá západní i východní Evropa. V 90. letech byla síť rozšířena na Asii, Afriku a Ameriku. V roce 2001 byla organizace převedena na soukromou společnost Eutelsat S. A.\n\nSatelity Eutelsat poskytují pokrytí nad celou Evropou, Blízkým východem, velkou částí Asie, Afriky a oběma Amerikami. Do portfolia společnosti patří satelitní telefony, mobilní telefony, video-hovory, internetové připojení, firemní sítě, profesionální datové linky, satelitní televize a rádio.\n\nS vypouštěním telekomunikačních družic začaly v roce 1958 USA (družice SCORE), v roce 1964 začali Sověti vypouštět družice typu Molnija a byla založena mezinárodní organizace i systém Intelsat. V roce 1971 vznikl i pro telekomunikace východoevropský Intersputnik a počet národních i soukromých společností na celém světě po roce 1970 expandoval.\n\nV roce 2008 vznikl spor Eutelsatu s Nezávislou televizní sítí New Tang Dynasty Television (NTDTV), jejíž signál přenášený do Číny byl 16. června 2008 přerušen. NTDTV společně s francouzskou nevládní organizací Reportéři bez hranic označili ztrátu signálu za úmyslné zasahování do vysílání NTDTV. Eutelsat obvinění odmítl, přesto, že Reportéři bez hranic tvrdí, že je Eutelsat schopen ihned vysílání obnovit. V lednu 2009 schválil Evropský parlament rezoluci vyzývající Eutelsat k obnovení vysílání NTDTV a vyzval generálního ředitele, aby přijel do Štrasburku objasnit důvody k přerušení vysílání, ale Eutelsat na výzvy nereagoval.\nNTDTV po vývoji událostí podala v roce 2009 proti Eutelsatu soudní žalobu. Eutelsat byl u soudu nařčen z oklamání veřejné důvěry a smluvních závazků za účelem upokojení důležitého zákazníka, kterým je čínský komunistický režim.\n\n"}
{"id": "389175", "url": "https://cs.wikipedia.org/wiki?curid=389175", "title": "Carnage (komiksová postava)", "text": "Carnage (komiksová postava)\n\nCarnage (Masakr) je komiksová postava Davida Michelinieho vydavatelství Marvel Comics. Carnage je symbiont který pochází ze symbiontské planety. Jeho hostitel, Cletus Kasady, je vražedný psychopat. Je dosti možné, že Carnage se dočkáme v případném pokračování filmu Venom, protože Cletuse Kasadyho jsme mohli vidět v potitulkové scéně v již zmíněném filmu Venom.\n\nPůvodně to byl Cletus Kasady, bývalý masový vrah a blázen. Rok narození není přesně znám, ale je to kolem roku 1970–1980. Oba rodiče postupem času zemřeli a on se kvůli tomu dal na dráhu zločinu. Přidal se k bohatému a poměrně velkému gangu a vyrostl z něj velmi dobrý nájemný vrah. Byl chycen při pokusu o atentát, odsouzen na doživotí a vsazen do vězení. Po pěti letech se z části zbláznil. Po 10 letech získal za spoluvězně Eddieho Brocka známého jako Venom, jenže bez jeho slizkého symbionta. Pak se stalo něco nečekaného — symbiont si přišel pro Brocka. Brock utekl, jenže trochu slizu z Eddieho symbionta se zachytilo na stěně a okamžitě pokrylo Kasadyho. Tak se zrodil Carnage. Na rozdíl od Venoma umí Carnage pár nových triků. Umí natahovat a tvarovat své končetiny např. do sekyry. Má červenou barvu a je štíhlý.\n\nJe to extrémně silné stvoření a v porovnání s Venomem je rychlejší, mrštnější, silnější a umí se natahovat asi do 10 metrů (i když se uvádí, že jednou se natáhnul při souboji se Spider-Manem až do 20 metrů). Dále umí měnit své končetiny do různých tvarů (např. ostny místo prstů, které umí házet, meč, kuše, sekera a koule s ostny).\n\nJeho slabinou je vysoké horko a hlasité zvukové vlny mezi 4 a 6 kHz.\n"}
{"id": "389187", "url": "https://cs.wikipedia.org/wiki?curid=389187", "title": "Petr Hrabalik", "text": "Petr Hrabalik\n\nPetr „Hraboš“ Hrabalik (* 17. ledna 1962) je český zpěvák, skladatel a textař souboru Našrot.\n\nNarodil se roku 1962 v Havlíčkově Brodě. Ve druhé polovině 70. let – v době svého působení ve fotbalovém dorosteneckém oddílu Slovanu Havlíčkův Brod – se začal zajímat o hudbu, zejména ho zaujaly skupiny Beatles a Led Zeppelin. Poslouchal ale v podstatě všechny možné styly (beat, hard rock, art rock, jazz-rock, folk-rock). Následně se naučil několik akordů na kytaru a figur na baskytaru. Od začátku si svoje songy psal sám. První snahy o založení vlastní skupiny vedou někam do roku 1979, ale v podstatě se to podařilo až v roce 1981, kdy založil skupinu Oxygen (fungovala zhruba rok), v níž zpíval a hrál na baskytaru. \n\nV té době ovšem kromě studia v Hradci Králové začal jezdit s novými brodskými přáteli z undergroundu na neoficiální koncerty. Zajímal se i o alternativní hudbu a nahrávky hnutí Rock In Opposition a v roce 1982 se stal spoluzakladatelem souboru Maama, tvořícího různé zvukové koláže. Členové Maamy společně s dalšími přáteli z havlíčkobrodských kapel Křečový Žíly a Gumovej Knedlík vytvořili v polovině 80. let společenství, zvané HB-underground. V roce 1983 odjel Hraboš pracovat do Liberce, kde se během roku stal hospodským folk-bluesovým interpretem a hráčem na kytaru. Též sepisoval texty a básně. Víkendy ale patřily jeho rodnému městu.\n\nPo ukončení činnosti Maamy se na konci roku 1984 stal členem skupiny Křečový Žíly. Společenství organizovalo podzemní koncertní akce „Pod tou strážní věží“ nazvané podle písně Boba Dylana. Proběhlo jich asi deset a to buď v domě jednoho z členů KŽ nebo v přilehlém lomu u řeky Šlapanky. Vyvrcholením těchto snah je Underground Festival Of Music z podzimu 1985, na který do lomu z různých koutů republiky přijelo okolo 250 lidí.\n\nNásledovala základní vojenská služba a po příchodu do civilu v roce 1987 se Hrabalik odstěhoval do Prahy. V té době jej ovlivňuje punk a hardcore, zejména Dead Kennedys. O víkendech zpíval s místní tancovačkovou kapelou Experiment. Z ní byl nakonec na začátku roku 1988 vyhozen, což spíše uvítal a vzápětí založil HB-hardcoreový soubor Našrot. V něm zpívá a hraje na kytaru. Jeho spoluhráči jsou Jiří „Martha“ Dvořák (baskytara, zpěv) a Josef „Jouza“ Bárta (bicí). Později, v roce 1992 přišel ještě Tomáš „Ceemek“ Hájek (sólová kytara).\n\nHrabošův hudební život je spjat se souborem Našrot, který do dnešní doby vydal sedm řadových alb.\n\nV roce 1990 se spojili členové Našrotu (Hraboš, Martha, Jouza) s hráčem na foukací harmoniku Jerrym a vytvořili pub rockovou skupinu Jerry & The Alligators, která vydržela cca 1 rok. V období 1998-99 Hraboš a někteří členové Našrot společně s bubeníkem Jiřím „Komínem“ Komínkem natočili pod názvem Hraboš & Friends 4 rockové písničky.\n\nV roce 2001 se dali dohromady tři kamarádi z kapel Našrot, Plexis a Michael´s Uncle, jmenovitě MC „El Hraboš“ (zpěv), Petr „Mucho“ Hošek (dj-ing) a Jaroslav „Seňor“ Stuchlý (bicí) a založili improvizační těleso Maradona Jazz, které se zaobírá (většinou) latino-americkou hudbou. V roce 2002 se k tělesu připojili ještě DJ Baltazar (vl. jménem Pavel Melichařík) a na čas také Šimon „Šimonito“ Ornest (saxofon). Toto veselé uskupení působí dodnes a je oblíbenou položkou různých tanečních mejdanů a parties.\n\nV období let 2005-2006 působil Hraboš v další HC-crossoverové skupině Ström, v níž se sešli Jaroslav Stuchlý (bicí, ex-Michael´s Uncle), Radek „Hrádek“ Albl (kytara, ex-Slut) a Filip Kolaci (baskytara, ex-Plexis).\n\nPetr Hrabalik se věnuje také psaní prózy a je znám též jako rockový historik. V letech 1995-2000 se podílel na seriálu „Bigbít“, 42dílném dokumentu ČT. V roce 1998 se stal jedním ze zakladatelů pražského Popmusea. Od roku 2001 vytvářel na webu ČT stránky seriálu \"Bigbít\", později – od roku 2009 – včetně rozsáhlého přehledu světové rockové hudby 20. století. V letech 2012-2014 spolupracoval na výrobě seriálu „Fenomén Underground“, 39dílném dokumentu ČT, a stejně tak vytvořil i jeho webové stránky.\n\nV roce 2012 vydal své sólové album s názvem \"Songy z bědných časů\".\n\n\n\n\nmj.\n\n"}
{"id": "389193", "url": "https://cs.wikipedia.org/wiki?curid=389193", "title": "X.509", "text": "X.509\n\nV kryptografii je X.509 standard pro systémy založené na veřejném klíči (PKI, ) pro jednoduché podepisování. X.509 specifikuje mezi jiným formát certifikátů, seznamy zneplatněných certifikátů (CRL, ), parametry certifikátů a metody kontroly platností certifikátů.\n\nPrvní verze standardu X.509 byla publikována 3. července 1988. Zpočátku byl X.509 vyvíjen pro adresářové služby X.500, které však nebyly nikdy plně implementovány. Dnes se zkratka X.509 obvykle používá pro X.509 verze 3 popsaný v .\n\nX.509 původně předpokládal přísně hierarchický systém certifikačních autorit (CA) pro vydávání certifikátů. Jiným přístupem je model založený na vzájemné důvěře (takzvaná síť důvěry) používaný OpenPGP, ve kterém si pravost klíčů potvrzují navzájem uživatelé. Verze 3 standardu X.509 sice obsahuje i podporu jiných topologií než je hierarchie certifikačních autorit (), ale jejich používání není časté.\n\nCertifikáty, které potvrzují, že daný veřejný klíč patří uvedenému vlastníkovi, jsou v systému X.509 vydávány certifikačními autoritami. Vlastník může být zadán přesným jménem nebo alternativním označením, jako například e-mailová adresa nebo DNS záznam. Organizace mohou vydat své vlastní důvěryhodné kořenové certifikáty, které platí v rámci podniku. Řada webových prohlížečů má předinstalované kořenové certifikáty známých poskytovatelů certifikátů (SSL certifikáty).\n\nV ideálním případě by si uživatel operačního systému nebo webového prohlížeče měl nainstalovat certifikáty pouze těch certifikačních autorit, kterým skutečně důvěřuje. V praxi jsou ale operační systémy a prohlížeče dodávány s předinstalovanými certifikáty, takže jejich dodavatelé vlastně určují, které certifikační autority jsou důvěryhodné pro většinu populace. Ačkoli tyto kořenové certifikáty si mohou uživatelé odinstalovat nebo vypnout, prakticky nikdo to nedělá. Kořenové certifikáty, které jsou součásti systému Windows, se navíc znovu nainstalují při instalaci aktualizací (konkrétně „Aktualizace kořenových certifikátů“).\n\nX.509 obsahuje také standard pro tvorbu seznamů zneplatněných certifikátů (CRL, ), což je mnohdy opomíjený aspekt kryptografických systémů. Způsob kontroly platnosti certifikátu schválená IETF je Online Certificate Status Protocol (OCSP).\n\nStruktura certifikátu podle standardu X.509 v3 je následující:\n\nUnikátní identifikátory vydavatele a vlastníka se staly součásti standardu X.509 od verze 2.\n\nRozšíření jsou součásti standardu X.509 od verze 3.\n\nBěžně se používají následující přípony pro certifikáty X.509:\n\nPKCS #7 je standard pro podepsaná nebo šifrovaná data (což je oficiálně nazývano „enveloping“). Protože k ověření podepsaných dat je potřeba certifikát, je možné obojí vložit do struktury zvané SignedData. Soubor .P7C je zredukovaná struktura SignedData bez dat k podpisu.\n\nPKCS #12 se vyvinul ze standardu PFX ( = výměna osobních informací) a je používán k výměně veřejných i soukromých dat v jednom souboru.\n\nSoubor s příponou PEM může obsahovat certifikáty i soukromé klíče, uzavřené mezi odpovídající řádka BEGIN a END (CERTIFICATE nebo RSA PRIVATE KEY).\n\nToto je příklad dekódovaného certifikátu pro www.freesoft.org, který byl vytvořen pomocí OpenSSL. Byl vydán Thawte (dnes součást firmy VeriSign) jak je uvedeno v poli vydavatel (Issuer). Informace o vlastníkovi obsahuje řadu detailů, nejdůležitější z nich je CN (common name, jméno, pod kterým je daný subjekt znám), musí odpovídat názvu serveru, který certifikát používá. Certifikát obsahuje veřejný RSA klíč (pole modulus a public exponent), následuje podpis (hašovací funkce MD5, šifrování soukromým RSA klíčem Thawte).\n\nCertificate:\n\nPro kontrolu certifikátu vlastníka (první certifikát) potřebujete certifikát vydavatele (Thawte Server CA). Nejdříve zkontrolujeme, že certifikát vydavatele (druhý certifikát) je certifikát certifikační autority. To je uvedeno v sekci pro rozšíření (X509v3 extensions), hodnota CA musí být nastavena na true. Pak použijeme veřejný RSA klíč z certifikátu vydavatele pro kontrolu podpisu v certifikátu vlastníka (první certifikát). Příklad certifikátu vydavatele:\n\nCertificate:\n\nV tomto příkladu je vydavatel a vlastník certifikátu totožný. Jedná se o příklad certifikátu podepsaného sám sebou (self-signed). Platnost certifikátu tedy nemůžete ověřit. Místo toho musí být certifikát ručně nahrán na počítač (případně musí být přímo součásti webového prohlížeče nebo operačního systému). Thawte je příkladem kořenového certifikátu, který je už přímo součásti řady www prohlížečů, takže bude automaticky uznán platným. Soukromé klíče globálních důvěryhodných certifikačních autorit musí být chráněny opravdu pečlivě.\n\nV roce 2005 Arjen Lenstra a Benne de Weger předvedli „jak použít kolize v hašování k vytvoření dvou X.509 certifikátů, které obsahují stejné podpisy a které se liší jen ve veřejných klíčích“ s využitím kolizí v hašovací metodě MD5. \n\n\nCertifikační autorita\n(CA) je entita, která vydává digitální certifikáty pro použití v jiných oblastech. Je to příklad důvěryhodné třetí strany. Použití CA je charakteristické pro řadu systémů založených na veřejném klíči (public key infrastructure, PKI).\n\nExistuje řada komerčních CA, které poskytují placené služby. Firmy a úřady mohou pro své použití využívat své vlastní CA (bez poplatků).\n\nPracovní skupina zvaná PKIX je pracovní skupinou organizace Internet Engineering Task Force (IETF) určenou pro vytváření dokumentů RFC a dalších standardizujících dokumentů, která se zabývá systémy založenými na veřejných klíčích (PKI, ) využívajících certifikátů X.509. PKIX byla založena na podzim roku 1995.\n\n"}
{"id": "389194", "url": "https://cs.wikipedia.org/wiki?curid=389194", "title": "Floriánská ulice (Krakov)", "text": "Floriánská ulice (Krakov)\n\nFloriánská ulice ( \"ulica Floriańska\") je jednou z nejvýznamnějších ulic v Krakově. Je 335 metrů dlouhá a spojuje severozápadní konec Krakovského rynku s Floriánskou bránou. Nazvaná je podle Floriánské brány, kterou je na severu ukončena.\n\nUlice byla vytyčena již při lokaci města v roce 1257. Její název se nezměnil více než 700 let. Domy, které se na ní stavěly byly zprvu gotické, a později přestavované v následných uměleckých slozích (renesance, baroko atd.).\n\nV roce 1330 stálo podél Floriánské ulice nejméně 10 domů, koncem 15. století už byla zastavěná celá. Zprvu to byly budovy obytného charakteru, které patřily zámožným měšťanům a šlechtě. Od konce 18. století vznikaly na Floriánské ulici restaurace, hotely, zájezdní hostince a muzea, které tak postupně zastupovaly obytnou funkci budov. V roce 1882 byla po ulici vedena koněspřežná tramvaj, která byla v roce 1901 nahrazena tramvají elektrickou. V roce 1953 byla dokončena byl nově vybudovanou tramvajová trasa vedoucí kolem parku Planty a provoz po ulici Floriánské byl zastaven.\n\nFloriánská ulice leží na bývalé Královské cestě vedoucí ze čtvrti Kleparz Floriánskou branou na Krakovský rynek a odtud Grodskou ulicí ke Královskému hradu na Wawelu.\n"}
{"id": "389205", "url": "https://cs.wikipedia.org/wiki?curid=389205", "title": "Coombsův test", "text": "Coombsův test\n\nCoombsův test, též známý jako antiglobulinový test (AGT), je termín pro dva klinické krevní testy užívané v imunohematologii a imunologii. Tyto testy jsou: přímý Coombsův test (též přímý antiglobulinový test) a nepřímý Coombsův test (nepřímý antiglobulinový test).\n\nZa určitých podmínek či u některých onemocnění může krev jedince obsahovat IgG protilátky, které se mohou specificky vázat na antigeny přítomné na povrchové membráně červených krvinek (erytrocytů) a cirkulující červené krvinky mohou být následně proto těmito protilátkami pokryty. IgG protilátky mohou být tělu vlastní, pak hovoříme o autoprotilátkách. či se jedná o protilátky cizorodé, které pak nazýváme alloprotilátkami. Proteiny komplementu se mohou postupně vázat na připojené protilátky.\n\nPřímý Coombsův test se užívá k detekci protilátek či proteinů komplementu, které jsou navázány na povrch červených krvinek. Odebraný vzorek krve je zpracován tak, že přítomné červené krvinky jsou promyty (čímž se odstraní pacientova plazma) a následně se inkubují s protilátkami proti lidským imunoglobulinům (Coombsovo reagens). Pokud dojde k viditelné aglutinaci červených krvinek, přímý Coombsův test je považován za pozitivní, což je důkazem, že protilátky či proteiny komplementu jsou navázány na povrch erytrocytů.\n\nNepřímý Coombsův test je užíván k prenatálnímu testování těhotných žen a k testování krve před krevní transfúzí. Slouží k detekci protilátek proti červeným krvinkám, které jsou přítomny volně nenavázané v séru pacienta. V tomto případě je sérum extrahováno z krve a následně inkubováno s erytrocyty se známou antigenicitou. Pokud dojde k aglutinaci, je nepřímý Coombsův test pozitivní.\n\nDalší příklad použití Coombsova reagens. Frekventně používáno na novorozeneckých odděleních (zejména u dětí matek s krevní skupinou 0). Stanovujeme protilátky, které obsazují vazebná místa na červených krvinkách. To však nezpůsobuje jejich aglutinaci. Nicméně prokazatelně in vivo je zkracována životnost červených krvinek. Nadměrná hemolýza pak vede k patologické novorozenecké žloutence. Sérum dítěte (kde zvažujeme přítomnost inkompletních protilátek) v první fázi vystavíme aglutinační částici. Ta se však neshlukuje. Následným přidáním Coombsova reagens v druhé fázi, pak dojde k aglutinaci. Tím prokážeme, že došlo během těhotenství k tzv. AB-0 aloizoimunizaci. A že je novorozeně indikováno k léčbě žloutenky např. fototerapií.\n"}
{"id": "389207", "url": "https://cs.wikipedia.org/wiki?curid=389207", "title": "ATC kód A06", "text": "ATC kód A06\n\nATC kód A06 Laxancia je hlavní terapeutická skupina anatomické skupiny A. Trávicí ústrojí a metabolismus.\n\n\n"}
{"id": "389208", "url": "https://cs.wikipedia.org/wiki?curid=389208", "title": "Parnall Peto", "text": "Parnall Peto\n\nParnall Peto byl britský dvoumístný plovákový letoun. Tento letoun byl určen pro start z ponorky. Letoun Parnall Peto startoval z letadlové ponorky HMS M2. Peto měl velmi malé rozměry, protože muselo být možné složit ho do ponorky. První letoun N181 byl poháněn motorem Bristol Lucifer o výkonu 128 hp. Letoun měl plováky z mahagonové překližky typu \"Consuta\". Byl postaven ze dřeva, textilu, hliníku a oceli. Byl zkonstruován konstruktérem Haroldem Bolasem a poprvé vzlétl 4. června 1925. Výkony byly uspokojivé, ale přesto byl postaven nový letoun N182 s novými křídly, kovovými plováky a novým motorem Armstrong Siddeley Mongoose o výkonu 169 hp. Testy na moři i ve vzduchu prokázaly, že konstruktér Harold Bolas požadavky splnil, a letadlo bylo prohlášeno za výjimečně dobré. \n\n\n"}
{"id": "389212", "url": "https://cs.wikipedia.org/wiki?curid=389212", "title": "RBVZ Russkij viťaz", "text": "RBVZ Russkij viťaz\n\nRusskij viťaz (: \"\") byl první čtyřmotorový letoun na světě. Navrhl ho a postavil Igor Sikorskij v Rusku na jaře roku 1913. Nejznámější modifikací se stal stroj Ilja Muromec, který poprvé vzlétl koncem téhož roku.\n\nSikorskij koncipoval \"Russkij viťaz\" v roce 1911, avšak odborníci a média na celém světě předpovídali úplné selhání tohoto projektu, pozorovatelé byli přesvědčeni, že letadlo s takovými rozměry nemůže nikdy opustit zemi. 10. května 1913 však museli přiznat, že se mýlí, protože letoun poprvé vzlétl. \n\n\"Russkij viťaz\" získal v létě 1913 mezinárodní rekord ve vytrvalosti, když se sedmi lidmi na palubě létal hodinu a 54 minut. V září roku 1913 na něj však spadl motor, který se za letu utrhl od francouzského letadla. \n\n\n"}
{"id": "389214", "url": "https://cs.wikipedia.org/wiki?curid=389214", "title": "Banovina", "text": "Banovina\n\nBanovina je historický region v Chorvatsku. Rozkládá se mezi řekami Una a Kupa. Většími městy v této oblasti jsou Petrinja, Glina, Hrvatska Kostajnica a Dvor.\n\nSvůj název tato oblast získala v časech existence Vojenské hranice (Vojna krajina), počátkem 18. století. V této době byla zřízena Banská krajina, která se rozkládala ve významné části předělu mezi Kupou, Sávou, Unou a Petrovou horou. Banská krajina byla pod vrchní správou chorvatského bána, který zde působil jako vojenský správce. Pojem banovina tedy pochází z názvu teritoriální jednotky pod správou bána, podobně jako názvy kapetanie či plukovnie. V oblasti Banské krajiny nosí, podobně jako je tomu třeba i v bývalých župách horních uher, města regionální přídomek (\"Banski\"), jako například Banski Drenovac nedaleko Gliny, Banski Grabovac nedlaeko Petrinje a také Banski Kovačevac, rozkládající se východně od města Karlovac. Chorvati tuto oblast nazývají také Bánija, nicméně původ tohoto výrazu je již jiný a více směřuje k civilnímu charakteru dané oblasti.\n\nÚzemí bylo součástí starochorvatské župy Gorska a dlouhou dobu osídlené chorvatským národem.\n\nJižní část Banovine mezi Zrinjskou horou a řekou Unou byla osídlena Srby již v časech turecké správy. Zároveň byla osídlena i oblast okolo Kozary v Bosně. Banovina jako vojenská oblast byla rozdělena na dva zemské regimenty, glinský a petrinjský. Oba dva spadaly pod správu chorvatského bána od roku 1704.\n\nPřed válkou a rozpadem Jugoslávie byla oblast osídlená převážně Srby a od roku 1991 byla součástí Republiky Srbská krajina. Roku 1995 bylo území dobyto Chorvatskem a většina srbského obyvatelstva byla vyhnána. Dnes v oblasti převažují Chorvati.\n"}
{"id": "389221", "url": "https://cs.wikipedia.org/wiki?curid=389221", "title": "Cena Tomáše Garrigua Masaryka", "text": "Cena Tomáše Garrigua Masaryka\n\nMasarykova cena je nejvyšším uznáním a poctou Českého a Slovenského sdružení v Kanadě. Uděluje se od roku 1985 Kanaďanům českého či slovenského původu, kteří dosáhli významných úspěchů na některém úseku lidské činnosti, a osobám nebo organizacím jakéhokoliv původu, které se zasloužily o svobodné Československo nebo obohatily život Čechů a Slováků v Kanadě.\n\n\"Jan Masaryk, také Jan Garrigue Masaryk, byl syn prvního československého prezidenta T. G. Masaryka a jeden z nejvýznačnějších československých diplomatů první poloviny 20. století.\"\n\n"}
{"id": "389229", "url": "https://cs.wikipedia.org/wiki?curid=389229", "title": "On an Island (skladba)", "text": "On an Island (skladba)\n\n„On an Island“ je čtvrtý singl britského kytaristy a zpěváka Davida Gilmoura, který je známý především jako člen art rockové skupiny Pink Floyd. Singl vyšel zároveň s albem \"On an Island\" na Gilmourovy 60. narozeniny v březnu 2006.\n\nNa singlu „On an Island“, který byl vydán na CD, se nachází stejnojmenná píseň ve dvou verzích. První varianta je zkrácená, neboť je určena například pro rádia. Druhá verze je v plné délce, podobně jako na albu \"On an Island\".\n\nSkladbu „On an Island“, stejně jako celé album, nahrál Gilmour s pomocí dalších hudebníků. V případě této skladby se jednalo o Davida Crosbyho a Grahama Nashe (vokály), Guye Pratta (baskytara), Ricka Wrighta (Hammondovy varhany), Boba Kloseho (kytara), Andyho Newmarka (bicí) a Zbigniewa Preisnera (orchestrální aranžmá).\n\n\n"}
{"id": "389233", "url": "https://cs.wikipedia.org/wiki?curid=389233", "title": "ATC kód A07", "text": "ATC kód A07\n\nATC kód A07 Antidiarrhoika, intestinální antiinfektiva je hlavní terapeutická skupina anatomické skupiny A. Trávicí ústrojí a metabolismus.\n\n\n"}
{"id": "389240", "url": "https://cs.wikipedia.org/wiki?curid=389240", "title": "Therese Johaugová", "text": "Therese Johaugová\n\nTherese Johaugová, nepřechýleně Therese Johaug (* 25. června 1988, Røros, Norsko) je norská běžkyně na lyžích. Je desetinásobnou mistryní světa (z toho 7× v individuálních závodech) a olympijskou vítězkou ve štafetě. Vyhovují jí náročné tratě - už od svých dvaceti let dosahuje skvělých výsledků ve stoupání na Alpe Cermis v Tour de Ski a v závodě na Holmenkollenu. Je rekordmankou v počtu vítězství v distančních závodech Světového poháru. Svou první medaili na Mistrovství světa vybojovala v osmnácti letech na klasické třicítce. Její slabší stránkou jsou sprinty. Od října 2016 do dubna 2018 nesměla závodit kvůli dopingovému nálezu při mimosoutěžním odběru na soustředění v Itálii. \n\nSvětového poháru v běhu na lyžích dospělých se poprvé zúčastnila už ve svých osmnácti letech jako studentka lyžařské akademie střední školy v Tynsetu. Měsíc po svém pohárovém debutu se zúčastnila Mistrovství světa v klasickém lyžování 2007 v Sapporu. Zde se stala velkým překvapením závodu v běhu na 30 km klasicky, neboť se dlouho držela ve vedoucí trojici se suverénkou sapporského šampionátu Kuitunenovou a krajankou Steiraovou a dojela si pro bronzovou medaili. Od přestupu z juniorské kategorie mezi dospělé do roku 2009 měla Therese, jak je v norském lyžování obvyklé, osobního mentora pro tvorbu tréninkových programů, konzultace a jednání se sponzory, jímž byla bývalá olympionička Maj Helen Nymoen z obce Os.\n\nSezóna 2010/11 se jí výsledkově velmi vydařila, přestože ještě před jejím začátkem se ocitla v ohrožení. V říjnu 2010 ji při tréninku na kolečkových lyžích v Trondheimu srazilo auto. Utrpěla odřeniny a naražený loket. V celkovém pořadí Světového poháru se každým rokem zlepšovala − v roce 2011 skončila čtvrtá, pak třetí, další rok druhá a v roce 2014 seriálu dominovala. A to i díky vítězství v etapové Tour de Ski. Celkové vítězství ve Světovém poháru zopakovala o dva roky později, kdy zvítězila v 17 závodech sezóny a vyrovnala tak rekordní výkon Marit Björgenové, která dosáhla stejného počtu vítězství v ročníku 2011/12. \n\nV říjnu 2016 se v médiích objevila informace o pozitivním dopingovém nálezu ve vzorku z letní přípravy v Itálii. Ten měl obsahovat stopy steroidu clostebol a do těla Johaugové se údajně dostal z opalovacího krému. Podle vyšetřovatelů činila koncentrace clostebolu v jejím vzorku 13 nanogramů na mililitr. V minulosti byl za užití téže látky potrestán na 15 měsíců cyklista Stefano Agostini, koncentrace steroidu přitom byla v jeho případě přibližně poloviční. V únoru 2017 Norská sportovní federace rozhodla o jejím potrestání na 13 měsíců se zpětnou platností od 18. října 2016. Délka trestu na spodní hranici byla zvolena kvůli tomu, že nebylo prokázáno vědomé požití zakázaných látek. S tímto výkladem projevila nesouhlas Mezinárodní lyžařská federace (FIS), která se proti výši trestu odvolala ke Sportovnímu arbitrážnímu soudu (CAS) v Lausanne.\n\n\nV současnosti žije v Oslo, ale vyrůstala v Dalsbygdě, která je součástí obce Os na východě středního Norska. Její rodiče Torvall a Gro Johaugovi mají v Dalsbygdě farmu. Therese má tři sourozence − staršího bratra Joakima, mladšího bratra Karsteina, který rovněž závodí v běhu na lyžích, a mladší sestru Veroniku.\n\nV roce 2008 natočila s kolegyněmi z norské reprezentace Kristin Størmer Steira a Ingrid Aunet Tyldum videoklip nazvaný \"\"Skippagurra-girls\"\", v němž představovaly ruské prostitutky. Poté, co bylo video zveřejněno na internetovém serveru YouTube, kritikové označili tento počin za urážku ruských žen. Protagonistky klipu se bránily s tím, že se jednalo o nevinný žert. Ostatní kolegyně z norské reprezentace je podpořily a zazpívaly s nimi píseň z klipu na konferenci norské lyžařské federace v Beitostølenu.\n\nV červenci 2011 vystoupila na Mont Blanc, přestože předtím kvůli strachu z výšek žádné horské túry nepodnikala. Dokonce se vyhýbala vlekům, lanovkám či výtahům v hotelech. Výstup na nejvyšší horu Evropy byl součástí psychologické terapie, kterou by měla bariéru strachu překonat.\n\n"}
{"id": "389245", "url": "https://cs.wikipedia.org/wiki?curid=389245", "title": "Mariamné", "text": "Mariamné\n\nMariamné (podle jiného řeckého přepisu Mariammé, מִרְיָם, Mirjam) (kolem 54 př. n. l. – 29 př. n. l.) byla druhá manželka krále Heroda Velikého. Rodem patřila do tradičního vládnoucího rodu Hasmoneovců. Její otec byl Alexandr a jeho sestřenice Alexandra byla její matka. Herodes měl s Mariamné pět dětí, tři syny a dvě dcery a nechal po ní pojmenovat i jednu z věží nově zbudovaného jeruzalémského opevnění. Přesto ji nechal nakonec popravit.\n\nSňatek s princeznou Mariamné se Herodovi hodil, neboť mu pomohla zlegalizovat jeho nárok na židovský trůn. Herodes se do Mariamné zamiloval, avšak hrdá Mariamné a její matka Alexandra Herodem i jeho sestrou Salomé opovrhovaly pro jejich nízký původ. Matka Heroda i jeho sestra Salomé nesnášely Mariamné a Alexandru pro jejich povýšenost, a proto na Mariamné donášely.\n\nNezůstalo jen u pomluv a intrik, brzy došlo i na vraždy. Zavražděn byl například i děd Mariamné, Hyrkanos.Za záhadných okolností utonul v palácovém bazénu i mladší bratr Mariamné, Jonatan. Jonatan zemřel ve chvíli, kdy byl jmenován při slavnostní hostině veleknězem.\n\nHerodes byl povolán do Říma k zodpovědnosti Augustem za podporu vojevůdce Marka Antonia a jeho milenky Kleopatry během občanské války. Herodes při pozdější cestě za Antoniem vydal ze žárlivosti tajný příkaz, aby po jeho případné smrti byla zabita i Mariamné. Ta se však o tomto příkazu dozvěděla. Po jeho návratu byla Mariamné Herodovou sestrou Salomé obviněna z cizoložství a ten ji nechal zabít.\n\nOd té doby se psychický stav Heroda značně zhoršil a systematicky vybíjel rod Hasmoneovců. Dokonce nechal po intrikách svého prvorozeného syna Antipatra pro údajnou vzpouru zabít i své dva syny Aristobúla a Alexandra, poslední prince z Hasmoneovského rodu. Byli pohřbeni v pevnosti Alexandreion (Sartaba), kde je možná i hrob Mariamné. Ještě těsně před smrtí nechal Herodes popravovat své odpůrce, včetně syna Antipatra, jehož všechny intriky byly prozrazeny.\n\n\n\n"}
{"id": "389246", "url": "https://cs.wikipedia.org/wiki?curid=389246", "title": "Smile (David Gilmour)", "text": "Smile (David Gilmour)\n\n„Smile“ je pátý singl britského kytaristy a zpěváka Davida Gilmoura, známého jako člena skupiny Pink Floyd. Singl pochází z jeho alba \"On an Island\" a byl vydán v červnu 2006 (viz 2006 v hudbě).\n\nPíseň „Smile“, kterou napsal Gilmour a otextovala ji jeho manželka Polly Samsonová, byla poprvé oficiálně vydána na koncertním DVD David Gilmour in Concert v roce 2002. Jako část studiového alba \"On an Island\" vyšla až o čtyři roky později, v březnu 2006, a jako singl vyšla samostatně o další tři měsíce později. Singl byl vydán jak na CD, tak i jako standardní vinylová SP deska. Na písni „Smile“ účinkuje pouze Gilmour, který zde zpívá a hraje na kytaru, baskytaru, perkuse a Hammondovy varhany, Polly Samsonová (vokály) a Willie Wilson (bicí).\n\nB strana singlu obsahuje instrumentální skladbu „Island Jam“, která byla vydána pouze na tomto singlu. Nicméně ještě před vydáním singlu byla „Island Jam“ dostupná přes Gilmourovy internetové stránky. V této skladbě hraje kromě Gilmoura (kytara) i Guy Pratt (baskytara), Jed Lynch (bicí) a Paul Wickens (Hammondovy varhany).\n\n\n"}
{"id": "389251", "url": "https://cs.wikipedia.org/wiki?curid=389251", "title": "Neuberg (hrad)", "text": "Neuberg (hrad)\n\nNeuberg (někdy také \"Neuberk\" nebo \"Najperk\") je hradní zřícenina, která je nejstarší památkou na Ašsku. Nachází se v obci Podhradí u Aše v okrese Cheb. Do dnešní doby se zachovala pouze 22 metrů vysoká kruhová věž.\n\nHrad Neuberg byl založen šlechtickým rodem z Neubergu (Neippergu) pravděpodobně na počátku 13. století. První písemná zmínka o něm však pochází až z roku 1288, kdy jej po smrti Albrechta z Neuberga získali od císaře Rudolfa Habsburského páni z Plavna. Ti jej okamžitě navrátili zpět Neubergům. Hrad byl později poškozen vojsky krále Karla IV., když jeho majitelé využívali strategickou polohu hradu v blízkosti obchodních cest do Saska k loupežím. Od roku 1344 začali veškerý majetek Neubergů na Ašsku postupně skupovat Zedtwitzové, kteří byli z Neubergy spřízněni. Hrad Neuberg získal Konrád z Zedtwitz v roce 1395 poté, co se oženil s Hedvikou z Neubergu. Zikmund Lucemburský dal v roce 1422 Zedtwitzkému panství nezávislost na Chebu, pravděpodobně jako díky za to, že se neúčastnili husitských válek. Osamostatnění od Chebu změnilo ráz života na Ašsku. Hlavně co se náboženství týče. Prosazovat se zde začalo luteránství, které později získalo nejsilnější vliv. V blízkosti hradu byl v 15. století postaven kostel Dobrého pastýře. V roce 1610 hrad Neuberg vyhořel. Do té doby sloužil jako centrální sídlo Zedtwitzů, ze kterého vládli celému Ašskému výběžku. Poté se Zedtwitzové rozdělili, a přestěhovali se do nových zámků v Kopaninách, Doubravě, Smrčině a v Podhradí. Právě ke stavbě zámku v Podhradí, který stál v bezprostřední blízkosti Neubergu, byly použity materiály ze zničeného hradu. Původní vzhled hradu tedy není znám. Do dnešní doby se zachovala pouze 22 metrů vysoká věž, stojící na 29,5 metrů vysokém ostrohu. Obvod věže je 19,2 metru.\n\nPoté, co zámek v roce 1902 vyhořel a již nebyl nikdy rekonstruován, zůstal areál hradu a zámku bez známek zájmu města i státu. Stal se objektem vandalů a hledačů pokladů. O alespoň záchraně zbytků hradu a trosek zámku se začalo diskutovat teprve v 90. letech 20. století, a teprve až po roce 2000 se začalo s postupnými opravami.\n\n\n\n"}
{"id": "389252", "url": "https://cs.wikipedia.org/wiki?curid=389252", "title": "Jiří Šindelář (hudebník)", "text": "Jiří Šindelář (hudebník)\n\nJiří „Dědek“ Šindelář (3. ledna 1949 Domažlice – 5. ledna 2009 Praha) byl český baskytarista,\nspoluzakladatel a dlouholetý člen české rockové skupiny Katapult, která v letech 1979 a 1980 vyhrála anketu Zlatý slavík a byla na vrcholu své popularity. S touto kapelou odehrál celkově více než 7000 koncertů a zahrál si s ní i ve filmu \"Hon na kočku\". Jiří Šindelář je spolumajitelem sedmi zlatých desek, jedné platinové a dvou Zlatých slavíků. Je autorem hudby k filmu \"O Jeníčkovi a Mařence\" (1999). \n\nČást dětství prožil v Poběžovicích u Domažlic, kde jeho otec působil jako lékárník. Byl čtyřikrát ženatý. První manželka Lenka Šindelářová, se kterou má syna Michala, (* 1982) hrála a zpívala se skupinou Banjo Band Ivana Mládka. Jeho poslední ženou se stala Zuzana, vdova po hudebníkovi Richardu Kybicovi ze skupiny Turbo. Syn Michal Šindelář se rovněž věnuje hudbě a několik let hrál ve skupině Katapult na bicí. Jiřího bratr, akademický malíř a sochař Jaroslav Šindelář, je autorem památníku bigbítu, pojmenovaný Milník času, v Plzni na Slovanech. Podnětem k vybudování památníku bylo právě Dědkovo úmrtí. Každý rok z jara se zde koná stejnojmenný festival rockové muziky.\n\nPoslední koncert Katapultu s Dědkovou účastí se konal v listopadu 2008 v pražském klubu Futurum. Jiří Šindelář zemřel dva dny po svých šedesátých narozeninách v důsledku onemocnění chronickou obstrukční plicní nemocí. Je pohřben v Čechticích u Vlašimi, nedaleko hrobu Richarda Kybice ze skupiny Turbo.\n\nbasový kytarista a zpěvák\n\nVše se skupinou Katapult:\n\n\n\nOldřich Říha, Šindelářův kolega, kytarista skupiny Katapult\n\n\nTypický pokřik provázející koncerty Katapultu.\n\n"}
{"id": "389259", "url": "https://cs.wikipedia.org/wiki?curid=389259", "title": "Arnold Layne (David Gilmour)", "text": "Arnold Layne (David Gilmour)\n\n„Arnold Layne“ je šestý singl britského kytaristy a zpěváka Davida Gilmoura, člena skupiny Pink Floyd. Singl byl vydán o Vánocích v roce 2006) jako vzpomínka na autora této písně Syda Barretta, který zemřel v červenci téhož roku. V britské hitparádě se umístil nejlépe na 19. místě.\n\nSingl, který byl vydán jak na CD tak i jako vinylová SP deska, obsahuje celkem tři písně, všechny nahrané na koncertech uspořádaných v roce 2006 v rámci turné ke Gilmourovu albu \"On an Island\".\n\nPíseň „Arnold Layne“ (první singl Pink Floyd) se zde nachází ve dvou verzích, ve variantě, kdy ji zpívá hostující David Bowie, a ve verzi od běžného zpěváka této skladby Ricka Wrighta. Obě varianty byly nahrány na koncertech v květnu 2006 v londýnské Royal Albert Hall, ze kterých pochází i DVD \"Remember That Night\". Píseň „Arnold Layne“ ale nebyla na vystoupeních hrána už od začátku turné (první polovina března 2006), poprvé zazněla až na koncertě 17. dubna 2006 v americkém Oaklandu. Poté se již stala běžnou součástí setlistu.\n\nTřetí písní na singlu „Arnold Layne“ je Barrettova sólová skladba „Dark Globe“ z jeho prvního alba \"The Madcap Laughs\", zde zazpívaná Gilmourem. Tato píseň byla hrána pouze na některých koncertech během července a srpna 2006, z nichž také pochází tento záznam.\n\n\n"}
{"id": "389267", "url": "https://cs.wikipedia.org/wiki?curid=389267", "title": "Památka", "text": "Památka\n\nPamátka může být:\n\n\n"}
{"id": "389268", "url": "https://cs.wikipedia.org/wiki?curid=389268", "title": "Pořežín", "text": "Pořežín\n\nVesnice Pořežín () se nachází na Českomoravské vrchovině v okrese Žďár nad Sázavou v Kraji Vysočina. Osada je místní částí Velké Losenice. Jihovýchodním okrajem Pořežína protéká Losenický potok, který je pravostranným přítokem řeky Sázavy.\n\nPrvní písemná zmínka o obci pochází z roku 1502.\n\n"}
{"id": "389269", "url": "https://cs.wikipedia.org/wiki?curid=389269", "title": "Proměna (album)", "text": "Proměna (album)\n\nProměna (2008) je třetí hudební album Jana Budaře. Obsahuje 15 písniček. Hostují na něm zpěvačky Eva Vrbková, Lucie Bílá a Magdaléna Borová, Lucie Bílá zpívá píseň \"Odpouštím\" s textem Vladimíra Morávka, která již vyšla na soundtracku k filmu \"Hrubeš a Mareš jsou kamarádi do deště\". Booklet vytvořil Pavel Reisenauer. Album bylo pokřtěno 11. prosince 2008 v pražském klubu Roxy za účasti Anety Langerové, Jaroslava Plesla a Vojtěcha Dyka.\n\n\n\n"}
{"id": "389274", "url": "https://cs.wikipedia.org/wiki?curid=389274", "title": "Tommy Thayer", "text": "Tommy Thayer\n\nTommy Thayer (*7. listopadu, 1960 v Portlandu, stát Oregon) je americký hudebník a současný sólový kytarista rockové skupiny Kiss.\n\nThayer byl fanouškem kapel jako Alice Cooper, Kiss, Rory Gallagher a Deep Purple, kteří ho inspirovali k tomu, aby vzal na začátku sedmdesátých let do rukou kytaru. Na vysoké škole potkal bubeníka Jaime St. Jamese. Poté, co vystřídali několik kapel, založili společně skupinu Movie Star, která se koncem roku 1981 přetvořila na Black N' Blue. Tehdy St. James vyměnil paličky za mikrofon a stal se zpěvákem Black N' Blue. Sestavu doplnili „Woop“ Warner na kytaru, Patrick Young na baskytaru, Pete Holmes na bicí, a Thayer na sólovou kytaru.\n\nPoté, co se v roce 1989 kapela Black n' Blue rozpadla, Thayer a St. James se znovu spojili v revivalu Kiss s názvem \"Cold Gin\", kde Thayer hrál Ace Frehleyho a St. James Petera Crisse. Tento počin nezůstal utajen samotným Kiss a kapela byla pozvána, aby zahrála Paulu Stanleymu na oslavě narozenin. Gene Simmons, spoluzakladatel a baskytarista KISS, vzápětí nabídl Thayerovi místo svého asistenta a Tommy se této příležitosti chopil. Thayer dělal pro Simmonse prakticky všechno; někdy vařil kávu, někdy projížděl Státy a hledal vhodné hotely pro turné KISS CONVENTION.\n\nKdyž Ace Frehley opustil Kiss, Thayer byl jasnou volbou. Už předtím pomáhal Acovi, aby se znovu naučil svoje sóla pro Reunion Tour. Kiss, kteří si chtěli udržet vzhled původní sestavy, rozhodli, že Thayer bude používat Frehleyho masku. První koncert s Kiss hrál Tommy v březnu 2002 na soukromé oslavě na Jamajce. O měsíc později se jako Spaceman objevil na padesátém výročí show Dicka Clarka American Bandstand. Od té doby Thayer s Kiss odehrál koncert v Melbourne (Austrálie), mini turné po Japonsku, turné s Aerosmith, světové turné Rock The Nation World Tour a několik dalších jednotlivých koncertů.\n\nTommy je také angažován v produkci několika video a CD produktů vztahujících se ke Kiss, např. DVD \"Kiss Symphony: Alive IV\", DVD „The Second Coming“ a úvodní znělce u filmu „Detroit Rock City“.\n\nV roce 2005 byl Thayer zvolen to správní rady Pacifické Univerzity ve Forest Grove (Oregon).\n\nBylo oznámeno, že Black 'n Blue odehrají jeden vzpomínkový koncert 8. prosince 2007 Jednalo se o benefiční koncert pro technika kapely, Kennyho Nordona, aby mohl zaplatit léčbu rakoviny.\n\n16. března 2008 Tommy poprvé zpíval klasiku Ace Frehleyho – „Shock Me“. Stalo se tak v Melbourne na prvním koncertu ze světového turné KISS Alive/35 World Tour, v rámci kterého se Kiss ukázali 6. června 2008 v pražské O2 Aréně.\n\nTommy nedávno představil svůj signature zesilovač Hughes and Kettner vycházející z klasické hlavy DuoTone Head.\n\n"}
{"id": "389275", "url": "https://cs.wikipedia.org/wiki?curid=389275", "title": "Seeberg", "text": "Seeberg\n\nSeeberg (též Ostroh) je hrad nacházející se v Ostrohu, části obce Poustka v okrese Cheb. Je chráněn jako kulturní památka České republiky.\n\nPředchůdcem hradu bylo sídliště nebo hradiště z mladší až pozdní doby bronzové osídlené lidem kultury popelnicových polí.\n\nPředpokládá se, že Seeberg byl postaven již někdy na začátku 13. století jako sídlo některého z chebských ministeriálů. První písemná zmínka však pochází až z roku 1322, kdy se stal součástí majetku, který Chebští zastavili králi Janu Lucemburskému. Hrad Seeberg patřil městu Cheb až do roku 1434, kdy byl císařem Zikmundem Lucemburským darován kancléři Kašparu Šlikovi. Šlik neměl dostatek financí na udržování hradu, a ten tak velmi zpustl. V roce 1461 ho odkupuje ve velmi špatném stavu radní z Chebu Kašpar Juncker. Po jeho smrti se stávají majiteli bratři z Neuberga, Konrád a Jošt. Během této doby byl hrad silně poškozen v dlouholeté válce Neubergů s Jorgem z Zedtwitz, který obýval blízký hrad Liebenstein (Libá). V roce 1648 byl hrad dobyt, vykraden a vypálen Švédy pod velením generála Königsmarka. V té době ho vlastnil Vít Dětřich ze Steinheimu, který ho poté nechal opět opravit.\n\nV roce 1703 se stal Seeberg opět majetkem města Chebu, a do jeho vlastnictví patří dodnes. V průběhu času hrad několikrát zpustl a patrně kvůli nedostatku peněz byl opravován na etapy. Úpravy J. Pröckla (které hradilo město Cheb) z let 1905–1915 zachránily hrad před úplným zničením, avšak po druhé světové válce zůstal hrad Seeberg opět sám a bez jakékoliv pomoci. Kdyby se jeho rekonstrukce neujalo v 70. letech 20. století Městské muzeum ve Františkových Lázních, hrad by dnes pravděpodobně již nestál. V roce 1990 byl Seeberg slavnostně otevřen veřejnosti. Jeho současný stav je velmi dobrý, a je turistickým lákadlem nejen pro české, ale i německé turisty. V roce 2007 byla zprovozněna naučná stezka \"„Okolí hradu Seeberg“.\" Zahrnuje například okolní mlýn, kostel sv. Wolfganga, mlýn, kapličku či Kachní rybník.\n\nV předhradí stojí hrázděná stodola z poloviny 18. století, čeledník ze stejného období a dvě stavby na hrad přenesené: věžová sýpka z roku 1714 a kůlna z roku 1809 (jsou to ukázky lidové architektury Chebska). Ve vlastním hradu se nachází výstava slohového vývoje interiérů 19. století od empíru až po takzvaný Chippendale. Dále se zde nachází výstava skla a porcelánu nejznámějších českých firem. V přilehlých hospodářských budovách je umístěna výstava skanzenového typu věnovaná vesnickému životu 18. století na Chebsku. Obsahuje například tradiční oděvy a nástroje té doby, nebo model hrázděného statku chebského typu. V roce 2011 zpřístupněna sklepení hradu a instalovány nové expozice: Goethe a jeho lásky, Chebský kat Karel Huss, zbrojnice a knihovna. Od roku 2014 je v prostorách bývalé hradní restaurace otevřena expozice Smrt Valdštejna, historie jedné krvavé vraždy.\n\n\n\n"}
{"id": "389280", "url": "https://cs.wikipedia.org/wiki?curid=389280", "title": "Carr", "text": "Carr\n\nCarr [\"ker\"] je příjmení, které nosí více osobností:\n\n"}
{"id": "389286", "url": "https://cs.wikipedia.org/wiki?curid=389286", "title": "Jiří Polanský", "text": "Jiří Polanský\n\nJiří Polanský (* 18. prosince 1981 Brno) je český hokejový útočník.\n\nStatistiky Jiřího Polanského\n\n\n"}
{"id": "389293", "url": "https://cs.wikipedia.org/wiki?curid=389293", "title": "Guajakol", "text": "Guajakol\n\nGuajakol (systematickým názvem 2-methoxyfenol) je organická sloučenina s chemickým vzorcem CH(OH)(OCH) patřící mezi fenoly a vyskytující se v přírodě. Jedná se o bezbarvou aromatickou olejovitou kapalinu získávanou z guajaku nebo z dřevného kreosotu. Guajakol je přítomen v dřevném kouři, kdy vzniká pyrolýzou ligninu. Je obsažen také v pražené kávě, kde se podílí na vůni a chuti. Při vystavení vzduchu a světlu tmavne.\n\nGuajakol se přímo získává z dehtu z bukového dřeva. Průmyslově se vyrábí z pyrokatecholu methylací s uhličitanem draselným a methylsulfátem draselným, anebo z anisolu nitrací, redukcí výsledného ortho-nitroanisolu na 2-aminoanisol, který se pak diazotuje a vaří s vodou. V laboratoři lze guajakol syntetizovat dimethylací katecholu následovanou selektivní mono-demethylací.\n\nGuajakoluhličitan je známý jako duotal, fosforečnan jako fosfatol, fosforitan jako guajako-fosfal. Fosfotal je směs fosforitanů kreosotových fenolů. Valeriánský ester guajakolu je známý jako geosot, benzoový jako benzosol, salicylový jako guajakolsalol a glycerolether jako guaiamar.\n\nGuajakol se v medicíně používá jako expektorans, antiseptikum a lokální anestetikum. Používá se i k přípravě eugenolu a vanilinu.\nSouvisející derivát dimethoxybenzen (veratrol) se také používá v medicíně.\n\nPři uzení potravin je guajakol hlavní chemikálií odpovědnou za kouřovou chuť, zatímco za kouřovou vůni je odpovědný syringol.\n\nDíky schopnosti měnit přirozenou barvu se guajakol někdy používá jako indikátorový roztok v různých experimentech s enzymy.\n\n"}
{"id": "389295", "url": "https://cs.wikipedia.org/wiki?curid=389295", "title": "Zábava", "text": "Zábava\n\nZábava je takový druh trávení času, do něhož se lidé nemusí nutit, protože je sama přitahuje, přináší radost, uspokojení nebo oddech. Zábava může být pasivní, kdy se člověk nechává bavit jako divák nebo posluchač, anebo aktivní, kdy je například účastníkem nějaké hry nebo sportu. Zábava souvisí s odpočinkem a s volným časem. Činnosti jako hra, aktivní sport nebo četba literatury ale patří spíše k rekreaci, neboť vyžadují i jistou dovednost a aktivní účast.\n\nDříve se zábavou rozuměla především taneční zábava. Rostoucí podíl volného času v moderních společnostech vedl ke vzniku zábavního průmyslu, což je významné odvětví hospodářství, které nabízí lidem pasivní zábavu.\n\nZábava, též vesnická tancovačka povětšinou pod širým nebem.\n\nCo je či není zábava je nicméně velmi individuální, za zábavu resp. zábavnou činnost mohou někteří lidé pokládat to, co převážná většina ostatních lidí za zábavu vůbec nepovažuje. V přeneseném smyslu může být pro někoho zábava i jinak velmi nudná a stereotypní práce či namáhavá činnost. Vnímání toho, co je či není zábavné se navíc u každého člověka mění s časem - co bylo zábavné včera může dnes nudit a naopak, co nudí dnes může být zábavou zítřka. U pasivních forem zábavy se může velmi snadno stát, že člověka přestane bavit a začne jej nudit.\n\n\n\n"}
{"id": "389301", "url": "https://cs.wikipedia.org/wiki?curid=389301", "title": "Remember That Night", "text": "Remember That Night\n\nRemember That Night je třetí videozáznam koncertu britského kytaristy a zpěváka Davida Gilmoura, jenž je známý především jako člen art rockové skupiny Pink Floyd. Video vyšlo na DVD v září 2007, verze na BD se dostala do prodeje v listopadu téhož roku.\n\nVydané DVD obsahuje dva disky. Na prvním z nich se nachází vlastní koncert z Royal Albert Hall (RAH) v Londýně. Disk číslo 2 obsahuje bonusový materiál: některé vynechané skladby z koncertu v RAH, videoklipy, část vystoupení v Mermaid Theatre, fotogalerii a další bonusy.\n\nZáznam vydaný na prvním disku \"Remember That Night\" byl natočen během tří koncertů v Royal Albert Hall mezi 29. a 31. květnem 2006. Jednalo se o finální koncerty turné ke Gilmourovu albu \"On an Island\" (několik dalších vystoupení bylo později přidáno na červenec a srpen 2006), na které si autor pozval i některé hosty.\n\n\"Koncert z Royal Albert Hall v Londýně.\"\n\n\n\"Bonusové skladby z Royal Albert Hall v Londýně.\"\n\n\n\"Další bonusové skladby.\"\n\n\n\"Bonusové skladby z Mermaid Theatre v Londýně z března 2006.\"\n\n\n\"Dokumenty\"\n\n\"Fotogalerie\"\n\n\"Credits\"\n\n\n"}
{"id": "389304", "url": "https://cs.wikipedia.org/wiki?curid=389304", "title": "Božská mrcha", "text": "Božská mrcha\n\nBožská mrcha (v anglickém originále Saving Grace) je americký dramatický televizní seriál, který byl poprvé vysílán 16. července, v hlavní rolích s Cenou Akademie oceněnou Holly Hunter v jejím prvním televizním seriálu, Kennym Johnsonem, Bailey Chasem, Laurou San Giacomou, Leonem Rippym a Bokeem Woodbinem.\n\n"}
{"id": "389311", "url": "https://cs.wikipedia.org/wiki?curid=389311", "title": "Steve DiStanislao", "text": "Steve DiStanislao\n\nSteve „Stevie D.“ DiStanislao (* 1963) je americký studiový bubeník. Spolupracoval s více známými hudebníky, jako jsou např. Kenny Loggins, Joe Cocker, Phil Manzanera, Joe Walsh nebo skupina Davida Crosbyho CPR, kde kromě bubnování také zpívá a podílí se na tvorbě skladeb. V roce 2006 se zúčastnil turné kytaristy Davida Gilmoura k jeho sólovému albu \"On an Island\". Z těchto koncertů vznikl videozáznam \"Remember That Night\" a živé CD s bonusovým DVD \"Live in Gdańsk\". Později hrál i na jeho čtvrtém albu \"Rattle That Lock\" (2015) a zúčastnil se souvisejícího turné.\n"}
{"id": "389313", "url": "https://cs.wikipedia.org/wiki?curid=389313", "title": "RBVZ Grand", "text": "RBVZ Grand\n\nRBVZ Grand byl první strategický průzkumný letoun, který navrhl ho a roku 1913 postavil ruský konstruktér Igor Ivanovič Sikorskij.\n\nLetoun měl uzavřenou kabinu tramvajového tvaru, vyhlídkový balkón na přídi, elektrické osvětlení i vytápění, prostor pro pětičlennou osádku. Motory byly dva tažné typu Argus po 100 koních, které však nestačily, proto byly u druhého kusu namontovány ještě dva motory jako tlačné, takže vznikly dvě tandemové motorové jednotky.\n\nVylepšením tohoto stroje vznikl v tomtéž roce letoun Russkij viťaz. \n\n\n"}
{"id": "389315", "url": "https://cs.wikipedia.org/wiki?curid=389315", "title": "Charta", "text": "Charta\n\nCharta (lat. papír na rozdíl od pergamenu) je veřejná listina zásadního významu a obsahu, jež vyhlašuje (deklaruje) nebo zaručuje souhrn nějakých základních lidských, politických, občanských svobod, zásad či práv. \n\nRoku 1215 si anglická šlechta vymohla na oslabeném králi Janovi I. písemnou záruku svých požadavků a svobod, jež dostala název \"Magna charta libertatum\". To byl důležitý krok k zavedení osobních svobod i svobody církve ve středověku. Myšlenka zákonného omezení panovnické moci a nastolení vlády práva se pak znovu oživila v boji šlechty a později i měšťanů proti panovnickému absolutismu v novověku. Z tohoto zápasu nakonec vznikla myšlenka lidských práv.\nRoku 1838 vydala skupina britských radikálních demokratů \"Lidovou chartu\" (\"People's Charter\"), kde požadovala volební právo pro všechny muže, každoroční volby, zrušení majetkové podmínky pro poslance a zavedení poslaneckých platů. Přívržencům se říkalo chartisté. V tomto přeneseném významu se může jednat i o občanské sdružení či občanskou iniciativu, která usiluje o dodržování, respektování nebo rozšíření různých lidských, občanských, politických svobod a práv. Na britskou \"Chartu\" z roku 1838 odkazoval i název \"Charty 77\" v totalitním Československu.\n\n\n\n\n"}
{"id": "389317", "url": "https://cs.wikipedia.org/wiki?curid=389317", "title": "Skate punk", "text": "Skate punk\n\nSkate punk je hudební subžánr vzniklý spojením punk rocku a skateboardingu. Vznikl počátkem 80. let v Kalifornii, kde se mnoho \"punk rockerů\" věnovalo skateboardingu, surfingu a dalším akrobatickým sportům, což se odráželo v textech mládežnických skupin. Z hudebního hlediska je skate punk blízký pop punku a surf rocku.\n\nZa \"skate punkové\" kapely bývají považovány skupiny Pennywise, The Offspring, NOFX, Bad Religion, No Use for a Name a další. Jejich skladby jsou uváděny na akcích \"extrémních sportů\", například X Games.\n\nK propojení punku a skateboardingu došlo začátkem 80. let i v Československu (především v Praze), jednalo se ovšem o jednu ze specifičností československé punk-rockové scény, nikoliv o inspiraci americkým skate punkem .\n\n"}
{"id": "389318", "url": "https://cs.wikipedia.org/wiki?curid=389318", "title": "Simmons", "text": "Simmons\n\nPříjmení Simmons nosí více různých osobností:\n\n"}
{"id": "389323", "url": "https://cs.wikipedia.org/wiki?curid=389323", "title": "Locke", "text": "Locke\n\nJméno Locke může znamenat:\n\n\n"}
{"id": "389325", "url": "https://cs.wikipedia.org/wiki?curid=389325", "title": "Anetol", "text": "Anetol\n\nAnetol (též trans\"-anetol, používá se i označení anethol, resp. trans\"-anethol; systematický název \"1-methoxy-4-(1-propenyl)benzen\", sumární vzorec CHO) je aromatická sloučenina (nenasycený ether), způsobující charakteristickou \"lékořicovou\" chuť a vůni anýzu, fenyklu, badyánu a anýzové myrty. Někdy bývá též označován jako p-propenylanisol, anýzový kafr, isoestragol nebo anýzový olej. Nemá žádnou spojitost s glycyrrhizinem, sloučeninou způsobující sladkou chuť lékořice.\nAnetol má při pokojové teplotě podobu bílých krystalů. Taje však již při 21 °C a jeho bod varu je 234 °C. Podobnou látkou je estragol, aromatická sloučenina obsažená v estragonu a bazalce.\n\nAnetol je výrazně sladký (třináctkrát sladší než cukr) a má významné chuťové vlastnosti. I ve vyšších koncentracích je jeho chuť vnímána jako příjemná.\n\nAnetol je mírně toxický a ve větších dávkách může dráždit. Může stimulovat regeneraci jater u potkanů a ve větších dávkách má spasmolytické účinky. Je chemickým prekurzorem paramethoxyamfetaminu (PMA).\n\n\n"}
{"id": "389331", "url": "https://cs.wikipedia.org/wiki?curid=389331", "title": "Jean Giono", "text": "Jean Giono\n\nJean Giono [ʒɑ̃ ʒjɔnɔ] (30. března 1895 Manosque – 9. října 1970 Manosque) byl francouzský spisovatel, jehož románové dílo se zabývalo vesnickým životem v Provence, bylo ovlivněno panteismem a starými mýty. Pocházel z chudé rodiny piemontských přistěhovalců, středoškolská studia nedokončil a pracoval jako bankovní úředník, od roku 1930 byl spisovatelem na volné noze. Jean Giono je literárně nezařaditelný, celý svůj tvůrčí život se pohyboval na okraji literární tvorby ostatních autorů. Přesto udržoval přátelství např. s André Gidem, André Bretonem či Albertem Camusem. Giono byl po vlastních zkušenostech z bojišť první světové války přesvědčeným pacifistou, který prohlásil: „Být Francouz není žádná výhra. Jediná výhra je být živ.“ Po druhé světové válce byl proto obviněn z podpory kolaborantského vichistického režimu, byl nakrátko uvězněn a měl do roku 1948 zákaz publikování.\n\nV roce 1953 mu byla udělena Literární cena knížete monackého, v roce 1954 byl zvolen členem Goncourtovy akademie. V roce 1961 byl předsedou poroty filmového festivalu v Cannes. Podle vlastního scénáře natočil v roce 1960 film \"Crésus\" s Fernandelem v hlavní roli, v roce 1968 byl jedním ze scenáristů televizního seriálu \"Provinces\".\n\nV roce 1972 byla založena společnost \"L'Association des amis de Jean Giono\", která vydává časopis \"Revue Giono\" a pečuje o spisovatelův dům \"Lou Paraïs\" v Manosque, zapsaný na seznamu Monument historique.\n\n\n\n"}
{"id": "389336", "url": "https://cs.wikipedia.org/wiki?curid=389336", "title": "Baruch Spinoza", "text": "Baruch Spinoza\n\nBaruch Spinoza (či Benedikt Spinoza, lat. Benedictus; 24. listopadu 1632, Amsterdam – 21. února 1677, Haag) byl holandský filozof židovského původu, který mj. kriticky rozvinul Descartovu nauku o substancích. Mezi současníky byl jedním z nejdůslednějších racionalistů a jeden z prvních kritických čtenářů Bible. V současnosti má význam hlavně jeho politická filosofie, ale také překonání kartézského dualismu těla a ducha.\n\nBento (Benedikt) resp. Baruch de Spinoza (také d’Espinoza) se narodil v zámožné sefardské obchodnické rodině, která do Holandska uprchla z Portugalska. Navštěvoval nižší talmudskou školu, ale ačkoli byl mimořádně nadaný, do vyššího stupně, který byl obvykle přípravou k povolání rabína, se patrně nezapsal. Po smrti svého otce roku 1654 převzal jeho zadluženou firmu, kterou však později předal svému mladšímu bratru.\n\nNěkdy po roce 1650 se setkal s protestantskými menonity a navštěvoval latinskou školu bývalého jezuity Van den Endena, kde se setkal s Druhou scholastikou a s dílem R. Descarta, které na něho udělalo velmi hluboký dojem; Maimonidovo dílo znal patrně už dříve. Roku 1655 se spřátelil se dvěma portugalskými racionalisty, kteří přijeli do Holandska, a roku 1656 se dostal do těžkého názorového konfliktu s amsterodamskou židovskou obcí, která ho 27. června slavnostně vyloučila a zakázala svým členům, aby se s ním stýkali. Spinoza žil snad dále v Amsterodamu nebo v blízkém Rijnsburgu, sepsal svoji obranu, a sám pak užíval jen latinskou formu svého jména Benedikt (portugalsky Bento). V letech 1658–1659 studoval v Leidenu.\n\nKolem roku 1660 pracoval na latinském „Traktátu o nápravě rozumu“ a „Pojednání o Bohu, člověku a jeho štěstí“. Živil se broušením čoček a snad i výrobou mikroskopů a dalekohledů, která mu získala velmi dobrou pověst, stejně jako jeho filosofické názory, takže si začal dopisovat s anglickými i německými učenci. Roku 1663 uveřejnil latinské shrnutí Descartových „Principů filosofie“, roku 1669 se přestěhoval do Haagu a roku 1673 obdržel pozvání na univerzitu v Heidelbergu, formulované ovšem tak, že je nemohl přijmout. Podobně odmítl i pozvání do Francie.\n\nRoku 1670 uveřejnil anonymně „Teologicko-politický traktát“, kde sice uznával absolutní moc vladaře, nicméně v polemice s Hobbesem doporučoval panovníkům v jejich vlastním zájmu mírnost a názorovou toleranci. Cílem státu je podle něho svoboda. Roku 1672 byl zavražděn liberální regent De Witt a roku 1674 byl Traktát v Holandsku zakázán. Spinozu v Haagu navštěvoval Henry Oldenburg, Leibniz a von Tschirnhaus, na něž Traktát udělal velký dojem, i když Leibniz jeho systém výslovně odmítl. Roku 1677 Spinoza náhle zemřel, patrně na tuberkulosu, která snad souvisela s jeho brusičským povoláním. Benedikt Spinoza žil po celý život osaměle, v příkladné skromnosti a poctivosti a několikrát osvědčil velkou občanskou statečnost. Třebaže v něm jeho okolí většinou vidělo ateistu, jeho filosofie je bez Boha nemyslitelná, a i když zůstal po zbytek života bez jakékoli konfese, svou židovskou identitu nepopíral. Jeho myšlení pak obsahuje i některé prvky kabaly a tradiční židovské etiky. Ježíše Krista za Boha nepokládal, oceňoval jej však jako vzor lidské dokonalosti. Ještě v roce 1677 vydali přátelé pod názvem „Opera posthuma\" [Posmrtné spisy] jeho dosud nevydané dílo, tj. „Etiku“, „Politický traktát“, „Pojednání o nápravě rozumu“, hebrejskou gramatiku – vesměs nedokončené - a Spinozovy dopisy.\n\nKatolická církev zařadila téměř celé dílo Barucha Spinozy na Index zakázaných knih. Spisy, které byly vydány v „Opera posthuma\", byly na \"Index\" zařazeny dekretem ze dne 29. srpna 1690. „Teologicko-politický traktát\", který Spinoza vydal anonymně v roce 1670, byl na \"Index\" zařazen dekretem ze dne 3. února 1679.\n\nSpinoza byl krajní racionalista, jak o tom svědčí i forma většiny jeho spisů, inspirovaných postupem Eukleidovy Geometrie. Začíná vždy definicemi a axiomy, následují věty, jejich důkazy, důsledky a poznámky.\n\nSpinoza vychází z Descarta, dovedl však jeho systém do důsledků. Východiskem mu byla absolutní nekonečnost Boha, vedle něhož nemůže už nic samostatného existovat. Na rozdíl od Descarta, pro něhož Bůh jako stvořitel stojí nad světem, chtěl ho Spinoza zahrnout do jediného celku, mimo nějž nemůže být vůbec nic. Substance, jíž s Descartem rozuměl „to, co ke své existenci nic jiného nepotřebuje, co na ničem jiném nezávisí“, může být tedy pouze jedna, nekonečná, věčná a božská.\n\nSubstance je tedy nepodmíněný předpoklad, to, co nemůže nebýt a co „leží v základu“, aniž by však byla nějakou konkrétní jednotlivou neboli konečnou věcí (\"omnis determinatio negatio est\"). Jsoucna neboli věci jsou jen mody jediné substance, která je neměnná, nedělitelná, nekonečná. Je-li substance jediná, nemá zdůvodnění mimo sebe a pokud musí být zdůvodněna, poskytuje sama faktem své jednosti a nutnosti (je tím, co nemůže nebýt) své zdůvodnění neboli je \"causa sui\" (příčinou sebe sama). Pro to Spinoza volí označení \"Deus\" - Bůh. Bůh je tedy předpokladem a základem všeho, co jest, aniž by sám byl v čemkoliv obsažen.\n\nSubstance neznamená žádnou látku ani poznatelnou skutečnost, nýbrž především myšlenkovou kategorii. Nekonečná substance má i nekonečně mnoho atributů, z nichž může lidský rozum poznávat jen dvě, totiž ducha jako „myslící věc“ (\"res cogitans\") a látku jako „rozlehlou věc“ (\"res extensa\") - Descartovy substance. Rozlehlost je identická s látkou, kdežto duch představuje jakoukoliv aktivitu mysli od smyslového vnímání přes imaginaci, afekty až po ideje).\n\nOba atributy, a tedy i všechny poznatelné věci a celý Vesmír, jsou pouze „v Bohu“, jehož Spinoza někdy nazývá také „natura“ (z lat. \"nasci\", rodit), což nelze přeložit moderním slovem „příroda“ a znamená spíše něco jako „povaha“ či „podstata“. Ačkoli je tedy všechno zahrnuto v jediném nekonečném, věčném a naprosto nutném celku, mezi Bohem jako stvořitelem a stvořeným světem je přesto zásadní rozdíl, který Spinoza vyjadřuje rozlišením mezi \"natura naturans\" (tvořící podstata) a \"natura naturata\" (stvořená, zrozená). Tím se Spinozův metafyzický systém liší od panteismu a někteří pro něj užívají název panenteismus (z řec. \"pan-en-theó\", vše v Bohu).\n\nPokud Spinoza výslovně upíral Bohu osobní a lidské rysy nebo činnosti (vidění, chtění, city atd.), bylo to – jak vysvětluje v dopisech – jen proto, že se chtěl bránit naivním lidským představám, které si Boha představují jako člověka:\n\nJe třeba upozornit na skutečnost, že existují různé interpretace Spinozovy metafyziky. Josef Tvrdý i profesor Drtina považovali Spinozu za klasického představitele panteismu. Také profesor Rast uvádí, že „\"Spinoza učí jednoznačnému panteismu. Bůh je »natura naturans«\" [příroda tvořící\"], mody jsou »natura naturata«\" [příroda vytvářená], \"avšak v základě je všechno jedno.\"\n\nDle profesora Röda \"„»Příroda« a »Bůh« jsou u Spinozy synonyma\",\" i když ovšem \"„přírodou nerozuměl jen materiální skutečnost, ale skutečnost obecně včetně jejího duchovního aspektu.\" „V rámci Spinozových předpokladů pochopitelně nelze vážně mluvit o tom, že by Bůh stvořil svět, protože vše, co existuje, je v Bohu, stejně jako je Bůh ve všem...\"\". Problém vzniku věcí statický panteismus Spinozův jednoduše pomíjí.\n\nProfesor Muller konstatoval: \"„Spinozův Bůh venkoncem není transcendentní a »jiný«. Bůh je příroda sama../.../ Jedinečná nekonečná příroda neboli Bůh tak může být pochopena dvěma způsoby: buď jako jeden Bůh a jako »natura naturans«, anebo jako nekonečný řád konečných věcí a jako »natura naturata«\".\" Ve Spinozově myšlení neexistuje prostor pro osobního Boha a náboženské přesvědčení o nesmrtelnosti duše považoval za iluzi.\n\nNa možnost různých interpretací Spinozových názorů upozorňuje profesor Kenny: \"„Klíčem ke Spinozově filozofii je monismus, tj. myšlenka, že existuje jen jedna jediná substance, nekonečná božská substance, která je identická s přírodou: Deus sive Natura, »Bůh čili příroda«.\"\" Toto ztotožnění Boha s přírodou lze pojímat různě. \"„Pokud někdo chápe Boha v jeho systému jako prostě kódovaný způsob odkazující k řádu věcí v přirozeném světě, pak se bude Spinoza jevit jako nefalšovaný ateista\".\"\n\nMaterialistické pojetí Spinozova monismu zastávali marxističtí badatelé. Nábožensky založení myslitelé Spinozův monismus a panteismus většinou odmítali; v českých zemích ke kritikům Spinozovy metafyziky patřili např. katolický učenec Josef Pospíšil a profesor Emanuel Rádl, který vyjádřil i pochybnost o Spinozově víře v nějakého Boha: \"„Víra mu však naprosto scházela, víra v lidi i v Boha; že užíval často slova bůh, nic neznamená.\"\"\n\nMotivem Spinozova filosofování jsou především praktické otázky lidského života, jako jsou štěstí a svoboda mysli a antiutopistické uspořádání společnosti ve státě, v 17. století plném občanských a náboženských válek zvlášť naléhavé. Spinoza navazuje na Hobbese a vychází z konceptu společenské smlouvy, kterou lidé uzavřeli, aby se vymanili z přirozeného stavu pouhé snahy zachovat si vlastní existenci, v kterém je každý svému druhu zákonitě nepřítelem. Jako důsledný racionalista byl Spinoza přesvědčen, že svět se řídí (přírodními) zákony a že mezi zákony hmotného a duchovního či mravního světa nemůže být žádný rozpor. Například pojem spravedlnosti tím nabývá významu pouze ve státu, protože v přirozeném stavu je vše myslitelné povoleno. Také lidský život a mezilidské vztahy jsou z velké části určovány různými nutnostmi a moudrý člověk se může dopracovat ke svobodě a aktivnímu životu jen tak, že je uzná a přijme a že se naučí ovládat své vášně. Spinozova etika tak má velmi blízko k etice stoické, protože však předpokládá rozumnost každého člověka, výslovně obhajuje sledování vlastních zájmů: rozumný člověk sám pochopí, že sobectví by bylo proti nim a že se bez druhých nikdy neobejde.\n\nEtika je pro Spinozu základem politiky. Harmonické spolužití lidí a nashromáždění moci každého člena společnosti do moci lidu, která je posléze přenesena vládě, vede k zajištění nejúčinnějšího prosazování řádu ve společnosti a stability. Nezbytným rozumovým předpokladem pro maximální zachování funkce a existence státu jsou cíle jako prospěšnost a minimální zásah státu do života občana, ale především svoboda mysli a mír. Pokud jde o druh vlády, Spinoza dává přednost demokracii před aristokracií a monarchií, protože rozhodování více lidí je lépe chráněno před osobními výstřelky a tudíž racionálnější. Panovník ovšem nepodléhá jiným restrikcím, než vlastním vydaným zákonům, ani jiné vyšší moci. Pouze v mezním případě vyvolá moc lidu převrat. Panovník nebo vláda má tudíž po určitou dobu plnou autoritu nad svými poddanými, kteří ho musí ve všem poslouchat, pokud nenařizuje něco vyloženě zvrhlého jako zabít vlastní rodiče. Je však v zájmu panovníka samého, aby svým poddaným nechal co největší svobodu názoru a přesvědčení a nevytvářel tak ve společnosti zbytečné konflikty. I když Spinozovy etické názory jsou v jistém napětí s jeho determinismem, mají i pro současnou politickou filosofii svůj význam a své pevné místo v historii politických a právních teorií.\n\nZa Spinozova života se jeho vliv omezil na malý okruh znalců a přímo ovlivnil například Leibnizovu „Monadologii“; Leibniz ale také napsal vyvrácení Spinozovy etiky. Osvícenec Pierre Bayle považoval Spinozovu filosofii za „to nejabsurdnější, co si lze vymyslet“ a David Hume za „ohavnou“, protože potlačuje lidské já a jeho svobodu. Ta podoba ontologického důkazu Boží existence, kterou odmítl Kant, pochází právě ze Spinozy. První vlnu širšího zájmu o Spinozu ale zahájil teprve Friedrich Heinrich Jacobi knihou, v níž ho obvinil z panteismu. Jeho prostřednictvím se se Spinozou seznámil například Lessing, Herder a Goethe, kteří jím byli nadšeni, stejně jako Fichte, Schleiermacher nebo Schelling. Hegel dokonce napsal, že Spinoza je jediný možný počátek filosofického myšlení. Podobně nadšeně o něm píše Feuerbach a Nietzsche, který ho pokládal za svého předchůdce.\n\nVe 20. století se na Spinozu odvolávali například Ludwig Wittgenstein, který se Spinozou inspiroval ve svém prvním spise, nazvaném \"Tractatus logico-philosophicus\", a Albert Einstein, ale zejména myslitelé ovlivnění marxismem, například Louis Althusser, Gilles Deleuze nebo Slavoj Žižek. Na jeho politickou filosofii u nás navázal Pavel Barša. Naopak polemicky se proti Spinozovi postavil Emmanuel Lévinas, který v něm viděl prototyp totalizujícího myšlení, které – podobně jako myšlení Hegelovo - potlačuje jednotlivce, podřizuje Jiné Stejnému, chce aspoň v myšlení „uchopit“ celek a tak vzdáleně připravuje i politické totality.\n\n\n\n\n\n"}
{"id": "389339", "url": "https://cs.wikipedia.org/wiki?curid=389339", "title": "Ouzo efekt", "text": "Ouzo efekt\n\nOuzo efekt je jev, kdy přidání vody do některých alkoholických nápojů, například ouza, způsobuje tvorbu oblačné stabilní mikroemulze oleje ve vodě. Jedná-li se o tento efekt u absintu, specificky se nazývá louche (francouzsky \"stinný\", tedy \"oblačný\"). Fakt, že ouzo obsahuje silně hydrofobní olej (anetol) rozpuštěný v rozpouštědle mísitelném s vodou (konkrétně v ethanolu), je pro tento efekt klíčový. Při nepřítomnosti takového rozpouštědla není emulze oleje ve vodě stabilní, protože olejové kapičky narůstají díky koalescenci, dokud nenastane fázová separace na makroskopické úrovni. Je dobře známo, že přidání malého množství tenzidu nebo silné promíchání může olejové kapičky stabilizovat. Překvapující fakt, že aniž by se něco takového udělalo, olejové kapičky v ouzo směsi bohaté na vodu zpomalují svůj růst a tvoří stabilní kapalnou disperzi, poprvé studovali Stephen A. Vitale a Joseph L. Katz, kteří zavedli termín \"ouzo efekt\". Jev bývá označován také jako \"spontánní emulzifikace\".\n\n"}
{"id": "389341", "url": "https://cs.wikipedia.org/wiki?curid=389341", "title": "Gagát", "text": "Gagát\n\nGagát (také černý jantar, jet, akštýn nebo kanell) je tmavý tzv. mineraloid používaný jako drahý kámen. V dřívějších dobách býval zaměňován s jantarem. Je voskově matný, černý či tmavě hnědý a neprůhledný. Vznikl milióny let trvajícím rozkladem dřeva, obvykle stromů z čeledi blahočetovitých, za vysokého tlaku. Složením je podobný hnědému uhlí a hoří. Někdy obsahuje pyritové inkluze. Jeho název je odvozen od řeky Gagátes v Malé Asii, kde byl těžen Římany.\n\nDnešní ložiska gagátu jsou především v Utahu, Rusku, Asturii, Francii a Německu.\n\nMimo antický Řím ho používali k výrobě předmětů také Vikingové, kteří ho těžili ve Velké Británii v okolí Whitby. Množství nálezů pochází hlavně z Grónska. Ozdoby z něj byly nalezeny v neolitických hrobech na území Čech. Výrobky z gagátu přispěly k prosperitě whitebského opatství v době jeho první abatyše, sv. Hildy. Vyráběly se z něj růžence, kříže i figurky. Oblíbený byl také ve viktoriánské době, a to i královnou, jež ho nosila hlavně po svém ovdovění. I v té době bylo centrem výroby gagátových šperků a sošek Whitby. Je používán hlavně na výrobu smutečních šperků.\n\nJako ostatním drahým kamenům byla gagátu připisována magická moc. Římané věřili, že plaší hady a vařený s vínem měl léčit bolesti zubů. Gerolamo Cardano ho doporučuje jako ochranu před nočními můrami, přízraky, inkuby a sukuby.\n"}
{"id": "389344", "url": "https://cs.wikipedia.org/wiki?curid=389344", "title": "Andělé a démoni", "text": "Andělé a démoni\n\nAndělé a démoni (: ) je kniha amerického spisovatele Dana Browna. Poprvé publikována byla v roce 2000. Podle knihy byl natočen v roce 2009 stejnojmenný film.\n\nHlavní postavou je Robert Langdon, stejně jako v Brownových románech \"Šifře mistra Leonarda\" (: ) a ve Ztraceném symbolu (: ). Kniha rozvíjí příběh konfliktu mezi římskokatolickou církví a se sektou Iluminátů.\n\nV CERNu byl brutálně zavražděn vědec Leonardo Vetra, který se snažil dokázat, že věda a církev si neodporují. S dcerou Vittorií zrekonstruovali v laboratoři velký třesk, čímž podle svého přesvědčení dokázali existenci Boha. Sestrojili velmi nebezpečnou antihmotu, která byla ukradena. Robert Langdon zjišťuje, že vraždu mají na svědomí ilumináti, tajné bratrstvo, které se v minulosti skládalo z mnoha vědců, kteří chtěli zahubit církev. Maxmilian Kohler (šéf CERNu) dostává zprávu, že antihmota je ve Vatikánu. Papež nedávno zemřel, a tak se právě koná konkláve, které připravuje camerlengo (papežův komorník, po smrti papeže nejdůležitější osoba ve Vatikánu).\n\nČtyři nejdůležitější kardinálové byli těsně před konkláve uneseni ilumináty, každou hodinu je jeden zabit a ocejchován jedním ze čtyř prvků - země, vzduch, voda a oheň. Vittorie je během pátrání také unesena. Stezka končí v Andělském hradu, kde je údajné sídlo iluminátů. Robert Vittorii zachrání a přemůžou asasína, který má na svědomí vraždy Vittoriina otce Leonarda i čtyř kardinálů. Asasín poslouchal příkazy velitele Januse. Camerlengo má na hruď vypálen poslední iluminátský cejch. Kohler je zabit, ale před smrtí dá Langdonovi kameru, na kterou natočil rozhovor s camerlengem. Do výbuchu antihmoty zbývá jenom pár minut. Camerlengo dostává vnuknutí, běží do nekropole pod bazilikou svatého Petra, na hrobě svatého Petra je malý kontejner s antihmotou. Běží s ním do helikoptéry. Ve vzduchu antihmota vybuchne Camerlengo se zachrání padákem. Langdon se z nahrávky, kterou mu dal Kohler, dozví, že camerlengo stál v pozadí všech vražd i ztráty antihmoty. Chtěl donutit lidi více věřit v Boha, proto chtěl z Iluminátů a vědy stvořit umělého nepřítele církve. Camerlengo stojí i za vraždou bývalého papeže, protože zradil církev - měl dítě, byť pomocí umělého oplodnění. Ukáže se, že papežovým dítětem je sám Camerlengo. Camerlengo po prozrazení spáchá sebevraždu. Vyzrazení pravdy nechává nový papež na Robertově uvážení a ten končí s Vittorií v posteli.\n\nV roce 2009 byla natočena stejnojmenná filmová adaptace knihy. Režíroval Ron Howard. V hlavních rolích Tom Hanks, Ewan McGregor a Ayelet Zurer.\n\n"}
{"id": "389346", "url": "https://cs.wikipedia.org/wiki?curid=389346", "title": "Fletcher", "text": "Fletcher\n\nFletcher může být:\n\n\n\n"}
{"id": "389349", "url": "https://cs.wikipedia.org/wiki?curid=389349", "title": "Digitální pevnost", "text": "Digitální pevnost\n\nDigitální pevnost (: ) je kniha amerického spisovatele Dana Browna. První vydání vyšlo v roce 1998 v nakladatelství St. Martin's Press.\n\nEnsei Tankado byl geniální programátor postižený válkou, jenž vytvořil nerozluštitelný kód. Výkonný počítač amerického Úřadu národní bezpečnosti (NSA - National Security Agency) TRANSLTR, dostal tento kód za úkol vyluštit, ale bohužel neuspěje. Tvůrce tohoto kódu je zabit. Tankado ani nestihl předat klíč k rozluštění kódu, měl ho u sebe vyrytý na zlatém prstenu, ale prsten se ztratil. Susan Fletcherová pracuje v Úřadu národní bezpečnosti v dešifrovacím oddělení. David Becker, profesor na Georgetownské univerzitě, byl NSA povolán, aby překládal znaky tak, jak je budou dešifrovat. David se Susan spolu tajně chodí. Strathmore (šéf NSA) pověří Davida, cestou do Španělska, aby získal všechny Tankadovy věci, neboť mezi nimi by měl být ukryt i klíč ke kódu. David získá všechny věci až na prsten. Pátrání po prstenu jej zavede mezi prostitutky, do nemocnice, na sraz punkerů a poté na letiště, kde prsten konečně získává, na prstenu je vyryto: v latině: Kdo bude hlídat hlídače - heslo Ensei Tankady, což vypoví Strathmoremu. V NSA Susan se Strathmorem zjišťují, že žádný kód neexistuje, ale všechno je počítačový virus, který je naprogramován za účelem zničení bezpečnostních filtrů databanky NSA, kde jsou uloženy nejcennější informace USA. Vir musí být rychle zničen. Nakonec dochází na kód \"tři\", je to rozdíl mezi izotopy použitými v bombách, které spadly na Hirošimu a Nagasaki. Filtry jsou obnoveny a nepodařilo se nic stáhnout, TRANSLTR ale shořel, Strathmore spáchal sebevraždu, protože jeho zaviněním je TRANSLTR zničen. David požádá Susan o ruku, ona přijímá.\n"}
{"id": "389357", "url": "https://cs.wikipedia.org/wiki?curid=389357", "title": "Běh Terryho Foxe", "text": "Běh Terryho Foxe\n\nBěh Terryho Foxe je celosvětová sportovní událost, pořádaná na počest kanadského atleta Terryho Foxe, který onemocněl rakovinou a byla mu amputována jedna noha. S umělou nohou běžel v roce 1980 takzvaný Maraton naděje – za 143 dnů uběhl 5 382 km přes celou Kanadu. Chtěl vybrat 25 000 000 USD na výzkum léčby rakoviny. V srpnu 1981, krátce po smrti Terryho Foxe, uspořádal kanadský podnikatel Isadore Sharp, jehož čtvrtý syn též zemřel na rakovinu, první ročník Běhu Terryho Foxe, jehož výdělek věnoval na výzkum boje proti rakovině. V roce 2002 se již tato událost konala v 53 zemích světa.\n\nPo roce 1989 se tento běh začal konat také v České republice. Do roku 2007 probíhal pod původním názvem, poté byl přejmenován na Běh naděje. Nadace Terryho Foxe v Torontu totiž neumožnila české straně akci dále pořádat, neboť zavedla pro mezinárodní běhy pravidla, kterým nebylo možné vyhovět, pořadatelé si měli mj. zajistit pojištění odpovědnosti za škody ve výši milionu kanadských dolarů (téměř 20 milionů korun).\n\n"}
{"id": "389359", "url": "https://cs.wikipedia.org/wiki?curid=389359", "title": "Zkušenost", "text": "Zkušenost\n\nZkušenost (od „zkusiti“) se používá v několika významech:\n\nVe všech případech se klade důraz na bezprostřednost vlastní zkušenosti v protikladu například k věcem naučeným, vyslechnutým od jiných nebo přečteným. Potud je zkušenost v pravém slova smyslu nepřenositelná a jen obtížně sdělitelná. Na druhé straně je učení vlastními zkušenostmi nákladné nebo i nebezpečné, a proto se lidé daleko častěji řídí příkladem nebo radou jiných, vyzkoušeným společenským zvykem, než aby riskovali nezdar a vlastní zkušenost.\n\nZ tohoto hlediska lze hovořit i o kolektivní zkušenosti, zásobě osvědčených vzorů jednání, příběhů, jazykových obratů a pojmů, v nichž členové určitého společenství využívají zkušenosti jiných. Každý přirozený jazyk je tak výsledek staleté zkušenosti určitého národa (Gadamer).\n\nUž starověcí filosofové si všimli, že základní zdroj poznání není totéž co počitky jednotlivých smyslů, neboť tyto vjemy nebo počitky se navzájem doplňují a podporují. Aristotelés, scholastika i Kant proto mluví o „společném smyslu“ (\"sensus communis\"), který skládá vjemy různých smyslů a vytváří tak smyslovou zkušenost nějaké události, věci a podobně. Takovou zkušenost si člověk může pamatovat, porovnávat s jinými, pokusit se ji vyjádřit slovy a v tomto smyslu je zdrojem lidského poznání.\nNovověký empirismus (Francis Bacon, John Locke, David Hume) zdůraznil opět význam smyslového vnímání proti racionalismu, zároveň však přehlédl otázku podmínek poznání. Proti tomu postavil Immanuel Kant svou transcendentální filosofii a teorii poznání, kde je ústředním pojmem právě zkušenost. Kant především ukázal, že samotné počitky k poznání nestačí: dokonce i smyslový vjem je možný jen někde a někdy a tedy už předpokládá kategorii prostoru a času. Teprve pamatovaný, kriticky zpracovaný vjem tvoří zkušenost a tak i nutný předpoklad aposteriorního poznání.\n\nNa druhé straně je rozumové čili apriorní poznání vždycky tautologické, takže pouze zkušenostní poznání přináší něco nového. V moderní epistemologii se obě stránky poznání kombinují: každé poznání už předpokládá nějaké vědění, na jehož základě si člověk klade otázky, případně tvoří hypotézy a navrhuje experimenty. Ty se však potom musí podrobit soudu zkušenosti v přesném pozorování nebo experimentu.\n\n\n\n"}
{"id": "389360", "url": "https://cs.wikipedia.org/wiki?curid=389360", "title": "Čamakoko", "text": "Čamakoko\n\nČamakokové, \"Chamacoco\", vlastním název \"Ishir\", \"Iširo\" („Místní lidé“) je etnická skupina jihoamerických Indiánů, žijících v severní části oblasti Gran Chaco v Paraguayi a jihozápadní Brazílii. Čamakockým jazykem, který náleží do malé jazykové rodiny Zamuko, a je znám též pod vlastním označením \"Iširo\", hovoří asi 1 800 indiánů.\n\nJsou obyvateli suchých savan a okrajů tropického pralesa na březích řeky Paraguay. Původně se živili hlavně lovem a sběrem, důležitý byl zvláště sběr jedlých lusků stromu algarrobá (Prosopis alba), které mají sladkou chuť a jsou velmi bohaté na cukry a škrob. Pod vlivem sousedních skupin Kaďuveo, Guaná a Guaraní si však postupně osvojili základy tropického zemědělství (pěstování manioku, tabáku, banánů aj.). Prosluli výrobou dřevěných předmětů (dýmky, zbraně) a péřových ozdob, s nimiž i obchodovali. Byli ohrožováni svými severními sousedy – Kaďuvey, kteří je s oblibou zajímali do otroctví. V současné době téměř asimilovali s dalšími indiánskými etniky (hlavně Guaraní) i s mestickou populací Paraguajců. \n\nJejich život a kulturu jako první důkladněji popsal český etnograf, spisovatel, cestovatel a dobrodruh Alberto Vojtěch Frič v díle \"Indiáni Jižní Ameriky\". V prvním desetiletí 20. století mezi nimi strávil delší dobu důkladným terénním výzkumem a jednoho z nich, známého Čerwuiše, přivezl roku 1908 do Prahy. \n\nFrič rovněž pořídil mezi Čamakoky jednu z nejbohatších světových sbírek jejich řemeslných a uměleckých výrobků, jíž je možné obdivovat v expozici Náprstkova muzea v Praze.\n\n\n"}
{"id": "389364", "url": "https://cs.wikipedia.org/wiki?curid=389364", "title": "Čiang Mai", "text": "Čiang Mai\n\nČiang Mai ( výslovnost , anglickou transkripcí \"Chiang Mai\") je hospodářské a turistické centrum severní části Thajska, cca 700 km od Bangkoku, které má přes 150 tisíc obyvatel. Je zde přes 300 chrámů, mj. i \"Wat Phra Singh\" ze 14. století. Město je výchozím bodem pro výlety, například na sloní, orchidejové, hadí nebo motýlí chovy, případně k nejvyšší hoře Thajska \"Doi Inthanon\" (2 565 m n. m.). Častým cílem je rovněž 1 676 metrů vysoká hora \"Doi Suthep\", odkud je výhled na město. Město je proslaveno také každoročním listopadovým festivalem Loy Krathong, při kterém se z města vypouští tisíce lampionů štěstí. Velkou oslavou trvající i několik dní je i oslava thajského nového roku - Sonkran, odehrávající se v dubnu.\n"}
{"id": "389365", "url": "https://cs.wikipedia.org/wiki?curid=389365", "title": "Khao Yai", "text": "Khao Yai\n\nNárodní park Khao Yai je nejstarší národní park v Thajsku – byl založen v roce 1962. Leží cca 200 km od Bangkoku. Pro turisty je nejlépe přístupným parkem, leží v nadmořské výšce 800 m n. m. Džunglí tu vedou turistické stezky, které zájemce zavedou k řadě zdejších nádherných vodopádů.\n\nOd 14. července 2005 je klasifikován jako Světové dědictví podle UNESCO.\n"}
{"id": "389366", "url": "https://cs.wikipedia.org/wiki?curid=389366", "title": "Kaeng Krachan", "text": "Kaeng Krachan\n\nKaeng Krachan je největší národní park v Thajsku, leží na severním konci Malajského poloostrova. Pokrývá jej hustý lesní porost a žije zde dokonce malá populace tygra. Park je vzdálen 60 km od Phetchaburi. Atrakcí je tu například osmnáctistupňový vodopád \"Tho Thip\". Nejvhodnější pro návštěvu je období od listopadu do května, protože v jiných měsících je průchod zdejším pralesem velmi obtížný.\n\n"}
{"id": "389387", "url": "https://cs.wikipedia.org/wiki?curid=389387", "title": "Acinonyx pardinensis", "text": "Acinonyx pardinensis\n\nAcinonyx pardinensis je vyhynulý druh velkého geparda. Způsobem života se pravděpodobně příliš nelišil od svého blízkého příbuzného, dnes žijícího geparda štíhlého, ale dorůstal velikosti lva. Žil v celé Eurasii během poslední doby ledové.\n"}
{"id": "389388", "url": "https://cs.wikipedia.org/wiki?curid=389388", "title": "Kostel svatého Floriána (Krakov)", "text": "Kostel svatého Floriána (Krakov)\n\nKostel sv. Floriána ( \"Kościół św. Floriana\") je jedním z kostelů v polském Krakově.\n\nKostel byl založen v letech 1185-1216. V roce 1226 je vysvětil polský kronikář a krakovský biskup Wincenty Kadłubek.\n\nKostel byl v průběhu staletí mnohokrát poničen. Prvotní románský kostel utrpěl při nájezdech Tatarů v letech 1241 a 1259 a také v roce 1306 při útoku Vladislava Lokýtka na Krakov držený Čechy. Z tohoto období se dochovaly základy na jižní straně kostela a pár architektonických prvků. Ve 14. století byl kostel obnoven v gotickém slohu. V roce 1528 byl kostel poškozen při velkém požáru čtvrti Kleparz. Dalšími požáry utrpěl v letech 1580 a 1587. Nejvíce budova utrpěla během útoku Švédů v letech 1655 a 1656.\nV letech 1657-1684 proběhla zásadní přestavba kostel v barokním stylu. Další škody kostel utrpěl v roce 1755 během dalšího požáru čtvrti Kleparz a poté v roce 1768 během bojů při tzv. Barské konfederaci.\n\nDůkladná rekonstrukce a modernizace proběhla v letech 1902-1914 (projekt Józef Kryłowski a Franciszek Mączyński).\n\nV letech 1949 – 1951 v kostele působil jako vikář Karol Wojtyła – pozdější papež Jan Pavel II. Ten kostelu sv. Floriána v roce 1999 udělil titul \"basilica minor\", a osobně jej navštívil během své cesty do Polska v roce 2002.\n\nKolem kostela sv. Floriána procházela někdejší Královské cestě vedoucí ze čtvrti Kleparz Floriánskou branou na Krakovský rynek a odtud po ulici Grodské ke Královskému hradu na Wawelu.\n\n"}
{"id": "389389", "url": "https://cs.wikipedia.org/wiki?curid=389389", "title": "Hrrr na ně", "text": "Hrrr na ně\n\nHrrr na ně je název těchto děl:\n"}
{"id": "389398", "url": "https://cs.wikipedia.org/wiki?curid=389398", "title": "Ringo", "text": "Ringo\n\nRingo může znamenat:\n\n\n"}
{"id": "389402", "url": "https://cs.wikipedia.org/wiki?curid=389402", "title": "Bambouch", "text": "Bambouch\n\nBambouch je starý osamocený komplex hospodářských budov (statek) na území obce Velká Losenice, asi kilometr východně od vsi. Budovy jsou památkově chráněné. Objekt je v současné době zchátralý, rekonstrukce je v současné době v nedohlednu. Okolní krajina je turisticky atraktivní, v blízkosti je les, ovocný sad atd.\n"}
{"id": "389406", "url": "https://cs.wikipedia.org/wiki?curid=389406", "title": "XMLSpy", "text": "XMLSpy\n\nXMLSpy je XML editor a integrované vývojové prostředí (IDE) od společnosti Altova. XMLSpy umožňuje vývojářům pracovat s technologiemi XML, XML Schema, XSLT, XPath, XQuery, WSDL, a SOAP. XMLSpy je také dostupný jako zásuvný modul (plugin) pro Microsoft Visual Studio a Eclipse.\n\n\n"}
{"id": "389407", "url": "https://cs.wikipedia.org/wiki?curid=389407", "title": "SS Andrea Doria", "text": "SS Andrea Doria\n\nSS Andrea Doria byl velký luxusní italský transatlantický parník, poslední svého druhu před masivním nástupem letecké dopravy přes Atlantik.\n\nNa vodu byla tato loď spuštěna 16. června 1951, první komerční plavbu podnikla 14. ledna 1953. Známá je ale především katastrofou z 25. července 1956, kdy se po srážce s lodí MS Stockholm potopila nedaleko břehů ostrova Nantucket u Massachusetts. Jen díky modernějším komunikačním technologiím nedosáhlo neštěstí takových rozměrů, jako katastrofa Titanicu. Během bleskové záchranné akce bylo zachráněno 1660 pasažérů a členů posádky, katastrofa měla 46 obětí. Přesné důvody srážky nebyly zveřejněny.\n\nNa palubě parníku Andrea Doria byl kromě dalšího nákladu i Chrysler Norseman, designová studie návrháře firmy Chrysler Virgila Exnera. Prototyp by postaven firmou Carrozzeria Ghia v Itálii a měl být představen na různých autosalonech v USA. Mimoto bylo na palubě i 50 nových vozů Lancia Aurelia B24 Spider, kterých bylo celkem vyrobeno pouze 240.\n\n"}
{"id": "389410", "url": "https://cs.wikipedia.org/wiki?curid=389410", "title": "Konec světa (rozcestník)", "text": "Konec světa (rozcestník)\n\nKonec světa může znamenat:\n\n\n\n\n\n"}
{"id": "389411", "url": "https://cs.wikipedia.org/wiki?curid=389411", "title": "Eusébio", "text": "Eusébio\n\nEusébio da Silva Ferreira (25. ledna 1942, Maputo, Mosambik – 5. ledna 2014 Lisabon), zvaný Černá perla z Mosambiku nebo také Černý panter, byl proslulý portugalský fotbalista.\n\nRoku 1965 se stal v anketě Zlatý míč nejlepším evropským fotbalistou roku. V sezóně 1967/68 se stal prvním vítězem ceny Zlatá kopačka, která odměňovala nejlepší kanonýry působící v nejvyšších evropských ligách. V sezóně 1972/73 ji získal opět. Pelé ho roku 2004 zařadil mezi 125 nejlepších žijících fotbalistů. Figuruje na seznamu UEFA Jubilee 52 Golden Players.\n\nPomohl Portugalsku získat bronzové medaile na MS roku 1966. S 9 góly se stal nejlepším střelcem turnaje. Patnáct let hrál za Benfiku Lisabon.\n\n"}
{"id": "389419", "url": "https://cs.wikipedia.org/wiki?curid=389419", "title": "Řád sekery", "text": "Řád sekery\n\nŘád sekery (španělsky \"Orden de la Hacha\"), nebo též \"Řád paní z Tortosy\" byl prvním ženským rytířským řádem, který roku 1149 založil barcelonský hrabě Ramon Berenguer IV.\n\nŘád byl založen během reconquisty, po obležení Tortosy roku 1148 Maury, kdy ženy zachránily město tím, že když bylo málo mužů, ženy se převlékly za muže, ozbrojily sekerami a zahnaly nájezdníky. K poctě těchto statečných žen tedy hrabě založil první rytířský řád, výhradně pro ženy a jeho členky obdařil řadou privilegií a osvobodil je od daní.\n\nŘád byl vyhrazen pouze pro uvedené obránkyně a jejich dcery. Jeho symbolem byla červená sekera.\n\n\n"}
{"id": "389432", "url": "https://cs.wikipedia.org/wiki?curid=389432", "title": "ATC kód A08", "text": "ATC kód A08\n\nATC kód A08 Léčiva proti obezitě včetně dietetik je hlavní terapeutická skupina anatomické skupiny A. Trávicí ústrojí a metabolismus.\n\n\n"}
{"id": "389433", "url": "https://cs.wikipedia.org/wiki?curid=389433", "title": "ATC kód A09", "text": "ATC kód A09\n\nATC kód A09 Digestiva včetně enzymů je hlavní terapeutická skupina anatomické skupiny A. Trávicí ústrojí a metabolismus.\n\n\n"}
{"id": "389434", "url": "https://cs.wikipedia.org/wiki?curid=389434", "title": "První válka baronů", "text": "První válka baronů\n\nPrvní válka baronů (1215–1217) byla kombinace občanské války v Anglii mezi silami vzbouřených baronů vedených Robertem Fitzwalterem a vojskem krále Jana Bezzemka s invazí francouzského vojska vedeného francouzským princem Ludvíkem, který byl vyzván anglickými barony, aby na ostrovním trůnu nahradil současného krále Jana.\n\nKrál Jan byl v červnu 1215 přinucen skupinou vlivných baronů, kteří měli dost neúspěšné a despotické Janovy vlády, potvrdit \"požadavky baronů\". Král se zavázal ctít ustanovení této listiny a 15. června 1215 to stvrdil svou pečetí, za což mu 19. června 1215 baroni obnovili přísahu věrnosti jako králi. Formální dokument obsahující ustanovení dohody byl vyhotoven královými úředníky 15. července a tato listina je originálem Magny Charty.\n\nMagna Charta z roku 1215 obsahuje ustanovení, která nemohl přijmout žádný středověký král, pokud nechtěl být pouhým formálním vládcem. Například článek 61, bezpečnostní ustanovení, dovoloval skupině 25 baronů odstranit kdykoli krále použitím síly. To bylo právní ustanovení nazývané \"distraint\", které se ve středověku běžně používalo ale nikdy ve vztahu vůči králi. Po několika měsících neúspěšných vyjednávání vypukla otevřená občanská válka mezi vzbouřenými barony a králem.\n\nPrvotní příčinou války byla Magna Charta, ale brzy se stala válkou dynastií o anglický trůn. Baroni byli nuceni vzdorovat silnému králi a tak se obrátili s prosbou o pomoc na prince Ludvíka. Od ovládnutí Anglie Normany uplynulo teprve 150 let a vztahy mezi Anglií a Francií nebyly příliš vřelé. Na počátku, v listopadu 1215, Ludvík vypomohl baronům zasláním skupiny rytířů pro obranu Londýna. Později souhlasil i s invazí a to i přesto, že jeho otec i papež ho od tohoto úmyslu odrazovali.\n\nV květnu 1216 se Ludvíkova flotila vylodila na anglickém pobřeží v Kentu. Jan se rozhodl stáhnout do Winchesteru a tak se Ludvík při svém tažení do Londýna nesetkal téměř se žádným odporem. Do Londýna, kde ho přivítali vzbouření baroni, vstoupil bez problémů. Zde byl prohlášen za krále (ale nebyl korunován). Mnoho dalších důležitých šlechticů, včetně Alexandra Skotského, ho přišlo do Londýna přivítat. Někteří Janovi spojenci, když viděli, že se situace změnila, se přiklonili na stranu vzbouřených baronů.\n\nMezitím se mu francouzský král, jeho otec, posmíval, že se pokouší ovládnout Anglii bez toho, aby ovládl klíčové místo – Dover. Královské hrady v Canterbury a Rochesteru, okolní města a většina Kentu byla v Ludvíkových rukou, ale když se vypravil dobýt hrad v Doveru, ten byl připraven. Jeho velitel, Hubert de Burgh měl zkušenosti s obranou hradu Chinod z roku 1205 a měl k dispozici dobře vyzbrojenou posádku.\n\nPrvní obléhání Doveru bylo zahájeno 19. července a Ludvíkovo vojsko zaujalo pozice na severní straně hradu. Jeho mužům se podařilo dostat k severní bráně hradu, ale de Burghovi vojáci je odrazili. Mezitím byly Ludvíkovy síly v Kentu napadány gerilovými skupinami lučištníků Viléma z Cassinghamu. Po třech měsících neúspěšného obléhání hradu Ludvík ustoupil od obléhání a vrátil se do Londýna.\n\nKromě Doveru, byl jediným dalším hradem, který vzdoroval Ludvíkovi Windsorský hrad, kde asi 60 věrných rytířů odolávalo dvouměsíčnímu obléhání, navzdory vážnému poškození dolních hradeb. Zdá se, že tento úspěšný odpor vycházel ze zkušeností při předchozím obléhání baronskými vojsky v roce 1189.\n\nRoku 1206 Jan utratil velké množství prostředků na opravu hradu v Rochesteru a udržoval na něm svou posádku v době před podepsáním Magny Charty. Ale součástí dohody s barony bylo i převedení hradu do rukou Stephena Langtona, arcibiskupa z Canterbury. Vzbouření baroni poté na hrad vyslali své vojsko vedené Vilémem de Aubigny. A tak, v říjnu 1216, při svém tažení z Doveru do Londýna narazil Jan na hrad obsazený nepřátelskými silami.\n\nJan začal Rochester obléhat 11. října. Vzbouřenci očekávali posily z Londýna, ale Jan nechal zapálit jedinou cestu z hradu, most přes Medway. Poté královi vojáci postavili obléhací stroje a podařilo se jim zbořit část obranných hradeb. Později se jim podařilo zbořit rohovou věž a postupně, 30. listopadu, i dobýt hrad. Jan chtěl nechat původně všechny obránce popravit, ale jeden z jeho kapitánů, ho přesvědčil, aby popravil pouze jednoho pro výstrahu. Jan zemřel příští rok a tak hrad nechal opravit až jeho následník Jindřich III.\n\nKrál Jan zemřel 18. října 1216 v Lincolnshire a s ním i hlavní příčina sporu. Ludvík se tak stal pro barony větším problémem, než Janův devítiletý syn Jindřich. Pierre des Roches, biskup winchesterský a s ním mnoho baronů si pospíšilo, aby Jindřicha korunovali anglickým králem. Londýn byl ovládán Ludvíkem a tak Jindřicha odvezli do gloucesterského opatství a tam ho, za přítomnosti papežova legáta, Gualy Biccheriho, 28. října 1216 korunovali.\n\nMagna Charta byla 12. listopadu znovu vydána Jindřichovým jménem s některými novými články a s vypuštěním sporného článku 61. Tento dokument podepsal králův regent Vilém Marshal. Větší část země byla oddaná Ludvíkovi, ale jihozápad a Midlands upřednostňovala Jindřicha. Marshal požíval velké úcty a žádal barony, aby neobviňovali mladého krále za otcovy skutky. Také přislíbil, že on a další královi regenti budou vládnout ve shodě s Magnou Chartou. Navíc se mu podařilo zajistit papežovu podporu, který již předtím Ludvíka exkomunikoval.\n\nVilémovi se postupně podařilo, aby se většina baronů přiklonila na stranu Jindřicha a Ludvík aby byl vyhnán ze země. Střety obou stran trvaly skoro rok a půl. 6. prosince obsadil Ludvík hertfordský hrad, ale povolil rytířům, kteří ho bránili, aby se vzdálili se svými koňmi i zbraněmi. Na konci prosince dobyl berkhamstedský hrad a k bránicím se rytířům se zachoval podobně. Na počátku roku 1217 se Ludvík rozhodl vrátit do Francie, aby obnovil své síly, ale při své cestě na jih se střetl s odporem v Kentu a Sussexu a utrpěl ztráty.\n\nVzhledem k tomu, že s Doverem byl uzavřen mír, mohla jeho posádka narušovat spojení Ludvíka s Francií a tak se Ludvík vylodil v Doveru s úmyslem zahájit jeho druhé obléhání. Francouzský tábor, zřízený poblíž doverského hradu, byl ale brzy napaden a vypálen silami Viléma z Cassinghamu, právě v době kdy dorazila flotila s posilami a Ludvík tak byl nucen vylodit se v Sandwichi a dorazit k Doveru po souši. Poté, 12. května, zahájil druhé obléhání hradu. Jeho armáda byla zaměstnána obléháním a tak síly Viléma Marshala a Falka de Breaute byly schopny napadnout a způsobit těžké ztráty vojsku baronů v lincolnském hradu, kteří podporovali Ludvíka.\n\nVilém Marshal se připravoval obléhat Londýn. V mezičase ale Ludvík utrpěl dvě další těžké porážky, tentokrát v námořních bitvách u Doveru a Sandwiche, způsobené vojsky vedenými Hubertem de Burgh. Kolona, která měla posílit Ludvíkovu armádu byla zničena a Ludvík tak téměř nebyl schopen pokračovat v boji.\n\nPo roce a půl byla většina vzbouřených baronů poražena a Ludvík se musel vzdát nároku na anglický trůn. 11. září 1217 byl nucen podepsat mírovou dohodu z Lambethu. Akceptoval symbolickou částku za odstoupení nároku na anglický trůn a vrátil se do Francie. Uvádí se, že naléhal na svého otce, francouzského krále, aby Jindřichovi vrátil půdu, kterou zabavil Janovi Bezzemkovi.\n"}
{"id": "389435", "url": "https://cs.wikipedia.org/wiki?curid=389435", "title": "ATC kód A10", "text": "ATC kód A10\n\nATC kód A10 Antidiabetika je hlavní terapeutická skupina anatomické skupiny A. Trávicí ústrojí a metabolismus.\n\n\n"}
{"id": "389438", "url": "https://cs.wikipedia.org/wiki?curid=389438", "title": "Matthias Sammer", "text": "Matthias Sammer\n\nMatthias Sammer (* 5. září 1967, Drážďany) je bývalý německý fotbalový obránce či záložník, vítěz ankety o nejlepšího evropského fotbalistu roku Zlatý míč 1996. V roce 1996 dovedl německý tým k vítězství na mistrovství Evropy.\nHrál na pozici defenzivního záložníka či libera.\n\nV současnosti (sezóna 2013/14) působí jako sportovní ředitel Bayernu Mnichov.\n\nZačínal v Dynamu Drážďany (1985–1990), klubu, za který hrál i jeho otec. Po sjednocení Německa přestoupil do VfB Stuttgart (1990–1992), jednu sezónu odehrál za Inter Milán (1992–1993). Kariéru úspěšně ukončil v týmu Borussia Dortmund (1993–1998) Je dvojnásobným mistrem NDR (1989, 1990) a trojnásobným mistrem Německa (1992, 1995, 1996).\n\nV reprezentaci odehrál 74 zápasů (23 za NDR a 51 za sjednocené Německo).\n\nJako trenér dosud působil u týmů Borussie Dortmund a VfB Stuttgart. Od roku 2012 působí v Bayernu Mnichov jako sportovní ředitel.\n\n\n\n\n"}
{"id": "389439", "url": "https://cs.wikipedia.org/wiki?curid=389439", "title": "Instalace (software)", "text": "Instalace (software)\n\nInstalace je v informatice proces, kdy je nový operační systém, počítačový program nebo ovladač zařízení nakopírován (nainstalován) do počítače takovým způsobem, že je po jejím dokončení možné nainstalovanou komponentu používat. Tvůrci software usilují o maximální zjednodušení instalačního procesu, který obvykle zahrnuje konfiguraci (tj. nastavení) a případně i další nutné činnosti.\n\nPři instalaci operačního systému je ve vyhrazeném úložném prostoru (typicky pevný disk) vytvořeno příhodné prostředí (formátování disku, instalace zavaděče) a do něj je následně nakopírováno jádro operačního systému a další nutné součásti. Vše je nakonfigurováno tak, aby bylo možné operační systém snadno používat.\n\nProgramy jsou obvykle dodávány v podobě komprimovaných balíčků obsahujících sadu potřebných souborů do jediného souboru, protože se s nimi lépe manipuluje při distribuci a prodeji. Před vlastním použitím musí být balíček dekomprimován („rozbalen“), soubory umístěny na svá místa a provedeny i další potřebná nastavení (viz níže). Pro zjednodušení instalace byly vyvinuty univerzální instalační programy, jejichž činnost lze nastavit pomocí konfiguračního souboru, takže programátor nemusí instalační program měnit.\n\nNěkterý je software navržen tak, aby nepotřeboval instalaci. Stačí pouze překopírování spustitelného souboru nebo adresáře se soubory na libovolné místo v počítači. Tento postup byl často používán u starších operačních systémů MS-DOS, Atari TOS, AmigaOS, Mac OS a dalších. V současné době je tento postup běžný v systému Mac OS X a též pro některé jednodušší programy Microsoft Windows (např. PuTTY).\n\nNěkteré operační systémy také nepotřebují instalaci. Mohou být spuštěny přímo z bootovacích CD, DVD (tzv. Live CD) nebo USB flash disků. Výhodou je, že takto spuštěný operační systém nijak nezasahuje do systému nainstalovaném na počítači. Příkladem může být AmigaOS 4.0, Knoppix Linux, MorphOS, Mac OS 1-9, Windows PE a další.\n\n\n\n\nInstalační programy na CD/DVD jsou často navrženy tak, aby se instalátor spustil automaticky po vložení média do mechaniky, což zajišťuje speciální soubor umístěný do kořenového adresáře média.\n\nSoučasný nejpoužívanější instalátor pro Microsoft Windows je instalační balíček MSI, který je nainstalován instalátorem Windows. Mezi společnosti, které vytvářejí komponenty pro tvorbu instalátorů patří InstallShield, Macrovision's InstallAnywhere, Wise, Smart Install Maker a ScriptLogic Corporation.\n\nMacOS využívá aplikace nazývanou Installer boundled. Technicky vzato se nejedná o instalátor, ale o správce balíčků.\n\nV systému Linux jsou instalační programy závislé na typu linuxové distribuce. V Linuxu se odděluje nástroj pro práci s balíčky (RPM Package Manager, deb (souborový formát) a další) a nadstavbových nástrojů, které kromě jiného umožňují provádět též instalaci balíčků (Yum, APT a další).\n\nBěhem instalace počítačových programů je někdy třeba aktualizovat samotný instalátor nebo správce balíčků. Aby toto bylo možné, používá se technika, zvaná bootstrapping. Obyčejně se pro tuto operaci používá malý spustitelný soubor (například s názvem setup.exe), který aktualizuje instalátor a spustí skutečnou instalaci. Tento malý spustitelný soubor se nazývá bootstrapper.\n\n"}
{"id": "389440", "url": "https://cs.wikipedia.org/wiki?curid=389440", "title": "ATC kód A11", "text": "ATC kód A11\n\nATC kód A11 Vitaminy je hlavní terapeutická skupina anatomické skupiny A. Trávicí ústrojí a metabolismus.\n\n\n"}
{"id": "389441", "url": "https://cs.wikipedia.org/wiki?curid=389441", "title": "ATC kód A12", "text": "ATC kód A12\n\nATC kód A12 Náhrady minerálních prvků je hlavní terapeutická skupina anatomické skupiny A. Trávicí ústrojí a metabolismus.\n\n\n"}
{"id": "389442", "url": "https://cs.wikipedia.org/wiki?curid=389442", "title": "ATC kód A14", "text": "ATC kód A14\n\nATC kód A14 Anabolika pro systémové užití je hlavní terapeutická skupina anatomické skupiny A. Trávicí ústrojí a metabolismus.\n\n\n"}
{"id": "389443", "url": "https://cs.wikipedia.org/wiki?curid=389443", "title": "ATC kód A16", "text": "ATC kód A16\n\nATC kód A16 Trávicí trakt a metabolismus, jiná léčiva je hlavní terapeutická skupina anatomické skupiny A. Trávicí ústrojí a metabolismus.\n\n\n"}
{"id": "389445", "url": "https://cs.wikipedia.org/wiki?curid=389445", "title": "Oxfordská ustanovení", "text": "Oxfordská ustanovení\n\nOxfordská ustanovení vytvořila roku 1258 skupina baronů vedená Simonem de Montfort. Tento dokument je často považován za první psanou verzi anglické ústavy. Tato ustanovení přinutila krále Jindřicha III. přijmout novou formu vlády, kde moc byla soustředěna do 15 členné rady, která dohlížela na ministry, místní úřednictvo a posádky královských hradů. Jednání parlamentu se měla pravidelně konat třikrát ročně tak, aby mohl kontrolovat činnost rady. Význam tohoto dokumentu spočívá v tom, že anglický panovník byl přinucen uznat práva a pravomoci parlamentu.\n\nPísemné potvrzení této dohody bylo odesláno všem šerifům všech anglických hrabství v jazyce latinském, francouzském a, co je důležité, i ve středoanglickém. Použití anglického jazyka bylo symbolem anglikanizace správy Anglie na rozdíl od \"pofrancouzštění\" v letech předchozích. Oxfordská ustanovení byla prvním vládním dokumentem psaným v anglickém jazyce od ovládnutí Anglie Normany, ke kterému došlo cca 200 let předtím. \n\nOxfordská ustanovení byla následující rok nahrazena Westminsterskými ustanoveními. Tyto ustanovení byly Jindřichem, za podpory papežské buly, roku 1261 odmítnuty. To vedlo k vypuknutí druhé války baronů (1263 – 1267), ve které zvítězil král. Roku 1266 byla ještě dodatečně anulována dokumentem \"Dictum of Kenilworth\".\n"}
{"id": "389447", "url": "https://cs.wikipedia.org/wiki?curid=389447", "title": "Kevin Keegan", "text": "Kevin Keegan\n\nKevin Keegan (* 14. února 1951 Armthorpe, Anglie) je anglický fotbalový trenér a bývalý fotbalový útočník. Pelé ho roku 2004 zařadil mezi 125 nejlepších žijících fotbalistů.\n\nV dresu Liverpool FC vyhrál dvakrát Pohár UEFA (1973 a 1976) a jednou Pohár mistrů evropských zemí. Poté přestoupil do Německa do klubu Hamburger SV, se kterým získal roku 1979 titul německého mistra. Na úspěchu se podílel 17 trefami do sítě soupeřů. V letech 1978 a 1979 získal dvakrát po sobě trofej pro nejlepšího evropského fotbalistu Zlatý míč. Po ukončení aktivní kariéry trénoval anglický národní tým a kluby Manchester City FC a Newcastle United FC. Pokusil se také prosadit v show-businessu, když v 70. letech nazpíval několik popových skladeb. například „Head over Heels in Love“ se skupinou Smokie.\n"}
{"id": "389451", "url": "https://cs.wikipedia.org/wiki?curid=389451", "title": "Alma", "text": "Alma\n\nAlma může znamenat:\n\n"}
{"id": "389458", "url": "https://cs.wikipedia.org/wiki?curid=389458", "title": "Atlas II", "text": "Atlas II\n\nAtlas II byla americká nosná raketa používaná v 90. letech 20. století. Patřila do početné rodiny nosných raket odvozených od balistické střely SM-65 Atlas. Byla poslední verzí Atlasu využívající 1,5 (resp. 2,5 a 3,5) stupňový koncept, kdy je půl-stupeň tvořen dvěma odhazovacími motory, přičemž třetí motor s nádržemi pokračuje v letu. Vykonala celkem 63 startů (všechny verze) a poslední se konal 31. srpna 2004. Do roku 1997 byla používána souběžně s raketou Atlas I a od roku 2000 byla využívána souběžně s raketou Atlas III.\n\nOproti předchůdci Atlas I, který vycházel z Atlasu G/H, je o 2,7 metru delší a má upravené a silnější motory prvního i druhého stupně. Navíc je možno sestavit 3,5 stupňovou verzi pro speciální mise a meziplanetární lety. Kromě motorů prošla zásadní obměnou i navigační jednotka a letový počítač, které byly plně digitální už na předchozí verzi (Atlas I), avšak rychlý vývoj výpočetní techniky v 90. letech vedl k dalším vylepšením a tím i snížení nákladů na elektronické vybavení rakety. První stupeň byl převzat z předchozích typů (AtlasG/H/I), byly provedeny pouze drobné úpravy na systému zavěšení motorů a elektroinstalaci. Nádrže byly balonové konstrukce, stejné jaké se používaly již na prvních raketách Atlas a jaké používá i stupeň Centaur.\n\nMotory odhazovacího půl-stupně byly RS-56 OBA a byly vyvinuty z motoru LR-89. Motor prvního stupně byl značen podobně, RS-56 OSA, jednalo se však o odlišný motor, vzniklý modernizací starší pohonné jednotky LR-105. Stupeň Centaur používal osvědčené motory RL-10 ve verzi RL-10-4. Poslední verze Atlas IIAS mohla být vybavena až čtyřmi pomocnými motory na pevné pohonné látky (SRB – Solid Rocket Booster), jenž poskytovaly dodatečný tah pro těžší náklady. Verze Atlas II disponovala i třetím stupněm s motorem R-4D spalujícím oxid dusičitý a monomethilhyrdazin.\n\n\n\n\n"}
{"id": "389459", "url": "https://cs.wikipedia.org/wiki?curid=389459", "title": "Renault Vel Satis", "text": "Renault Vel Satis\n\nRenault Vel Satis je osobní automobil vyšší střední třídy vyráběný francouzskou automobilkou Renault. Byl uveden v roce 2001 na ženevském autosalonu a nahradil někdejší model Safrane. Automobil Vel Satis nemá nic společného se stejnojmenným konceptem z roku 1990.\n\n\"Vel Satis\" je zkratka pro Velocity and Satisfaction (česky \"rychlost a uspokojení\"). Prakticky jediným konkurentem byl pro Vel Satis Opel Signum, což je též hatchback vyšší střední třídy, ale na rozdíl od Vel Satisu, který byl samostatně vyvíjeným modelem, byl Signum hatchbackem odvozeným od sedanu Opel Vectra C. Speciálně vyrobený Vel Satis používal prezident Francie.\n\nV roce 2005 byl vůz lehce faceliftován. Nástupcem Vel Satisu se stal model Latitude. Latitude je však sedan, oproti Vel Satisu, který je hatchback.\n"}
{"id": "389461", "url": "https://cs.wikipedia.org/wiki?curid=389461", "title": "Alma (řeka)", "text": "Alma (řeka)\n\nAlma ( , , , , ) je řeka na Krymu (Autonomní republika Krym), sporném území považovaném za část Ukrajiny, ale ovládaném od Krymské krize Ruskem. Je 83 km dlouhá od pramene Sarysu. Povodí má rozlohu 635 km².\n\nNa horním toku protéká územím Krymské rezervace. Ústí do Kalamitského zálivu Černého moře.\n\nPrůměrný průtok činí 1,2 m³/s. Vysychá průměrně na 2 měsíce, v suchých letech však až na 6 let.\n\nNa dolním toku se využívá na zavlažování. V údolí řeky rostou jabloňové sady.\n\nV průběhu Krymské války došlo na řece 8. září 1854 k bitvě mezi ruskou armádou a spojenými francouzsko-anglicko-tureckými vojsky.\n"}
{"id": "389463", "url": "https://cs.wikipedia.org/wiki?curid=389463", "title": "Puma (značka)", "text": "Puma (značka)\n\nPuma AG Rudolf Dassler Sport, zkráceně Puma, je německá společnost specializující se na výrobu sportovního oblečení, vybavení a obuvi. Byla založena Rudolfem Dasslerem roku 1924 a později registrována v roce 1948. Puma je známá jako výrobce fotbalové obuvi a ve své historii sponzorovala mnoho významných fotbalistů (Pelé, Eusébio, Johan Cruijff, Enzo Francescoli, Diego Maradona, Lothar Matthäus, Kenny Dalglish, Didier Deschamps, Gianluigi Buffon či Antoine Griezmann). Sponzoruje rovněž některé národní fotbalové týmy. Jako např.:Italskou fotbalovou reprezentaci nebo Českou fotbalovou reprezentaci.\n\nS tenisovými raketami hráli například Boris Becker nebo Tim Henman.\n\nRudolf Dassler spolu se svým bratrem Adolfem založili v roce 1924 firmu na výrobu sportovní obuvi \"Gebrüder Dassler Schuhfabrik\", ale v roce 1948 se rozešli. Rudolf založil opět firmu vyrábějící sportovní obuv a pojmenoval ji podle prvních dvou písmen ze svého jména \"Ruda\" (RUdolf DAssler), následně však firmu přejmenoval na Puma Schuhfabrik Rudolf Dassler. Obdobně postupoval i Adolf (Adi), který do názvu své firmy použil první tři písmena svého zkráceného křestního jména i příjmení a založil současný velký koncern Adidas.\n\n"}
{"id": "389464", "url": "https://cs.wikipedia.org/wiki?curid=389464", "title": "Kostel svatého Františka z Assisi (Krakov)", "text": "Kostel svatého Františka z Assisi (Krakov)\n\nKostel svatého Františka z Assisi ( \"Kościół św. Franciszka z Asyżu\") je jedním z kostelů v polském Krakově. Ke kostelu patří i přilehlý františkánský klášter.\n\nKostel s klášterem nechal založit polský kníže Boleslav V. Stydlivý, který je zde i pohřben. Stavba kostela byla zahájena v roce 1237 (příchod františkánů, do Krakova je z Prahy přivedl Jindřich II. Pobožný). Dokončena byla pravděpodobně v roce 1269 (pohřbena zde byla blahoslavená Salomea – sestra Boleslava Stydlivého), nicméně práce na kostele pokračovaly i nadále. 15. února 1385 byl v kostele pokřtěn litevský velkokníže a budoucí polský král Vladislav II. Jagello . V 15. století došlo k dalším gotickým úpravám a v 17. století k úpravám barokním. V roce 1850 byl kostel silně poškozen požárem.\n\nKostel má tři kaple – kapli blahoslavené Salomei, kapli Utrpení Páně a kapli Bolestné Matky Boží.\n\nNejzajímavější je kaple Utrpení Páně, v níž je umístěna socha Bolestného Krista a na stěnách visí obrazy zachycující utrpení Páně, které jsou dílem Józefa Mehoffera (mj. žák Jana Matejki). Je zde také hrob blahoslavené Anieli Salawové, beatifikované v roce 1991 papežem Janem Pavlem II. Dále je v kapli vystavená replika Turínského plátna\n\nV kapli blahoslavené Salomei se nacházejí ostatky této blahoslavené. V 2. polovině 17. století byl v kapli vybudován nový oltář z mramoru a alabastru se soškami mj. knížete Boleslava V. Stydlivého a jeho matky kněžny Grzymisławy a také s obrazem s vizemi blah. Salomei. Ve nice vedle oltáře je umístěna truhla s kostmi knížete Boleslava V. Stydlivého.\n\nV kapli Bolestné Matky Boží je umístěn obraz Bolestné Matky Boží obklopené anděli, kteří drží insignie utrpení Páně.\n\nInteriér kostela je zařízen v neogotickém stylu. Zvláštní pozornost zasluhují polychromie a vitráže, které jsou dílem Stanisława Wyspiańského. Nejvýznamnější je vitráž nad hlavním vchodem, nazvaná \"Bůh Otec - Staniž se\" , zobrazující Boha v okamžiku stvoření světa.\n\nV klášteře nějaký čas působil i svatý Maxmilián Kolbe.\n\n"}
{"id": "389465", "url": "https://cs.wikipedia.org/wiki?curid=389465", "title": "DOSEMU", "text": "DOSEMU\n\nDOSEMU je emulátor pro operační systém Linux zprostředkovávající rozhraní mezi fyzickým operačním systémem Linux a operačním systémem MS-DOS nebo MS-DOS kompatibilní. DOSEMU emuluje procesor 8086 s architekturou x86. Skládá se tedy ze dvou částí zprostředkovávajícím rozhraním mezi operačními systémy a libovolným operačním systém s MS-DOS kompatibilním. DOSEMU obsahuje v základním balíčku operační systém FreeDOS.\n\n"}
{"id": "389466", "url": "https://cs.wikipedia.org/wiki?curid=389466", "title": "Monumenta Moraviae et Silesiae sepulchralia", "text": "Monumenta Moraviae et Silesiae sepulchralia\n\nMonumenta Moraviae et Silesiae sepulchralia (MMSS) je soupis sepulkrálních památek na území Moravy a moravského Slezska. Na jeho počátku stojí prof. Miloslav Pojsl, je garantován Katedrou církevních dějin a dějin křesťanského umění Cyrilometodějské teologické fakulty Univerzity Palackého v Olomouci.\n\n\n\nPojsl Miloslav, \"Sepulkrální památky na Moravě a ve Slezsku do roku 1420\", Monumenta Moraviae et Silesiae sepulchralia I/1, Univerzita Palackého, Olomouc 2006, ISBN 80-244-1240-3, 303 stran. \n\n"}
{"id": "389467", "url": "https://cs.wikipedia.org/wiki?curid=389467", "title": "Bitva na řece Almě", "text": "Bitva na řece Almě\n\nBitva na řece Almě byla jednou z bitev Krymské války. Došlo k ní na řece Alma dne 8. září 1854. Na jedné straně stála ruská armáda pod vedením admirála A. S. Menšikova v počtu 33 600 vojáků a 96 děl. Proti nim stála spojenecká vojska, která se spojila po vylodění v Jevpatoriji o dva dny dříve. Sestávala z francouzských, britských a tureckých vojáků a veleli jim maršál Jacques St. Arnaud a generál lord Raglan. Spojenecké síly sestávaly z 55 000 vojáků a 120 děl.\n\nRuská vojska byla poražena v důsledku obejití z křídla a převahy spojenců v počtu vojáků i ve zbraních a ustoupila k Sevastopolu.\n\nPadlo 5700 ruských a 4300 spojeneckých vojáků, z čehož bylo 2000 Angličanů.\n"}
{"id": "389470", "url": "https://cs.wikipedia.org/wiki?curid=389470", "title": "Stepník moravský", "text": "Stepník moravský\n\nStepník moravský (\"Eresus moravicus\") je jedovatý pavouk žijící na jižní Moravě. Přestože stepníci jsou jedni z nejnápadnějších pavouků Evropy, stepník moravský byl objeven a vědecky popsán teprve v roce 2008 Dr. Milanem Řezáčem, zoologem z Výzkumného ústavu rostlinné výroby v Praze. Je jedním z nejpestřeji zbarvených pavouků ve střední Evropě. Je patrně také nejjedovatějším pavoukem na území Česka. Stepníci jsou pozoruhodní tím, že mláďatům slouží jako první potrava jejich matka. V populaci je vždy více samců, než samic, a tak samci tvrdě soupeří o to stát se otci. Proto svým partnerkám po kopulaci zalepují pohlavní orgán, aby jí tak zamezili promiskuitu.\n\nSamice dosahuje velikosti 13 až 16 mm, samec 5 až 9 mm. Samci mají výstražné bílo-černo-červené zbarvení připomínající zbarvení slunéčka, které je chrání před predátory orientujícími se zrakem, jakými jsou např. ptáci. Samice jsou celé černé, pouze na hlavě mají velkou svítivě oranžovou skvrnu. Právě tato skvrna je jedním ze znaků odlišujících stepníka moravského od ostatních středoevropských druhů stepníků. Žijí velice skrytě v přibližně 10 cm hlubokých svislých norách vystlaných pavučinou, jejichž ústí je zvrchu chráněno pavučinovou stříškou. Do té pavouci zapřádají kousky prsti a tak noru dokonale maskují.\n\nJed stepníků má podobné složení jako jed některých jedovatých hadů (obsahuje enzymy fosfolipázy). Jedná se o neurotoxin ovlivňující fyziologii celého organismu. Kousnutí menších druhů středoevropských stepníků způsobuje u zdravého člověka horečnatý stav doprovázený silným zrychlením tepu, tlakem v hlavě a zrudnutím obličeje. Ten po přibližně dvou hodinách končí a zbytek dne přetrvává silná bolest hlavy. Působení na děti nebo nemocné lidi není známo. Existuje však údaj, že po kousnutí velkého druhu stepníka Walckenaerova zemřelo v Turecku dítě. Otrava stepníkem moravským dosud nebyla zaznamenána. Není však potřeba mít z otravy tímto pavoukem strach, protože pravděpodobnost kousnutí je mizivá. A to nejen pro jeho vzácnost a život v podzemních norách, ale i proto, že nebývá agresivní.\n\nVyskytuje se v Panonské oblasti, především v Česku, Slovensku, Maďarsku i Rakousku, zejména v místech se zachovalou stepní krajinou. V ČR byl nalezen například na Pálavě u Mikulova, v oblasti Bzeneckých písků, na předměstích Brna, v Podyjí, na Mohelenské hadcové stepi. Téměř všechny jeho lokality jsou rezervacemi. Rozšíření stepníka moravského dosud není uspokojivě prozkoumáno. Stanovištěm stepníka moravského jsou zachovalé skalní nebo písčité stepi, pro které jsou charakteristické stepní trávy kavyly (Stipa spp.). Tyto stepi byly u nás po konci poslední doby ledové daleko rozšířenější než dnes. Po zvlhčení klimatu však většinou zarostly dřevinami. Jejich poslední zbytky se do současnosti zachovaly díky pastvě koz a ovcí. Tyto poslední zbytky si zasluhují nejpřísnější ochranu spočívající především v udržení režimu spásání. Stepník moravský jako velice pozoruhodný a památný druh si zasluhuje druhovou ochranu, která by byla argumentem pro územní ochranu jeho lokalit. Nebezpečí ze strany nezodpovědných návštěvníků přírody nehrozí, neboť nemají skrytě žijící stepníky šanci nalézt a sešlap stanovištím stepníků vyhovuje. Určité riziko však představují teraristé, kteří jsou schopní atraktivní pavouky systematicky vyhledávat, a to třeba i ke komerčním účelům. Populace stepníka moravského jsou nepočetné a se znalostí, jak nory dohledat, snadno vysbíratelné. Stepník moravský je v České republice zařazen na červený seznam v kategorii „kriticky ohrožený“.\n\n\n"}
{"id": "389473", "url": "https://cs.wikipedia.org/wiki?curid=389473", "title": "Starquake (počítačová hra)", "text": "Starquake (počítačová hra)\n\nStarquake je počítačová hra typu dvourozměrného plošinového bludiště napsaná Davem Collinsem a Stephenem Crowem, publikovaná softwarovou společností Bubble Bus a vydaná v roce 1985. Byla vydána pro Commodore 64 (1984), MSX, ZX Spectrum, Amstrad CPC, Atari XL (vše 1985), Acorn BBC model B, počítače IBM PC kompatibilní a Atari ST (pro oba v roce 1988). Verze pro Amigu byla plánována na rok 1991, ale nikdy nevyšla.\n\nHráč ovládá postavičku, která se nazývá BLOB (z anglického „Bio-Logically Operated Being“ – bio-logicky ovládaná bytost), jejíž kosmická loď havarovala na neznámé planetě. Havárie poškodila jádro této planety a úkolem hráče je nalézt jednotlivé součásti jádra, které jsou rozházené po planetě a spravit ho, než exploduje. Obyvatelům planety se přítomnost hlavního hrdiny nelíbí a snaží se ho zabít.\n\nHra Starquake má několik vlastností, které jí odlišují od ostatních plošinových her své doby:\n\nJe mnoho způsobů, jak s postavičkou pohybovat:\n\nBLOB může najednou pobrat až čtyři předměty, které ukládá ve FIFO posloupnosti. Některé nalezené předměty se používají k opravě jádra, jiné se musí vyměnit pomocí Cheopsovy pyramidy za něco užitečnějšího. Dále je ve hře přístupová karta určená jednak k pyramidě a jednak může nahradit libovolnou číslovanou kartu, které jsou potřeba k otevření některých dveří.\n\nBludiště je obsáhlé a rozmanité a skládá se z 512 obrazovek. Předměty a součásti jádra jsou po každém spuštění hry rozmístěny jinak.\n\n"}
{"id": "389474", "url": "https://cs.wikipedia.org/wiki?curid=389474", "title": "Jason Becker", "text": "Jason Becker\n\nJason Becker (* 22. července 1969) je americký kytarový virtuos, který se již jako sedmnáctiletý proslavil v druhé polovině osmdesátých let společně s Marty Friedmanem v neo classic metalové skupině Cacophony. V roce 1987 Cacophony vydala desku \"Speed metal symphony\". V roce 1988 Marty Friedman vydal své první sólové album \"Dragon's Kiss\". I on sám vydal své sólové album \"Perpetual burn\". V roce 1989 Cacophony vydala \"Go Off!\", v roce 1990 onemocněl amyotrofickou laterální sklerózou a Cacophony oficiálně ukončila svoji činnost.\n\nKytaru vzal do ruky poprvé ve svých pěti letech a stále se učil, což se později samozřejmě projevilo na jeho virtuosních schopnostech. V Atlantě vystudoval hudební školu. Po vydání druhého alba skupiny Cacophony se stále více věnoval své sólové tvorbě. Přidal se ke skupině Davida Lee Rotha.\n\nBěhem koncertů na přelomu 80. a 90. let oznámil, že ztrácí cit v nohách. Po čase mu byla diagnostikována amyotrofická laterální skleróza. V USA je tato nemoc známá jako Lou Gehrigova choroba, podle ligového hráče baseballu, který touto nemocí také trpěl. Od kytary přešel ke klávesovým nástrojům, ovšem kvůli své chorobě postupně ochrnul na celé tělo. Jeho otec vyvinul způsob, kterým s Jasonem komunikuje pouze očima. Ale díky moderní počítačové technice stále skládá hudbu. Složil hudbu k baletu \"Diablo\", kde v dlouhých, instrumenty vážné hudby prolínaných sekvencích zní \"jeho\" kytara.\n\nNěkteří odborníci dokonce tvrdí, že kdyby jej nepotkal jeho osud, zastínil by všechny kytarové velikány jako například Eddie Van Halen, Yngwie Malmsteen či Randy Rhoads.\n\n\n\n"}
{"id": "389477", "url": "https://cs.wikipedia.org/wiki?curid=389477", "title": "Milan Řezáč", "text": "Milan Řezáč\n\nMilan Řezáč (* 1978) je český zoolog specializující se na výzkum pavouků. Pracuje na entomologickém oddělení Výzkumného ústavu rostlinné výroby v Praze, mimo to v letech 2010 a 2012 působil i na Přírodovědecké fakultě Masarykovy univerzity v Brně, kde spoluvedl \"Cvičení z terénní arachnologie\".\n\nProslavil se především objevem několika nových druhů pavouků: v roce 2008 popsal nový druh středoevropské fauny, stepníka moravského, a blízkovýchodní nový druh, šestiočku sadistickou, vyznačující se abnormálním způsobem kopulace. V roce 2014 oznámil objev dalšího nového druhu, šestiočky moravské.\n\nJe autorem řady odborných a popularizujících článků, především z oboru arachnologie.\n\n\n"}
{"id": "389479", "url": "https://cs.wikipedia.org/wiki?curid=389479", "title": "Tocantins", "text": "Tocantins\n\nTocantins může znamenat: \n"}
{"id": "389480", "url": "https://cs.wikipedia.org/wiki?curid=389480", "title": "Ceará", "text": "Ceará\n\nCeará je brazilský spolkový stát, jenž se nachází na severovýchodě Brazílie. Jeho hlavní město se jmenuje Fortaleza.\n\nV brazilském spolkovém státě Ceará se nachází rozlohou 563 hektarů nejmenší brazilský národní park. Národní park Ubajara je od hlavního města Fortaleza vzdálen 351 kilometrů a je zeleným ostrovem v polopoušti Caatinga. Jeho největší atrakcí jsou krápníkové jeskyně.\n\nNejvětší města brazilského státu Ceará, počet obyvatel k 1. červenci 2004:\n\n"}
{"id": "389489", "url": "https://cs.wikipedia.org/wiki?curid=389489", "title": "Joan Enric Vives Sicília", "text": "Joan Enric Vives Sicília\n\nJoan Enric Vives Sicília (24. července 1949, Barcelona) je urgellský biskup, a prostřednictvím tohoto úřadu je od roku 2003 šedesátý pátý spolukníže Andorry. V úřadu nahradil Joana Martí i Alanise. Roku 2010 mu byl udělen titul osobního (titulárního) arcibiskupa.\n\nNarodil se 24. července 1949 v Barceloně, jako třetí syn Francesca Vivese i Ponse a Cornèlie Sicílie Ibáñezové, kteří byli maloobchodníci.\n\nRoku 1965 vstoupil do barcelonského semináře a\nstudoval humanitní vědy, filosofii a teologii. Dne 24. září 1974 byl ve své rodné farnosti Santa Maria del Taulat v Barceloně vysvěcen na kněze. Na Teologické fakultě v Barceloně získal roku 1976 licentiát z teologie. Poté působil jako profesor katalánštiny na Barcelonské univerzitě. V červenci 1982 na stejné univerzitě získal licentiát z filosofie a vzdělávacích věd. Poté roku 1993 získal doktorát z filosofie.\n\nPo studiích působil jako zakládající člen a poradce Hnutí křesťanské mládeže (1975-1987), formátor (1987-1991) a rektor semináře v Barceloně (1991-1997), sekretář Rady kněží barcelonské arcidiecéze (1978-1989), člen a sekretář Kolegia poradců (1985-1995), sekretář Biskupské rady v Barceloně (1988-1990) a Poradního sboru kardinála Narcíse Jubany i Arnaua (1987-1990), biskupský delegát pro \"Spravedlnost a mír\" v Barceloně (1978-1993).\n\nDne 9. června 1993 byl papežem Janem Pavlem II. jmenován pomocným biskupem barcelonské arcidiecéze a titulárním biskupem Nonu. Biskupské svěcení přijal 5. září 1993 z rukou arcibiskupa Ricarda Maríi Carlese Gordóna a spolusvětiteli byli kardinál Narcís Jubany i Arnau a kardinál Antonio María Javierre Ortas.\n\nFunkci pomocného biskupa vykonával do 25. června 2001 kdy byl jmenován biskupem koadjutorem diecéze v Urgellu. Za dva roky 12. května 2003 nastoupil do úřadu biskupa Urgellu, kde nahradil biskupa Joana Martí i Alanise a téhož dne se prostřednictvím tohoto úřadu automaticky stal spoluknížetem Andorry.\n\nDne 19. března 2010 mu papež Benedikt XVI. udělil titul osobního arcibiskupa.\n\n"}
{"id": "389490", "url": "https://cs.wikipedia.org/wiki?curid=389490", "title": "Vasubandhu", "text": "Vasubandhu\n\nVasubandhu (pravděpodobně 4.–5. století) byl buddhistický učenec, nevlastní bratr Asangy, spoluzakladatel jógáčáry a autor \"Abhidharmakóši\". Škola džódó šinšú jej považuje za druhého patriarchu, v zenovém buddhismu je považován za dvacátého prvního patriarchu. Poměrně často se o Vasubandhovi hovoří jako o dvou osobách.\n\nNarodil se v Purušapuře (dnešní Péšávár), která tehdy patřila k území Gandháry. Měl se narodit rok poté, co se jeho starší nevlastní bratr Asanga stal buddhistickým mnichem. Nejprve studoval místní nauku vaibhášiků, poté se vydal do Kašmíru, aby tam prohloubil své nabyté znalosti o buddhismu. Podle tradičního podání pak po návratu domů celý večer vyprávěl o nauce vaibhášiků, načež ze svého vyprávění sestavil dílo o šesti stech verších, které nazval \"Abhidharmakóša\". Toto dílo se dotýká devíti základních témat a představuje přechod od hínajánové nauce k mahájáně.\n\n\"Abhidharmakóša\" se zabývá především \"dharmami\", což jsou podle nauky vaibhášiků základní jednotky reality. Ty mohou být tělesného (resp. hmotného), ale i smyslového či zkušenostního charakteru. Sedmdesát pět dharm Vasubandhu rozdělil do pěti kategorií, jejichž koncept později přepracoval. V pozdějším období se Vasubandhu odklonil od učení vaibhášiků a přiklonil se k učení sautrántiků a začal kritizovat vaibhášské učení.\n\nKdyž se podle tradičního podání zjevil Asangovi bódhisattva Maitréja, zjevil Asangovi učení, které se stalo základem jógáčáry. K tomuto učení se za nedlouho přiklonil i Vasubandhu a jeho další působení spadá do této oblasti. Napsal několik komentářů k bratrovým spisům i několik vlastních děl, které patří k základním spisům jógáčáry, především spis \"Vinšatiká\" a \"Trinšika\".\n\nVasubandhu psal svá díla v sanskrtu, dochovaly se však i překlady jeho děl do čínštiny a tibetštiny. Do čínštiny některá jeho díla přeložil čínský poutník Süan-cang.\n\nDosud se vedou spory o to, zda se pod jménem Vasubandhu neskrývají dvě osoby. Tuto tezi zastávají badatelé jako Erich Frauwallner či Egon Bondy. Pokud se někdy hovoří o Vasubandhovi jakožto o dvou osobách, většinou se označují jako Vasubandhu mladší a Vasubandhu starší. Vasubandhovi mladšímu (zhruba 400–480) se pak připisuje autorství \"Abhidharmakóši\" a bývá považován za představitele sarvástiváda. Vasubandhu starší (zhruba 320–380) je pak v tomto pojetí nevlastní bratr Asangy, komentátor jeho spisů a spoluzakladatel jógáčary.\n\n\n\n\n\n"}
{"id": "389494", "url": "https://cs.wikipedia.org/wiki?curid=389494", "title": "ATC kód B01", "text": "ATC kód B01\n\nATC kód B01 Antikoagulancia, antitrombotika je hlavní terapeutická skupina anatomické skupiny B. Krev a krvetvorné orgány.\n\n\n"}
{"id": "389495", "url": "https://cs.wikipedia.org/wiki?curid=389495", "title": "ATC kód B02", "text": "ATC kód B02\n\nATC kód B02 Antihemorrhagika je hlavní terapeutická skupina anatomické skupiny B. Krev a krvetvorné orgány.\n\n\n"}
{"id": "389496", "url": "https://cs.wikipedia.org/wiki?curid=389496", "title": "Neoklasický metal", "text": "Neoklasický metal\n\nNeoklasický metal je heavymetalový podžánr, silně ovlivněný vážnou hudbou. Vyznačuje se především svojí virtuosní složitostí a dá se označit za téměř instrumentální. Je důsledkem křížení největších metalových stylů osmdesátých let, jakými byly speed metal a heavy metal. Svou melodickou inspiraci čerpal především z vážné hudby. Co se týče témat žánru, tak si z heavy a speed metalu odnesl spíše pozitivnější mínění, a spíše než „smrtelné“ získal mystikální směry, ale o příběhovou atmosféru se neošidil.\n\nTento hudební žánr vznikal během 70. a 80. let. Mezi první hardrockové a metalové muzikanty, ovlivněné vážnou hudbou, patřili kytaristé Ritchie Blackmore, Uli Jon Roth, Randy Rhoads, a Brian May, ale také klávesáci Rick Wakeman a Jon Lord. Dalším významným představitelem byla skupina Cacophony Martyho Friedmana a Jasona Beckera. Švédský kytarista Yngwie Malmsteen tento žánr dotáhl do nejčistší podoby.\n"}
{"id": "389497", "url": "https://cs.wikipedia.org/wiki?curid=389497", "title": "ATC kód B03", "text": "ATC kód B03\n\nATC kód B03 Antianemika je hlavní terapeutická skupina anatomické skupiny B. Krev a krvetvorné orgány.\n\n\n"}
{"id": "389500", "url": "https://cs.wikipedia.org/wiki?curid=389500", "title": "ATC kód B05", "text": "ATC kód B05\n\nATC kód B05 Náhrady plazmy a perfúzní roztoky je hlavní terapeutická skupina anatomické skupiny B. Krev a krvetvorné orgány.\n\n\n"}
{"id": "389501", "url": "https://cs.wikipedia.org/wiki?curid=389501", "title": "ATC kód B06", "text": "ATC kód B06\n\nATC kód B06 Jiné krevní přípravky včetně fibrinolytik a hyaluronidázy je hlavní terapeutická skupina anatomické skupiny B. Krev a krvetvorné orgány.\n\n\n"}
{"id": "389503", "url": "https://cs.wikipedia.org/wiki?curid=389503", "title": "Slovácké divadlo", "text": "Slovácké divadlo\n\nSlovácké divadlo je divadlo v Uherském Hradišti. Bylo založeno v roce 1945 a tehdy svou činnost zahájilo hrou Gabriely Preissové \"Její pastorkyňa\".\n\nOd roku 1978 patří k divadlu i Malá scéna. Současným ředitelem je Michal Zetel.\n\n\nzdroj\n\n\n\n\n"}
{"id": "389512", "url": "https://cs.wikipedia.org/wiki?curid=389512", "title": "Armand Jean Le Bouthillier de Rancé", "text": "Armand Jean Le Bouthillier de Rancé\n\nArmand Jean Le Bouthillier de Rancé (9. ledna 1626 Paříž – 27. října 1700 Soligny-la-Trappe) byl francouzský konvertita, autor polemických spisů a duchovních děl. V roce 1664 založil v opatství La Trappe Řád cisterciáků přísné observance – trapistů.\n\nChateaubriand napsal roku 1844 Rancého životopis.\n\nNa kněze byl Rancé vysvěcen roku 1651 svým strýcem, arcibiskupem z Tours. Tento fakt však neznamenal žádnou změnu v jeho stylu života, který byl velmi světský. O rok později zemřel jeho otec, který mu zanechal rozsáhlé majetky. Již ve věku 26 let tak Rancé disponoval značným bohatstvím, které neváhal utrácet za hostiny a pořádání honů, pro které měl velkou vášeň. Hlasu svého svědomí nevěnoval velkou pozornost.\n\nPrvní událostí, která ho duchovně zasáhla a vedla k jeho konverzi, byla smrt jeho milenky Marie d'Avaugour, vévodkyně z Montbazonu, v roce 1657. Odjel na svůj zámek ve Verets, kde se věnoval úvahám o marnostech života. Začal pak žít více v souladu se svými povinnostmi. O tři roky později na něj obrovským dojmem zapůsobila také smrt jeho přítele Gastona, vévody z Orléans. Zbavil se pak veškerého majetku s výjimkou opatství La Trappe, kam poprvé přijel roku 1662. O rok později získal od krále povolení k reformě klášterního života.\n\n\n\n\n"}
{"id": "389522", "url": "https://cs.wikipedia.org/wiki?curid=389522", "title": "Freescale Semiconductor", "text": "Freescale Semiconductor\n\nFreescale Semiconductor, Inc. byl americký výrobce polovodičových součástek, který vznikl oddělením polovodičové divize od společnosti Motorola v roce 2004. Hlavní činností společnosti byla výroba součástek pro automobilový a telekomunikační průmysl, mikrokontrolérů a mikromechanických senzorů. Freescale Semiconductor byl jednou z 20 největších firem v polovodičovém průmyslu na světě.\n\nDne 6. října 2003 společnost Motorola oznámila záměr prodat svoji polovodičovou divizi a vytvoření Freescale Semiconductor. Dne 16. července 2004 Freescale ukončil počáteční veřejné nabídky (IPO) a stanovil cenu akcií na 13 dolarů za kus, přestože první odhady počítaly s prodejem za cenu $17,50 až $19,50 za akcii.\n\nDne 7. prosince 2015 bylo dokončeno převzetí konkurenční společností NXP Semiconductors, ohlášené v březnu téhož roku. Akcionáři Freescale obdrželi za každou akcii $6,25 a 0,3521 akcie NXP, celkově se jednalo o obchod za 11,8 miliardy, respektive po započtení závazků společnosti 16,7 milardy dolarů. Webové stránky Freescale jsou nadále pouhým přesměrováním na web NXP Semiconductors.\n\nFreescale Semiconductor byl jedním z předních dodavatelů polovodičů pro automobilový průmysl. Moderní automobily používají elektronicky řízené motory pro zvýšení výkonu a ke snížení emisí. Freescale byl největším dodavatelem mikrokontrolérových systémů pro tyto motory ve světě. Automobilové bezpečnostní systémy, jako jsou ABS a airbagy, také používají mikrokontroléry a analogové řízení napájecích obvodů od Freescale. Freescale Semiconductor také produkuje celou řadu integrovaných produktů: senzory, akcelerátory a snímače tlaku.\n\nFreescale SMARTMOS analogové portfolio poskytuje ovládání napětí a rodinu obvodů pro vícenásobné přepínače integrovaných obvodů pro hybridní vozidla.\n\nV listopadu 2008 bylo oznámeno, že firma bude od roku 2010 spolupracovat se společností McLaren Electronic Systems, aby dále společně rozvíjeli své KERS systémy pro vozy McLaren Formule 1. Obě strany se domnívají, že jim tato spolupráce pomůže zlepšovat McLaren KERS systém a proniknout s touto technologií do osobních automobilů.\n\nDalšími významnými výrobky se kterými přichází Freescale Semiconductor na trh jsou bezdrátové a mobilní produkty a síťové čipy. Freescale Semiconductor byl také výrobcem prvotních mikroprocesorů PowerPC pro počítače Apple PowerBook a Mac mini. Vývoj těchto mikroprocesorů skončil v roce 2006, kdy Apple přešel na čipy Intel. V roce 2006 vstoupil jako jeden ze zakládajících členů do organizace Power.org, která se zabývá vývojem a podporou Power Architectury. Nový výrobce CherryPal zahájil v červenci roku 2008 prodej počítačů založených na Power architektuře pod názvem \"CherryPal cloud-computer\".\n\nJedním z dalších produktů je DragonBall, což je nízkovýkonový mikroprocesor odvozený ze starší Motoroly 68000.\n\nFreescale Semiconductor má také ve svém portfoliu digitální signálový procesor (DSP) založený na StarCore technologii. Freescaleovské DSP jsou použity například ve Wi-Fi, VoIP a infrastruktuře video systémů.\n\nV roce 2006 společnost oznámila, že vyvinula nový integrovaný obvod, který uchovává informace, aniž by vyžadoval trvalé napájení. Jedná se o technologii ukládání dat s tzv. magneto-odporovou paměť (MRAM), který spoléhá na magnetické vlastnosti místo na elektrický náboj. Malosériový prodej 4-Mbit MRAM čipů začal 10. července 2006 za cenu 25 dolarů za čip.\n\n\n"}
{"id": "389527", "url": "https://cs.wikipedia.org/wiki?curid=389527", "title": "Love and Marriage", "text": "Love and Marriage\n\nLove and Marriage (česky \"Láska a svatba\") je písnička, kterou napsal Jimmy Van Heusen, text k ní byl napsán Sammy Cahnem a nazpívali ji Frank Sinatra, Dinah Shore a další.\n\nNejprve tuto píseň v roce 1955, pro chystaný televizní seriál \"Our Town\", nazpíval Frank Sinatra. Tato píseň se stala hitem a dosáhla na #5 příčku americké Top 40 hitparády Billboard v roce 1955. Také verze od Dinah Shore byla populárně úspěšná. Další verze byla od Peggy Lee z alba \"Olé ala Lee\" (1961). Sinatrova verze byla také použita do sitcomu z přelomu 80 a 90. let - \"Ženatý se závazky\" - a to jako titulní píseň. \n\n"}
{"id": "389545", "url": "https://cs.wikipedia.org/wiki?curid=389545", "title": "Civilization IV: Colonization", "text": "Civilization IV: Colonization\n\nCivilization IV: Colonization je počítačová hra, remake hry Colonization z roku 1994. Využívá enginu hry Civilization IV, obě hry jsou dílem dnes již legendárního Sida Meiera a jeho Firaxis Games. Hráč v ní ovládá osadníky vyslané jednou z tehdejších koloniálních velmocí, Anglie, Francie, Nizozemska, Španělska, za účelem dobytí a kolonizace Nového Světa v období mezi 1492−1792. Konečným cílem je vyhlášení nezávislosti na mateřské zemi a poražení jejich Královských Expedičních Sil (Royal Expeditionary Forces), vyslaných za účelem likvidace rebelie.\n\nWindows verze byla vydána 22. září 2008. Hra nevyžaduje původní Civilizaci IV.\n\nK získání samostatnosti musí hráč vyjednávat s různými stranami: s domorodými Američany, s vládcem hráčovi mateřské země a s ostatními koloniemi. Může také přijmout „Otce zakladatele“, každý přinese kolonii jinou výhodu. Hráč ovlivňuje směřování své kolonie diplomacií, najímáním a vedením měst. Kolonisté přichází z Evropy nebo se rodí na Novém Světě díky vzrůstu populace.\n\nEkonomika a obchod přichází do hry, když hráč vyrobí/vytěží suroviny/výrobky a prodá je do Evropy, domorodcům nebo cizím koloniím. Těžbou surovin a zaměstnáním zkušeného řemeslníka může hráč vyrábět zboží. Specialisté produkují dvojnásobek toho co nezkušení kolonisté. Také výstavba dílen může zvýšit produkci.\n"}
{"id": "389547", "url": "https://cs.wikipedia.org/wiki?curid=389547", "title": "Over the Hills and Far Away", "text": "Over the Hills and Far Away\n\nOver the Hills and Far Away je EP finské gothic metalové skupiny Nightwish, vydané v roce 2001, jako jejich první a jediné EP. Baskytarista Sami Vänskä po nahrání tohoto CD opustil skupinu, kvůli hudebním rozdílům mezi ním a Tuomasem. Sami byl poté nahrazen aktuálním baskytaristou a vokalistou Marco Hietalou.\n\nTato edice je totožná s verzí Century Media Records. Prodávala se v Evropě, mimo Finsko.\nEdice obsahuje navíc několik záznamů, nahraných na živém koncertu v Tamperu 29. prosince 2000. Tyto nahrávky jsou na živém DVD \"From Wishes to Eternity\".\n\nVydáno 2007\n\n\nHosté:\n"}
{"id": "389548", "url": "https://cs.wikipedia.org/wiki?curid=389548", "title": "Jon Carin", "text": "Jon Carin\n\nJon Carin (* 21. října 1964 New York, USA) je americký hudebník a producent. V 80. let byl frontmanem skupiny Industry, poté začal jako studiový hráč spolupracovat se skupinou Pink Floyd i jejími členy kytaristou Davidem Gilmourem a baskytaristou Rogerem Watersem.\n\nCarinova profesionální hudební kariéra začala na začátku 80. let 20. století, kdy se stal členem popové skupiny Industry, která kromě několika EP a singlů vydala v roce 1984 své jediné album \"Stranger to Stranger\". V Industry byl Carin hlavním zpěvákem a rovněž hrál na klávesy. Ještě roku 1984 se skupiny rozpadla a Carin byl osloven producentem Industry Rhettem Daviesem kvůli spolupráci na albu \"Boys and Girls\" Bryana Ferryho. V roce 1985 se Carin s Ferrym zúčastnil koncertu Live Aid, kde se seznámil s kytaristou a zpěvákem Pink Floyd Davidem Gilmourem, který s Ferrym rovněž vystupoval.\n\nJon Carin začal spolupracovat s Pink Floyd. Jako klávesista se podílel na jejich albu \"A Momentary Lapse of Reason\" (1987), první desce po odchodu baskytaristy Rogera Waterse. Je spoluautorem i písně \"Learning to Fly\" z tohoto alba. V letech 1987–1990 hrál s Pink Floyd na všech koncertních turné (živé album \"Delicate Sound of Thunder\" z roku 1988). Carin spolupracoval se skupinou i na jejich posledním albu \"The Division Bell\" (1994) a následujícím turné (živé album \"Pulse\" z roku 1995).\n\nV létě 1996 hrál Carin s The Who na koncertě v Hyde Parku, kde skupiny předvedla živé provedení rockové opery \"Quadrophenia\", což vedlo k turné v letech 1996–1997. Podílel se i na koncertě, který uspořádal Pete Townshend 16. srpna 1998 a který později vyšel jako živé album \"A Benefit for Maryville Academy\".\n\nNa přelomu 20. a 21. století spolupracoval s Rogerem Watersem, hrál na jeho turné v letech 1999–2002 (živé album \"In the Flesh\" z roku 2000). Jon Carin je tak jedním z mála hudebníků, kteří hráli jak s tímto baskytaristou, tak i s Pink Floyd po Watersově odchodu ze skupiny.\n\nV říjnu 2001 se podílel na benefičním koncertě \"The Concert for New York City\", který byl v roce 2002 vydán na CD a DVD.\n\nÚčastnil se i reunionu Pink Floyd s Rogerem Watersem na koncertě v Hyde Parku v rámci akce Live 8 v roce 2005. V roce 2006 hrál na turné On an Island Tour s Davidem Gilmourem (živé album \"Live in Gdańsk\" z roku 2008), později naopak opět s Rogerem Watersem: turné The Dark Side of the Moon Live (2006–2008) a The Wall Live (2010–2013). Podílel se na posledním studiovém albu Pink Floyd \"The Endless River\" (2014) a spolupráci s Gilmourem si zopakoval v roce 2015, kdy hrál na jeho sólové desce \"Rattle That Lock\" i na souvisejícím turné.\n\n\n\n\n\n\n\n\n\n\n\n\n\n\n\n\n\n\n\n"}
{"id": "389558", "url": "https://cs.wikipedia.org/wiki?curid=389558", "title": "Východní Anatolie", "text": "Východní Anatolie\n\nVýchodní Anatolie () je nejvýchodnější, největší, nejvýše položený a nejméně zalidněný region dnešního Turecka.\n\nArménská genocida v roce 1914 znamenala konec tisíce let trvající přítomnosti Arménů ve východní Anatolii.\n\nVýchodní Anatolie se nachází na nejvýchodnější části Malé Asie. Hraničí se Střední Anatolií na západě, Černomořským regionem na severu, na jihu s Jihovýchodní Anatolií a Irákem a na výchoě s Íránem a Arménií.\nRozloha regionu je 171 061 km², což je 21 % celé rozlohy Turecka.\n\n\nPrůměrná nadmořská výška regionu je 2200 m. Hlaní geografické prvky jsou horské masívy a náhorní plošiny. Je zde aktivní sopečná činnost.\n\nHory\n\nJezera\n\nŘeky\n\n"}
{"id": "389559", "url": "https://cs.wikipedia.org/wiki?curid=389559", "title": "Roland Schimmelpfennig", "text": "Roland Schimmelpfennig\n\nRoland Schimmelpfennig (* 19. září 1967 Göttingen) je německý dramatik, dramaturg, pedagog a překladatel.\n\nPo maturitě pracoval jako korektor v německo-tureckém měsíčníku v Istanbulu. Novinařina ho však rychle přestala bavit. V roce 1990 se vrátil do Německa a začal studovat činoherní režii na městské divadelní škole Otto Falkenberga v Mnichově.\n\nPo dvou letech ze školy odešel do mnichovských Kammerspiele k tehdejšímu intendantu a režiséru Dieteru Dornovi, u kterého pracoval jako asistent režie. Působil jako externí pedagog ve škole Otto Falkenberga. Později se stal členem uměleckého vedení mnichovských Kammerspiele, kde se věnoval režii, dramaturgii i vedení divadla. V té době začal s psaním her. To se stalo prostředkem k úniku z praktického divadelního provozu. Impuls ke psaní dala setkání s dramatiky při inscenování jejich her. Nejzásadněji na Schimmelpfenniga zapůsobil Herbert Achternbusch. Díky němu poprvé sám napsal v roce 1993 hru s názvem \"Fisch um Fisch\". V roce 1996 se stává autorem „na volné noze“.\nO dva roky později odcestoval do USA.\n\nOd roku 2000 píše dramata na objednávku pro různá německá a rakouská divadla. V letech 1999 až 2001 byl angažován jako dramaturg berlínskou Schaubühne am Lehniner Platz. Během sezóny 2001/2002 působil jako kmenový autor divadla Deutsches Schauspielhaus v Hamburku. V současnosti (2006) žije a pracuje v Berlíně. S partnerkou, herečkou a autorkou Justine del Corte, mají dceru Almu.\n\n\n"}
{"id": "389560", "url": "https://cs.wikipedia.org/wiki?curid=389560", "title": "Ed O'Neill", "text": "Ed O'Neill\n\nEdward \"Ed\" O'Neill (* 12. dubna 1946, Youngstown, Ohio, USA) je americký herec a bývalý učitel. Nejvíce proslul rolí prodavače bot Ala Bundy v sitcomu \"Ženatý se závazky\", za kterou byl dvakrát nominován na Zlatý glóbus. Od roku 2009 hraje v sitcomu \"Taková moderní rodinka\". Častokrát hrál policejní důstojníky v televizních pořadech a filmech (například ve \"Sběratelích kostí\")\n\nJe ženatý (1986 – současnost) s herečkou Catherine Rusoffovou, která se také objevila ve dvou epizodách seriálu \"Ženatý se závazky\". V roce 1989 se pár nejprve rozešel, avšak v roce 1993 se spolu usmířili. Mají dvě děti.\n\nTrénoval brazilské jiu-jitsu, které ho naučil jeho kamarád – scenárista a režisér John Milius. Bojovému umění se pod vedením Roriona Gracie věnoval 15 let, nyní má černý pásek.\n\n"}
{"id": "389561", "url": "https://cs.wikipedia.org/wiki?curid=389561", "title": "Slesarjev Svjatogor", "text": "Slesarjev Svjatogor\n\nSvjatogor byl ruský experimentální bombardovací letoun, vyrobený konstruktérem V. A. Slesarevem v roce 1916. Byl pojmenován po mytologickém hrdinovi Kyjevské Rusi Svjatogorovi. \n\nPráce na letounu započala již roku 1913, ovšem na výstavbu scházely finanční prostředky. Ty získala konstrukční kancelář až po zahájení první světové války v roce 1914. V roce 1916 se projekt dostal do úzkých, chyběly peníze a sháněly vhodné motory. Byl vyroben pouze jeden prototyp s francouzskými motory Renault. K úplnému zrušení projektu došlo až v roce 1921 po smrti konstruktéra. \n\n\n"}
{"id": "389563", "url": "https://cs.wikipedia.org/wiki?curid=389563", "title": "Eliška Kateřina Smiřická", "text": "Eliška Kateřina Smiřická\n\nEliška Kateřina Smiřická ze Smiřic (1590 – 1. února 1620) patřila k jednomu z nejbohatších rodů v Čechách. Vyrůstala v rodovém zámku v Kostelci nad Černými lesy.\n\nByla údajně ošklivá a dychtila po mužích, žádný šlechtic ji nechtěl. V roce 1607 se sedmnáctiletá Eliška zakoukala do kováře, kterého s pomocí své služebné přiměla k milostným hrátkám. Za nějaký čas se na to přišlo a kovář Jiří vše pod nátlakem dosvědčil u soudu. On a služebná byli zavřeni a Eliška uvězněna na 12 let nejříve ve sklepení na Hrubé Skále a pak na hradě Kumburk. Roku 1619 se objevil rytíř Ota Jindřich z Vartemberka, jenž ji z hradu Kumburku vysvobodil a následně pojal za manželku.Nesprávně se uvádí, že Eliška Kateřina byla žalářovaná, ale o tom písemné prameny mlčí. K pravdě se přiblížíme, pokud uvedeme, že Eliška měla jakési \"zostřené\" domácí vězení na hradě Kumburk. \n\nPo svatbě se Eliška Kateřina usídlila na zámku v Jičíně, třebaže zámek měl připadnout její sestře Markétě Salomeně jako dědictví po bratrovi. Ta se dědictví nechtěla vzdát. V roce 1620 do Jičína dorazili královští komisaři, kteří měli majetek Smiřických ve jménu krále Elišce zabavit a vrátit její sestře. Eliška nechtěla ustoupit, s pomocí najatých žoldáků chtěla zámek ubránit, vojáci však utekli. Nakonec sestoupila do zámeckého sklepa, kde byl uskladněn střelný prach a zapálila jej. Při následném výbuchu, který jičínský zámek prakticky rozmetal, Eliška zemřela.\n\n\n"}
{"id": "389569", "url": "https://cs.wikipedia.org/wiki?curid=389569", "title": "Colonization", "text": "Colonization\n\nSid Meyer's Colonization je tahová strategická počítačová hra typu 4X od společnosti MicroProse. Byla vydána v roce 1994. Vzniklo k ní několik klonů (odvozených her, které převzaly většinu pravidel), např. WinCol a FreeCol. MicroProse později vydalo pokračování .\n\nHra má silnou povrchní podobnost (ve vzhledu a ovládání), jako série Civilization, ale správa kolonií i strategie k vítězství jsou odlišné a také zahrnuje kratší epochu: hráč začíná v roce 1492 objevením Nového světa. Jeho úkolem je vybudovat prosperující kolonie schopné postavit armádu, vyhlásit nezávislost a ubránit se královskému vojsku, které má toto odtržení potlačit - hra tedy simuluje americkou válku za nezávislost.\n\nPřitom hráč spolupracuje a obchoduje, nebo naopak bojuje, jak s indiány, tak s jinými evropskými mocnostmi, které se též snaží Nový svět kolonizovat.\n\nHráč může produkovat a převážet (po zemi či v lodích) řadu surovin; většinu z nich lze kupovat či prodávat v Evropě i v indiánských osadách:\nVýše uvedené suroviny nemají jiné využití, než zisk z jejich prodeje, na rozdíl od níže uvedených:\nKromě toho jsou ve hře ještě abstraktní suroviny, které nelze převážet:\n\nKolonisty hráč potřebuje jako pracovní sílu. Tu lze najmout za peníze v Evropě, přilákat zadarmo náboženskou svobodou (viz výše \"náboženské kříže\") nebo vzniknou sami v kolonii, kde se nahromadí 200 ks jídla.\n\nExistuje zhruba 25 povolání (pěstitel bavlny, pěstitel tabáku, kovář, voják atd.), která mohou kolonisté vykonávat. Kolonista může být expertem na jedno z těchto povolání; pokud je pak vykonává, je efektivnější. Nejméně produktivní jsou trestanci; ty lze ve školách přeměnit ve smluvní slohy s menším postihem, ty ve volné kolonisty bez bonusů a postihů a ty dále v experty na potřebná povolání.\n\nKolonista může kolonií procházet, nebo obdělávat některé z přilehlých polí mapy, nebo konat práci uvnitř (učitel, tesař, tkadlec atd.). Na rozdíl od Civilizace lze kolonistu kdykoli z kolonie vyřadit, takže se z něho stane jednotka pohybující se po mapě.\n\nV kolonii je možno stavět řadu budov. Většina z nich je uspořádána do trojic, například v každé kolonii existuje kovářův domek, kde mohou kováři přeměňovat rudu v nářadí. Ten je možno vylepšit na kovářův obchod, kde je kovář dvakrát výkonnější (z 6 rud udělá 6 nářadí) a ten na železárnu, kde z 6 rud udělá 9 nářadí. Dalším příkladem takové trojice jsou doky, které umožní rybařit; ty lze vylepšit na přístav, kde je navíc možno opravit poškozenou loď, a ten na loděnici, kde lze lodě i stavět, aby je nemusel kupovat v Evropě.\n\nJak hráč postupně staví budovy, stává se soběstačnějším a méně závislým na nákupech v Evropě.\n\nPozemních bojů se účastní pěší vojáci, dragouni na koních a artilérie. Pro převoz kolonistů a surovin a napadání cizích lodí má hráč na výběr z 6 typů lodí, které se liší cenou, přepravní kapacitou, rychlostí i bojovou silou. Jedna z nich (\"privateer\" - pirátská loď) neprozrazuje nepřátelům, které mocnosti náleží, což umožňuje loupit suroviny i bez vyhlášení války.\n\n\n\n\n\n\n\nPři splnění jistých podmínek může hráč vyhlásit nezávislost. Tehdy evropský panovník proti koloniím vyšle mocné vojsko. Hráč musí zničit většinu pozemních jednotek a dobýt zpět kolonie, které královo vojsko případně dobylo.\n"}
{"id": "389571", "url": "https://cs.wikipedia.org/wiki?curid=389571", "title": "Eugenio Calabi", "text": "Eugenio Calabi\n\nEugenio Calabi (* 11. května 1923 Milán) je italský matematik.\n\nAčkoliv se narodil v Itálii, jeho rodina se přesunula do USA. Calabi je emeritním profesorem na Pennsylvánské Univerzitě, zabývá se diferenciální geometrií, parciálními diferenciálními rovnicemi a jejich aplikací.\n\nVystudoval MIT, pak pokračoval v doktorských studiích na Princetonské univerzitě, kde jeho vedoucí byl Salomon Bochner, titul Ph.D. získal roku 1950. Později také dostal profesuru na Univerzitě v Minnesotě.\n\nV roce 1962 začal pracovat na fakultě matematiky na Pennsylvánské Univerzitě. Kde spolupracoval se skvělým matematikem německého původu Hansem Rademachem, kde byl zvolen k zastupování univerzity v roce 1967. V roce 1991 vyhrál Steele price za svou práci v oblastni diferenciální geometrie. V roce 1994 se stal emeritním profesorem.\n\nJeho práce na Calabiho hypotéze pro Kählerovy metriky daly vzniknout Calabi-Yauovy variety.\n"}
{"id": "389578", "url": "https://cs.wikipedia.org/wiki?curid=389578", "title": "Josefina", "text": "Josefina\n\nŽenské jméno Josefina či Josefa (také Jozefa) je ženská obdoba o obdobu mužského jména Josef, jenž v židovské tradici označuje jednoho z patriarchů israelského národa (konkrétně kmene Josef), syna Jákobova.\n\nJosefinka, Jožka, Joska, Sefina, Sepi, Finetta, Sefi, Finn, Jo, Pepinka, Josefka, Pepina, Pepi, Fína, Josi, Josína, Joži, Jožínka, Josinka\n\n\n\n\n"}
{"id": "389583", "url": "https://cs.wikipedia.org/wiki?curid=389583", "title": "Anatra Anasalj", "text": "Anatra Anasalj\n\nAnatra DS Anasalj byl ruský dvousedadlový průzkumný dvojplošník z první světové války. Byl postaven ve firmě Anatra v Oděse v Ruské říši.\n\nLetoun byl vybaven 150 kW motorem Salmson, který byl vyráběn v licenci v Rusku. Letoun poprvé vzlétl 7. srpna 1916 (25. července 1916 podle starého ruského kalendáře). Po dlouhých zkouškách začala produkce až v létě 1917, a do sovětské revoluce v listopadu 1917 bylo vyrobeny zhruba 70 kusů. V březnu 1918 byla jižní Ukrajina obsazena rakousko-uherskými vojsky a továrna v Oděse produkovala další letouny pro Rakousko-Uhersko až do září 1918. V tomto období bylo dodáno 114 kusů, z nichž 23 letounů zůstalo po ukončení první světové války v Československu. Další letouny obdrželo Maďarsko a Polsko.\n\nJeden kus se zachoval a je vystaven v leteckém muzeu Praze-Kbely.\n\n\n\n\n\n"}
{"id": "389585", "url": "https://cs.wikipedia.org/wiki?curid=389585", "title": "OpenSSL", "text": "OpenSSL\n\nOpenSSL je v informatice open source implementace protokolů SSL a TLS. Poskytuje knihovny napsané v jazyce C, které zahrnují základní kryptografické funkce. OpenSSL knihovny lze pomocí speciálních „wrapperů“ (mezivrstva pro přizpůsobení) využívat v různých programovacích jazycích.\n\nOpenSSL je k dispozici pro unixové operační systémy (Solaris, Linux, Mac OS X a operační systémy BSD), OpenVMS a Microsoft Windows. IBM poskytuje port pro System i (iSeries/AS400). OpenSSL je založeno na SSLeay, které bylo vyvinuto Erikem A. Youngem a Timem Hudsonem, jehož vývoj byl oficiálně ukončen v prosinci 1998, když oba vývojáři přestoupili do projektu RSA Security.\n\nOpenSSL podporuje mnoho různých kryptografických algoritmů.\n\n\nOpenSSL se stal prvním open source softwarem, u kterého bylo ověřeno, že splňuje standard FIPS 140-2, který vydala organizace NIST (National Institute of Standards and Technology's Cryptographic Module Validation Program). Certifikát byl udělen v lednu roku 2006 a následně byl odebrán v červenci téhož roku. Později došlo ještě ke změnám certifikátu v důsledku nejasností kolem použití modulů a jejich interakce s okolním softwarem, avšak certifikát byl ponechán.\n\nOpenSSL je vydáván pod „duální licenci“ (\"OpenSSL License\" a \"SSLeay license\"). Dvojí licence znamená, že\nuživatel má možnost si vybrat, podle které licence se bude řídit, avšak dokumentace OpenSSL knihoven tento pojem užívá ve smyslu platnosti obou licencí.\n\nPři úpravě OpenSSL knihoven pro Debian vznikl vážný bezpečnostní problém, který byl odhalen v květnu 2008. Problém postihl všechny distribuce založené na Debianu, tj. také distribuce Ubuntu, Kubuntu a další. Zmíněná chyba se týkala generování šifrovacích klíčů, kde byla radikálně omezená entropie generátoru náhodných čísel, takže byly generovány lehce předvídatelné klíče.\n\nProblém vznikl snahou o zlepšení možností ladění programů, které OpenSSL knihovny využívají. Byla odstraněna část kódu, která generovala chybová hlášení při použití nástroje Valgrind kvůli použití neinicializované paměti. Neinicializovaná paměť neslouží v OpenSSL ke generování entropie, avšak odstraněním dvou řádků kódu bylo vyřazeno získání entropie ze zdroje /dev/urandom, takže generátor náhodných čísel vycházel pouze z čísla procesu (což je velmi málo). Změna byla schválena vývojáři OpenSSL, avšak pouze pro ladění.\n\nKnihovny OpenSSL tak generovaly pouze 2 různých šifrovacích klíčů pro každou architekturu (např. i386) místo 2 klíčů, což znamenalo velice silné omezení. K dispozici jsou nástroje, které toto omezení dokáží využít. Bezpečnostní problém již vývojáři Debianu opravili, to ale zcela neřeší celý problém. Všechny klíče, které byly vygenerovány knihovnami nebo nástroji 'openssl', 'ssh-keygen' a 'openvpn --keygen' je nutné vygenerovat znovu, což se týká i poskytovatelů klíčů pro OpenID. Seznam zasažených programů je možné najít na wiki Debianu (nástroje používající GnuPG a GnuTLS nejsou zasaženy).\n\nDne 7. dubna 2014 byla zveřejněna závažná chyba v implementaci rozšíření „Heartbeat“ protokolu TLS, která postihovala všechny verze OpenSSL 1.0.1 a betaverzi OpenSSL 1.0.2-beta; současně s oznámením byly vydány opravené verze 1.0.1g a 1.0.2-beta2. Chyba v OpenSSL existovala od 31. prosince 2011 a zranitelné verze se od vydání OpenSSL 1.0.1 v březnu 2012 používaly na velkém množství serverů. Chyba využívá rozšíření protokolu TLS/DTLS, zvané \"heartbeat\" (RFC6520) – doslova „tlukot srdce“, které zjišťuje, zda protistrana „žije“; kvůli tomu byla chyba označena ironickou přezdívkou „Heartbleed“ (doslova „krvácení srdce“).\n\nDíky chybě mohl útočník každým dotazem získat až 64 KB aplikační paměti serveru. V takto přečtené paměti se potenciálně mohou nacházet bezpečnostně citlivá data jako soukromý klíč serveru, jehož získání by útočníkům umožnilo se za server vydávat, případně dešifrovat dříve zachycenou komunikaci (pokud server nepoužíval šifry s dopřednou bezpečností), případně fragmenty uživatelských dat, dřívějších požadavků a odpovědí včetně hesel a bezpečnostních cookie, díky čemu by útočník mohl převzít přístup nad uživatelskými účty. Odhaduje se, že v okamžiku zveřejnění bylo útokem potenciálně ohroženo asi půl milionu serverů.\n\n\n\n"}
{"id": "389587", "url": "https://cs.wikipedia.org/wiki?curid=389587", "title": "Anatra Anasalj-SS", "text": "Anatra Anasalj-SS\n\nAnatra DS Anasalj byl ruský dvousedadlový průzkumný dvojplošník z první světové války. Byl postaven ve firmě Anatra v Oděse v Ruské říši. \n\nLetoun byl vybaven 160 kW motorem Salmson, který byl vyráběn v licenci v Rusku. Letoun poprvé vzlétl 7. srpna 1916 (25. července 1916 podle starého ruského kalendáře). Po dlouhých zkouškách začala produkce až v létě 1917, a do sovětské revoluce v listopadu 1917 bylo vyrobeny zhruba 70 kusů. V březnu 1918 byla jižní Ukrajina obsazena rakousko-uherskými vojsky a továrna v Oděse produkovala další letouny pro Rakousko-Uhersko až do září 1918. V tomto období bylo dodáno 114 kusů, z nichž 23 letounů zůstalo po ukončení první světové války v Československu. \n\nJeden kus se zachoval a je vystaven v leteckém muzeu Praze-Kbely. \n\n\n\n\n\n"}
{"id": "389589", "url": "https://cs.wikipedia.org/wiki?curid=389589", "title": "Jaroslavický rybník", "text": "Jaroslavický rybník\n\nJaroslavický rybník (též nazývaný Zámecký rybník) je jedenáctý největší rybník v České republice a druhý největší na jižní Moravě. Nachází se zhruba 17 km jihovýchodně od města Znojma, u malé pohraniční obce Jaroslavice. Napájení a odtok vody zajišťuje Dyjsko-mlýnský náhon, postranní kanál řeky Dyje.\n\nPůvodně postaven v polovině 16. století. Jméno stavitele není známo. V roce 1609 byl rybník označen jako nově postavený. Objevuje se jméno Závistník. Výměra Zámeckého rybníka se uvádí jako 429 jiter (jedno jitro = 0,57 ha ⇒ 245 ha).\nV roce 1796 bylo provedeno sázení vrb. Koncem 18. století se kromě kapra a štiky objevuje i nově chovaná ryba a to candát. Podle doložené kopie z roku 1716 jím protékal tzv. Mlýnský náhon. K obnově rybníka dochází po roce 1947. Důvodem je nedostatek pracovních sil na obdělávání pozemků.\n\n\nKaždoročně je v listopadu konán výlov rybníka, který je známý v celém okolí Znojma.\n"}
{"id": "389593", "url": "https://cs.wikipedia.org/wiki?curid=389593", "title": "Valentyna Ševčenková", "text": "Valentyna Ševčenková\n\nValentyna Ševčenková, (* 2. října 1975, Černihiv) je ukrajinská běžkyně na lyžích. Patří k závodnicím, které slaví úspěchy v extrémních závodech jako jsou závod na norském Holmenkollenu, závěrečný závod do vrchu na Tour de Ski (Alpe Cermis), maratony či nejvýše položená trať Světového poháru v Davosu.\n\n\nValentyna Ševčenková je policistka. Žije v Brovarech u Kyjeva. Je vdaná, má syna.\n\n"}
{"id": "389596", "url": "https://cs.wikipedia.org/wiki?curid=389596", "title": "Opel Tigra", "text": "Opel Tigra\n\nOpel Tigra je malý vůz sportovního charakteru, který vyráběla automobilka Opel. První generace s karoserií kupé se vyráběla v letech 1994 až 2001. Výroba druhé generace s karoserií kupé-kabrio probíhala od roku 2004 do roku 2009.\n\nVýroba probíhala v letech 1994 až 2000 ve Španělsku. Vážil pouze 1075 kg. Platforma pocházela ze soudobého Opelu Corsa B. Z ní pocházely i některé prvky v interiéru. Jízdní vlastnosti jsou díky stejnému podvozku velice podobné, tedy ne příliš sportovní. Tigra si nese i horší technickou pověst jako většina starších modelů Opel. Veliké ohlasy ale vzbudil design s velikým proskleným zadním oknem. Vozidlo má příjemné ovládání a nízkou spotřebu. Zavazadlový prostor má objem 215 litrů.\n\n\nVýroba probíhala od roku 2004 ve Francii. Vychází z Corsy C. Vyrábí se jako kabriolet s pevnou skládací střechou. Tato generace dostala přídomek TwinTop, který naznačuje koncepci kupé-kabrioletu. Výroba probíhala u francouzské společnosti Heuliez. Motor o obsahu 1,8 litru dosahuje výkonu 92 kW. Maximální rychlost je 204 km/h a zrychlení z 0 na 100 km/h je 9,4 sekundy.\n\n"}
{"id": "389598", "url": "https://cs.wikipedia.org/wiki?curid=389598", "title": "Times Square", "text": "Times Square\n\nTimes Square je rozsáhlá křižovatka a oblast mezi Broadwayí a Sedmou avenue, součást manhattanské části Midtown Manhattan v nejlidnatějsím americkém městě New Yorku.\n\nNa Times Square sídlí řada firem, mezi jinými Reuters, Viacom a MTV. Představuje jednu z nejznámějších turistických atrakcí New Yorku, i pro značné množství světelných reklam, většinou rychle se měnících na velkoplošných obrazovkách.\n\nCelá oblast je tvořena bloky mezi Šestou a Osmou avenue od východu na západ a západní 40. ulicí a západní 53. ulicí od severu k jihu. Tvoří západní část zábavných a komerčních prostor v Midtown Manhattanu. Nachází se zde řada divadel.\n\nDříve toto prostranství neslo název „Longarce Square“. K přejmenování na „Times Square“ došlo v dubnu 1904 podle budovy Times Building, která se stala sídlem významného deníku \"New York Times\". Tento věžový dům byl následně přejmenován na One Times Square. V letech 1913–2007 získal deník sídlo v nové budově 229 West 43rd Street a od roku 2007 má zázemí v mrakodrapu New York Times Tower.\n\nOblast nese přezdívku „křižovatka světa“ (\"Crossroads of the World\"). Náměstí má status světové památky a je jedním ze symbolů New Yorku. Na jihovýchodním rohu Times Square se nachází začátek Lincolnovy dálnice, první silnice procházející napříč Spojenými státy.\n\nNa Times Square se střetává svět obchodu a umění. Prostranství jsou lemována typickými světelnými reklamami, neony, billboardy a osvětlenými značkami, s cílem upoutání pozornosti návštěvníků.\n\n"}
{"id": "389600", "url": "https://cs.wikipedia.org/wiki?curid=389600", "title": "Adolf Merckle", "text": "Adolf Merckle\n\nAdolf Merckle (18. března 1934 Drážďany − 5. ledna 2009 Blaubeuren) byl německý průmyslník a velkoobchodník s léčivy.\n\nNarodil se do původně bohaté rodiny pocházející z Ústí nad Labem. Po přesídlení do Západního Německa vybudoval koncern v oboru výroby léčiv a cementu a od roku 1994 také největší německý velkoobchod s léčivy \"Phoenix Pharmahandel\", který působí i v České republice.\n\nPotíže se splácením úvěrů v průběhu světové finanční krize na sklonku roku 2008 přinesly Mercklemu velké ztráty.\n\nVzděláním byl právník, ale strávil většinu svého života podnikáním. Byl ženatý a měl tři syny a jednu dceru. V žebříčku nejbohatších lidí světa jej časopis \"Forbes\" uváděl na 94. místě za rok 2008.\n\nMerckle spáchal sebevraždu dne 5. ledna 2009, když skočil pod vlak v blízkosti svého bydliště. Po jeho smrti se synovi Ludwigovi Mercklemu podařilo rodinný firemní konglomerát (\"Merckle Group\") zachránit a hospodářsky upevnit.\n\n"}
{"id": "389602", "url": "https://cs.wikipedia.org/wiki?curid=389602", "title": "ATC kód C01", "text": "ATC kód C01\n\nATC kód C01 Kardiaka je hlavní terapeutická skupina anatomické skupiny C. Kardiovaskulární systém.\n\n\n"}
{"id": "389603", "url": "https://cs.wikipedia.org/wiki?curid=389603", "title": "ATC kód C02", "text": "ATC kód C02\n\nATC kód C02 Antihypertenziva je hlavní terapeutická skupina anatomické skupiny C. Kardiovaskulární systém.\n\n\n"}
{"id": "389605", "url": "https://cs.wikipedia.org/wiki?curid=389605", "title": "Řád Indické říše", "text": "Řád Indické říše\n\nŘád Indické říše, též Řád Indického císařství je řád, který zavedla v roce 1878 britská královna Viktorie. Byl udělován až do roku 1947, kdy Indie získala nezávislost. Řád se uděloval ve třech třídách:\n\n\nMezi nejznámější nositele řádu patřili např. Sven Hedin či Gópál Krišna Gókhalé.\n"}
{"id": "389607", "url": "https://cs.wikipedia.org/wiki?curid=389607", "title": "ATC kód C03", "text": "ATC kód C03\n\nATC kód C03 Diuretika je hlavní terapeutická skupina anatomické skupiny C. Kardiovaskulární systém.\n\n\n"}
{"id": "389608", "url": "https://cs.wikipedia.org/wiki?curid=389608", "title": "ATC kód C04", "text": "ATC kód C04\n\nATC kód C04 Periferní vasodilatancia je hlavní terapeutická skupina anatomické skupiny C. Kardiovaskulární systém.\n\n\n"}
{"id": "389609", "url": "https://cs.wikipedia.org/wiki?curid=389609", "title": "ATC kód C05", "text": "ATC kód C05\n\nATC kód C05 Vasoprotektiva je hlavní terapeutická skupina anatomické skupiny C. Kardiovaskulární systém.\n\n\n"}
{"id": "389610", "url": "https://cs.wikipedia.org/wiki?curid=389610", "title": "ATC kód C07", "text": "ATC kód C07\n\nATC kód C07 Beta blokátory je hlavní terapeutická skupina anatomické skupiny C. Kardiovaskulární systém.\n\n\n"}
{"id": "389611", "url": "https://cs.wikipedia.org/wiki?curid=389611", "title": "ATC kód C08", "text": "ATC kód C08\n\nATC kód C08 Blokátory kalciového kanálu je hlavní terapeutická skupina anatomické skupiny C. Kardiovaskulární systém.\n\n\n"}
{"id": "389612", "url": "https://cs.wikipedia.org/wiki?curid=389612", "title": "ATC kód C09", "text": "ATC kód C09\n\nATC kód C09 Látky ovlivňující renin-angiotenzinový systém je hlavní terapeutická skupina anatomické skupiny C. Kardiovaskulární systém.\n\n\n"}
{"id": "389613", "url": "https://cs.wikipedia.org/wiki?curid=389613", "title": "ATC kód C10", "text": "ATC kód C10\n\nATC kód C10 Prostředky snižující hladinu lipidů v séru je hlavní terapeutická skupina anatomické skupiny C. Kardiovaskulární systém.\n\n\n"}
{"id": "389614", "url": "https://cs.wikipedia.org/wiki?curid=389614", "title": "Opel Calibra", "text": "Opel Calibra\n\nOpel Calibra je sportovní automobil německé automobilky Opel. I přes to, že jeho výroba už neběží, tak se dodnes jedná o oblíbený vůz. Vyráběla se od roku 1989 do roku 1997. Celkem bylo vyrobeno 239 118 kusů.\n\nVozidlo je odvozeno z Vectry A a sdílí s ním řadu technických řešení. I jízdní vlastnosti jsou podobné. Na svou dobu měl vůz pokrokovou aerodynamickou karoserii se součinitelem odporu Cx 0,26. Ten byl v té době nejlepší u sériového vozu. Autorem designu byl Wayne Cherry, vrchní designér evropské pobočky General Motors. V roce 1993 se objevil pohon všech čtyř kol. Až do roku 1995 probíhala výroba v Rüsselsheimu. Poté se výroba přesunula do továrny Valmet Automotive ve finském Uusikaupunki. Kladně hodnocen byl vzhled a výkon přeplňovaného motoru. Mezi negativa patří spolehlivost typu 4x4 a jízdní vlastnosti.\n\nAčkoliv Opel tvrdí, že Calibra nemá nástupce, mohl by se do jisté míry za jejího nástupce považovat model Opel Astra Coupé, vycházející z Astry G, který má s Calibrou velmi podobnou siluetu karoserie, ale zároveň si zachovává typické prvky modelu Astra G. V Británii se jeho nástupce stal vůz Vauxhall Monaro, který byl upraven z australského vozu Holden Monaro.\n\nZpočátku výroby byl automobil osazen jednotkami 2,0i 85 kW a 2,0i 16V 110 kW. V roce 1992 přibyl přeplňovaný dvoulitr s výkonem 150 kW a pohonem všech kol. O rok později byla nabídka rozšířena o vidlicový šestiválec 2,5i, který nabízel 125 kW.\n\nRoku 1994 byl motor 2,0i 16V 110 kW nahrazen o 10 kW slabším agregátem, který však splňoval přísnější emisní normu, a v roce 1996 se úprav dočkal i šestiválec.\n\nRozvody jsou u všech motorů poháněné ozubeným řemenem.\n\n\n!Model\n!Kód<br>motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Příprava<br>směsi\n!Přeplňování\n!Max. výkon<br>[kW (k) při ot./min]\n!Max. točivý moment<br>[Nm při ot./min]\n!Období<br>výroby\n! colspan=\"13\" |Zážehové motory\n\n</table>\n\n"}
{"id": "389617", "url": "https://cs.wikipedia.org/wiki?curid=389617", "title": "Live in Gdańsk", "text": "Live in Gdańsk\n\nLive in Gdańsk je první živé album britského kytaristy a zpěváka Davida Gilmoura, který je známý především jako člen skupiny Pink Floyd. Album vyšlo na podzim 2008 (viz 2008 v hudbě), jen několik dní po smrti jednoho z účastníků koncertu, klávesisty Ricka Wrighta. V britském hudebním žebříčku prodejnosti hudebních alb se tato deska umístila nejlépe na 10. místě.\n\nŽivé album \"Live in Gdańsk\", jak již jeho název napovídá, bylo nahráno na koncertě v polském Gdaňsku. Tato akce se odehrála 26. srpna 2006 v gdaňských loděnicích, kde na počátku 80. let 20. století vzniklo odborové hnutí Solidarita, na jehož počest byl tento koncert uspořádán. Zároveň se jednalo o zcela poslední koncert v rámci turné ke Gilmourovu albu \"On an Island\", které bylo vydáno na jaře téhož roku. Proto byl na vystoupení v Gdaňsku pozván polský symfonický orchestr Baltic Philharmonic Orchestra a koncert byl zaznamenán jak zvukově, tak i obrazově. Této akci přihlíželo přibližně 50 000 diváků a posluchačů.\n\n\"Live in Gdańsk\" bylo vydáno v pěti verzích, které se liší počtem obsažených disků.\n\nAlbum je rovněž dostupné na iTunes.com.\n\n\"Audiozáznam koncertu v Gdaňsku kromě skladby „Wot's… Uh The Deal?“\"\n\nObsahuje předchozí 2 CD a následující DVD.\n\n\"Videozáznam části koncertu v Gdaňsku\"\n\nDisk 3 (DVD)\n\n\n\nObsahuje předchozí 3 disky a následující DVD.\n\nDisk 4 (DVD)\n\nVidea:\n\n\"Jam session z The Barn, leden 2007\"\n\n\"Skladby z vystoupení v Mermaid Theatre, březen 2006\"\n\n\"Skladby z nahrané ve studiích AOL, duben 2006\"\n\n\"Skladby z dokumentu Live from Abbey Road, 2006\"\n\nObsahuje předchozí 4 disky a následující CD (tyto skladby jsou k dispozici na internetu i majitelům troj- a čtyřdiskové verze, přístup ke stažení jim zajišťuje první DVD).\n\nTato „deluxe“ verze obsahuje kromě CD a DVD disků také:\n\nLP 1\n\nLP 2\n\nLP 3\n\nLP 4\n\nLP 5\n\nKromě pěti LP se v této verzi také nachází 20stránkový booklet a majitel obdrží přístup ke stažení 12 bonusových skladeb (viz Disk 5).\n\n\n\n"}
{"id": "389622", "url": "https://cs.wikipedia.org/wiki?curid=389622", "title": "Gypsy punk", "text": "Gypsy punk\n\nGypsy punk je termín popisující hybridní hudební žánr křížící tradiční romskou hudbu s punk rockem a dalšími odnožemi protestní hudby. Poprvé ho použil romský hudebník Eugene Hütz, když popisoval svou skupinu Gogol Bordello pro jeden místní newyorský tisk.\n\nVětšina \"gypsy punkových\" skupin působí ve Spojených státech amerických, nicméně její členové převážně pocházejí z Balkánu a ze zemí východní Evropy (např. Jim Čert a Erno Šedivý v Life After Life). V 80. a 90. letech se v Sarajevu rozvíjelo hnutí \"nového primitivismu\" zahrnující skupinu Zabranjeno Pušenje, zpětně započítávanou do gypsy punku.\n\nGypsy punkové skupiny zapojují do svých skladeb také housle, trumpetu, saxofon, akordeon, tamburínu a jiné.\n"}
{"id": "389624", "url": "https://cs.wikipedia.org/wiki?curid=389624", "title": "Lipka (Vimperk)", "text": "Lipka (Vimperk)\n\nLipka je vesnice v okrese Prachatice, část města Vimperk. Leží na Šumavě (podcelek Šumavské pláně, okrsek Knížecí pláně) v nadmořské výšce 900 m 2 km západně od silnice I/4 Vimperk – Strážný – Passau. V roce 2011 zde trvale žilo osmdesát obyvatel.\n\nPrvní písemná zmínka o vesnici pochází z roku 1542.\n\n\nPřímo v obci je penzion a železniční zástavka \"Lipka\" na trati Strakonice–Volary. Jihozápadně od vesnice se pod vrchem Bukovec nachází tzv. Alpská vyhlídka. V nedalekém Klášterci je most Velký Klášterák – technická památka na uvedené trati.\n"}
{"id": "389638", "url": "https://cs.wikipedia.org/wiki?curid=389638", "title": "Obščina", "text": "Obščina\n\nObščina (rusky община, anglicky commune) byla tradiční společenská organizační forma typická pro předfeudální (rodové) a feudální (středověké) společnosti především ve východní Evropě, ale i mimo ni. Pro obščinu byl charakteristický kolektivní způsob hospodaření s půdou ve smyslu jejího užití a práce na ní. Kolektivní forma spolupráce a sdílení zaručovala rodovým i středověkým lidským skupinám lepší přežití a přístup ke zdrojům potravy. Systém obščiny byl v podstatě opozicí k soukromému vlastnictví. Nicméně samo slovo \"obščina\" je ruského původu a užívá se jako \"terminus technicus\" pro formu zemědělského hospodaření a společenské organizace ruského venkova fungující v podstatě i po zrušení nevolnictví v roce 1861 až do konce carského režimu v roce 1917.\nPojem obščina není možné plně pochopit bez vysvětlení pojmu mir. Mir byl na prvním místě označením vesnice ve smyslu obce stmelené vědomím o nutné kolektivní kooperaci jejich členů. Z hlediska právního a administrativního představoval mir shromáždění všech členů obščiny (respektive vesnice) a ze svého středu si volil staršího: starostu. Členy obščiny nebyli většinou jednotlivci, ale rozvětvené rodiny, resp. hospodářství obvykle zastupované nejstarším mužem (hospodářem). Po roce 1861 se několik mirů administrativně členilo do volosti, která zahrnovala volené delegáty mirů. Obščina, resp. mir distribuoval společnou půdu a lesy mezi členy obščiny, dále měl na starosti platbu některých daní, po roce 1874 také vojenské odvody a konečně i trestání některých menších zločinů. Redistribuce půdy a lesů byla spíše nepravidelná než pravidelná. Obščina tak spolu s mirem představovaly formu rolnické samosprávy.\n\nPředevším Stolypinovy agrární reformy z let 1906–1911, respektive 1917, se snažily o likvidaci obščiny a její privatizaci s cílem zavést do Ruska kapitalistickou formu zemědělské výroby, soukromé zemědělce a soukromé vlastnictví půdy, která by tak nebyla kontrolována a distribuována obščinou. Úspěch těchto reforem byl ale částečný a až bolševická revoluce (1917) ukončila existenci tradiční ruské obščiny.\n\nBěhem 19. století byla obščina vnímána jako typicky ruský jev a stala se námětem filosoficko-politických diskusí mezi ruskými intelektuály. Především pro slavjanofily se obščina stala symbolem tradičního způsobu života ruské vesnice a ruského lidu. Obščina byla také vnímána politicky jako určitý výraz ruské lidové demokracie, založené ale spíše na pravoslavných hodnotách viděných v opozici k individualistickému Západu. V tomto kontextu užívali slavjanofilští filosofové Alexej Chomjakov nebo Ivan Kirejevskij pojmu sobornosť (rusky соборность).\n\n\n\n"}
{"id": "389642", "url": "https://cs.wikipedia.org/wiki?curid=389642", "title": "Robin Hood: Legenda Sherwoodu", "text": "Robin Hood: Legenda Sherwoodu\n\nRobin Hood: Legenda Sherwoodu je počítačová hra vytvořená roku 2002 společností Spellbound Studios.\nHráč v ní hraje za zbojníka Robina Hooda a jeho družiníky Willa Scarleta, Willa Stuteleya, Malého Johna, Bratra Tucka, krásnou lady Marianu a pár dalších družníků, kterých můžete mít mnoho a mají různá jména.\n\nNa přelomu 12. a 13. století se Robin Hood vypravil na křižácké tažení s králem Richardem Lvím srdcem. Když se po dlouhé době vrátil do rodného Locksley, zjistil, že princ Jan s šerifem z Nottinghamu plánují spiknutí proti právoplatnému králi Richardovi. Hood osvobodí několik svých přátel, kteří ho zavedou ho do Sherwoodského lesa.\n\nKrál Richard však byl zajat a Robin Hood potřebuje shromáždit 100 000 liber, aby ho mohl z vězení vyplatit.\nHra má mnoho možností a do skoro každé mise si hráč může vzít svou vlastní družinu. Odehrávají se v různých prostředích, během nichž je cílem osvobodit další přátele, odposlouchávat prince Jana nebo vykrádat jeho pevnůstky. Mezi příběhové mise jsou vloženy i nepovinné, které zahrnují hlavně přepadávání obchodnických karavan.\n\nVe hře se samozřejmě hodnotí skóre a počet peněz, také je zde určení počtu ušetřených životů-čím větší je procento, tím víc lidí se k vám přidá.\nHra nabízí tři úrovně obtížnosti a oddělené profily jednotlivých hráčů.\n\nHra se odehrává v hlubinách Sherwoodu, kde přepadáváte karavany se zlatem, v hlavním městě Yorku, v Leicesteru a Lincolnu, sídlech spojeneckých lordů, v Derby, sídle strašlivého Lorda Scatloka, a konečně v Nottinghamu, sídle šerifa.\n"}
{"id": "389643", "url": "https://cs.wikipedia.org/wiki?curid=389643", "title": "Fed Cup 2009", "text": "Fed Cup 2009\n\nFed Cup byl 47. ročníkem této nejdůležitější týmové soutěže žen. Finálové utkání se uskutečnilo 7.-8. listopadu 2009 v italské Reggio di Calabria na antukovém povrchu. Domácí Itálie porazila hráčky Spojených států amerických 4 : 0.\n\nČtyři týmy, které prohrály ve Světové skupině v 1. kole (Čína, Francie, Argentina a Španělsko) a 4 vítězné týmy ze Světové skupiny II (Slovensko, Německo, Srbsko a Ukrajina) se utkaly v baráži o Světovou skupinu.\n\n\nČtyři týmy, které prohrály ve Světové skupině II (Belgie, Švýcarsko, Japonsko a Izrael) hrály baráž proti týmům, které se kvalifikovaly z 1. skupin oblastních zón. Dva týmy se kvalifikovaly z evropsko-africké zóny (Estonsko a Polsko), jeden z asijsko-oceánské zóny (Austrálie) a jeden tým z americké zóny (Kanada).\n\n\n\n\n\n\n\n\n"}
{"id": "389645", "url": "https://cs.wikipedia.org/wiki?curid=389645", "title": "Horní Hanychov", "text": "Horní Hanychov\n\nHorní Hanychov (něm. \"Ober Hanichen\") je XIX. z místních částí statutárního města Liberec. Je tvořen katastrálním územím Horní Hanychov a sousedí s místními částmi Dolní Hanychov, Pilínkov a Karlinky. Nachází se na samém úpatí hory Ještěd, která je dominantou celého Libereckého kraje.\n\nHorní Hanychov se v roce 2009 stal jednou ze čtvrtí, kde se konalo MS v klasickém lyžování Liberec. Proto Horní Hanychov získal během posledních let částečně novou infrastrukturu, nový skokanský areál a nové vleky v lyžařském areálu Ještěd, který se na území městské části nachází.\n\nHorní Hanychov má vlastní osadní výbor, jako jedna z prvních městských částí v Liberci.\n\nDo Horního Hanychova vede již od roku 1912 tramvajová trať. Nachází se zde několik zastávek, včetně smyčky Horní Hanychov. Projíždějí tudy také autobusové linky ČSAD Liberec do obcí za Ještědem. Železnice se zde nevyskytuje, nalezneme zde však lanovou dráhu na Ještěd provozovanou ČD.\n\n\n\n"}
{"id": "389670", "url": "https://cs.wikipedia.org/wiki?curid=389670", "title": "Salomon Bochner", "text": "Salomon Bochner\n\nSalomon Bochner (20. srpna 1899 v Podgórze u Krakova – 2. května 1982, Houston, Texas, USA) byl americký matematik původem z Rakouska-Uherska, známý je pro svou širokou působnost v oblasti matematické analýzy, teorie pravděpodobnosti a diferenciální geometrie.\n\nNarodil se do ortodoxní židovské rodiny v Podgórze (kousek od Krakova), tehdy součást Rakouska-Uherska dnes Polsko. Před první světovou válkou se jeho rodina kvůli větší bezpečnosti přesunula do Německa. Bochner vystudoval Humboldtovu Univerzitu, kde byl studentem Erharda Schmidta, u něj také napsal svou dizertační práci pojednávají o vlastnostech Hilbertových prostorů. Záhy ale opustil akademickou půdu, aby jeho rodina přežila ekonomickou krizi a poválečnou hyperinflaci. Po svém návratu na akademickou půdu přednášel na Univerzitě v Mnichově (1922–1933). Jeho profesní kariéra skončila s nástupem nacizmu k moci v roce 1933. Proto opustil Německo a přijal místo na Princetonské Univerzitě. Zemřel v Houstonu ve státě Texas.\n\nV roce 1925 začal s prací v oblasti \"skoro periodických funkcí\"(almost periodic functions), kde díky němu došlo ke zjednodušení protože pracoval s kompaktními množinami a přibližně identickými argumenty. V roce 1933 definoval Bochnerův integrál, pro vektorové funkce. Bochnerův teorém o Fourierových transformacích vyšel knižně již v roce 1932.\n\nPoté pracoval na vícenásobných Fourierových řadách, z toho vznikla Bochner-Rieszova věta. Tato práce vedla k poznání, jak se Furierova transformace chová na euklidovském prostoru\n\nZ diferenciální geometrie je nejznámější Bochnerova věta o křivosti z roku 1946. Společnou práci s Kentaro Yanem(1912-1993) vydali roku 1953 jako knihu \"Curvature and Betti Numbers\". Což mělo široký dopad na \"Kodaira vanishing theory\", \"representation theory\" a \"spin manifolds\". Také pracoval na několika teoriích imaginární proměnné.(Bochner-Martineliho věta a kniha \"Several Complex Variables\" z roku 1948, kterou vydal společně s W.T.Martinem)\n"}
{"id": "389672", "url": "https://cs.wikipedia.org/wiki?curid=389672", "title": "Opatov (Chodov)", "text": "Opatov (Chodov)\n\nOpatov byl původně pomístní název lokality spadající do území dnešního Chodova v Praze. V roce 1841 je doložen jako označení polností, již předtím pravděpodobně označoval les. V 70. letech 20. století byla názvem sídliště Opatov pojmenována část nového panelákového sídliště Jižní Město I. jižně od Litochleb a Centrálního parku, ohraničena na východě Chilskou ulicí a stanicí metra Opatov, na jihu dálnicí D1 a hranicí Chodova s Újezdem (resp. Kateřinkami), na západě s Háji podél ulic Novomeského a U Modré školy.\n\nV sídlišti Opatov jsou výrazné dvě výškové budovy sloužící jako ubytovny: Veritas (dříve Twin, dříve Sandra) a Opatov a Chodovský hřbitov, knihovna Opatov a dvě budovy úřadu městské části Praha 11. U Centrálního parku je školní areál, kde sídlí několik škol: Gymnázium Opatov (oficiálně v Konstantinově ulici), Střední škola Waldorfské lyceum (Křejpského ulice) a Základní škola a střední škola waldorfská (dříve Speciální škola Jana Amose Komenského, rovněž Křejpského ulice), dříve zde sídlila také obchodní akademie. Druhý školní komplex je v jižní části Opatova, kde sídlí Gymnázium Evolution Jižní Město a areálová základní škola Ke Kateřinkám. Nedaleko se nachází i jedna z významných ulic, ulice Zdiměřická.\n\nV únoru 1990 byla pojmenována stanice metra Opatov, která původně (od roku 1980) nesla název Družby. V roce 1994 se jméno dostalo do nových názvů ulic Opatovská a Nad Opatovem, původně pojmenovaných po komunistických funkcionářích (Šmidkeho, Bardounova).\n\n"}
{"id": "389676", "url": "https://cs.wikipedia.org/wiki?curid=389676", "title": "Index podání barev", "text": "Index podání barev\n\nIndex podání barev R (CRI – color rendering index) je hodnocení věrnosti barevného vjemu, který vznikne osvětlením z nějakého zdroje, v porovnání s tím, jaký barevný vjem by vznikl ve světle slunce.\n\nHodnota R může být od 0 do 100. Hodnota R=0 znamená, že při tomto osvětlení není možno rozeznat barvy. Naproti tomu R=100 znamená, že daný světelný zdroj má přirozené podání barev.\n\nNěkteré orientační hodnoty R:\n\nU zářivek (lineárních, kompaktních i tzv. úsporek) je hodnota indexu podání barev součástí typového označení. V typovém označení první číslice za lomítkem určuje velikost indexu podání barev v desítkách procent. Příklad: L 18W/840 je lineární zářivka s příkonem 18W, indexem podání barev 80 (tzv. třípásmová zářivka) a barvou světla (= barevná teplota, chromatičnost) 4000 K, tj tzv. neutrální bílá.\n\nMezi další často využívané barvy světla patří tzv. teplá bílá, odpovídající teplotě chromatičnosti 2700 K nebo 3000 K.\n\nJelikož v některých prostorech (např. kožní oddělení nemocnic, oddělení kontroly barev výrobních linek, apod.) vyžadují právní předpisy hodnotu R90, vyrábí se zářivky i v této speciální úpravě. Zvýšení R však doprovází mírné snížení světelného toku při stejném příkonu zdroje (tj. snížení účinnosti zdroje).\n\nU sodíkových výbojek se upřednostňují z hlediska podání barev výbojky vysokotlaké (používané např. v Česku) s oranžovým světlem, u kterých sice dochází ke zkreslení barev, ty však jsou stále rozlišitelné.\n\nNízkotlaké výbojky (používaných zejména v západní Evropě) neumožňují od sebe různé barvy odlišit a proto jsou nevhodné pro osvětlení komunikací, kde je barevné vnímaní z hlediska bezpečnosti klíčové.\n\n\n"}
{"id": "389696", "url": "https://cs.wikipedia.org/wiki?curid=389696", "title": "Samuel Mockbee", "text": "Samuel Mockbee\n\nSamuel „Sambo“ Mockbee (23. prosince 1944 – 30. prosince 2001) byl americký architekt. Narodil se ve městě Meridian ve státě Mississippi. Miloval kreslení a už od svých devíti roků věděl, že se jednou chce stát architektem. I přes to, po skončení střední školy a před začátkem řádného studia architektury, sloužil dva roky v americké armádě jako dělostřelecký důstojník. Ke konci jeho závazné služby v armádě se zapsal na Auburnskou univerzitu kde v roce 1974 promoval jako architekt.\n\nDo rodného Mississippi se vrátil v roce 1977, aby zahájil spolupráci se svým spolužákem a kamarádem Thomasem Goodmanem. Firma si rychle vytvořila dobré jméno v celé oblasti. Bylo to hlavně pro jejich vynikající design, který byl pevně spjatý s používáním místních materiálů a založený na původní lokální obraznosti.\n\nMockbee Goodman Architects během jejich krátkého společného působení vyhráli více jak 25 státních a regionálních cen za architekturu. Avšak, až spolupráce s Colemanem Cokerem v roce 1983 přinesla Mockbeemu reputaci jako jednoho z předních národních regionalistů. Jejich spolupráce byla uznávána pro vynalézavý a bizarní druh regionalizmu.\n\nRural Studio Auburnské univerzity se stalo pro Mockbeeho nástrojem, který mu pomohl zrealizovat jeho osobní představy o architektuře. Zajímal se o venkovské oblasti, s čím souviselo i jeho porozumění pro jejich znevýhodněné obyvatele. Toto vedlo Mockbeeho spolu s Dennisom K. Ruthem aby založili program Rural Studio. Bylo koncipované jako možnost pozdvihnout na duchu venkovskou chudobu pomocí vytvoření nových domovů a občanské vybavenosti, u které usilovali o stejné množství architektonických ideálů a výhod, jaké mají budovy s velkým rozpočtem a prosperující klientelou. Těmto dvěma architektům šlo zejména o realizace jednoduchých, ale nápaditých příbytků a center pro nejchudobnější obyvatele v americkém okresu Hale County ve státě Alabama. Studenti architektury z Univerzity Auburn za období uplynulých deseti roků zrealizovali okolo 20 architektonických staveb, při kterých použili převážně recyklované a darované materiály, které by jinak byly považované za odpad. Často používali prvky místní architektury v kontrastu s moderními formami. Daleko od mediálně oslavovaných klenotů tzv. hvězdných architektů vytvořili studenti v „zapomenuté“ Alabamě architekturu s výrazným sociálním a ekologickým podtónem. V projektech Rural Studio propojením všeobecně-prospěšné práce a studia dospěli k reálné architektonické praxi. Mockbee zdůrazňuje, že se jedná o vzdělávací program, který má studentům zprostředkovat praxi a umění architektury.\n\nJednou řekl, že: \"Každý člověk, ať už je bohatý nebo chudý, chce to samé... ne jenom teplou, suchou místnost, ale úkryt pro svoji duši.\" A právě Rural Studio představuje toto úsilí.\n\nPráce Rural Studia je dobře zdokumentována a oceněna mnohými vyznamenáními nejen ze Spojených států ale z celého světa. V roce 2001 byl Mockbee jeden z osmi oceněných cenou Mississippi Governor´s Award za excelentní architekturu. V roce 2000 se stal jedním z osmi národních architektů vyznamenaných za environmentální, sociální a estetické přínosy Smithsonian Cooper-Hewit National Design muzeem na White House Ceremony. Kromě Auburnské univerzity, Mockbee vyučoval mimo jiné též na Harvardu, Yale, Berkley, a na University Virginia.\n\nV září 1998 byla Mockbeemu diagnostikována leukémie. I přes to, že jej choroba položila na dno, vytrval při poslání Rural Studia a se svými studenty začal experimentovat s recyklovanými výrobky jako byly vyřazené skříně a koberce, což byl potenciální a laciný stavební materiál. Po výrazném ba až zázračném zotavení pokračoval ve sbírání cen a uznání za svoji práci, mezi jinými také obdržel Genius Grant od MacArthur Foundation. O tři roky později jej však choroba opět přemohla. Dne 30. prosince 2001 zemřel na její komplikace. Přežila ho jeho žena a čtyři děti, Margaret, Sarah Ann, Carol a Julius.\n\nDva roky po smrti byl nominován na Zlatou medaili Amerického institutu architektů. V tomto roce nebyla udělena žádná medaile, ale Mockbee ji obdržel už v roce následujícím.\n\n"}
{"id": "389697", "url": "https://cs.wikipedia.org/wiki?curid=389697", "title": "Becker", "text": "Becker\n\nPříjmení Becker (česky znamená: pekař) nosí více různých osobností:\n\n"}
{"id": "389699", "url": "https://cs.wikipedia.org/wiki?curid=389699", "title": "Reemigrace", "text": "Reemigrace\n\nPojem reemigrace označuje návrat emigranta (případně jeho potomků) do země, z níž odešel.Reemigraci musí vždy předcházet emigrace, což je opuštění či únik z jedné země do druhé.\n\nEvropská unie disponuje nástrojem nazývaným “Integral part”, který navrhla Evropská komise v roce 2005 a který se týká illegálních migrantů, kteří mají býti vráceni zpět do země původu\nDůvodů k reemigraci je velké množství a často jsou navzájem propojeny. Mezi nejvýznamnější faktory patří ty následující:\n\nEkonomické\n\nEkonomické důvody k reemigraci jsou často spojeny se změnou hmotného zajištění jedince. V takovém případě je opětovný návrat do země původu vázán na snahu zajistit si lepší ekonomické postavení, než kterého bylo dosaženo v hostitelské zemi.\n\nSociální\n\nSociální důvody vykreslují vztah mezi reemigrujícím a okolní společnosti. Tato návaznost má dvojí podobu. Důvodem k reemigraci může být jak neuspokojivá integrace do nové společnosti, která v jedinci vytvoří pocit frustrace a odcizení, tak i návaznost reemigranta na původní společnost, například blízké pouto k rodině a blízkým. Tato návaznost později vede k opětovnému návratu.\n\nPolitické\n\nPolitické důvody opětovného návratu tvoří významnou část na celkovém podílu reemigrace. Oficiálně deklarovaný, ale i nepřímý politicko-společenský nátlak ze strany hostitelských vládnoucích elit na jedince či celou skupinu v podobě perzekucí a jiného protiprávního jednání vede k nucenému odchodu emigranta do jiné další země. Druhou možností pak může být návrat emigranta do rodné země, v důsledku příznivých politických změn, které v ní nastaly.\nPrávní proces reemigrace není ve všech státech jednotný. Pro demonstraci poslouží právní systém v Nizozemsku, který s reemigrací počítá a určuje její pravidla.\n\nPokud se rozhodnete pro reemigraci do své země původu, máte možnost požádat Sociální pojištovnu o tzv. měsíční příspěvek na reemigraci, který vám má pokrýt životní náklady v průběhu procesu vaší reemigrace. Tato možnost je ukotvena v zákoně o vysídlení. Výše této výhody závisí na vaší rodinné situací, na vaší mateřské zemi, do které chcete reemigrovat a také na dalších dávkách, které pobíráte. Ty se vám pak odečítají z příspěvku na reemigraci. Holandský systém také nabízí příspěvěk na zdravotní pojištění, pakliže se po přestěhování nenacházíte v holandském systému zdravotního pojištění.\n\nVznik samostatné ČSR v roce 1918 znamenal pro zahraniční Čechy a Slováky dilema - vrátit se do staré vlastni nebo zůstat v cizině. Po skončení první světové války se zvedla mezi zahraničními krajany, nejen ve střední, východní a jihovýchodní Evropě, ale i v USA nálada pro reemigraci. Paralelně probíhala repatriace osob, které se za války ocitly za hranicemi českých zemí a Slovenska, zejména zajatců z bývalé rakousko-uherské armády a příslušníků československých legií. Největší zájem o reemigraci byl u krajanů v Německu a Rakousku, které byly, jako poražené státy, ve špatné ekonomické situaci. Podobná situace byla v Rusku, kde po bolševickém převratu v listopadu 1917 vypukla občanská válka. ČSR přitahovala krajany svou ekonomickou stabilitou. Pro vracející se ale bylo nutno zajistit vhodné životní podmínky a pracovní příležitosti.\n\nVolná půda měla být zajištěna připravovanou pozemkovou reformou. Ta měla umožnit také návrat potomků českých náboženských exulantů z 18. století. Pozdější přednosta Státního úřadu statistického dr. Jan Auerhan předpokládal reemigraci až 20 tisíc exulantů, ve skutečnosti se vrátilo do roku 1926 z polského Zelova jen 646 osob. Ještě v prosinci 1928 vyhlašoval Československý ústav zahraniční, že \"chceme též napomáhati přesídlovaní našich krajanů do vlasti a doporučujeme jim proto, aby nám sdělovali takový svůj úmysl, nemají-li ve vlasti přímých pomocníků a chtěli by se doma zakoupiti, věnovati se obchodu, výrobě, živnosti, zemědělství apod.\nV nástupnických státech Rakousko-Uherska se krajané museli rozhodnout, jaké občanství si ponechají. Rakouští Češi volili mezi rakouským a československým státním občanstvím, jihoslovanští Slováci, pokud měli uherské občanství, získali jihoslovanskou příslušnost. Češi v Německu, pokud měli rakouskou příslušnost, se stali státními občany československými. Ke stanovení zásad reemigrace se sešla 31. července 1920 meziministerská porada, která ustanovila, že jejím účelem je:\n\n\nPro repatrianty byly zřízeny repatriační stanice, jejichž úkolem bylo poskytnout civilním repatriantům pro první dobu než se uchytí ubytovaní a stravování, a to nákladem MSP. Na repatriaci měl právo každý československý státní příslušník bez ohledu na jeho národnost a provedení repatriace bylo povinnosti státu. Úkolem repatriace bylo uskutečňovat a umožňovat návrat československých příslušníků, ve vlasti využít jejich zkušenosti, opatřit jim přístřeší, potraviny a zaměstnání, stejně jako hradit náklady dopravy. Při provádění repatriace měly být rozeznány dva obvody, a to Slovensko a české země. V Bratislavě byla zřízena kancelář pro osidlovací politiku, která převzala péči o reemigranty na Slovensko, o repatrianty a reemigranty do českých zemí se starala kancelář při ministerstvu sociální péče. \n\nRepatriace Čechů a Slováků narážela mj. na nedostatek peněz. Pro úspěch repatriace a reemigrace byla nutná finanční pomoc státu, např. ke stavbě nouzových domků v Bratislavě. Na provádění repatriační agendy proto vláda poskytla úvěr 5 mil. Kč. Tak družstvo zahraničních Čecho-slováků požadovalo obnos 700 tisíc Kč na stavbu obytných domků v Bratislavě. Státní pomoc byla nezbytná i při kolonizaci zemědělských reemigrantů, o kterou pečoval Státní pozemkový úřad (SPÚ). Na SPÚ se akci zabývaly čtyři odbory, a to odbor V/2, který řídil kolonižační akci, odbor VI/1, který se zabýval umisťováním zemědělců při kolonizaci, odbor VI/2, který se věnoval péči družstva kolonistů a reemigrantů a odbor VI/3 pečující o poskytování úvěru kolonistům.\n\nNa území Ruska se nacházel největší počet Čechů a Slováků, kteří usilovali o návrat do nově vzniklé ČSR. Kromě předválečných kolonistů, ožebračených bolševickým totálním zestátněním průmyslu, obchodu i půdy, to byly vedle legionářů, kteří se vraceli \"vlastním pořádkem\", desetitisíce zajatců z bývalé rakousko-uherské armády.\n\nPrvním orgánem, který se na území Ukrajiny věnoval repatriaci českých a slovenských vojáků někdejší rakousko-uherské armády, byl Komitét občanů ČSR v Kyjevě vedený Ladislavem Grundem.\n\nV letech 1919–1924 se vracelo z USA nejvíce reemigrantů do Itálie, Polska, Království Srbů, Chorvatů a Slovinců (SHS), Řecka, Rumunska, Maďarska a ČSR. Většinou to byli muži do 44 let, ženati, ze 70% byli zaměstnáni v průmyslu jako nekvalifikovaní dělníci a bydleli ve městech amerického Středovýchodu.\n\nReemigrace rakouských Čechů a Slováků začala hned po vzniku samostatné ČSR. Houfně se vracely tisíce dělníků. V pozdních měsících roku 1919 a v první polovině roku 1920 byly transporty navrátilců z Rakouska odesílány hromadnými výpravami celých vlaků pravidelně měsíčně. Šlo o členy rodin dělníků, kteří odešli hned po převratu, a ty, kdo měli v ČSR rodinné příslušníky, kteří jim zajistili zaměstnání a byt.\n\nUž 14. prosince 1918 vydal sedm českých spolků v hornických městech Porýi-Vestfalska pozdrav nové Československé republice, ve kterém se objevuje požadavek návratu do staré vlasti. Po skončení první světové války očekávalo MSP hromadný návrat československých příslušníků nejen z Rakouska, ale i z Německa. Z poraženého Německa se vraceli především horníci z Vestfálska, kterých zde bylo asi 16 tisíc.\nHlavní příčinou reemigrace zahraničních Čechů a Slováků po první světové válce byly, stejně jako v případě reemigrace po roce 1945, hospodářské důvody, snaha o zachování nebo zlepšení jejich ekonomického postavení. Reemigrace se uskutečnila především z poražených států, které se nacházely v obtížné ekonomické situaci, jako byly Rakousko a Německo. V případě Ruska k rozvráceným hospodářským poměrům přistupovaly také válečné poměry během občanské války a politický teror bolševiků. Zajímavým fenoménem je velký počet reemigrantů z USA, odkud se vraceli především slovenští krajané, kterým světový válečný konflikt bránil v návratu v letech 1914–1918. Součástí reemigrace byl i návrat potomků náboženských exulantů z 18. století z polského Zelova, Volyně a Pruského Slezska. Minimální byl zájem o reemigraci u krajanů v jihovýchodní Evropě.\n"}
{"id": "389701", "url": "https://cs.wikipedia.org/wiki?curid=389701", "title": "Tracking and Data Relay Satellite", "text": "Tracking and Data Relay Satellite\n\nTracking and Data Relay Satellite, zkratka TDRS, je soustava geostacionárních družic. Plní telekomunikační, sledovací a retranslační funkce. \n\nCelkový počet vyrobených družic TDRS je 13, do vesmíru se jich však dostalo jen 12, protože druhá družice v pořadí (TDRS-B) zanikla při explozi raketoplánu Challenger, který ji měl vynést do vesmíru. Slouží ke spojení s nízkoletícími družicemi, například s americkými raketoplány a na interkontinentální komunikaci. První družice TDRS (označená TDRS-A) byla vypuštěna v roce 1983, poslední (TDRS-M) v roce 2017. Všechny startovaly z kosmodromů v Eastern Test Range, přičemž některé byly vynášeny nosnými raketami Atlas a jiné byly dopravovány na oběžnou dráhu pomocí raketoplánů. Družice vynesené raketoplány se na finální geostacionární dráhu dostaly pomocí urychlovacího stupně. Předpokládaná aktivní životnost družic je 10–11 let. Hlavní pozemní stanice systému se nachází ve White Sands. Elektrickou energii získávají družice prostřednictvím solárních panelů.\n\nPrvních sedm družic vyrobila firma TRW Inc. Thompson-Ramo-Woolridge (nyní Northrop Grumman Space Technology), Redondo Beach, poslední tři Hughes Space and Communications Co. (nyní Boeing Satellite Systems), Los Angeles, v závodech Integrated Satellite Factory, El Segundo, (USA). Družice jsou označeny čísly podle pořadí, ve kterém byly vypuštěny, či písmeny. TDRS 8–10 se označují jako družice druhé generace a startovaly s nosnou raketou Atlas (na rozdíl od družic první generace, které startovaly v nákladovém prostoru raketoplánů). TDRS 11 a výše se označují jako 3. generace.\n\nDružice první generace telemetrii vysílají a povely přijímají v pásmu S (2,5/2,6 GHz). Pro mezidružicovou komunikaci se používá pásmo C (4/6 GHz, šířka pásma 36 MHz) a pro mezikontinentální komunikaci pásmo K (11/14 GHz, šířka 225 MHz). Naposledy vypuštěné družice přenášejí údaje v pásmech S (2,2 GHz), K a K.\n"}
{"id": "389704", "url": "https://cs.wikipedia.org/wiki?curid=389704", "title": "Miriam Kantorková", "text": "Miriam Kantorková\n\nMiriam Kantorková (* 13. března 1935 Praha) je česká zpěvačka, herečka a moderátorka.\n\nOd dětství hrála v rozhlasových hrách, nicméně na popud své maminky studovala zpěv a hru na klavír na Pražské konzervatoři. Během tohoto studia ale hrála ochotnicky divadlo. Po absolutoriu konzervatoře vyučovala několik let hudební výchovu, teprve poté se stala herečkou, zpěvačkou a konferenciérkou v Armádním uměleckém souboru Víta Nejedlého, zároveň s tím studovala herectví na DAMU. Po ukončení této školy spoluzakládala Poetickou kavárnu Viola (dnes Divadlo Viola), pohostinsky hrála v Divadle Na zábradlí a nakonec zakotvila v Divadle E. F. Buriana, kde působila až do jeho oficiálního zrušení. Dnes vystupuje pohostinsky s různými divadelními soubory.\n\nBěhem své kariéry si zahrála několik desítek filmových a televizních rolí, mezi její nejznámější role patří účinkování ve filmu \"Romance pro křídlovku\" nebo ve snímku \"Kladivo na čarodějnice\". Z nedávných televizních rolí třeba účinkování v televizních seriálech \"Život na zámku\" nebo \"Ordinace v růžové zahradě\".\n\nÚčinkuje také v rozhlase a v dabingu.\n\n\n"}
{"id": "389705", "url": "https://cs.wikipedia.org/wiki?curid=389705", "title": "Volejbalová škola Praha", "text": "Volejbalová škola Praha\n\nVolejbalová škola Praha je sportovní a výchovný projekt, který jeho majitel, ředitel a hlavní trenér Josef Farmačka intenzivně prezentuje jako prevenci kriminality mládeže. Je veden v duchu pevné až tvrdé vychovatelské autority a nekompromisní kázně. Započal 1. ledna 1991. Původně působil v Horních Měcholupech, nyní má hlavní působiště v třípatrové tělocvičně tzv. „červené školy“ na Jižním Městě v Praze, ale působí i v několika dalších pražských tělocvičnách.\n\nDo školy se mohou přihlašovat žáci základních škol i dospělí rekreanti. Škola přijímá i netalentové, astmatické, alergické či problémové děti. Do 13 let je výchova zaměřena na všestranný pohybový rozvoj, od 13 let se specializuje na volejbal. V červenci probíhá povinný tréninkový tábor, pro zájemce škola pořádá ozdravné pobyty u moře v italském Bibione. Ročně je přijato kolem 350 dětí, škola na svém webu tvrdí, že každoročně zruší členství 50–60 žákům kvůli nekázni (pro článek v Reflexu v roce 2000 však Farmačka uvedl, že kolem 60 dětí ročně odejde samo a za rok 1999 byli pouze 2 žáci zcela vyloučeni). V roce 2000 do školy dojíždělo asi 1400 dětí z celé Prahy.\n\nFarmačka je zapřisáhlým odpůrcem kouření, alkoholismu a drog. Žáci školy jsou trestáni i za vulgární mluvu. V rozhovoru pro Lidové noviny se však vyjadřoval jadrně: použil slova jak blbec, blbečci, kreténi. Kuřáky označil za méněcenné lidi a zametl by s nimi.\n\nPodle tvrzení na webu školy funguje škola po celou dobu své existence bez nejmenší podpory státu, na jiném místě se však píše, že Volejbalová škola Praha je projektem primární prevence dětské kriminality a protidrogové prevence, který podporuje Národní protidrogová centrála Policie České republiky. Významnými sponzory školy byla Poštovní spořitelna, Giga sport, Zdravotní pojišťovna ministerstva vnitra ČR a další subjekty. Škola se jim odvděčuje reklamou na povinných jednotných úborech, které žáci na sobě mají i na reklamních citylightech samotné školy. V roce 2000 stál roční provoz školy asi 3,5 miliónu Kč.\n\nMajitel školy Josef Farmačka vyrostl bez otce jako nejmladší z 9 dětí v rodině. V dětství jej podpořil učitel Vaníček, který mu tak otce zčásti nahrazoval. Josef Farmačka je původním povoláním horník, je absolventem vysokoškolského studia tělesné výchovy, žurnalistiky a práva. Byl i funkcionářem ÚV ČSTV, volejbalovým hráčem a trenérem volejbalových reprezentací s nejvyšší licencí FIEV.\n\n"}
{"id": "389706", "url": "https://cs.wikipedia.org/wiki?curid=389706", "title": "Peter Lax", "text": "Peter Lax\n\nPeter David Lax (maďarsky \"Lax Péter\", 1. května 1926, Budapešť) je americký matematik židovského původu. Zabývá se jak aplikovanou tak i čistou matematikou. Udělal velký pokrok v oblasti dynamiky kapalin, rázových vln, fyziky solitonu, hyperbolických zákonů zachování a matematického modelování.\n\nV roce 1941 odešel se svými rodiči (Klara Kornfieldová a Henry Lax) do New Yorku, kde studoval na Stuyvesantově střední škole, která je zaměřena na matematiku a přírodní vědy. Poté absolvoval Newyorskou univerzitu (New York University), kde mu vedoucího doktorské práce dělal významný matematik Kurt O. Friedrichs. Během studií se Peter Lax v roce 1946 oženil s Anneli Cahnovou.\n\nV roce 1958 vytvořil teorii pro maticovou reprezentaci různých hyperbolických polynomů, kterou se čtyři desetiletí nepodařilo dokázat ani vyvrátit. Zájem o Laxovu domněnku rostl, protože se ukazovala důležitost a provázanost této myšlenky, až byla v roce 2003 dokázána.\n\nPracoval na fakultě matematiky na Courantově institutu matematických věd (Courant Institute of Mathematical Sciences), který je součástí Newyorské univerzity.\n\nJe členem Národní akademie věd USA, v roce 1987 mu byla udělena cena Wolfova cena, roku 2000 Wienerova cena za aplikovanou matematiku a v roce 2005 Abelova cena.\n"}
{"id": "389707", "url": "https://cs.wikipedia.org/wiki?curid=389707", "title": "David Kilgour", "text": "David Kilgour\n\nDavid Kilgour (narozen 18. února 1941, Winnipeg, Manitoba, Kanada) je bývalý kanadský politik, který zastával funkci tajemníka pro Asii a Tichomoří. Byl také oceněn Masarykovou cenou, kterou mu udělilo Sdružení Čechů a Slováků v Kanadě.\n\nVyrůstal ve Winnipegu. Jeho dědeček z matčiny strany, Daniel McDonald vedl mnoho let právní praxi v Portage La Praire a 18 let sloužil ve funkci nejvyššího soudce provincie\nManitoba. Dědeček z otcovy strany, Fred Kilgour, měl právní praxi ve městě Brandon, později přijal nabídku nastoupit na místo soudce provinčního soudu v Queen’s Bench. Jeho otec, David E. Kilgour, byl 16 let prezidentem a ředitelem pojišťovací společnosti Great West Life Insurance.\n\nJeho právnický doktorský titul byl vystaven University of Toronto v roce 2000, kdy univerzita znovu vydávala tituly LLB a mezi nimi i jeho, původně nabytý v roce 1966. Přihlásil se i do studijního programu ústavního práva Doctorat de l’université na Université de Paris (1969), ale studia nedokončil. Dostal povolení vést justiční praxi v Britské Kolumbii v Manitobě a Albertě.\n\nSmluvně vázán s vancouverskou právní firmou Russel a DuMoulin, pod vedením Hon. Michaela Goldieho, z Odvolacího soudu provincie Britská Kolumbie, 1966–67, dále zaměstnán jako asistent státního žalobce města Vancouver, až do roku 1968, kdy za Vancouver kandidoval do parlamentu.\n\nZačal pracovat pro federální Ministerstvo spravedlnosti v Ottawě (1968), nejdříve v oddělení civilních právních sporů, později v oddělení daňového soudnictví.\n\nPo návratu do Kanady ze studií ve Francii vstoupil v roce 1970 do winnipegské právní firmy Pitblado Hoskin, kde se zabýval občansko-právními spory a pracoval také jako obhájce v oblasti trestního práva. Později byl navržen na post korunního návladního (Crown Attorney) za justiční obvod Dauphin, západní Manitoba, Alberta. V roce 1972 navržen jako vyšší jednatel hlavního právního zástupce, zabýval se převážně kriminálními případy a právem, spojeným s otázkami životního prostředí, než byl za edmontonskou oblast zvolen do House of Commons (1979).\n\nPracoval v justiční komisi, 1980–84, ve společné komisi pro zákonné prostředky House of Commons a Senátu, kritik programu prevence zločinu pro opoziční stranu v letech 1980–83, parlamentní zástupce mluvčího a předsedy komise, 1993–97, předseda podkomise pro lidská práva a mezinárodní rozvoj, 2004–05.\n\nV kanadské vládě působil na pozici státního tajemníka (Secretary of State) pro Latinskou Ameriku a Afriku, 1997–2002, v letech 2002–2003 státní tajemník pro Asii a Tichomoří.\n\nV lednu 2006 společně s právníkem Davidem Matasem vydali knihu Krvavá sklizeň (Bloody harvest) zabývající se odebíráním orgánů členům Fa-lun-kungu v Číně. Po dvou měsících vyšetřování, ke kterému je přizval čínský advokát Kao Č'-šeng prohlásili, že čínská vláda, popravila \"„velké, ale neznámé množství vězňů svědomí z řad praktikujících Fa-lun-kungu a odebrali jim vnitřní orgány zahrnujíc rohovky, srdce, ledviny a játra a tyto orgány pak s velkým ziskem prodaly zahraničním zájemcům, poptávajícím zdravé orgány k transplantaci.“\" Podle autorů nebyla kniha ani jednou z dotčených stran (Fa-lun-kung, Čínská lidová republika) vyvrácena.\n\nAby přiměli čínskou vládu zastavit tyto obchody, navštívili vyšetřovatelé více než čtyřicet zemí, kde se zvyšovali veřejné povědomí o masovém, nelegálním a násilném odebírání orgánů v Číně a za omezování transplantační turistiky za účelem snížení poptávky po orgánech pocházejících z Číny.\n\n19. května 2010 promluvil bývalý kanadský ministr zahraničí David Kilgour před členy Evropského parlamentu v rámci projednávání otázky nelegálních transplantací a obchodu s lidskými orgány. Zde shrnul výsledky snah mnohých lidí v Číně a ve světě o zastavení tohoto nového zločinu proti lidskosti.\n\n\n\n\n\n\n\n\n\n\nSituace se pro Fa-lun-kung zhoršuje\n\nPodle Davida Kilgoura však tyto výše uvedené změny nepřinesly konec zabíjení politických vězňů z řad Fa-lun-kungu za účelem zisku. Podle něho se pro Fa-lun-kung se situace ve skutečnosti zhoršila. Od doby, co začali pracovat proti nelegálním odběrům orgánů, se počet lidí odsouzených na smrt po celé Číně dramaticky snížil, ale počet transplantací po mírném poklesu znovu stoupl na původní úroveň.\n\nVězňové odsouzení na smrt byli podle Kilgoura kromě lidí z Fa-lun-kungu jediným zdrojem pro orgánové transplantace. Pokles zdrojů na straně této populace znamená podle něho vzestup transplantací na straně praktikujících Fa-lun-kungu. Loupení orgánů praktikujícím Fa-lun-kungu se tedy od chvíle, co vydaly vyšetřovací zprávu Krvavá sklizeň, začalo zhoršovat. Kilgour dále vyzývá k pokračování v nátlaku na Peking, aby učinil změny, dokud tyto nelegální a nelidské obchody neskončí.\n\n"}
{"id": "389710", "url": "https://cs.wikipedia.org/wiki?curid=389710", "title": "Anizotropie magnetické susceptibility", "text": "Anizotropie magnetické susceptibility\n\nAnizotropie magnetické susceptibility (zkratka AMS) je petrofyzikální metoda určená pro nepřímé měření přednostní orientace magnetických minerálů obsažené v hornině. Byla vyvinuta v 60. letech 20. století, od té doby se stala standardní metodou strukturní analýzy. Velký dík na jejím rozvoji měl český geolog prof. František Hrouda. Oproti jiným měřením je velice rychlá, jedno měření zabírá 2 až 3 minuty. Umožňuje studovat skladbu hornin a to včetně jejich vmístění a orientace.\n\nMetoda je založena na měření magnetické susceptibility u hornin. Nejvhodnější je pro měření metamorfovaných a deformovaných hornin, které mají susceptibilitu nejvyšší. Umožňuje ale také studovat sedimentární a vulkanické horniny, u kterých je schopna určit proudění během vzniku těchto hornin. Obecně platí, že s pohybem proudění je rovnoběžná magnetická lineace v tom případě, že není obsažen minerál magnetit. Pokud je v hornině i magnetit, je magnetická lineace kolmá.\n\nAnizotropie magnetické susceptibility má tenzorovou povahu, která je vhodná pro další modelování strukturně geologických procesů. Pro zápis se používá matice, ze které se dá odvodit grafická podoba tzv. elipsoid.\n"}
{"id": "389713", "url": "https://cs.wikipedia.org/wiki?curid=389713", "title": "Církevní schválení", "text": "Církevní schválení\n\nCírkevní schválení je potvrzení, které vydává katolická církev pro tisk, knihy, případně normy církevních institucí a ústavů a s církví spojených činností (např. osnovy výuky katolického náboženství, školní řád). Jeho udělení posuzuje censor. \n\nCírkevní schválení udělené knize by mělo zaručit, že její obsah není v rozporu s katolickou vírou. Povinně se vyžaduje pro překlady bible, katechismy, liturgické texty, učebnice a učební texty pro katolické náboženství a teologii a podobně. \n\nCírkevní schválení časopisům a novinám se uděluje na základě prozkoumání dosavadních výtisků a redakce je povinna zajistit, aby obsah tiskoviny zůstal v souladu s katolickou vírou i nadále. Je vyžadováno, pokud má být tiskovina nabízena a distribuována v kostelích.\n"}
{"id": "389716", "url": "https://cs.wikipedia.org/wiki?curid=389716", "title": "Al Di Meola", "text": "Al Di Meola\n\nAl Di Meola, vlastním jménem Al Laurence Dimeola, (* 22. června 1954, Jersey City, New Jersey, USA) je italsko-americký jazz fusion a latin-jazzový kytarista a skladatel.\n\nV roce 1971 byl přijat na Berklee College of Music v Bostonu. V roce 1974 se připojil ke kapele Return to Forever, kterou vedl Chick Corea a hrál s ní až do razantní změny jejího složení roku 1976.\n\nProzkoumal řadu žánrů, ale je nejvíce zmiňován pro svou latin hudbou ovlivněnou jazz fusion tvorbu. Jde o čtyřnásobného vítěze v čtenářské ankety \"Guitar Player Magazine\" v kategorii nejlepší jazzový kytarista.\n\nKytarový historik Robert Lynch prohlašuje: \"V historii elektrické kytary neudělal žádný člověk takový pokrok v technickém zvládnutí nástroje jako Al Di Meola. Jeho ovládnutí rozličných stylů a stupnic je jednoduše šokující. Cítím se poctěn, že jsem mohl po celé roky studovat jeho hudbu.\"\n\nMimo svou velmi plodnou kariéru, má na svém kontě také mnoho společných projektů s basistou Stanley Clarkem, klávesistou Janem Hammerem, houslistou Jean-Luc Pontym a kytaristy Johnem McLaughlinem a Paco de Luciou. Účinkoval také jako host ve skladbě \"Allergies\" z alba Paula Simona \"Hearts and Bones\" (1983).\n\nNa začátku své kariéry, jak je možné poznat z jeho prvního alba \"Land of the Midnight Sun\" (1976), proslul svou mistrovskou technikou a extrémně rychlými, kytarovými sóly a kompozicemi. Ale už na svých raných albech začal objevovat středomořskou kulturu a akustické žánry jako flamenco. Dobrými příklady mohou být třeba skladby \"Mediterranean Sundance\" a \"Lady of Rome, Sister of Brazil\" z alba \"Elegant Gypsy\" (1977). Jeho raná alba byla velmi ovlivňující mezi podobnými jazzovými a rockovými kytaristy. Pokračoval dál v objevování latinské hudby v jazz-fusion žánru na albech jako \"Casino\" a \"Splendido Hotel\". O něco delikátnější hru ukázal v akustických skladbách jako \"Fantasia Suite for Two Guitars\" z alba \"Casino\"a na nejlépe prodávaném naživo nahraném albu s Johnem McLaughlinem a Paco de Luciou, \"Friday Night in San Francisco\". V roce 1980 také vyjel na společné turné s latinrockovým kolegou Carlosem Santanou.\n\nS albem \"Scenario\" prozkoumal elektronickou tvář jazzu ve spolupráci s Janem Hammerem. Počínaje touto změnou dál rozšiřoval své obzory na akustickém albu \"Cielo e Terra\". Začal používat kytarový syntetizér na albech jako \"Soaring Through a Dream\". Na začátku devadesátých let 20. století nahrával alba blízké world music a moderním latin stylům spíše než jazz.\n\n\nJako Producent\n\n\n"}
{"id": "389717", "url": "https://cs.wikipedia.org/wiki?curid=389717", "title": "Turbo (hudební skupina)", "text": "Turbo (hudební skupina)\n\nTurbo je česká poprocková skupina založená v roce 1981.\n\n\n\n\n\n"}
{"id": "389718", "url": "https://cs.wikipedia.org/wiki?curid=389718", "title": "Humboldtova univerzita", "text": "Humboldtova univerzita\n\nHumboldtova univerzita v Berlíně ( \"Humboldt-Universität zu Berlin\") \"Alma Universitas Humboldtiana Berolinensis\" je nejstarší berlínská univerzita.\n\nV roce 1810 ji jako Berlínskou univerzitu (\"Universität zu Berlin\") založil liberální pruský reformátor školství a jazykovědec Wilhelm von Humboldt, jehož univerzitní model silně ovlivnil ostatní evropské a americké univerzity. Od roku 1828 byla známa jako Univerzita Fridricha Viléma (\"Friedrich-Wilhelms-Universität\"), později též jako Univerzita pod lipami (\"Universität unter den Linden\").\n\nV roce 1949 změnila na počest svého zakladatele a jeho bratra přírodovědce Alexandra von Humboldta.\n\nPrvní semestr na nově založené Berlínské univerzitě proběhl v roce 1810 s 256 studenty a 52 přednášejícími na fakultách právnické, lékařské, teologické a filozofické. Během uplynulých dvou století prošla univerzitou celá řada velkých německých myslitelů, mezi nimi například subjektivně idealistický filozof Johann Gottlieb Fichte, teolog Friedrich Schleiermacher, absolutně idealistický filozof G. W. F. Hegel, teoretik práva Savigny, pesimistický filozof Arthur Schopenhauer, objektivně idealistický filozof Friedrich Schelling, literární kritik Walter Benjamin a slavní fyzici Albert Einstein a Max Planck. Univerzitu mimo jiné navštěvovali i významný lékař první poloviny 19. století Johann Friedrich Dieffenbach, zakladatelé marxismu Karel Marx a Friedrich Engels, stejně jako básník Heinrich Heine, sjednotitel Německa Otto von Bismarck, bojovník za lidská práva W. E. B. Du Bois a zakladatel Evropské unie Robert Schuman.\n\nHumboldtova univerzita dala světu celkem 29 nositelů Nobelovy ceny.\n"}
{"id": "389721", "url": "https://cs.wikipedia.org/wiki?curid=389721", "title": "Atlas I", "text": "Atlas I\n\nAtlas I byla americká nosná raketa, používaná od počátku 90. let. Značení Atlas I může vyvolávat zmatek, neboť předchozí rakety byly značeny písmeny, ale v případě Atlasu I se jedná o římskou číslici 1. Raketa je odvozena od jejího předchůdce, Atlas Centaur. Většina klíčových komponent je stejná, ale naváděcí a ovládací systém doznal výrazných vylepšení. Staré analogové výpočetní jednotky byly nahrazeny novými plně digitálními. Konstrukčně se jednalo o starší verzi Atlas G/H, používanou v letech 1982-1987, s připojeným druhým stupněm Centaur. Předchozí verze G/H byly určeny k letům typu jeden stupeň na orbit (resp. 1,5 stupně) a proto měly navigační systém integrován v prvním stupni. Atlas I byl však přepracován a navigační jednotka byla umístěna ve druhém stupni (po vzoru předchozích raket Atlas-Centaur) . Výrobu a vývoj zabezpečovala společnost General Dynamics, později převzatá Lockheedem. Byla používána souběžně s raketou Atlas II a Delta II do roku 1997.\n\n\n"}
{"id": "389734", "url": "https://cs.wikipedia.org/wiki?curid=389734", "title": "LR89", "text": "LR89\n\nLR89 byl raketový motor na kapalné pohonné látky. Byl vyvinut v 50. letech 20. století jako motor odhazovacího půl-stupně mezikontinentálních raket SM-65 Atlas a později sloužil i na kosmických nosných raketách Atlas. Vývoj probíhal ve společnosti Rocketdyne za spolupráce se společností Convair (později převzata společností General Dynamics). Z konstrukčního hlediska se jedná o raketový motor s otevřeným cyklem a regenerativním systémem chlazení. Motory byly umisťovány vždy po dvojicích a každý měl vlastní palivové a kyslíkové turbočerpadlo. Pohonnou směs tvořil kapalný kyslík a vysoce rafinovaný petrolej nazývaný RP-1. Motor byl používán v několika modifikacích až do roku 2004, kdy odstartovala poslední raketa Atlas IIAS. \n\nPrvní testovací verze, testy probíhaly v letech 1957 – 1958. Celkem bylo použito 16 motorů. Alternativní značení: MA-1. Používán na raketách Atlas A/B/C.\n\nVerze vzniklá z XLR89-1, celkem 320 startů v letech 1958-1967. Alternativní označení: MA-2. Používán na raketách Atlas D.\n\nByl používán na raketách Atlas E/F v letech 1960 – 1995. Odstartovalo celkem 504 motorů. Alternativní značení: MA-3.\n\nPoužíván v letech 1963-1997. Celkem 198 motorů bylo použito. Alternativní značení: MA-5.\n\nPoužíván v letech 1991-2004. Celkem bylo odpáleno 126 motorů, hlavně na raketách Atlas II. Alternativní značení: MA-5A\n\n\n"}
{"id": "389735", "url": "https://cs.wikipedia.org/wiki?curid=389735", "title": "Povstání v Kwangdžu", "text": "Povstání v Kwangdžu\n\nPovstání v Kwangdžu či prostě \"událost 518\" (tj. událost z 18. 5.), později přejmenované na Demokratizační kwangdžuské hnutí (광주민주화운동; 光州民主化運動; \"Kwangdžu mindžuhwa undong\"), odkazuje na povstání ve městě Kwangdžu v Korejské republice od 18. do 27. května 1980. V napjaté vnitro- i mezinárodněpolitické situaci se občané zmocnili zbraní a podařilo se jim obsadit celé město. Podle vládních údajů při povstání zahynulo 191 osob. Opoziční strany v osmdesátých letech uváděly, že počet zabitých dosáhl až 2 000, což potvrzovala část historiků.\n\nPrezident Pak Čong-hui byl po osmnácti letech vlády 26. října 1979 zastřelen ředitelem Ústřední zpravodajské služby. Vražda prezidenta republiky pochopitelně vedla k okamžitému vyhlášení stanného práva a vyšetřováním byl pověřen generál Čon Tu-hwan, vrchní velitel vojenské zpravodajské služby. Panovalo důvodné podezření, že za vraždou prezidenta nestály jen špičky civilní tajné služby, ale rovněž armádní představitelé. Událost ochromila dřívější autoritářský režim a vedla k vyhrocení vnitropolitické a celospolečenské situace. Významnou roli sehrály také dva geopolitické faktory. Hospodářskou situaci významně zhoršila globální energetická krize z roku 1979 a z bezpečnostněpolitického hlediska existovalo nezanedbatelné nebezpečí, že vnitropolitické nestability využije KLDR ke druhému útoku proti ochromenému jihokorejskému státu. Tyto obavy podporovala skutečnost, že během 70. let bylo v oblasti demilitarizované zóny objeveno několik infiltračních tunelů, které měly nečekanou agresi umožnit. Poslední z tunelů byl odhalen teprve na konci roku 1978.\n\nZastupující prezident Čchö Kju-ha a jeho administrativa ztráceli kontrolu a do politického dění podobně jako v roce 1961 zasáhla jihokorejská armáda. Pozdější prezident Čon Tu-hwan zahájil postupnou kontrolu armády během semilegálního převratu z 12. prosince 1979, během něhož byly zatčeny špičky armády podezřelé z podílu na zavraždění prezidenta.\n\nProces jihokorejské demokratizace, který byl v 70. letech administrativou prezidenta Paka přerušován, se znovu probudil. Se začátkem nového semestru v březnu 1980 se do univerzit začali vracet studentští aktivisté a profesoři, kteří nekontrolovaně organizovali studentské svazy (připomínají radikálně orientované odborové svazy). Studentské svazy navzdory omezení politických aktivit pořádaly celostátní demonstrace volající po celé řadě okamžitých kroků: zrušení stanného práva, demokratizaci a změně ústavy, zavedení přísných pracovních standardů či zvýšení mezd. Padly první oběti jak na straně pořádkových sil, tak na straně demonstrantů. Tyto aktivity vyvrcholily demonstrací proti stannému právu u Soulského nádraží 15. května 1980, kterých se účastnilo asi 100 000 studentů a občanů.\n\nNa kontrole se vymykající situaci vláda odpověděla 17. května 1980, kdy rozhodla o rozšíření a zvýšení stupně stanného práva, tedy i zvýšení pohotovosti armády. Rozšířené stanné právo zahrnovalo zákaz politických shromáždění a stávek, cenzuru tisku a uzavření univerzit. Do hlavních měst země byly vyslány vojenské jednotky dohlížející na dodržování nařízení. Téhož dne policie zatkla účastníky celostátního sjezdu vůdců studentských svazů z 55 univerzit, kteří navzdory stannému právu diskutovali o organizaci dalších megademonstrací po celé zemi. Bylo rovněž zatčeno 26 opozičních politiků a aktivistů, včetně pozdějšího prezidenta a rodáka z provincie Jižní Čolla Kim Te-džunga, za podněcování demonstrací a poskytování financí organizátorům protizákonných aktivit.\n\n18. – 19. květen\n\nRáno 18. května se u brány campusu Státní univerzity provincie Jižní Čolla (Státní univerzity Čonnam), sídlící v Kwangdžu, v rozporu s nařízením o stanném právu shromáždilo několik set studentů demonstrujících proti uzavření univerzity. Studenti začali házet kameny na dohlížející vojenskou jednotku a střetli se s ní. Odpoledne se studenti přesunuli do centra města a pokračovali v protestu, žádali zrušení stanného práva a propuštění Kim Te-džunga, a útočili na pořádkové síly.\n\nNásilnosti eskalovaly následující den, 19. května, kdy demonstranti ničili policejní zařízení i místní rozhlasové a televizní stanice, podpálili několik automobilů v ulicích města. Počáteční fázi charakterizovaly brutální potyčky muž proti muži. Pořádkové složky byly vyzbrojeny obušky, zatímco demonstranti používali ocelové trubky, kamení a molotovovy koktejly. Někteří svědci tvrdí, že příslušníci policie a vojáci používali nepřiměřenou sílu, jiní svědci jsou však přesvědčeni, že \"armáda se v naprosté většině případů snažila otevřenému boji s rebely vyhnout.\" Agresivní bitky sice během prvních dvou dní přinesly mnoho zraněných, ale zatím pouze dvě oběti. Významnou roli při další eskalaci násilí, které záhy přerostlo v povstání, sehrály smyšlené fámy, šířené již od prvního dne mezi občany. Vojáci měli být záměrně vybráni z konkurenčních provincií Kjongsang, aby údajně vraždili čollský lid. Bizarní smyšlenkou bylo, že vláda nechala zasahující vojáky několik dní hladovět a před příjezdem do Kwangdžu je zdrogovala, aby postupovali náležitě bezohledně a brutálně. Šířila se také zpráva, že Kim Te-džung byl vojenským tribunálem odsouzen k smrti a popraven. Některým z uvedených báchorek prostí kwangdžuští občané uvěřili a přidali se ke studentským demonstracím. Někteří byli rozzuřeni, když své děti viděli notně potlučené, a počet protestujících rostl.\n\n20. – 21. květen\nDo 20. května dosáhl počet protestujících cca 100 000. Téhož dne vzbouřenci podpálili místní radnici a rozhlasovou a televizní stanici Kulturní vysílání (Munhwa Broadcasting Corporation, MBC) a nekontrolovaně se proháněli ulicemi města v obsazených autobusech a taxících. U barikády chránící provinční úřad o život přišli čtyři policisté, když do nich vysokou rychlostí najelo auto. Situace se zjevně vymykala kontrole. Násilí pokračovalo až do brzkých ranních hodin 21. května.\n\nK zásadnímu zvratu došlo 21. května, kdy se dobře organizovaní povstalci zmocnili záložní vojenské základny. Zde ukořistili velké množství pušek i menší počet dalších zbraní, včetně munice. Již kolem deváté hodiny ráno byla vyloupena místní automobilka a několik stovek vozů, včetně pancéřovaných osobních aut, rebelové používali jako zbraně. Dalších zbraní se zmocnili při nájezdech na policejní a vojenské služebny v okolí a velké množství TNT ukořistili v místní továrně na výbušniny. Odpoledne povstalci dokonce umístili dva kulomety na střechách v centru města a pálili po protivnících. V pancéřovaných osobních autech i hasičských vozech dobře vyzbrojené milice opakovaně útočili na jednotky střežící místní věznici. Kolem šesté hodiny večer se museli vojenské jednotky stáhnout z města, které prakticky celé zůstalo v rukou povstalců. Někteří z vůdců původních demonstrací byli vyděšeni eskalací násilí a tím, že řízení dalších událostí převzali mnohem radikálnější osoby. Rychle opadala i dřívější podpora ze strany obyvatel.\n\n22. – 25. květen\n\nV této situaci všechny vojenské jednotky ustupovaly k předměstským oblastem a čekaly na posily. Během této doby armáda blokovala všechny cesty a komunikace vedoucí do a ven z města. Třebaže se v tomto období mezi milicemi a armádou nebojovalo, bylo zabito mnoho nevinných lidí, když 23. května vojáci rozstříleli projíždějící autobus u Jiwon-dongu. Zabito bylo 17 z 18 pasažérů. Druhého dne vojáci stříleli na chlapce koupající se v nádrži Wonje a zabili jednoho z nich. Později téhož dne armáda utrpěla největší ztráty na životech, když se vojenské jednotky u Songam-dongu omylem dostaly do „přátelské palby“. Zabito bylo třináct vojáků.\n\nMezitím ve \"svobodném\" městě Kwangdžu zformovali občané i studenti vyjednávací komisi. Komise se skládala z asi 20 lidí (kazatelů, právníků a profesorů). Ti vyjednávali s armádou a požadovali propuštění zatčených občanů, kompenzaci za oběti a zákaz odplaty výměnou za odzbrojení milic. Pozdější byla komise vytvořena také vysokoškoláky a vzala si na starost pohřby, veřejné kampaně, řízení dopravy, stažení zbraní a lékařskou pomoc.\nTato městská komise byla velmi dobře organizovaná, ale vyjednávání uvázlo v mrtvém bodě, protože armáda naléhala na okamžité odzbrojení milic. Tato záležitost způsobila rozkol uvnitř vyjednávací komise. Část chtěla okamžitě kapitulovat, zatímco část volala po pokračujícím odporu až do splnění všech jejich požadavků. Po vášnivé debatě převzali kontrolu ti, kteří chtěli pokračovat v odporu.\n\nJak se šířily zprávy o masakru v Kwandžu, vypukly další protesty proti vládě v blízkých regionech Hwasun, Naju, Haenam, Mokpo, Yeongam, Gangjin, a Muan. Zatímco protesty skončily mírumilovně ve většině regionů, v Haenamu se střílelo mezi vyzbrojenými protestujícími a vojenskými jednotkami. Do 24. května většina těchto protestů ustala, s výjimkou Mokpo, kde protest pokračoval až do 28. května.\n\nKvěten 26\n\n26. května byla armáda připravena znovu vstoupit do města. Členové vyjednávací komise se pokusili zastavit armádní předvoj tím, že si lehli na ulice. Jak se šířili zprávy o bezprostředně hrozícím útoku, občanské milice se usadily na městském úřadě a připravovaly se na poslední odpor.\n\nKvěten 27\n\nVe 4:00 ráno vojenské jednotky z pěti divizí vstoupily do centrální části města a porazily civilní milice během pouhých 90 minut.\n\nNeexistuje žádný přesný počet celkových obětí povstání ve Kwangdžu. Oficiální čísla vydaná \"Úřadem pro stanné právo\" hovoří o 144 civilistech, 22 vojácích a 4 policistech. Zraněno bylo 127 civilistů, 109 vojáků a 144 policistů. Jedinci, kteří se pokusili diskutovat o těchto číslech, byli zatčeni pro \"šíření falešných zpráv\".\nPodle „Asociace truchlících rodin 18. května“, nejméně 165 lidí zemřelo mezi 18 a 27. květnem. Dalších 65 se stále pohřešuje, ale předpokládá se, že jsou mrtví. 23 vojáků a 4 policisté byli zabiti během povstání, včetně 13 vojáků zabitých v přátelské palbě mezi vojenskými jednotkami v Songam-dongu.\nPodle korejského filmu z roku 2007 May 18 (Hwaryeohan hyuga), režírovaného Kim Ji-hunem, \"měl incident za následek 207 obětí, 2392 zraněných a 987 nezvěstných, ale o přesných číslech obětí se vedou značné spory.\n\nVláda odsoudila povstání jako povstání podnícené Kim Te-džungem a jeho stoupenci. V následujícím soudním procesu byl Kim odsouzen k trestu smrti, jeho trest byl ale zredukován kvůli silným mezinárodním protestům. Celkem 1394 lidí bylo zatčeno za nějakou účast na Kwangdžu a 427 lidí bylo obviněno. Mezi nimi bylo 7 lidí odsouzeno k trestu smrti a 12 lidí bylo odsouzeno na doživotí.\nDemokratizující proces Kwangdžu měl hluboký dopad na jihokorejskou politiku a historii. Čon Du-hwan měl problémy s popularitou, protože svoji moc získal skrze vojenský převrat, a po autorizaci útoku speciálních jednotek proti občanům byla legitimita jeho vlády významně poškozena. Spojené státy byly předtím vnímané jako osvoboditel a ochránce, ale protesty v Kwangdžu změnily obraz americké vlády, protože se předpokládalo že Spojené státy věděly předem o vyslání zvláštních vojenských jednotek a jen přihlížely, jak byli vražděni civilisté. Americká pověst byla dále poškozena, když americká vláda po roce 1980 pokračovala v podpoře Čon Du-hwana. Přesto tato událost vydláždila cestu pro pozdější procesy v 80. letech, které posléze přinesly Jižní Koreji demokracii. Události ve Kwangdžu se staly symbolem Jižní Koreje boje proti autoritářským režimům a za demokracii.\n\nNa hřbitově Mangwol-dong v Kwangdžu, kde jsou těla obětí pohřbena, každoročně 18. května od roku 1983 pořádají pozůstalé rodiny vzpomínkové slavnosti. Mnoho prodemokratických demonstrací v 80.letech požadovalo oficiální přiznání pravdy o masakru v Kwangdžu a trest pro ty, kteří za to byli zodpovědní.\nÚřední přezkoumání masakru začalo po obnovení platnosti přímých prezidentských voleb v roce 1987. V roce 1988 parlament při veřejném líčení o masakru v Kwangdžu oficiálně přejmenoval tento incident na Hnutí za demokratizaci Kwangdžu.\n\nV roce 1995 jak rostl tlak veřejnosti, parlament vydal speciální zákon o 18. květnu. Demokratický proces umožnil žalobu lidí zodpovědných za převrat 12. prosince a masakr ve Kwangdžu navzdory skutečnosti, že odpovědnost za trestné činy již byla promlčena. Postupně bylo v roce 1996 obviněno 8 politiků pro velezradu a za masakr. Trest byl vynesen v roce 1997, obsahoval i trest smrti, který byl později změněn na doživotí pro bývalého prezidenta Čon Du-hwana. Bývalý prezident Ro Te-u, Čonův následovník a spoluúčastník na převratu 12. prosince, byl také odsouzen k životu ve vězení. Všichni vězni ale byli amnestováni 22. prosince ve jménu národního usmíření odcházejícím prezidentem Kim Jong-samem po poradě s nově zvoleným prezidentem Kim Te-džungem.\nRoku 1997 byl 18. květen oficiálně ustanoven jako pamětní den (den obětí). V roce 2002 hřbitov Mangwol-dong získal status národního hřbitova.\n\n"}
{"id": "389737", "url": "https://cs.wikipedia.org/wiki?curid=389737", "title": "Digitální zpracování obrazu", "text": "Digitální zpracování obrazu\n\nDigitální zpracování obrazu je vědeckotechnická disciplína, která se zabývá zpracováním digitálních obrazových dat různého původu: data z kamery či fotoaparátu, data z ultrazvuku či jiných lékařských zobrazovacích technik a další dvojrozměrné signály.\n\nObor je podoborem digitálního zpracování signálu, protože se zabývá zpracováním 2D digitálních signálů.\n\nV rámci oboru bylo vyvinuto značné množství obecnějších nebo speciálních algoritmů pro různé úlohy:\n\n\n"}
{"id": "389738", "url": "https://cs.wikipedia.org/wiki?curid=389738", "title": "Difaqane", "text": "Difaqane\n\nDifaqane nebo také mfecane se nazývá období dramatických demografických a politických změn na jihu Afriky, které počalo koncem 18.století a trvalo do 40.let 19.stol. Výraz difaqane pochází z jazyka Sotho/Čwanů a znamená přibližně \"být drcen\", mfecane je odozeno z xhoského \"ukafaca\" (hladovět).\n\nDošlo tehdy k centralizačním tendencím, kdy jedny kmeny si podrobovaly druhé tím, že je asimilovaly nebo vyvraždily. V jihoafrické oblasti se tehdy objevila řada silných vůdčích osobností, kmeny trpěly po demografickém růstu nedostatkem půdy pro obdělávání a pastvin pro svůj dobytek. Navíc nastalo několikrát katastrofální sucho. Ve stejné době se z Kapska za řeku Vaal tlačili Búrové a zabírali pastviny pro sebe, Angličané vedli války s Xhosy a Portugalci pořádali hony na černé otroky.\n\nNáčelník Dingisvajo rozšířil území konfederace Mtetvů od ústí řeky Tugely daleko do vnitrozemí, kde narazil na podobnou aktivitu náčelníka Zvideho v čele Ndwanveů. Každý z náčelníků měl jinou strategii. Dingisvajo vyžadoval od poražených kmenů, aby se mu podrobily, Zvide poražené bezohledně vyvražďoval. Roku 1818 Zvide Dingisvaja porazil, zajal a zabil.\n\nByl jedním z mnoha synů Dingisvaja. Zavraždil svého bratra Sigujanu a stanul tak v čele Zuluů. Odstranil pak i Dingisvajova zákonného zástupce a stanul v čele konfederace a tím pozvedl do vůdčí pozice svůj klan. Zuluové se z bezvýznamného klanu staly náhle jednou z vůdčích sil v regionu. Šaka transformoval zuluské vojsko organizačně a zavedl nové prvky do výzbroje i strategie boje. Jeho jednotky se staly postrachem a neměly konkurenci. V krvavé bitvě u Gqokli rozprášil Zvideho bojovníky, ač ti měli dvojnásobnou přesilu, a zahnal je do dnešního jižního Mosambiku. \nŠaka byl stále více nedůvěřivý k ostatním zastrašoval své vlastní lidi a vyháněl jiné kmeny. Ty tlačily na další a ty zas na další kmeny, došlo k válce všech proti všem. Šaka byl nakonec zavražděn svými bratry Dinganem a Mhlanganem.\nOd roku 1823 se začali Angličané usazovat v Natalu a dostali se tak do kontaktu s Šakovou říší. Šakův nástupce Dingano k nim byl nejdříve nedůvěřivý, ale nakonec se rozhodl s nimi jednat a udržovat přátelské vztahy. Ze západu začali přicházet Búrové, kterým se nejdříve podařilo získat si Dinganovu důvěru, ale nakonec při jedné návštěvě v únoru 1838 u Dingana byli všichni členové búrské delegace včetně jejich vůdce Pieta Retiefa na místě zmasakrováni. Proč k tomu došlo je dodnes nejasné. Pak zaútočili zuluští bojovníci na búrské farmáře v táborech v povodí řeky Tugely. Trestné vypravy farmářských kommand pak neměly žádný valný efekt. Až v prosinci 1838 Pretoriova armáda Zuluy rozprášila díky převaze palných zbraní na břehu řeky Ncome. Řeku Ncome pak přejmenovali na krvavou (Blood River). I Dingane byl nakonec zavražděn a na trůn nastoupil jeho bratr Mpande, umírněný vládce snažící se o mírovou politiku.\n"}
{"id": "389746", "url": "https://cs.wikipedia.org/wiki?curid=389746", "title": "Čistý pracovní kapitál", "text": "Čistý pracovní kapitál\n\nČistý pracovní kapitál () je ukazatel vyjádřený jako rozdíl oběžných aktiv a celkových krátkodobých dluhů (ty mohou být různě vymezeny podle doby jejich splatnosti). Z tohoto výpočtu vyplývá, že je to oběžný majetek financovaný z dlouhodobých zdrojů, který slouží k řízení plynulosti výrobního procesu, likvidity.\n\nČPK = Oběžný majetek (oběžná aktiva, krátkodobá aktiva) - krátkodobé cizí zdroje = (zásoby + pohledávky + finanční majetek) - krátkodobé závazky\n\nUkazatel čistého pracovního kapitálu je potřebný pro výpočet Altmanovy analýzy. Věrohodně zobrazuje kapitál, který firma potřebuje ke svému fungování. Přesněji výpočtem zjistíme kolik firmě zůstane prostředků k dispozici, když uhradíme všechny závazky.\n\nNa ČPK se lze dívat ze dvou pohledů. Z pohledu manažerského je cílem disponovat co nejvyšším pracovním kapitálem, protože tento kapitál umožňuje firmě pokračovat ve své činnosti i v případě, že bude nucena dostát veškerým svým závazkům. \n\nVlastníci firmy na druhou stranu upřednostňují, aby byl oběžný majetek financován z krátkodobých zdrojů a pouze stálá aktiva ze zdrojů dlouhodobých, které jsou obecně dražší. Z toho plyne, že z hlediska vlastníka je nejlepší čistý pracovní kapitál minimalizovat.\n\nOvšem v moment kdy je výsledek nulový nebo záporný hovoříme o tom, že firma není schopna platit své závazky, zároveň nemá dostatečný příjem, ať už celkově v podobě tržeb, nebo jen uhrazených pohledávek.\n\n"}
{"id": "389758", "url": "https://cs.wikipedia.org/wiki?curid=389758", "title": "Čižmář", "text": "Čižmář\n\nPříjmení Čižmář (Čižmářová) je slovenského původu (\"Čižmár\") a původně znamenalo člověka, který vyráběl boty (\"čižmy\")\n\n\n"}
{"id": "389763", "url": "https://cs.wikipedia.org/wiki?curid=389763", "title": "Koyukuk (řeka)", "text": "Koyukuk (řeka)\n\nKoyukuk ( ) je řeka v centrální části Aljašky v USA. Je 740 km dlouhá od soutoku zdrojnic a přibližně 1000 km od pramene Prostředního Koyokuku.\n\nVzniká soutokem řek John, Wild a Prostřední Koyokuk, které stékají z pohoří Endicott. Na horní polovině toku teče hornatou krajinou a na dolním toku bažinatou mezihorskou nížinou. Ústí zprava do Yukonu.\n\nZdrojem vody jsou sněhové a dešťové srážky. Průměrný roční průtok vody u vesnice Hughes na středním toku činí 400 m³/s. Od října do května je řeka pokrytá ledem. Nejvyšších vodních stavů dosahuje v období letních záplav.\n\nVodní doprava pro nevelké říční lodě je možná po celém toku.\n"}
{"id": "389772", "url": "https://cs.wikipedia.org/wiki?curid=389772", "title": "Madame de Maintenon", "text": "Madame de Maintenon\n\nMadame de Maintenon, původním jménem Françoise d'Aubigné, provdaná paní Scarronová, markýza de Maintenon (28. listopad 1635, Niort – 15. duben 1719, Saint-Cyr), byla vychovatelkou nelegitimních dětí francouzského krále Ludvíka XIV., které měl s Madame de Montespan. Později se stala jeho milenkou a po jeho ovdovění s největší pravděpodobností také druhou manželkou. Přísně utajený sňatek se měl uskutečnit někdy v letech 1683 nebo 1684.\n\nNarodila se jako Françoise d'Aubigné uvnitř zdí vězení v Niortu. Její otec Constant d'Aubigné náležel k drobné šlechtě v Poitou a byl synem básníka a jednoho z čelných představitelů francouzských hugenotů Agrippy d'Aubigné. Constant d'Aubigné vedl dobrodružný život, opakovaně se ocital ve vězení a jeho otec ho nakonec vydědil. V roce 1627 se Constant d'Aubigné oženil s dcerou ředitele věznice, v jejíchž zdech si zrovna odpykával další trest, s mladičkou Jeanne de Cardilhac. Ta svého nezvedeného manžela milovala, měla s ním nejprve dva syny a věrně ho následovala během dalšího vězeňského trestu – tehdy se jim 28. listopadu 1635 v budově vězení v Niortu narodila dcera Françoise. Stejně jako její dva starší bratři byla i Françoise svěřena do výchovy své protestantské tety Luisy-Arthémise de Villet a následujících sedm let strávila na jejím zámku Mursay. V roce 1642 si rodiče své děti vyzvedli, odvezli do Paříže a odtud v roce 1645 na ostrov Marie-Galante v Malých Antilách, kde měl Constant d'Aubigné převzít úřad guvernéra. Po strastiplné cestě přes oceán, při němž malá Françoise málem zemřela, dorazila rodina na ostrov, kde se následně zjistilo, že úřad guvernéra je již obsazený. Rozlícený Constant d'Aubigné se vrátil do Francie, zde zřejmě se stížností nepochodil a vydal se na cestu do Turecka, během níž náhle zemřel v roce 1647 v Orange. \n\nPo dvou tvrdých letech pobytu na Malých Antilách se chudá vdova se třemi dětmi vrátila zpět do Francie. Cítila se fyzicky i psychicky vyčerpaná a své dvě děti (syn Constant mezitím zemřel) předala opět do péče své švagrové na zámku Mursay. Françoise byla šťastná, že může žít znovu u milované tety a nemusela nadále snášet přísně katolickou a nelaskavou výchovu své matky. Brzy se ale přihlásila další příbuzná, prateta z matčiny strany, a vznesla nárok na výchovu malé Françoise. Tato příbuzná, paní de Neuillant, dvorní dáma královny-matky, regentky Anny Rakouské, nesnesla pomyšlení, že její praneteř je vychovávána v protestantském duchu a nechala ji přemístit do kláštera k uršulinkám v Niortu. Odmítla ale za její pobyt v klášteře zaplatit a tak Françoise po čase putovala přímo do domu paní de Neuillant v Paříži. Zde žila v ponižujícím postavení chudé příbuzné, stala se přesvědčenou katoličkou a ve všem na slovo poslouchala paní de Neuillant, na níž byla finančně závislá.\n\nVe svých šestnácti letech se Françoise seznámila s proslulým básníkem Paulem Scarronem, oblíbencem panstva z nejvyšších společenských kruhů. Tento muž byl v Paříži považován za jakousi kuriozitu – duchaplný, vtipný, úspěšný literát, ale fyzicky postižený, bez možnosti vlastního pohybu, groteskně pokroucený a upoutaný na kolečkové křeslo. Scarronovi se podařilo získat si důvěru mladé, krásné a inteligentní Françoise a mezi ní a básníkem postupně vznikl silný duchovní vztah. V roce 1652 se tak šestnáctiletá dívka provdala za o 25 let staršího, ochrnutého Paula Scarrona. Zda bylo manželství naplněno po tělesné stránce, není tolik důležité, podstatným faktem zůstává, že Scarron tímto sňatkem zachránil Françoise před smutným životem v klášteře nebo v chudobě. Svou mladou ženu učil španělsky, italsky i latinsky a vzdělával ji i v otázkách všeobecných. V domě jejího manžela se pravidelně setkávali duchaplní hosté ze šlechtických kruhů a Françoise si mezi nimi brzy našla celou řadu přátel a obdivovatelů. Po osmi letech manželství Paul Scarron zemřel a Françoise se znovu ocitla v těžké životní situaci, bez rodiny, bez majetku a s povinností splácet dluhy, které po jejím manželovi zůstaly. Najmula si pokoj v klášteře a odevzdala se osudu. Vlivní přátelé však dělali vše pro to, aby se její životní úděl zlepšil, a tak král Ludvík XIV. udělil vdově Scarronové rentu dostatečnou k životu. Françoise opustila klášter, najala si dům a přijmula komornou. Navázala vztah s Louisem de Mornay, markýzem de Villarceaux. Po několika letech, v roce 1664, se s ním rozešla, když on odmítl s ní uzavřít sňatek, po němž Françoise toužila. Přes své přátele, markýze d'Albret a jeho manželku, se Françoise seznámila s milenkou krále Ludvíka XIV., Madame de Montespan. Françoise udělala na Madame de Montespan velký dojem svou skromností, vzděláním a inteligencí, proto jí markýza nabídla možnost stát se vychovatelkou nemanželských dětí, které měla s králem Ludvíkem XIV.\n\nFrançoise Scarronová v roce 1670 bez váhání přijímá delikátní úkol a v přísném utajení pečuje o královy levobočky. Po narození druhého králova dítěte je zakoupen dům ve Vaugirard, kde vychovatelka s dětmi žila celé dny. Francoise byla skromná, diskrétní, mlčenlivá a svěřené děti milovala, takže král i jeho milenka byli s jejími službami velmi spokojeni. V následujících letech se narodilo dalších pět dětí. Král Ludvík XIV. své manželské i nemanželské děti nesmírně miloval a pečoval o jejich blaho. Dům ve Vaugirard často navštěvoval. Zpočátku mu vychovatelka Françoise osobně příliš sympatická nebyla, ale rychle změnil názor, když jednoho dne neohlášen vstoupil nečekaně do domu a sledoval láskyplnou péči, kterou byly jeho děti zahrnuty. Klid, láska a bezpečí, které tu panovalo, udělaly na Ludvíka XIV. obrovský dojem.\n\nKoncem roku 1673 uznal král Ludvík XIV. své – tehdy tři – nemanželské děti s madame de Montespan za legitimní a přijal je na dvoře v Saint-Germain-en-Laye. S nimi přišla i jejich vychovatelka, které ale dvorský život k srdci nepřirostl. V té době došlo ohledně výchovy dětí k prvním vážnějším neshodám s madame de Montespan, která své děti rozmazlovala, krmila je sladkostmi a nechávala je vzhůru dlouho do noci, což zcela odporovalo výchovným metodám Françoise Scarronové. Madame de Montespan viděla ve Françoise podřízenou osobu, k níž se dosud chovala přátelsky, nyní k ní ale zaujala povýšenecký postoj, na veřejnosti ji slovně ponižovala a veškeré její námitky považovala za urážku své osoby. Vztah mezi paní de Montespan a vychovatelkou se stále více zhoršoval, zatímco král byl s jejími službami naopak velmi spokojen a její rozvážné, klidné a zdrženlivé vystupování na něj působilo dobře. Vychovatelku svých dětí bohatě odměňoval, a tak si v roce 1674 zakoupila zámek Maintenon nedaleko Versailles, kde jí vlastnictví okolních pozemků mělo zajistit příjem na stáří. Vzájemná náklonnost mezi králem a Françoise postupně narůstala, čehož si ale madame de Montespan vůbec nepovšimla. Nikdy by ji ani nenapadlo, že mezi králem a neurozenou vychovatelkou, které už navíc táhlo na čtyřicátý rok života, by vůbec něco jako vztah mohlo vzniknout. \n\nV roce 1675 král zcela nečekaně povýšil vdovu Françoise Scarronovou na markýzu de Maintenon, čímž se jí odvděčil za její služby a zároveň tím zamezil dalšímu ponižování této ženy u dvora. Královo rozhodnutí vyvolalo údiv a objevily se první spekulace o tom, že král a Françoise, nyní markýza de Maintenon, jsou milenci. S největší pravděpodobností to v té době ještě pravda nebyla, jelikož za oficiální favoritku stále platila paní de Montespan. Není jisté, kdy přesně podlehla diskrétní markýza de Maintenon svodům krále, zřejmě to bylo někdy mezi lety 1676 a 1680. V roce 1678 král ukončil vztah s madame de Montespan a navázal milostný poměr s Marií-Angelikou de Fontanges. Zároveň se ale prohlubovaly i jeho city k markýze de Maintenon, kterou denně navštěvoval, vedl s ní dlouhé hovory a často ji žádal o radu. V roce 1680 už král zahrnul markýzu de Maintenon svou přízní a poctami zcela nepokrytě, takže všem u dvora bylo jasné, že právě tato žena je nástupkyní madame de Montespan. Pro markýzu de Maintenon vytvořil král nový úřad a jmenoval ji druhou dámou (dame d'atour), čímž ji zbavil dosavadní služby a osvobodil od podřízenosti na madame de Montespan. U dvora nepřišli zkrátka ani blízcí přátelé markýzy de Maintenon a ona se jim tak konečně mohla odvděčit za vše dobré, co pro ni kdy učinili. Markýza nezpychla, chovala se dál skromně, uměřeně, důstojně a zdrženlivě, takže u většiny dvorské a prostopášné šlechty příliš oblíbená nebyla. Přiměla také svého milence Ludvíka XIV. k tomu, aby se opět sblížil se svou manželkou, za což jí byla královna vděčná. Rodinná pohoda netrvala dlouho, v roce 1683 královna Marie Tereza zemřela, což se krále nijak zvlášť nedotklo. Ludvík XIV. měl tehdy 45 let, byl zdravý a plný života, následnictví v zemi bylo zajištěno, jelikož králův syn měl už tehdy dva mužské potomky; král se tak ocitl v situaci, kdy mohl zcela svobodně volit další životní partnerku podle svých osobních sympatií, bez ohledu na dynastické zájmy.\n\nNěkdy v roce 1683 nebo 1684 tak Ludvík XIV. údajně uzavřel přísně utajený manželský sňatek s Françoise, markýzou de Maintenon. O sňatku není znám žádný písemný důkaz, ale většina historiků se dnes shoduje na tom, že k němu skutečně došlo. Obřad proběhl dle dochovaných svědectví v noci a věděl o něm jen ministr Louvois, králův zpovědník La Chaise, králův komorník Bontemps a pařížský arcibiskup François Harlay de Champvallon. Z osob blízkých markýze to byli markýz a markýza de Montchevreuil, její komorná Nanon Balbienová, markýzin zpovědník abbé Gobelin a její bratr Charles d'Aubigné. Svatba zřejmě proběhla právě na popud obou zpovědníků – králova a markýzina, s přispěním vlivného biskupa Bossueta, jelikož církev viděla v tomto sňatku možnost, jak vymanit krále z nemanželského vztahu. Úlohu nedávno zesnulé královy manželky přijala u dvora oficiálně manželka následníka trůnu, v nejužší rodině však nikdo nepochyboval o tom, že skutečnou paní domu je markýza de Maintenon. Král jí poskytoval veškerá privilegia náležející královnám a ona projevovala sebevědomě svou autoritu. Měla vliv na obsazování královských úřadů a řešila veškeré rodinné záležitosti. Na její popud povýšil král své nemanželské syny na roveň princům z královské krve, a zajistil jim tak případné následnictví trůnu. Nemanželské dcery pak byly výhodně provdány. Markýza se tak ještě jednou postarala o budoucnost všech dětí, které jí byly kdysi svěřeny do výchovy. Stejnou velkorysost projevila samozřejmě i vůči svým příbuzným a postarala se o kariéru svého bratra i dalších členů rodiny.\n\nMarkýza de Maintenon trávila většinu času na dvoře ve Versailles, který však nenáviděla. Příčila se jí frivolnost a nemravnost dvořanů, zcela cizí její skromné, důstojné, hrdé a zbožné povaze. Madame de Maintenon nebyla nikdy středem pozornosti na plesech a zábavách, nehrála karty, vlasy nosila svázané do uzlu, k dvořanům se chovala zdrženlivě až chladně. Ludvík XIV. našel v markýze de Maintenon ideální partnerku pro zralý a pozdní věk svého života a panování. Markýza s ním sdílela jeho smysl pro povinnost a podporovala jeho snahu o maximální slávu před Bohem i před světem. Odpočinek nacházela občas pouze na zámku v Marly, kde žila s králem v soukromí a nemusela dodržovat dvorskou etiketu. Nikdy nezapomněla na své nepříliš veselé dětství a mládí a její sociální cítění se projevilo v roce 1684, kdy založila v Noisy ústav pro 250 zchudlých šlechtických dívek. V roce 1686 otevřela další podobné zařízení v Saint-Cyr-l'École. Po boku krále Ludvíka XIV. prožila více než třicet let a král ji miloval a ctil až do konce života. Jejich partnerství se nakrátko ocitlo v krizi jen v roce 1689, kdy se markýza stala obdivovatelkou abbého Francoise de Salignac de La Mothe-Fénelona, zastánce náboženského směru zvaného kvietismus. Abbé odsuzoval přepych a hříšnost dvora a vyzýval ke změně vládnoucího systému a omezení královské moci, což samozřejmě Ludvíka XIV. pobouřilo a rozhněvalo. Markýza se od abbého včas odvrátila, omluvila se králi za svou dočasnou přízeň tomuto buřiči a bylo jí odpuštěno.\n\nMarkýza prožila po boku Ludvíka XIV. také poslední a nejtěžší léta jeho života. Léta, kdy probíhala válka o španělské dědictví, která zemi finančně i hospodářsky vyčerpala. Prožila s ním i krutou zimu 1708–1709, která způsobila hladomor a ještě prohloubila už tak děsivou bídu obyvatel. V roce 1711 pak zemřel syn Ludvíka XIV., následník trůnu Ludvík, Velký Dauphin. Zanedlouho zemřel další následník, vnuk Ludvíka XIV. Ludvík Burgundský i se svou manželkou a vzápětí také jejich pětiletý syn. Roku 1714 král oželel dalšího člena rodiny, vnuka, vévodu z Berry. Pod tíhou všech těchto smutných událostí a pod vlivem své milované markýzy de Maintenon se z krále stal v závěru života hluboce věřící, kajícný a zbožný člověk. Po smrti krále Ludvíka XIV., v roce 1715, se markýza de Maintenon odebrala do Saint-Cyr-l'École, rozdala své šperky a šatstvo, žila skromně a věnovala se výchově svěřenek ústavu, který tu před lety založila. Zemřela 15. 4. 1719 ve věku 83 let.\n\n"}
{"id": "389773", "url": "https://cs.wikipedia.org/wiki?curid=389773", "title": "Cetrimoniumbromid", "text": "Cetrimoniumbromid\n\nCetrimoniumbromid (též cetyltrimethylamoniumbromid nebo CTAB, systematický název hexadecyltrimethylamoniumbromid, funkční vzorec (CH)N(CH)Br) je kvartérní amoniová sloučenina, která je jednou ze složek povrchových cetrimidových antiseptik. Cetrimoniový (resp. hexadecyltrimethylamoniový) kation je účinným antiseptickým činidlem proti bakteriím a houbám. \n\nCetrimoniumbromid je kationový tenzid. Mezi jeho použití patří tvorba pufrových roztoků pro extrakci DNA. Široce se používal při syntéze zlatých nanočástic (např. koulí, tyčinek, dvojjehlanů). Významně se používá i v kondicionérech na vlasy.\n\nStejně jako všechny tenzidy tvoří ve vodných roztocích micely. Při teplotě 303 K (30 °C) tvoří micely s agregačním číslem 75-120 (v závislosti na metodě determinace, obvykle v průměru ~95) a stupněm ionizace \"α\" (parciální náboj) 0,2 - 0,1 (od nižších k vyšším koncentracím).\n\nStandardní konstanta vazby párového iontu Br na micelu při 303 K (30 °C), počítaná z konduktometrie a měření iontově selektivními elektrodami pro Br- a CTA+, za použití velikosti micel uváděné v literatuře (r = ~3 nm), extrapolovaná na kritickou koncentraci micel, je \"K\"° ≈ 400 (mění se s celkovou koncentrací tenzidu, takže je extrapolována na bod, kdy je koncentrace micel nulová).\n\nPříbuzné sloučeniny cetrimoniumchlorid a cetrimoniumstearát se také používají jako povrchová antiseptika a lze je najít v mnoha produktech pro domácnost, například v šamponech a různé kosmetice.\n\n"}
{"id": "389781", "url": "https://cs.wikipedia.org/wiki?curid=389781", "title": "Agena (raketový stupeň)", "text": "Agena (raketový stupeň)\n\nAgena (RM-81 Agena) byl raketový stupeň široce používaný v 60. a 70. letech 20. století, jako horní stupeň raket Thor, Atlas a Titan. Byl vyvinut americkou společností Lockheed v 50. letech, v rámci programu amerických špionážních satelitů. Agena byl v podstatě první víceúčelový satelit a posloužil jako základ mnohých vojenských i civilních satelitů. Další využití našel i v pilotovaném programu Gemini, kde Agena sloužil jako cílové těleso pro nácvik spojování lodí na orbitě. Celkem bylo do vesmíru vyneseno přibližně 365 stupňů Agena, poslední z nich v roce 1987.\n\nV roce 1955 byl USAF zahájen program WS-117L, který měl za úkol vývoj strategického špionážního satelitního systému. Hlavním úkolem programu bylo vyvinout univerzální platformu, která by mohla být vybavena různými typy kamerových a fotografických přístrojů, zároveň by byla vybavena vlastním pohonem a manévrovacími tryskami a mohla být vypuštěna jako horní stupeň v té době vyvíjených raket. Hlavním dodavatelem byl v říjnu 1956 zvolen Lockheed. Stupeň Agena byl v podstatě postaven kolem motoru Bell XLR81, který byl původně vyvinut pro raketový zbraňový systém bombardéru B-58 Hustler (proto jej USAF označuje jako vojenskou střelu: RM-81 Agena). První start v kombinaci s raketou Thor proběhl v lednu 1959 a byl neúspěšný, avšak 28. února téhož roku proběhl další start, tentokrát již úspěšný a na oběžnou dráhu byl umístěn satelit Discoverer 1. Stupeň byl používán na raketách Thor až do konce 60. let a na raketách Atlas jej roku 1966 nahradil stupeň Centaur. Několik stupňů Agena bylo využito v programu Gemini mezi lety 1965 a 1966, kde sloužily pro nácvik přibližovacích a spojovacích manévrů na orbitě. \n\nMotor Bell XLR81 (viz Bell 8000) používal jako palivo hydrazin a jako okysličovadlo kyselinu dusičnou. Tryska byla výkyvně zavěšena a umožňovala směrovat vektor výstupních plynů. Tryska byla chlazena regenerativním systémem, ale soustava kanálků nebyla klasické „špagetové“ konstrukce, kde jsou chladicí trubičky připájeny na vnější stranu stěny trysky, ale trysku tvořil pouze hliníkový kužel, v němž byly vyvrtány dělovým vrtákem blízko sebe díry, které tvořily chladicí okruh. Motor mohl být několikrát restartován, protože palivo bylo hypergolické, nebyl potřeba žádný zážehový systém.\n\nMotor XLR81, firemní značení Bell 8048.\n\n\nVětšina parametrů je stále nezveřejněna, protože podléhá utajení jako všechny programy špionážních satelitů. Každý ze 365 stupňů Agena byl vypuštěn NASA nebo USAF. Poslední start se konal 2. února 1987, jako druhý stupeň rakety Titan 34B.\n\n\n"}
{"id": "389782", "url": "https://cs.wikipedia.org/wiki?curid=389782", "title": "Bitva u Durbeského jezera", "text": "Bitva u Durbeského jezera\n\nBitva u Durbeského jezera proběhla u Durbeského jezera ve Žmudi 13. července 1260 a vojsko litevského kmene Žemajtů v ní porazilo spojené síly německých a livonských rytířů.\n\nPorážku rytířů způsobilo, že Kurové a Estonci, kteří byli do livonského vojska násilně naverbováni, v průběhu boje zaútočili na vlastní týl.\n\nDůsledkem tohoto vítězství bylo nové povstání Prusů a Litevců proti rytířům. Německé oddíly byly vyhnány z Žemajtska. Proti rytířům povstali Zemgalové, Kurové a na ostrově Saaremaa povstali Estonci. Proti německým rytířům vypuklo povstání Prusů a západních Litevců, které trvalo 14 let.\n"}
{"id": "389795", "url": "https://cs.wikipedia.org/wiki?curid=389795", "title": "Model evoluce etnocentricity", "text": "Model evoluce etnocentricity\n\nModel evoluce etnocentricity je ukázkou multiagentního systému a je modifikací klasického iterovaného vězňova dilematu. Agentem rozumíme (v tomto případě softwarové a typicky také heterogenní) autonomní entitu s relativně jednoduchým chováním, který představuje reálné jednotky sledovaného systému umístěné do definovaného kontextu prostředí, ve kterém jednají a reagují. Robert Axelrod se v tomto modelu se snažil modelovat sociální konflikty jak na mezinárodní, tak i na lokální úrovni. Model ukazuje, že se ve skupině agentů i bez jakékoli paměti může spontánně vyvinout kooperativní herní strategie, tedy že po určitém počtu iterací modelu se podstatně zvýší počet agentů, kteří jsou ochotni spolupracovat s jinými v rámci jednoho etnika, zatímco počet ostatních se sníží.\n\nVšeobecné podmínky pro kooperativní chování jsou dle Axelroda tyto: \n\n\nModel evoluce etnocentricity je multiagentním modelem a pro jeho implementaci byl využit program NetLogo.\n\nJedná se o dvourozměrnou mřížku, na které jsou rozmístěné 4 druhy agentů, kde každý druh představuje jednu etnickou skupinu, což je graficky znázorněno jeho barvou. Etnocetricita je téměř universálním způsobem chování, kde jedinci kooperují mezi sebou uvnitř skupiny, ale nikoli navenek.\nKaždý agent má schopnost rozpoznat jiné agenty, které jsou v jeho okolí a zjistit, jestli jsou z jeho etnika nebo z cizího. Způsobem chování agenta je v modelu evoluce etnocentricity míněna strategie, podle které agenty mezi sebou hrají každou iteraci klasickou hru vězňovo dilema.\nVězňovo dilema je elegantním řešením problému vzájemné spolupráce dvou agentů. Každý ze dvou agentů může buď spolupracovat nebo nespolupracovat, za což následně dostávají předem nadefinovanou odměnu, která ovlivňuje jejich reprodukční úspěch. Sobecká volba přináší vyšší odměnu, pokud se agent neohlíží na ostatní. Pokud by ale obě strany spolupracovali, tak se dosáhne většího výnosu.\n\nAgentům jsou vlastní tyto strategie, jejichž rozložení je na začátku rovnoměrné:\n\n\nAgenty se mohou nepohlavně rozmnožovat, což znamená, že v každém kole má agent možnost s určitou pravděpodobností umístit na volné okolní pole mřížky svého potomka. Tento potomek získává od svého rodiče příslušnost k etnické skupině a způsob chování. Příslušnost i způsob chování se může s jistou malou pravděpodobností změnit. Pravděpodobnost rozmnožení je odvislá od základní pravděpodobnosti, která se kooperací s jinými agenty snižuje, což se nazývá cenou kooperace. Na druhou stranu agent, se kterým kooperuje jiný agent získává několikanásobek ceny kooperace. Z toho vyplývá, že skupina kooperujících agentů si každému agentu navzájem zvyšuje pravděpodobnost rozmnožení. Agent, který nekooperuje, nic neztrácí a pouze může získat od ostatních agentů, pokud s ním kooperují, ale jakmile spolu sousedí několik nekooperujících agentů, jejich šance na rozmnožení vůbec neroste. Agenty nemají paměť a jejich chování tedy odvisí pouze na jejich etnické příslušnosti a na jejich strategii. Na začátku simulace jsou strategie náhodně rozděleny. \n\nPrůběh každého kola sestává ze čtyř fází:\n\n\nI přes to, že agenty nedisponují kognitivními schopnostmi, jako je např. paměť, se v modelu rozšíří kooperativní strategie. V průměru 76% agentů mělo po 2000 kolech etnocentrickou strategii, co že průměr z deseti simulací a z posledních sta iterací). Uvnitř etnik bylo 90% všech interakcí kooperativních a naopak mezi etniky bylo 84% interakcí nekooperativních.\n<br>\nBez lokální reprodukce a interakce se mezi agenty nerozšíří etnocentrická strategie. Pokud jsou potomci umístěni na náhodně vybrané prázdné místo, tak se nevytvoří skupiny agentů stejného etnika. Následně pak dominují agenty s egoistickou strategií, což má za následek, že pouze 5% agentů spolupracuje v populaci jako celku, ve srovnání s 74% spolupráci na lokální úrovni. Podobně pokud každý agent vybere dalšího agenta náhodně bez ohledu na blízkost, úroveň spolupráce mezi nimi klesne na 22%.\n\nModel evoluce etnocentricity je velmi jednoduchý a jedná se tak o čistě výzkumný model, který sice poskytuje vhled do zákonitostí dynamiky společenských skupin, ale nedá se využít pro reálnou předpověď chování sociálních skupin. V modelu se tedy především jedná o hledání základních předpokladů, které vedou k etnocentrickému chování, které se dá běžně pozorovat v realitě běžného života.\n\nJako důsledek lokálního rozmnožování agentů se začnou v modelu vytvářet shluky agentů stejného etnika i přes to, že původní rozmístění agentů v mřížce je čistě náhodné. Shluky agentů, které mezi sebou kooperují se díky vzájemnému zvyšování pravděpodobnosti rozmnožení zvětšují rychleji než ostatní až do doby, kdy se tento shluk potká se shlukem jiného etnika. V tuto chvíli začne vznikat souboj o volné místo mezi etniky, kdy získávají výhodu agenty, které mají pouze etnocentrickou strategii. Ti totiž zvyšují pravděpodobnost rozmnožení od agentů stejného etnika a zároveň si ji nesnižují při kooperaci s agenty jiného etnika. Zajímavý je způsob eliminace egoistických agentů i v rámci jednoho etnika. Uvnitř shluku nemají dost prostoru k rozmnožení a na okrajích shluku omezuje jejich rozmnožování etnocentrická strategie sousední skupiny agentů jiného etnika..\n\nPro evoluci etnocentrické strategie je nezbytně nutné, aby se agenty rozmnožovaly a interagovaly pouze lokálně, což zapříčiňuje, že většina interakcí se odehrává ve shlucích agentů stejného etnika. Vznik a rozšíření etnocentrické strategie je robustní a převládne většiny agentů i při zdvojnásobení či naopak dvojnásobném snížení hodnot řady parametrů modelu jako jsou cena kooperace, velikost mřížky, počet skupin, rychlost imigrace, velikost mutace nebo délka běhu simulace. Etnocentrická strategie se vyvine i bez jediného agenta s touto strategií na počátku simulace a je vznikne i při 10% chybě rozpoznávání agentů mezi sebou.\nBez lokální reprodukce a interakce agentů se nevyskytuje etnocentrická strategie jako dominantní. Pokud jsou potomci jsou umístěni na náhodně vybrané prázdné místo, tak se nevytvoří kompaktní skupiny jednotlivých entit agentů a zároveň převládne egoistická strategie nad etnocentrickou, která posléze zasahuje pouze 5% veškeré populace agentů.\n\nAXELROD, Robert. (1984). The Evolution of Cooperation. New York: Basic Books, ISBN 0-465-02121-2 \nAXELROD, R. (2006). The Evolution of Cooperation Revised edition Perseus Books Group, ISBN 0-465-00564-0 \nAXELROD, R a HAMILTON, W. D. (1981). \"The Evolution of Cooperation.\" Science, 211(4489):1390-6 \nAXELROD, R. (1997). The Complexity of Cooperation: Agent-Based Models of Competition and Collaboration New Jersey: Princeton University Press, ISBN 0-691-01567-8 \n\n\n"}
{"id": "389796", "url": "https://cs.wikipedia.org/wiki?curid=389796", "title": "Miroslav Beránek", "text": "Miroslav Beránek\n\nMiroslav Beránek (* 24. dubna 1957, Benešov, Československo) je bývalý československý fotbalista a později trenér. Jako hráč působil mimo Česka respektive Československa i v Rakousku. Trénoval (mimo Česka) také v Rakousku, Maďarsku, Kazachstánu a ve Spojených arabských emirátech.\n\nZískal ocenění „Trenér měsíce Synot ligy“ za srpen 2014.\n\nTrenérskou kariéru začal v roce 1991 v Gmündu; od roku 1993 byl rok asistentem trenéra ve Slavii, a poté ji rok vedl. Krátce působil na Kladně, od roku 1996 pak byl trenérem Blšan. Na podzim 2001 byl odvolán, záhy však dostal nabídku ze Slavia Praha, kterou přijal. Během dvou let působení v pražském klubu dokázal vyhrát domácí pohár v roce 2002. Jelikož s týmem nezískal titul, ani se nedostal do Ligy mistrů, byl v prosinci 2003 odvolán. V té době současně pracoval jako Brücknerův asistent u české reprezentace do 21 let, kterou později sám vedl a v roce 2002 s ní vyhrál titul mistrů Evropy. V letech 2002–2006 byl rovněž Brücknerovým asistentem u reprezentačního áčka.\n\nPo MS 2006 skončil a vzal angažmá v maďarském Debrecínu, se kterým vyhrál maďarskou ligu 2006/07 a maďarský Superpohár 2007. V listopadu 2007 své angažmá v Maďarsku ukončil. Od června 2008 působil tři měsíce ve Spojených arabských emirátech, v prosinci téhož roku nastoupil ve Zbrojovce Brno. V létě 2010 v klubu skončil, ale už na konci srpna získal angažmá na Kladně. V letech 2011–2013 byl trenérem národního týmu Kazachstánu, od léta 2012 navíc rok souběžně vedl i klub FC Astana.\n\nV červnu 2014 po 11 letech vrátil do pražské Slavie do funkce hlavního trenéra. Skončil i s celým realizačním týmem po sezóně 2014/15, Slavia obsadila konečné 11. místo.\n\nOd března 2017 je šétrenérem dorostu Slavie Praha.\n\n\n\nJe ženatý, má manželku Libuši a dcery Olgu a Svatavu.\n\n"}
