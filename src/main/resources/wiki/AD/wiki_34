{"id": "430947", "url": "https://cs.wikipedia.org/wiki?curid=430947", "title": "Bitva o Mongolsko", "text": "Bitva o Mongolsko\n\nBitva o Mongolsko proběhla v březnu 1921 na území dnešního Mongolska a byla součástí ruské občanské války. Jejím hlavním aktérem byl generál baron Roman Fjodorovič Ungern von Sternberg, také přezdívaný „šílený baron“ nebo „krvavý baron“.\n\nPo politických rozbrojích mezi jednotlivými bělogvardějskými frakcemi se oddělila skupina kozáckých regimentů spolupracujících s Japonci kolem Ungerna-Sternberga a Grigorije Semjonova. Ti se vydali přes jižní Rusko a střední Asii na Dálný východ. Tehdy si Ungern-Sternberg vyhlédl právě Mongolsko za svoje nové útočiště. Spojil se s hlavou buddhistické mongolské církve, Bogd-chánem (Bogd-gégenem) a získal jeho politickou podporu v boji proti Číňanům. Ungernovým vojákům se podařilo osvobodit Bogd-chána z čínského zajetí a ten přislíbil politickou záštitu jeho novému režimu.\n\nV březnu Ungern-Sternberg přepadl vojska čínské republikánské armády. Ta ovšem jeho armádu odrazila. Ungern přešel k chytré lsti. Jedné březnové noci nechal Ungern podpálit lesy v Mongolsku tak, aby si čínští vojáci mysleli, že proti nim postupuje obrovská armáda. Lest byla úspěšná a čínští vojáci se dali se na rychlý ústup.\n\n13. března 1921 Ungern vyhlásil svoji loutkovou diktaturu v Mongolsku zaštítěnou politicky Bogd-chánem. Prohlásil se za „převtělení Čingischána“ a za cíl si dal vyhladit všechny skutečné i domnělé komunisty, opozičníky a Židy. Podle očitého svědectví polského cestovatele Ferdinanda Ossendowského byl baron Ungern přesvědčeným buddhistou. Mezitím dostávala nově vznikající pravidelná Ungernova armáda rozsáhlé dodávky zbraní a munice od japonských interventů.\n\n\n"}
{"id": "430951", "url": "https://cs.wikipedia.org/wiki?curid=430951", "title": "STS-103", "text": "STS-103\n\nSTS-103 byla mise amerického programu raketoplánů, konkrétně stroje Discovery v prosinci 1999. Byl to 96. start raketoplánu a 27. let Discovery. Hlavním cílem letu byla servisní mise k Hubbleovu vesmírnému dalekohledu. Jednalo se o odštěpnou misi od původně plánované servisní mise 3. Vznik varianty 3A byl vynucen nenadálým selháním tří palubních gyroskopů (čtvrtý gyroskop selhal několik týdnů před začátkem mise, což Hubbleovi zcela znemožnilo provádět vědecká pozorování). Mise 3A nahradila všech šest gyroskopů, vyměnila senzor pro jemnou navigaci () s počítačem, instalovala \"Voltage/temperature Improvement Kit\" (VIK) – zařízení pro ochranu baterií před přebíjením – a opět vyměnila tepelnou izolaci. I přesto, že nový počítač (25 MHz Intel 80486 s 2MB RAM) je z dnešního hlediska takřka muzejním exponátem, je stále 20x rychlejší než jeho předchůdce DF-224. „Nový“ počítač zvyšuje efektivitu tím, že umožňuje provádět některé početní operace přímo na palubě Hubblea, a také šetří náklady, jelikož umožňuje použití nových programovacích jazyků.\n\n\n\nÚředníci NASA se rozhodli posunout část servisní mise, naplánované na červen 2000 poté, co vypověděly službu tři ze šesti gyroskopů dalekohledu. Tři gyroskopy dalekohled potřebuje k přesnému zaměření na požadované vesmírné objekty. NASA rozhodla o servisní misi, dříve než službu vypoví i čtvrtý gyroskop. Čtyři nové gyroskopy byly nainstalovány v průběhu první servisní mise (STS-61) v prosinci 1993. Všech šest gyroskopů bylo zprovozněno během druhé servisní mise (STS-82) v únoru 1997. Od té doby selhal první gyroskop v roce 1997, další v roce 1998 a třetí v roce 1999. Hubbleův vědecký tým na Zemi věřil, že zná příčinu selhání, ačkoliv si nebyl jist, dokud se vadné gyroskopy nedostanou na Zemi. S méně než třemi funkčními gyroskopy by se dalekohled udržel bezpečně na oběžné dráze, ale nemohl by plnit svoji vědeckou funkci, nemohl by se zaměřovat na požadované objekty.\n\nNavíc kromě náhrady všech šesti gyroskopů prosincová mise nahradila naváděcí senzory, počítač dalekohledu a instalovala napěťovou soustavu na baterie dalekohledu. Dále nainstalovala nový vysílač, pevné zapisovací médium (hard disk) a tepelnou izolační vrstvu dalekohledu.\n\nPosádka kromě výměny gyroskopů vyměnila orientační systém dalekohledu (FGS) a „lodní“ počítač. Nový počítač snížil vytížení dalekohledu za podstatně nižších nákladů. Je 20x rychlejší a má 6x větší kapacitu paměti. Váží 32 kg a má rozměry 478 × 457 × 330 mm. Orientační systém dalekohledu byl rekonstruovaný, který se vrátil z druhé servisní mise. Váží 217 kg a má rozměry 1,68 x 1,22 x 0,61 metru.\n\nSada na vylepšení napětí a teploty (VIK) byla instalována jako ochrana baterií před přebíjením a přehříváním, když přechází dalekohled do nouzového režimu. VIK váží zhruba 1,4 kilogramu.\n\nServisní mise také nainstalovala nový přenašeč (transmiter) (SSAT). Hubble má na palubě dva tyto identické komunikátory. Vždy však pracuje pouze s jedním. SSAT posílá data z dalekohledu přes satelitní systém TDRSS () na Zemi. Nově instalovaný vysílač nahradil ten, který selhal v roce 1998. SSAT váží 3,9 kg a má rozměry 356 × 203 × 70 mm.\n\nDo dalekohledu byl také namontován pevný rekordér (hard disk), který umožnil efektivněji zaznamenávat přijatá data o vysokém objemu. Před druhou servisní misí měl Hubble tři cívkové přetáčecí magnetofony ve stylu roku 1970. Druhá servisní mise jeden tento magnetofon nahradila digitálním pevným záznamníkem. V průběhu této mise byl vyměněn druhý rekordér také pevnou mechanikou. Ta je schopna pojmout přibližně 10krát tolik dat, jako stará jednotka (12 GB namísto 1,2 GB). Rekordér váží 11,3 kilogramů a má rozměry 12 × 9 × 7 palců.\n\nV neposlední řadě posádka během výstupů do otevřeného vesmíru nahradila vnější izolační plášť dalekohledu, který byl poškozen. Nové vrstvy pláště (NOBL) a (SSRF) pomáhají chránit teleskop prudkým teplotním změnám během přechodů ze slunečního světla do tmy každých 90 minut.\n\nRaketoplán nesl na palubě během mise STS-103 také stovky tisíc podpisů v rámci studentského programu (S3). Unikátní projekt umožnil žákům základních škol (vybraných na základě losu) podepsat zvláštní plakáty. Ty byly poté naskenovány a vyneseny do vesmíru.\n\nBěhem mise STS-103 se raketoplán Discovery dostal na doposud nejvyšší oběžnou dráhu, apogeum leželo ve výši 609 km nad Zemí.\n\n"}
{"id": "430954", "url": "https://cs.wikipedia.org/wiki?curid=430954", "title": "Hockey Canada", "text": "Hockey Canada\n\nHockey Canada je národní hokejovou federací Kanady. Byl založen v roce 1969, jeho současným prezidentem je Bob Nicholson.\n\nHlavním úkolem organizace v době jejího založení bylo zlepšit reprezentaci země na mistrovství světa. Do té doby rozhodovala o reprezentaci na MS výhradně CAHA. Tyto dvě organizace předložily Mezinárodní hokejové federaci návrh, aby Kanadu mohli na MS reprezentovat i hráči NHL. Tento návrh však byl nakonec odmítnut, Kanada se proto v letech 1970 - 1976 nezúčastnila mistrovství světa ani olympijských turnajů na protest proti skrytému profesionalismu hráčů východního bloku.\n\nHockey Canada je tvořen těmito regionálními pobočkami:\n\nHockey Canada výrazně přispěl k uspořádání Série století v roce 1972, později se zasadil o účast kanadských profesionálů na mistrovství světa 1977.\n\nOd té doby se Kanada nepřetržitě zúčastňuje v elitní skupině mistrovství světa. V roce 2008 zaujímaly mužská i ženská hokejová reprezentace první místa na žebříčku IIHF.\n\nHockey Canada sdružoval v roce 2008 téměř 560 000 registrovaných hráčů, z toho okolo 147 000 mužů a okolo 333 000 v kategorii juniorů. Registrováno je také asi 77 500 žen. V zemi je k dispozici 2451 krytých hřišť a okolo 11 000 nekrytých.\n\n"}
{"id": "430955", "url": "https://cs.wikipedia.org/wiki?curid=430955", "title": "John Stith Pemberton", "text": "John Stith Pemberton\n\nJohn Stith Pemberton (8. červenec 1831, Knoxville, Georgie – 16. srpen 1888, Atlanta, Georgie) byl lékárník a vynálezce Coca-Coly.\n\nByl veteránem armády Konfederovaných států amerických a jako jeden z možných motivů pro vývoj Coca-Coly bývá uváděno, že hledal lék na tlumení bolestí. Stal se však závislý na drogách.\n\n"}
{"id": "430960", "url": "https://cs.wikipedia.org/wiki?curid=430960", "title": "Dobytí Mongolska", "text": "Dobytí Mongolska\n\nDobytí Mongolska proběhlo od června do srpna 1921 na území dnešního Mongolska a bylo součástí ruské občanské války. Jeho hlavním aktéry byli generál baron Roman Fjodorovič Ungern von Sternberg a Damdin Süchbátar.\nByla to druhá a závěrečná bitva o Mongolsko během ruské občanské války a zároveň pravděpodobně poslední větší bitva této občanské války.\n\nPo několika měsících bílého teroru Ungernova režimu započala první povstání proti jeho vládě. V červnu 1921 se k vnějšímu Mongolsku přiblížily jednotky Mongolské lidové armády pod vedením Damdin Süchbátara, které byly vyzbrojené a vycvičené ruskou Rudou armádou.\n\nSüchbátarovy jednotky překročily v červnu 1921 hranice „Ungernovy říše“ a obsadily předsunuté pozice spolu s většinou pohraničí. Ungern započal reorganizovat své jednotky, které byly mezitím několikrát poraženy ve střetech s mnohem méně početnějšími mongolskými a ruskými oddíly. 5. července 1921 jednotky Mongolské lidové armády vstoupily do strategického města Urgy (dnešní Ulánbátar). Generál Ungern-Sternberg prchl do jižního Mongolska, kde shromáždil své zbylé stoupence a vojáky. Ty pak nahnal do útoku proti mongolským a ruským bolševickým jednotkám v Burjatsku. Po prvních úspěších ovšem přešla mongolsko-ruská komunistická vojska do masivního protiúderu a zničila většinu Ungernovy armády. Ti vojáci, kteří přežili, pak zajali Ungerna a vydali ho 21. srpna 1921 bolševikům.\n\nUngern-Sternberg byl 15. září 1921 popraven bolševiky za zvěrstva, teror, ozbrojený boj proti republice a spolupráci s japonskou intervencí.\n\n\n"}
{"id": "430961", "url": "https://cs.wikipedia.org/wiki?curid=430961", "title": "Kfar Malal", "text": "Kfar Malal\n\nKfar Malal ( כְּפַר מַלָּ\"ל, v oficiálním přepisu do angličtiny Kefar Malal) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 66 metrů v hustě osídlené a zemědělsky intenzivně využívané pobřežní nížině, respektive Šaronské planině.\n\nObec se nachází 8 kilometrů od břehu Středozemního moře, cca 15 kilometrů severovýchodně od centra Tel Avivu, cca 71 kilometrů jihojihozápadně od centra Haify a 1 kilometry jihozápadně od města Kfar Saba. Leží v silně urbanizované krajině, ve které na sebe plynule navazují města Kfar Saba a Hod ha-Šaron, která pak tvoří součást aglomerace Tel Avivu (takzvaný Guš Dan). Kfar Malal obývají Židé, přičemž osídlení v tomto regionu je etnicky převážně židovské.\n\nKfar Malal je na dopravní síť napojen pomocí místní silnice číslo 402 a dalších místních komunikací v rámci aglomerace Hod ha-Šaron a Kfar Saba.\n\nKfar Malal byl založen v roce 1922. Původně byl založen již v roce 1916 jako Ejn Chaj (doslova „\"Fontána života\"“), ale později pojmenován po rabínovi Moše Leibovi Lilienblumovi (משה לייב לילינבלום), jehož akronym byl MLL (מל\"ל). Moše Leib Lilienblum (1843-1910) byl jedním z prvních vůdců Chovevej Cijon. Podle jiného zdroje došlo k založení Ejn Chaj již roku 1912. Za jejím vznikem stáli Židé, kteří do tehdejší osmanské Palestiny přišli v rámci druhé alije. Po první světové válce se tu usadili i někteří členové Židovské legie. Během arabských nepokojů v roce 1921 byla vesnice dočasně opuštěna, roku 1922 definitivně znovu osídlena.\n\nPřed rokem 1949 měl Kfar Malal rozlohu katastrálního území 1324 dunamů (1,324 kilometru čtverečního). Správní území obce v současnosti dosahuje 1613 dunamů (1,613 kilometru čtverečního). Místní ekonomika je stále zčásti založena na zemědělství (pěstování citrusů, květin a zeleniny a chov drůbeže). Stavební rozmach aglomerace Tel Avivu ale původní zemědělskou vesnici fakticky zapojil do městského organismu, ve kterém se setřely hranice mezi původními samostatnými sídly.\n\nMezi významné místní rodáky patří bývalý generál a izraelský premiér Ariel Šaron.\n\nPodle údajů z roku 2014 tvořili naprostou většinu obyvatel v Kfar Malal Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 339 lidí. Během roku 2014 populace stoupla o 1,2 %.\n\n\n"}
{"id": "430968", "url": "https://cs.wikipedia.org/wiki?curid=430968", "title": "Tadeusz Mazowiecki", "text": "Tadeusz Mazowiecki\n\nTadeusz Mazowiecki (18. dubna 1927 Płock – 28. října 2013 Varšava) byl polský katolický intelektuál, novinář a politik, jeden z vůdců hnutí polské Solidarity a v letech 1989–1990 ministerský předseda Polské republiky.\n\nPráva vystudoval na Varšavské univerzitě a už od roku 1945 byl členem hnutí PAX, z něhož byl roku 1955 pro své názory vyloučen. V letech 1953–1955 byl šéfredaktorem Katolického týdeníku ve Vratislavi a v roce 1957 se stal jedním ze zakladatelů hnutí „Klubů katolické inteligence“ (KIK). Roku 1958 založil kulturní měsíčník \"Więź\", který vedl až do roku 1981. V letech 1961–1972 byl poslancem polského parlamentu za hnutí Znak a od roku 1976 pracoval v opozici. Roku 1980 vedl odbornou skupinu, která pomáhala organizovat hnutí Solidarita a stal se šéfredaktorem jeho týdeníku. Po vyhlášení výjimečného stavu v prosinci 1981 byl rok uvězněn, ale roku 1987 mohl strávit rok v zahraničí, kde jednal hlavně s odborovými ústřednami.\n\nNa jaře 1989 byl jedním z hlavních vyjednavačů při jednání u kulatého stolu a tvůrcem dohody, která vedla k polosvobodným volbám a triumfálnímu vítězství Solidarity. 17. srpna 1989 mu Wojciech Jaruzelski nabídl funkci předsedy vlády, z níž odstoupil v prosinci 1990 a koncem téhož roku pak neúspěšně kandidoval proti Lechovi Wałęsovi na funkci prezidenta republiky. Jeho vláda uskutečnila v Polsku hlavní ústavní a politické reformy a zahájila i hospodářskou reformu L. Balcerowicze. V letech 1991–2001 byl poslancem polského parlamentu, nejprve za Demokratickou unii, později za Unii svobody. Od roku 1992 působil jako zvláštní vyslanec OSN v Bosně a z funkce odstoupil 1995 na protest proti liknavému stíhání válečných zločinů ze Srebrenice.\n\nZískal řadu vyznamenání, čestných doktorátů a cen, mimo jiné francouzský Řád čestné legie. Roku 2004 byl prvním laureátem Ceny Listů.\n\nJeho otec, Bronisław Mazowiecki, byl lékařem. Tadeusz Mazowiecki byl dvakrát ženatý, jeho první ženou byla Krystyna Kuleszanka. Jeho druhá žena, Elżbieta Ewa Mazowiecka, mu porodila tři syny, a to Wojciecha (* 1957), Adama a Michała, které sám, po jejím náhlém úmrtí v roce 1970, vychovával. V roce 2013 zemřel ve věku 86 let a byl pochován po boku svojí druhé ženy, Ewy Mazowiecki, roz. Proć, na hřbitově v obci Laski nedaleko Varšavy.\n\n\n"}
{"id": "430972", "url": "https://cs.wikipedia.org/wiki?curid=430972", "title": "Karol Świerczewski", "text": "Karol Świerczewski\n\nKarol Świerczewski (krycím jménem Walter, 22. února 1897, Varšava – 28. března 1947, Jabłonki), byl polský voják a politik.\n\nPocházel z dělnické rodiny. Byl účastníkem občanské války v Rusku, od roku 1918 byl členem Bolševické strany. V roce 1927 absolvoval Frunzeho vojenskou akademii, byl interbrigadistou ve španělské občanské válce, od roku 1943 příslušníkem polské armády v SSSR; jeho nepříliš úspěšné velení, vedoucí k vysokým ztrátám, bývá připisováno jeho alkoholismu.\n\nByl velitelem 2. polské armády.\n\nPo válce byl polským generálem, komunistickým funkcionářem a ministrem obrany. Podílel se na poválečných represích proti nekomunistům. V březnu 1947 v Bukovských vrchách (Bieszczady) padl do léčky UPA (banderovců) a byl zabit. Ihned po smrti byl vyznamenán řádem Virtuti Militari a roku 1953 o něm byl natočen životopisný film \"Żołnierz zwycięstwa\". V roce 1975 vyšel jeho portrét na bankovce 50 złotých a v roce 1985 na poštovní známce nominálu 15 złotých.\n\nŚwiercezewski byl těžce zraněn při potyčce v blízkosti Baligródu, v březnu 1947, když jel na pravidelnou kontrolu polských vojáků bojujících s ukrajinskými teroristy. Na cestu si tehdy nevzal žádnou ochranku. Útočníky měli být příslušníci Ukrajinské povstalecké armády, kteří mu způsobili tak těžká zranění, že jim do několika hodin podlehl. Jeho smrt je předmětem konspiračních teorií, podle nichž měli za útokem stát Sověti, kterým se nelíbila jeho přílišná suverenita. Podle této verze měl Ukrajincům dodat informaci o generálově cestě NKVD, který také požádal jeho ochranku, aby jej nedoprovázela na jeho cestě kvůli dopravním problémům. Obecně vzato se většina těchto hypotéz shoduje na tom, že byl Świercezewski zlikvidován z politických důvodů, a že iniciátorem byl buď Sovětský svaz, nebo dokonce i sám Stalin. Generál, etnický Polák, ale ve skutečnosti sovětský voják, který se může chlubit svými úspěchy ve Španělské občanské válce a v Rudé armádě, se předtím zařadil na nižší příčku, než předváleční polští vojáci Berling a Michał Rola-Żymierski.\n\nPár let po konci 2. světové války pokračovalo povstání ukrajinských nacionalistů vedených Ukrajinskou povstaleckou armádou v boji, v jihovýchodní části Polské lidové republiky. To trvalo až do roku 1949, i když k občasným konfliktům docházelo až do roku 1956. Świerczewského smrt je obecně popisována jako přímý důsledek nucené evakuace ukrajinských civilistů z jihovýchodních teritorií Polské lidové republiky, během Operace Visla, do znovuzískaných oblastí. V socialistickém Polsku se tehdy vedlo hodně mýtů ohledně osobnosti Karola Świerczewského (\"Generála tří armád\"), ale detaily jeho života, zvláště pak působení v Rudé armádě během polsko-sovětské války, jakož i Španělské občanské války, nebyly nikdy zmiňovány.\n"}
{"id": "430973", "url": "https://cs.wikipedia.org/wiki?curid=430973", "title": "Trembita", "text": "Trembita\n\nTrembita ( \"\") je ukrajinský dechový nástroj ze dřeva.\n\nTubus je vyroben z dlouhého rovného kusu borovice nebo smrku (nejlépe takového, který byl zasažen bleskem).\n\nJe používána převážně horskými lidmi známými jako Huculové žijícími v Karpatech. Sloužila jako oznamovací prostředek k oznámení úmrtí, pohřbů či svateb. Též pomáhala pastýřům v zalesněných horách v komunikaci a shánění svých ovcí a psů.\n\nV současné době se často vyskytuje v ukrajinských etnografických souborech a jako občasný nástroj v ukrajinských lidových orchestrech.\n\n\n"}
{"id": "430976", "url": "https://cs.wikipedia.org/wiki?curid=430976", "title": "Huba", "text": "Huba\n\nHuba může být:\n\n\n"}
{"id": "430977", "url": "https://cs.wikipedia.org/wiki?curid=430977", "title": "Dršťka", "text": "Dršťka\n\nDršťka nebo držka, příp. drška, má více významů:\n\n\n"}
{"id": "430978", "url": "https://cs.wikipedia.org/wiki?curid=430978", "title": "Sliznatka cizopasná", "text": "Sliznatka cizopasná\n\nSliznatka cizopasná (\"Myxine glutinosa\") je zástupce třídy sliznatek, vývojově nejprimitivnějších strunatců.\n\nSliznatka je dlouhá 40 až 80 cm a dosahuje hmotnosti až 750 g. Žije parazitickým způsobem a je rozšířená v severní části Atlantského oceánu a ve Středozemním moři. Místy jde o běžný druh.\n\n"}
{"id": "430979", "url": "https://cs.wikipedia.org/wiki?curid=430979", "title": "Teorie sněhové koule", "text": "Teorie sněhové koule\n\nTeorie sněhové koule či teorie ledové koule je vědecká hypotéza předpokládající, že před přibližně 750 až 650 milióny let byla větší část povrchu či celý povrch Země pokryt ledovou pokrývkou tvořenou ledovci silnou až kilometr, což mělo mít za následek velké vymírání druhů. Z geologického pohledu pak mělo dojít po dlouhé době k rychlému oteplení celé planety, jež mělo posloužit jako významný katalyzátor rozvoje primitivního života a evoluce. Teorie má v současnosti řadu vědců, kteří jí podporují či kteří s ní nesouhlasí. Jedná se o kontroverzní teorii z oblasti geologie.\n\nO možném globálním zalednění uvažoval Louis Agassiz již roku 1837. Když Alfred Wegener přišel s teorií kontinentálního driftu (publikována 1915), tak mnozí geologové odmítali možné vysvětlení jako „neuvěřitelné“ (Arthur Philemon Coleman, 1926, který dříve zavedl i tzv. Huronské zalednění odvozené ze sedimentů v okolí Huronského jezera), „pohádka“ (Willis, 1944) či „čistě fantastické“ (Flint, 1957). V roce 1964 Walter Brian Harland z Cambridské univerzity popsal sedimentární vrstvy vypadající jako ty, které vznikají v dobách ledových. Začalo se spekulovat, že silná doba ledová zasáhla Zemi v období neoproterozoika. Roku 1998 Paul Felix Hoffman s kolegy teorii v časopise Science přepracoval a katastrofický model upoutal zájem. Roku 2003 přišli se „Zipper rift“ hypotézou \nNicholas Eyles a Nicole Januszczaková, po níž se zredukovalo zalednění jen na částečně možné.\n\nZa vznikem teorie stojí slabé vrstvy sedimentů vznikajících ledovcovou činností, které se nalezly v tropických oblastech světa. Nemuselo však jít o globální zalednění. Teorie dále předpokládá, že primitivní život přežil pod ledovou přikrývkou, či že se ledovcový příkrov v oblasti tropů nevyskytoval soustavně, což umožnilo zachování života. Také chybějící vrstva zemské kůry mohla být díky sněhové kouli odnesena do oceánu a tam zmizela v do nitra Země. \n\nTeorie předpokládá, že celý či většina povrchu Země byla pokryta silnou ledovou pokrývkou, která mohla dosahovat až dvou kilometrů (jiné zdroje uvádějí pouze 1 kilometr). Tato silná ledová pokrývka by měla vést k tomu, že by hladina světového oceánu měla poklesnout přibližně o 120 metrů oproti dnešní hladině. Předpokládá se, že extrémní pokles teploty měl za následek i zmrazení části atmosféry, která ve formě ledových krystalků spadla na ledový povrch planety.\n\nOd ledového osudy měly Zemi zachránit skleníkové plyny.\n\nNěkteré další nálezy ale teorii ledové koule zcela popírají a přinášejí argumenty proti ní jako např. uhlíkem bohaté sedimentární břidlice z Brazílie z období, kdy měla být celá Země pokrytá ledem. Pro dané období je doloženo dočasné roztátí. Proxy záznamy teplot moří ukazují na teploty značně vyšší než v současnosti. Klimatické modely navíc nejsou schopny dosáhnout takového stavu. Odhadovaná koncentrace oxidu uhličitého na odlednění Země je značná.\n"}
{"id": "430989", "url": "https://cs.wikipedia.org/wiki?curid=430989", "title": "Ivan Sviták", "text": "Ivan Sviták\n\nIvan Sviták (10. října 1925 Hranice – 20. října 1994 Praha) byl český filozof, kritik, básník a politik. Hlásil se k marxistickému humanismu a k tradicím reformního československého socialismu.\n\nVyrůstal v Hukvaldech, kde žil jeho děd, Leopold Sviták, konstruktér automobilů. Rodiče se roku 1938 přistěhovali do Prahy (předtím od roku 1933 bydleli v Holoubkově u Rokycan). Ivan Sviták vystudoval gymnázium v Dejvicích a v letech 1943-1944 prodělal totální nasazení v ČKD. Zajímala ho filozofie. V letech 1945–1949 vystudoval právnickou fakultu UK a zapsal se na přednášky filozofie na Vysoké škole politických a hospodářských věd (dnešní VŠE). V letech 1945–1948 působil jako člen ústřední komise mlá­deže při Československé sociální demokracii, přičemž v rámci strany reprezentoval radikálně levicové křídlo. V roce 1948 po únorovém převratu přešel do KSČ.\n\nV roce 1949 získal titul doktor filozofie a od roku 1949 přednášel dějiny filozofie na Vysoké škole politických a hospodářských věd. V letech 1954–1964 byl vědeckým pracovníkem Filozofického ústavu ČSAV, kde dosáhl titulu kandidát věd. Orientoval se na historii filozofického myšlení a otázky ateismu, později na vztah umění a moci. Od roku 1956 se profiloval jako kritik dogmatického pojetí marxismu. V roce 1964 byl jako „revizionista“ propuštěn z ČSAV a vyloučen z KSČ, když byly v časopise \"Tvář\" uveřejněny výňatky z jeho \"Nevědecké antropologie\". V letech 1964–1968 byl spolupracovníkem Filmového ústavu. Zde roku 1968 publikoval spis \"Lidský smysl kultury\", v němž se zabýval rolí kultury v moderní společnosti. Koncem 60. let 20. století načas spolupracoval se surrealistickým okruhem UDS (Vratislav Effenberger, Petr Král, Stanislav Dvorský a další) . Přispěl i do sborníku tohoto okruhu \"Surrealistické východisko\". V této době se rovněž zapojil do reformního hnutí pražského jara. Patřil k radikálním intelektuálům, působil jako ideolog Klubu angažovaných nestraníků (KAN). V této době navázal kontakty s přípravným výborem obnovené ČSSD a veřejně podporoval vznik této nekomunistické levicové strany.\n\nPo srpnové okupaci roku 1968 emigroval ještě v srpnu do Rakouska a roku 1970 byl zbaven československého občanství (v roce 1971 pak v nepřítomnosti odsouzen za „\"poškozování důležitých zájmů ČSSR\"“ na osm let). V školním roce 1968/1969 získal (díky přímluvě Zbigniewa Brzezinského) stáž na Columbia University. V letech 1970–1990 působil v Kalifornii, kde pracoval jako hostující a od roku 1971 řádný vysokoškolský učitel v California State University v Chico. Zabýval se analýzou pokusů o reformnu komunistického systému, publikoval v exilových časopisech.\n\nV březnu 1990 se vrátil do Československa. V letech 1990–1992 opět pracoval ve Filozofickém ústavu ČSAV. Zpočátku se angažoval v obnovené ČSSD, ale pak se s ní rozešel. Ve volbách roku 1992 byl zvolen za koalici Levý blok do Sněmovny lidu Federálního shromáždění (volební obvod Severomoravský kraj). Byl členem Rady Levého bloku. Kriticky se vyjadřoval k politickému vývoji v ČSFR po roce 1990 a nadále prosazoval spojení demokracie a socialismu. Ve Federálním shromáždění setrval do zániku Československa v prosinci 1992.\n\nJeho strýcem byl Otakar Sviták, československý důstojník, dědem konstruktér Leopold Sviták.\n\n\n\n\n\n"}
{"id": "430991", "url": "https://cs.wikipedia.org/wiki?curid=430991", "title": "Burt Glinn", "text": "Burt Glinn\n\nBurton Samuel Glinn (23. července 1925, Pittsburgh – 9. dubna 2008) byl americký profesionální novinářský fotograf, pracoval pro agenturu Magnum Photos.\n\nDokumentoval revolučního vůdce Fidela Castra v kubánské Havaně, fotografoval osobnosti, jakými byli například Andy Warhol a Helen Frankenthaler. Glinn zachycoval na svých fotografiích zejména sociální tvář světa, chudobu i bohatství, špinavou politiku či humornou flotilu Seattle Tubing Society (společnost lidí plavících se na traktorové duši).\n\nPracoval pro agenturu Magnum Photos, pro kterou fotografoval politické, vojenské a umělecké osobnosti a scény.\n\nStudoval literaturu na Harvardově univerzitě a tam také působil jako fotoeditor pro univerzitní noviny \"Harvard Crimson\". Sloužil v americké armádě, od roku 1949 do 1950 pracoval pro magazín Life. Do agentury Magnum vstoupil v roce 1951 společně s Eve Arnoldem a Dennisem Stockem – prvními Američany, kteří vstoupili do agentury – Glinn se stal jejím právoplatným členem v roce 1954.\n\nGlinn se stal slavným svými barevnými snímky z Jižního moře, Japonska, Ruska, Mexika a Kalifornie. Při novoroční party v roce 1958 se dozvěděl, že Fidel Castro převzal moc na Kubě. Hned druhý den ráno se vydal na ostrov dokumentovat revoluci ve stylu „zbraní je to, co mi zrovna padne do ruky“.\n\nPrezidentem agentury Magnum se stal v letech 1972–1975 (později byl znovu zvolen do funkce v roce 1987). Fotografoval Sinajskou válku i operaci „Blue Bat“ (Modrý netopýr). Na dotaz, se kterým ze svých obrazů se nejvíce identifikuje, Glinn odpověděl, že bez pochyby je to snímek znázorňující záda a hlavu Nikity Chruščova před Lincolnovým památníkem:\n\nBurt Glinn zemřel 9. dubna 2008 v Southamptonu ve státě New York v 82 letech. Jeho jméno nese galerie SAM v Seattlu ve státu Washington, kde Glinn pracoval a žil v padesátých a šedesátých letech.\n\nJako příčina smrti bylo uvedeno selhání ledvin a zápal plic. Přežila jej jeho manželka Elena Prohaska a syn Sam, kteří žijí na Manhattanu, a jeho sestra Norma Madden z Pittsburghu.\n\n\n\n"}
{"id": "430992", "url": "https://cs.wikipedia.org/wiki?curid=430992", "title": "Hrnčíře", "text": "Hrnčíře\n\nNázev Hrnčíře má více sídel:\n"}
{"id": "431008", "url": "https://cs.wikipedia.org/wiki?curid=431008", "title": "Občanská válka v Súdánu", "text": "Občanská válka v Súdánu\n\nObčanské války v Súdánu byly dvě:\n\n\n"}
{"id": "431028", "url": "https://cs.wikipedia.org/wiki?curid=431028", "title": "Teplotní kompenzace", "text": "Teplotní kompenzace\n\nTeplotní kompenzace znamená vyrovnávání vlivu teploty na nějaký oscilátor, měřicí zařízení a podobně. Nejprve vznikla u kyvadlových hodin, později i u setrvačkových (přenosných), velký význam měla ve vysokofrekvenční technice.\n\nVlastní frekvence kyvadla závisí na jeho délce, která se s teplotou mění. U přesných kyvadlových hodin se proto od 18. století používaly různé techniky, jak tyto změny vyrovnávat. Mezi nejběžnější patřilo tak zvané roštové kyvadlo s tyčkami z různých kovů uspořádaných vedle sebe tak, aby se jejich roztažení vyrovnávala a celková účinná délka kyvadla s teplou neměnila. Jiný způsob bylo naplnění duté kyvadlové tyče rtutí. Jak hladina rtuti s rostoucí teplotou stoupala, těžiště kyvadla zůstávalo na tomtéž místě.\nSložitější je kompenzace setrvačky přenosných hodin, protože s teplotou se mění jak rozměry setrvačky, tak také modul pružnosti vlásku. Řešením byl bimetalický věnec setrvačky: vnější vrstva z mosazi s větším koeficientem roztažnosti, vnitřní vrstva z oceli s menším. Věnec byl na dvou místech rozříznut, takže oba segmenty se s rostoucí teplotou ohýbají směrem dovnitř a přibližně vyrovnávají oba vlivy.\n\nOd konce 19. století se však místo složitých a nespolehlivých kompenzací přecházelo na materiály s nepatrnou teplotní roztažností. U kyvadel to byly například křemenné tyče a později ocelové slitiny s nepatrnou nebo žádnou roztažností (invar). Ty se pak používají i jako materiál pro výrobu setrvaček a vlásků.\n\nStálost kmitočtu vysílače je podmínkou, aby se vysílače na hustě zaplněných pásmech nerušily a u vysoce selektivních komunikačních přijímačů podmínkou pro udržení stálého spojení. K teplotní kompenzaci oscilátorů u vysílačů a komunikačních přijímačů se používaly složité kombinace kondenzátorů s kladným a záporným teplotním koeficientem. S vývojem nových materiálů se však i zde od poloviny 20. století používají raději křemenné výbrusy (\"krystaly\") s nepatrným teplotním koeficientem.\n\n"}
{"id": "431032", "url": "https://cs.wikipedia.org/wiki?curid=431032", "title": "Nivchština", "text": "Nivchština\n\nNivchština nebo též giljačtina (nivchsky: Нивхгу диф; japonsky: ニヴフ語/ギリヤーク語, nivufu-go/girijaku-go) je osamocený jazyk, jímž mluví zhruba 1000 lidí na ostrově Sachalin a v nížinách řeky Amur. Do roku 1953 byl psán latinkou, poté cyrilicí. Ze zhruba 4 500 Nivchů mluví tímto jazykem přibližně 20 %, ostatní přejali jako mateřský jazyk ruštinu. \n\nTradičně bývá řazen mezi tzv. paleoasijské jazyky, což je skupina původních jazyků východní Sibiře bez prokázané genetické příbuznosti. Společný původ s dalšími jazyky nebyl přesvědčivě doložen a nivchštinu je tedy nutno považovat za izolovaný jazyk, ačkoliv příbuznost byla hledána například u ainštiny, japonštiny, altajských jazyků či ostatních paleoasijských jazyků. Lingvista Joseph Greenberg řadil nivchštinu mezi tzv. euroasijské jazyky, což je široce pojatá rodina zahrnující evropské a asijské jazyky od indoevropských po čukotsko-kamčatské. Michael Fortescue pokládal nivchštinu za blízce příbunou čukotsko-kamčatským jazykům, především itelmenštině. Lev Šternberg na počátku dvacátého století nebo později Sergej Nikolajev zase zdůrazňovali podobnosti ve slovní zásobě a částečně i gramatice nivchštiny a wakašských jazyků ze severozápadního pobřeží Ameriky.\n"}
{"id": "431033", "url": "https://cs.wikipedia.org/wiki?curid=431033", "title": "The Spies", "text": "The Spies\n\nThe Spies (Špióni) byla ostravská (přesněji řečeno českotěšínská, neboť 3 její členové bydleli v Českém Těšíně) rocková skupina.__OBSAH__ Založil ji Miroslav Hasník se spolužákem Emilem Vaškem na VŠB v 60. letech. Většího úspěchu dosáhla skupina v roce 1963 se skladbami Beatles a Rolling Stones. Tím se skupina dostala do povědomí ostravského publika. Pak začala dělat vlastní věci, které skládal Emil Vašek. Skupina nahrála asi 15 skladeb v Ostravském rozhlase. Stala se na Ostravsku velmi populární. Dostala se na 1. československý beatový festival v Praze 1967.\n\nAle v roce  1968 dostali Mirek Hasník a Emil Vašek povolávací rozkaz a vojna ukončila činnost The Spies. Jan Hasník nastoupil jako kytarista do Flaminga k Richardu Kovalčíkovi, kde právě začínala zpívat Marie Rottrová.\n\nV období normalizace v roce 1969 byly všechny nahrávky The Spies v rozhlase smazány, takže se zachovaly jenom dvě „Balady“, které zázrakem unikly.\n\n\nRozhlas vysílal nejvíce tyto čtyři skladby:\n\n"}
{"id": "431037", "url": "https://cs.wikipedia.org/wiki?curid=431037", "title": "Arnau", "text": "Arnau\n\nArnau může být :\n\n\n"}
{"id": "431039", "url": "https://cs.wikipedia.org/wiki?curid=431039", "title": "Düsong Mangdže", "text": "Düsong Mangdže\n\nDüsong Mangdže (འདུས་སྲོང་མང་པོ་རྗེ།) byl mezi lety 676–704 tibetským králem.\n\nTrůn přebral v roce 676 po svém otci Mangsong Mangcänovi. Podle záznamů dynastie Tchang se Düsong Mangdže chopil trůnu v osmi letech v roce 679 (podle Západního počítání v devíti letech). Pravděpodobně se narodil v roce 670 a měl šest či sedm let, když začal vládnout. Jelikož byl při nástupu na trůn velmi mlád, byl ustanoven jako regent druhý syn ministra Gar Töngcana.\n\nDoba jeho vlády je spojena s výboji proti Číně. Düsong Mangdže měl zemřít v zemi Mjava, což by mělo být království Nan-čao v dnešní provincii Jün-nanu.\n"}
{"id": "431043", "url": "https://cs.wikipedia.org/wiki?curid=431043", "title": "Bevatron", "text": "Bevatron\n\nBevatron byl synchrotron v kalifornské vládní laboratoři Lawrence Berkeley National Laboratory. Jeho název odkazuje na fakt, že dokázal urychlovat protony na energie až 1 miliarda elektronvoltů (1 GeV, dříve označován BeV od anglického \"billion\"). Při vysokoenergetických srážkách urychlených protonů s pevným terčem byl na tomto urychlovači v roce 1955 objeven antiproton, za což byla udělena Nobelova cena za fyziku pro rok 1959. Urychlovač pracoval v letech 1954 až 1993. Jeho budova je v současné době v demolici.\n\n"}
{"id": "431047", "url": "https://cs.wikipedia.org/wiki?curid=431047", "title": "Geomorfologické členění Německa", "text": "Geomorfologické členění Německa\n\nGeomorfologické nebo fyzickogeografické členění Německa (německy \"naturräumliche Gliederung Deutschlands)\" navrhl zeměpisec Emil Meynen na přelomu 50. a 60. let 20. století. Základní jednotkou je zde tzv. \"Naturraum,\" česky „přírodní oblast“. Jako u jiných podobných dělení v okolních státech jde o hierarchický systém územních celků, jejichž hranice jsou vymezeny na základě přírodních hledisek: v kopcovitém terénu převážně geomorfologických, v nížinném terénu také fytogeografických a dalších. Administrativní hranice nehrají žádnou roli, s výjimkou vnějších hranic Německa. Nikdo sice netvrdí, že jednotlivé přírodní oblasti nemají své pokračování se stejnými charakteristikami i na území sousedních států, není však jasně definováno, kam přesně na tomto území sahají, resp. jaké jednotky geomorfologického členění používané v sousedních státech těm německým odpovídají. Alespoň přibližnou návaznost lze však většinou dobře vysledovat.\n\nNa začátku 90. let (1994) byl systém přepracován německým Spolkovým úřadem pro ochranu přírody \"(Bundesamt für Naturschutz, BfN).\" Starý Meynenův systém počítal s 90 základními jednotkami, očíslovanými 01 až 90, které se dále dělily na menší jednotky. Nový systém BfN některé jednotky slil, na severním pobřeží naopak jednu jednotku rozdělil. Výsledkem je 73 základních jednotek označených D01 až D73. Dělení na menší jednotky není stanoveno, proto se stále setkáváme s podrobnějším členěním podle Meynena. Směrem nahoru se přírodní oblasti seskupují do regionů (německy \"Region)\" a velkoregionů (německy \"Großregion).\" Jednotky označené D01 až D73 leží na 3. úrovni hierarchie a německy se nazývají \"Haupteinheitengruppen,\" ve skutečnosti tedy jde o „skupiny základních jednotek“, nikoli „základní jednotky“.\n\nKromě dělení na přírodní oblasti \"(Naturräume)\" se můžeme setkat i s dělením na krajinné oblasti nebo krajiny \"(Landschaftsräume),\" které bere ohled i na využití krajiny člověkem, kulturně-historické spojitosti apod. Může se stát, že krajina a přírodní oblast mají stejný název, ale jiné vymezení.\n\nNásledující hierarchie ukazuje velkoregiony, regiony a skupiny základních jednotek. V závorce je nové/staré číslo a český překlad názvu.\n\n\n\n\n"}
{"id": "431057", "url": "https://cs.wikipedia.org/wiki?curid=431057", "title": "Tevatron", "text": "Tevatron\n\nTevatron byl nejvýkonnější americký urychlovač částic, který pracoval od roku 1983. Přispěl k objevu 3 ze 17 elementárních částic. Posledním a nejvýznamnějším z nich byl tzv. top kvark. Zkoumal i různé druhy a stavy baryonů, které do té doby nebyly pozorovatelné. Technologie vyvinuté pro Tevatron přispěly k rozvoji dalších zařízení – např. k rozmachu magnetické rezonance v nemocnicích. \n\nSvoji činnost ukončil 30. září 2011.\n\nTevatron byl nejvýkonnějším urychlovačem na světě 25 let – od svého vzniku do roku 2008, kdy byl spuštěn Velký hadronový urychlovač v CERNu. Pracoval ve vládní laboratoři Fermi National Accelerator Laboratory (Fermilab) ve státě Illinois. Byl umístěn v kruhovém tunelu, jehož obvod měřil 6,3 kilometru. Jeho název odkazuje na fakt, že urychluje protony a antiprotony na energie až 1 TeV (bilion elektronvoltů).\n\nDůvodem ukončení činnosti byly náklady na jeho provoz. Ministerstvo energetiky USA se rozhodlo 25 milionů dolarů na jeho roční provoz přesunout na jiné projekty Fermilabu, přestože někteří vědci požadovali prodloužení jeho činnosti do roku 2014 s tím, že by mohl stále učinit další objevy, mj. zachytit Higgsův boson. \n\n\n"}
{"id": "431058", "url": "https://cs.wikipedia.org/wiki?curid=431058", "title": "Chlordecon", "text": "Chlordecon\n\nChlordecon (též chlordekon), systematický název dekachlorpentacyklo[5.3.0.0.0.0]dekan-5-on je chlorovaná organická sloučenina, která byla používána jako insekticid zejména na plantážích banánů, citrusů nebo tabáku.\n\nJde o látku karcinogenní, která může poškozovat nervový systém, kůži, játra nebo mužský reprodukční systém. Podle testů na zvířatech může vyvolávat rakovinu jater, ledvin a nadledvin. Patří mezi endokrinní disruptory.\n\nV České republice se nevyrábí ani nepoužívá. Jeho nebezpečnost spočívá hlavně v jeho perzistenci a schopnosti hromadit se v potravních řetězcích.\n\nV květnu 2009 bylo v Ženevě na 4. konferenci smluvních stran Stockholmské úmluvy rozhodnuto o zařazení chlordeconu na černou listinu úmluvy o perzistentních organických látkách.\n\n\n"}
{"id": "431065", "url": "https://cs.wikipedia.org/wiki?curid=431065", "title": "Mezinárodní úřad pro míry a váhy", "text": "Mezinárodní úřad pro míry a váhy\n\nMezinárodní úřad pro míry a váhy je jedna ze tří mezinárodních organizací, které udržují standardní soustavu SI. Byl založen 20. května roku 1875 na základě Dohody o metru. Často je označován zkratkou BIPM z francouzského .\n\n\n"}
{"id": "431067", "url": "https://cs.wikipedia.org/wiki?curid=431067", "title": "Imaginace", "text": "Imaginace\n\nImaginace (z lat. \"imago\", obraz, představa) je schopnost člověka vyvolávat v mysli představy či „obrazy“, které se mohou vázat k předchozí zkušenosti jako vzpomínky („reproduktivní imaginace“), mohou však tento „materiál“ různě přetvářet a vytvářet tak nové představy („produktivní“ nebo „konstruktivní imaginace“, fantazie). Důraz je na tom, že představy jsou – na rozdíl od vjemů - čistě myšlené a že nejsou (ještě) vyjádřeny slovy. Imaginace je podstatnou složkou lidské duševní činnosti, zejména umělecké, ale často i praktické: člověk, který se chystá něco udělat, obvykle začíná představou hotové věci (postupu a podobně). Také ve vědě je často představa prvním krokem k vytvoření hypotézy, k naplánování experimentu atd.\n\nPojem imaginace hraje významnou roli v teorii umění, v surrealismu a v hlubinné psychologii („aktivní imaginace“), v poslední době se ale stále více zdůrazňuje i v souvislosti s technickou a vědeckou tvořivostí, inovacemi a podobně.\n\n\n\n"}
{"id": "431068", "url": "https://cs.wikipedia.org/wiki?curid=431068", "title": "Trigonosaurus", "text": "Trigonosaurus\n\nTrigonosaurus (\"ještěr z oblasti Triangulo Mineiro\") byl rod vyhynulého titanosauridního sauropodního dinosaura, který žil v období pozdní křídy (asi před 88 až 66 miliony let) na území dnešní Brazílie. Byl popsán na základě fosilií dvou jedinců, obou sestávajících především z obratlů. Přesné rozměry tohoto sauropoda zatím není možné s jistotou určit. Před svým popisem byl tento druh znám pouze jako \"titanosaur z Peirópolis\", podle místa objevu. Typový druh \"T. pricei\" popsali Campos, Kellner, Bertini a Santucci v roce 2005. Blízkým příbuzným tohoto rodu je například ruský \"Tengrisaurus\".\n\n\n"}
{"id": "431073", "url": "https://cs.wikipedia.org/wiki?curid=431073", "title": "Titanosauridae", "text": "Titanosauridae\n\nTitanosauridi, neboli zástupci čeledi Titanosauridae (čeleď však není všemi paleontology uznávána a je někdy nahrazována kladem Lithostrotia), byli skupinou vývojově pokročilých sauropodních dinosaurů.\n\nDo této skupiny patří také největší dnes známí suchozemští živočichové, jako byly jihoamerické rody \"Argentinosaurus\", \"Patagotitan\" nebo \"Futalognkosaurus\". Největší zástupci této skupiny dosahovali zřejmě délky až ke 40 metrům a hmotnosti přes 80 000 kilogramů. Tito zejména křídoví sauropodi žili především na území dnešní Jižní Ameriky, jejich pozůstatky jsou však známé také z Evropy, Austrálie a východní Asie.\n\n\n\n"}
{"id": "431079", "url": "https://cs.wikipedia.org/wiki?curid=431079", "title": "Epachthosaurus", "text": "Epachthosaurus\n\nEpachthosaurus („těžký ještěr“) byl rod menšího sauropodního dinosaura, žijícího v období pozdní křídy (věk cenoman, asi před 100 až 94 miliony let) na území dnešní jihoamerické Patagonie (Argentina, provincie Chubut). \n\nTypový druh \"E. sciuttoi\" byl formálně popsán paleontologem J. E. Powellem v roce 1990. Téměř kompletní kostra pak byla popsána v roce 2004. Fosilie tohoto menšího až středně velkého sauropoda byly objeveny v sedimentech souvrství Bajo Barreal.\n\n\"Epachthosaurus\" mohl dosahovat délky asi 13 až 18 metrů a hmotnosti kolem 5 až 15 tun, takže šlo o středně velkého sauropodního dinosaura. Jiné odhady, založené na obvodu dlouhých kostí dolní končetiny, tomuto druhu přisuzují hmotnost kolem 12 892 kilogramů.\n\n\n\n"}
{"id": "431083", "url": "https://cs.wikipedia.org/wiki?curid=431083", "title": "Ignác Raška", "text": "Ignác Raška\n\nIgnác Raška (1. srpna 1768 Kopřivnice – 5. listopadu 1824 Kopřivnice) byl český podnikatel.\n\nPocházel z rodu kopřivnických Rašků. Rodové jméno Raška (Raschka) je v této části Moravy frekventované, ale kopřivničtí Raškové nebyli přímými příbuznými rodu Raschků z Příbora, ačkoliv se později obě rodiny propojily dvěma sňatky. Byl zakladatelem a majitelem továrny na hliněné zboží v Kopřivnici. Pocházel ze zemanského rodu (svobodníci) a vyrůstal na rodinném statku. Od mládí se snažil o různé druhy podnikání. Koncem 18. století se pokoušel o těžbu uhlí v okolí Kopřivnice. Povolal do města havíře z Čech, ale dobové technické možnosti neumožňovaly najít sloj. Následně se snažil do saského Lipska vyvážet provazy a boty. Povoz naložený tímto zbožím mu ale po cestě do Lipska lidé v tehdejší bídě rozkradli. Dále se pokusil o obchod s husami na vývoz do Vídně. Během dlouhé cesty ale drůbež uhynula.\n\nV roce 1812 postavil v Kopřivnici několik dřevěných budov, v nichž se v první vypalovací peci pokusil vypálit hliněné zboží. Prvotní pokusy nebyly úspěšné, protože obsah první pece se spekl a znehodnotil. V regionu navíc chyběla kvalitní hlína i znalosti výroby keramiky. V slezské Ratiboři se ale seznámil s Janem Bartlem, odborníkem na keramiku, který se později stal jeho společníkem a spolu s ním založil továrnu na hliněné zboží v Kopřivnici. Podnik uspěl a stal se na několik desítek let jedním z hlavních průmyslových závodů v regionu. Sortiment továrny tvořilo jednoduché spotřební zboží domácí potřeby jako talíře, hrníčky, kachle a kamna. Od 20. let 19. století přibyla i produkce malovaného zboží. Z původních čtyř zaměstnanců stoupl počet dělníků v roce 1834 na cca 30.\n\nIgnác zemřel roku 1824 ve věku 56 let. Příčinou úmrtí byl \"Lungensucht\" (souchotiny). Byl pochován na starém hřbitově v Kopřivnici. Rodinná hrobka Raškových vznikla až mnohem později. Byl uložen v jednoduchém hrobě s opukovým křížem.\n\nUž roku 1817 vedení firmy převzal Ignácův syn Jan Raška. Ten měl syny, kteří se později rovněž zapojili do provozu firmy. Byli jimi Josef Raška a Adolf Raška, oba narození roku 1825. Zejména Adolf Raška jako majitel a ředitel firmy přispěl k jejímu výraznému rozvoji. Působil i jako starosta Kopřivnice a poslanec Moravského zemského sněmu. Zemřel roku 1878. Po jeho smrti převzal rodinnou továrnu syn Adolf Raška mladší (narozen 1863).\n\nAdolf mladší se se roku 1899 spojil s majitelem vápenek ve Štramberku Josefem Barabášem a po krátké době mu prodal rodinnou továrnu v Kopřivnici. Bararáš firmu brzy odprodal Františku Kubíčkovi, od kterého ji koupil Ignác Schustal mladší. Ten byl švagrem Adolfa Rašky mladšího a vzhledem k jiným podnikatelským aktivitám pověřil řízením závodu roku 1905 opět původního majitele Adolfa Rašku. Po Schustalově smrti továrna přešla na manželku a na dcery Gertrudu a Helenu. Firmu ovšem nadále řídil Adolf Raška mladší. Na odpočinek odešel roku 1935 a vedení továrny převzal manžel Heleny, Arnošt Richter, nyní pod názvem Továrna na hliněné zboží Richter a Schustala. V této podobě podnik zastihla druhá světová válka. V roce 1942 byly výroba nuceně omezena a v roce 1945 byla na podnik uvalena nucená správa a firma byla začleněna do Moravských keramických závodů Brno a Moravskoslezských závodů Blansko, v 50. letech 20. století se pak stala součástí Hrušovské kameniny a Slezských cementáren. Nakonec došlo k jejímu začlenění do Moravských keramických závodů Rájec-Jestřebí jako závod 05 - Kopřivnice. Výroba zde skončila roku 1962. Výrobní areál byl převážně zbořen. Firmu připomíná stálá expozice v kopřivnickém muzeu.\n\nŠtramberský kronikář Martin Baar uvádí:\n„…kopřivnický zeman Ignác Raška obdržel 7. června 1808 povolení na kutání uhlí a kovů na svém gruntě. Podnět k tomu dala skutečnost, že kamenný potok občas vymyl kusy uhlí, které lidé odnášeli domů a topili s nimi… K tomu účelu povolal Raška z Čech zkušené havíře, kteří založili pravidelnou šachtu a nakopali několik fur uhlí… Ale ložisko nenašli. Někteří tito havíři zůstali pak u zemana Rašky a pracovali v jeho továrně na kamenné zboží, např. Plzák. Jiní šli na Štramberk, kde přes 300 havířů kopalo železnou rudu na Ženklavsku, Životsku a jinde…“\n\nVzpomenutý kopřivnický zeman Ignác Raška byl muž bystrého ducha a neobyčejně podnikavý, nenechal se odradit počátečními neúspěchy. Z kroniky se dovídáme, že „v letech 1810 – 1811 byla v Kopřivnici u cesty vedoucí ze Štramberka do Kopřivnice postavena původně dřevěná továrna na kamenné zboží. Postavil ji kopřivnický zeman Ignác Raška, syn Václava Rašky, rovněž zemana..“. Ignác Raška začal s výrobou kamenného zboží a neměl o ní ani potuchy! Nenechal se odradit ani po několika nezdařených pokusech s pálením, kdy musel vypálené zboží z pecí dostávat krumpáčem.\n"}
{"id": "431084", "url": "https://cs.wikipedia.org/wiki?curid=431084", "title": "Zrcadlo králů", "text": "Zrcadlo králů\n\nZrcadlo králů, tibetsky Gjalrab salwä melong, je tradiční tibetská kronika ze 14. století, jejímž autorem je Sönam Gjalcchän (1312–1375).\n\nKronika začíná vyprávěním o stvoření světa podle buddhistických legend, na které navazuje tradiční legenda o původu Tibeťanů z opičáka a skalní rákšasí. Další části kroniky jsou věnovány dějinám Tibetu i okolních oblastí, dále různým postavám, zejména Buddhovi, Songcän Gampovi a Čänräzigovi.\n\nSönam Gjalcchän při psaní kroniky vycházel z ústního podání a starších tibetských pramenů. Kniha byla napsána v roce 1368.\n\n\"Zrcadlo králů\" vyšlo v několika jazycích, v českém jazyce v překladu Josefa Kolmaše pod názvem \"Zrcadlo králů: Tibetská kronika 14. století\".\n\n"}
{"id": "431128", "url": "https://cs.wikipedia.org/wiki?curid=431128", "title": "Borovice halepská", "text": "Borovice halepská\n\nBorovice halepská (\"Pinus halepensis\") je jehličnatý strom z čeledi borovicovitých a asi nejběžnější borovice, se kterou se lze setkat v oblasti Středomoří. Jeho název je odvozen od města Aleppo v Sýrii.\n\nBorovice halepská je poměrně vzrůstný, až 20 metrů vysoký strom se silným, často větrem pokrouceným kmenem a širokou nepravidelnou korunou. Kůra je u mladých stromů a na letorostech hladká a stříbřitě šedá, s přibývajícím věkem rozpukává a zbarví se do šedohnědého či rudohnědého odstínu. Jehlice rostou na kratičkých brachyblastech ve svazečcích po dvou; jsou jasně světle zelené či šedozelené, velmi jemné, měkké a zhruba 6 až 10 centimetrů dlouhé, často rozložené až na koncích větévek. Pupeny jsou bez pryskyřice. Šišky bývají 5 až 12 centimetrů dlouhé, úzce válcovité, červenohnědé či žlutohnědé, o průměru asi 4 centimetry. Vyrůstají na výrazných, dolů sehnutých, 1-2 cm dlouhých stopkách, což je rys, podle něhož lze tuto borovici snadno rozeznat. Dozrávají druhým rokem, třetího roku se rozevírají a uvolňují mnoho okřídlených semen, která roznáší vítr; na stromě však zůstávají viset ještě několik dalších let a postupně šednou.\n\nVelmi dobře snáší sucho a ve vhodném podnebí roste ve všech půdách, nejlépe vápenitých. Na půdní podmínky je velmi nenáročná, dokáže růst i na vyprahlých skalách a krasových terénech včetně téměř aridních oblastí s ročním uhrnem srážek kolem 300 mm.\n\nRoste přirozeně ve Středomoří, zejména v jihovýchodním Španělsku, severním Maroku a Alžírsku, v jižní Francii, v Dalmácii, v Řecku a v Izraeli. lesnicky introdukována byla jako užitková dřevina do mnoha klimaticky odpovídajících zemí světa; v Austrálii se stala nepříjemným invazním druhem.\n\nPro pěstování v českých podmínkách není mrazuvzdorná.\n\nDřevo borovice halepské je pouze průměrné kvality. Lesnicky se využívá k zalesňování náročných a suchých stanovišť. Třísloviny z kůry se využívaly v koželužství. Široké uplatnění měla pryskyřice, ať už k impregnaci lodí, či výrobě terpentýnu; dodnes se přidává do řeckého bílého vína zvaného retsina.\n\nBlízce příbuznými druhy jsou borovice kanárská (\"Pinus canariensis\"), jež je endemitem ostrova Tenerife, a také borovice kalábrijská (\"Pinus brutia\"), rostoucí ve východním Středomoří, která bývá někdy považována i za její poddruh (pak jako \"Pinus halepensis\" subsp. \"brutia\"). Od borovice halepské se liší delšími, tuhými, tmavě zelenými jehlicemi a šiškami bez stopek; oba druhy se v místě překryvu areálů kříží.\n\n"}
{"id": "431134", "url": "https://cs.wikipedia.org/wiki?curid=431134", "title": "Písně kosmické", "text": "Písně kosmické\n\nPísně kosmické je básnická sbírka českého básníka Jana Nerudy vydaná v roce 1878.\n\nSbírka vznikala v bechlínské Vile Augustina Švagrovského, kde Jan Neruda býval častým hostem v rodině Švagrovských.\n\nSbírku tvoří 38 básní, v nichž je opěvováno lidské poznání, které se stále rozšiřuje a objevuje dosud nepoznané skutečnosti přírody. V kontradikci malého elementu člověka a velkého, rozlehlého vesmíru se jedná o oslavu lidského ducha a jeho činů nového objevování. Sbírka ukazuje, že nelze klást racionální a pozitivisticky zaměřenou vědu do opozice vůči poezii, která jako v tomto případě staví na jejich závěrech. Ve sbírce jsou oslavována vesmírná tělesa. Z vědeckého hlediska se jedná o verše, které jsou víceméně v souladu s vědeckým poznáním, tak jak bylo známo v Nerudově době. Podle názoru Pavla Suchana z Astronomického ústavu AV ČR neobsahují Písně kosmické věcné chyby a jsou bezchybné dodnes.\n\nJan Neruda měl dobré znalosti o tehdejší astronomii. Jejím základům vyučoval i bratry Fričovy, pozdější zakladatele Hvězdárny v Ondřejově. Dnes stojí na pozemku hvězdárny busta Josefa Jana Friče s žábou a za ní v pracovně lze číst nápis \"\"Jsou-li tam žáby taky\"\", z básně sbírky.\n\nDíky astronautu Andrew Feustelovi, který se účastní mise STS-125, raketoplán Atlantis vynesl do vesmíru českou vlajku a český a anglický výtisk \"Písní kosmických\". České vydání je téměř 90 let staré. Matka astronautovy manželky je Češka pocházející ze Znojma, její otec pak Ind.\n\n<poem>\nVěřte, že také hvězdičky\n\n\"Věřte, že také hvězdičky\"\n\"mnoho, ba mnoho bolí,\"\n\"každá si s námi naříká\"\n\"slzavé na oudolí.\"\n\n\"Mají svou drsnou lopotu,\"\n\"točí se, běží, svítí,\"\n\"sto tisíc mil vám přeběhnou\"\n\"pro kousek živobytí.\"\n\n\"Do únavy se lopotí,\"\n\"trýzní svá zlatá těla,\"\n\"kosmický prach si stírají\"\n\"ze vznešeného čela.\"\n</poem><br>\n\n<poem>\nJak lvové bijem o mříže\n\n\"Jak lvové bijem o mříže,\"\n\"jak lvové v kleci jatí,\"\n\"my bychom vzhůru k nebesům\"\n\"a jsme zde Zemí\"\n\"spjatí.\"\n\n\"Nám zdá se, z hvězd že vane hlas:\"\n\"\"Nuž pojďte, páni, blíže,\"\n\"jen trochu blíže, hrdobci*,\"\n\"jimž hrouda nohy víže!\"\"\n\n\"My přijdem! Odpusť, matičko,\"\n\"již jsi nám, Země, malá,\"\n\"my blesk k myšlénkám spřaháme\"\n\"a noha parou cvalá.\"\n\n\"My přijdem! Duch náš roste v výš\"\n\"a tepny touhou bijí,\"\n\"zimniční touhou po světech\"\n\"div srdce\"\n\"nerozbijí!\"\n\n\"My přijdem blíž, my přijdem blíž,\"\n\"my světů dožijeme,\"\n\"my bijem o mříž, ducha lvi,\"\n\"a my ji rozbijeme!\"\n</poem>\n\n\n\n\n\nBáseň Jak lvové bijem o mříže zazněla ve filmu Marečku, podejte mi pero!.\n\nNa básně Jak lvové bijem o mříže a Seděly žáby v kaluži odkazuje zpěvačka Jana Rychterové v písni \"Kosmická\" (dle CD Zpívací písničky) či \"Píseň kosmická\" (dle notového zápisu na internetových stránkách Jany Rychterové k tvorbě pro děti).\n\n"}
{"id": "431138", "url": "https://cs.wikipedia.org/wiki?curid=431138", "title": "Gladiátoři druhohor", "text": "Gladiátoři druhohor\n\nGladiátoři druhohor - strhující příběhy z doby dinosaurů je kniha českého spisovatele, cestovatele a amatérského badatele Ing. Jaroslava Mareše. Po jeho velmi úspěšné knize \"Záhada dinosaurů\" z roku 1993 je tato z roku 2001 dalším dílem s tematikou dinosaurů. Vyšla v nakladatelství Filip Trend, má pevnou vazbu a celkem 222 stran.\n\nJedná se o soubor kratších povídek, zasazených do období druhohor a nejstarších třetihor. Hlavními protagonisty jsou dinosauři, ale setkáme se zde i s jejich více či méně vzdálenými vývojovými \"bratranci\" (ptakoještěři, ichtyosauři, mosasauridi, terapsidi apod.). Povídky jsou řazeny chronologicky a začínají v období nejstarších druhohor (asi před 250 miliony let). Jsou dotaženy až do doby před zhruba 60 miliony let, kdy již podle většiny odborníků měli být neptačí dinosauři vyhynulí (s čímž autor nejspíš nesouhlasí). Některé doklady z poslední doby však skutečně nasvědčují tomu, že i neptačí dinosauři mohli na některých místech přežít vymírání na konci křídy.\n\n"}
{"id": "431145", "url": "https://cs.wikipedia.org/wiki?curid=431145", "title": "ATI Mach", "text": "ATI Mach\n\nATI Mach byly 2D zobrazovací grafické čipy, vyvíjené firmou ATI.\n\nPopis\n\nModely\n\nPopis\n\nModely\n\nPopis\n\nModely\n\n\n\n\n\n\n"}
{"id": "431151", "url": "https://cs.wikipedia.org/wiki?curid=431151", "title": "Ordinárium", "text": "Ordinárium\n\nOrdinárium (latinsky \"ordinarium missae\") je souhrnné označení pro neproměnné části hudební mše, jimiž jsou:\n\n\n\nV publikaci Mešní zpěvy (vydáno 1989, str. 471-545) jsou tato ordinária se současnými texty:\n\nPublikace Septem ordinaria (Salve Regina, Brno 2003) obsahuje:\n\nJosef Olejník dále napsal ještě dvě česká ordinária a jedno staroslověnské. Dalšími autory ordinária jsou například Zdeněk Angelik Mička (napsal České ordinárium a Ordinárium jednohlasé), Miroslav Příhoda (České ordinárium všední), František Macek (Studentské ordinárium, Velehradské ordinárium a Poutní mše), Ing. Jiří Bříza (1931-2004, České mešní ordinárium), František Gregor Emmert (Ordinárium I. a Ordinárium II.), Bohuslav Korejs, Karol Frydrych (Ordinarium) a Mgr. Josef Sedoník (2. mešní ordinárium a 5. mešní ordinárium).\n\nTexty jsou většinou v češtině, ale jiný rozdíl mezi nimi a přeloženými texty z latinské mše nejsou.\n\n\n\n"}
{"id": "431157", "url": "https://cs.wikipedia.org/wiki?curid=431157", "title": "Série století", "text": "Série století\n\nSérie století je vžitý český název pro sérii 8 utkání v ledním hokeji mezi reprezentacemi Kanady a SSSR. Tato série se uskutečnila před začátkem sezóny 1972-73, když proti sobě poprvé nastoupili nejlepší profesionální hráči z NHL a reprezentace SSSR. První čtyři utkání se odehrála na různých místech Kanady, další čtyři pak v SSSR v moskevském Paláci sportu v Lužnikách.\n\nSérie má v různých jazycích různá pojmenování: v angličtině se nazývá \"Summit Series\", v ruštině \"Суперсерия СССР-Канада\" (transkripce \"Superserija SSSR-Kanada\"), ve francouzštině pak (podobně jako v češtině) \"Série du siècle\".\n\nSérie století se odehrála v době, kdy se Kanada nezúčastňovala mezinárodních soutěží pořádaných IIHF.\n\nNárodní hokejová federace Hockey Canada se snažila vyjednat start hráčů z NHL na mistrovství světa. Vše nasvědčovalo tomu, že profesionálové budou moci startovat již na MS 1970, které se poprvé v historii mělo konat v Kanadě. Do hry se však vložil předseda Mezinárodního olympijského výboru Avery Brundage a pohrozil, že kdo nastoupí proti kanadským profesionálům, ztratí status amatéra a tím přijde o možnost startu na olympijském turnaji 1972. IIHF se zalekla a již přislíbený start hráčů z NHL zrušila. Kanada se pak v letech 1970 – 1976 nezúčastnila mistrovství světa ani olympijských turnajů na protest proti skrytému profesionalismu hráčů východního bloku.\n\nO případných utkáních mezi SSSR a profesionálními hráči z NHL se hovořilo již od počátku 70. let 20. století. Sovětští trenéři té doby – Arkadij Černyšev a Anatolij Tarasov – nebyli této myšlence nijak nakloněni. Po jejich odchodu, na jaře roku 1972, však byla příslušná dohoda podepsána. V době konání mistrovství světa 1972 byly dohodnuty všechny podrobnosti. Bylo rozhodnuto odehrát 8 utkání, po čtyřech v Kanadě a v SSSR. Utkání se měla odehrát podle mezinárodních pravidel a měla být řízena dvojicí hlavních rozhodčích.\n\nKanada se musela obejít bez jedné z největších hvězd tehdejšího hokeje Bobbyho Hulla – byl sice k Sérii kanadským trenérem nominován, ale k jeho startu nedošlo, neboť v té době hrál za klub Winnipeg Jets v konkurenční soutěži WHA. Zákaz startu hráčů z této soutěže pomohl prosadit i hráčský agent Alan Eagleson, budoucí šéf Hráčské asociace NHL.\n\nZa Kanadu rovněž nenastoupil Bobby Orr, jeden z nejlepších hráčů NHL. Utkání se zúčastnil s týmem pouze jako divák, ve startu mu zabránilo zranění kolene.\n\nBěhem přesunu do Moskvy se Kanadská hokejová reprezentace zastavila ve Švédsku, kde sehrála dvě utkání s domácí reprezentací. Hlavním úkolem těchto dvou utkání bylo zvyknout si na větší šířku hřiště, obvyklou v Evropě.\n\n\nCestou z Moskvy se kanadské mužstvo zastavilo v Praze, kde sehrálo s domácí reprezentací jedno utkání.\n\n\"V tabulce jsou zahrnuty statistiky pouze z utkání Série století.\"\n"}
{"id": "431164", "url": "https://cs.wikipedia.org/wiki?curid=431164", "title": "NGC 4547", "text": "NGC 4547\n\nNGC 4547 je eliptická galaxie v souhvězdí Velké medvědice, Její zdánlivá hvězdná velikost je 14,5. Galaxii objevil William Herschel 17. dubna 1789.\n"}
{"id": "431168", "url": "https://cs.wikipedia.org/wiki?curid=431168", "title": "NGC 4546", "text": "NGC 4546\n\nNGC 4546 je galaxie v souhvězdí Panny, kterou objevil William Herschel 29. prosince 1786.\n\nJejí zdánlivá hvězdná velikost je 10,3.\n"}
{"id": "431169", "url": "https://cs.wikipedia.org/wiki?curid=431169", "title": "Ensi", "text": "Ensi\n\nEnsi neboli „správce“ je sumerský vladařský titul. Poprvé je doložený snad již ve 29. století př. n. l. ve městě Ur. Ve 26. století př. n. l. se tímto titulem označovali místodržitelé, kteří zastupovali ústřední moc města Šuruppak (dnešní Fára). Ensiové jednotlivých míst podléhali „velkým ensiům“, kteří působili v šuruppackých chrámech. Po zániku šuruppacké velkoobce si tento titul pravděpodobně podrželi vládci těch městských států, u nichž se objevila potřeba tohoto úřadu v době Ziusudrova města, nebo prostě zastávali tuto funkci v době osamostatnění v době rozpadu ústřední vlády. V době státu 3. dynastie urské tento titul značil místního vládce, který podléhal nejvyšší autoritě říšské správy (guvernér, místodržící).\n\n"}
{"id": "431172", "url": "https://cs.wikipedia.org/wiki?curid=431172", "title": "NGC 4545", "text": "NGC 4545\n\nNGC 4545 je spirální galaxie s příčkou v souhvězdí Draka, kterou objevil William Herschel 20. března 1790.\nJejí zdánlivá velikost je 12,3. Je nejjasnějším členem malé skupiny galaxií označované LGG 295.\n\n"}
{"id": "431175", "url": "https://cs.wikipedia.org/wiki?curid=431175", "title": "NGC 4544", "text": "NGC 4544\n\nNGC 4544 je galaxie v souhvězdí Panny, kterou objevil Edward D. Swift 27. dubna 1887.\nJejí zdánlivá hvězdná velikost je 13,1.\n"}
{"id": "431177", "url": "https://cs.wikipedia.org/wiki?curid=431177", "title": "Půda (stavebnictví)", "text": "Půda (stavebnictví)\n\nPůda je prostor, který se nachází bezprostředně pod lomenou střechou domu (někdy také podkroví nebo loft, moravsky nářečně též hůra). Půda vyplňuje prostor mezi stropem posledního podlaží a krovem. Z toho důvodu má půda zkosený strop, sníženou světlou výšku a těžko přístupná zákoutí. Půda je obvykle prostor, který je velmi špatně nebo vůbec tepelně izolován. Je buď prázdný nebo se využívá jako odkladiště nepotřebných věcí případně jako sušárna prádla. Přístup na půdu zabezpečuje schodiště nebo žebřík.\n\nNěkdy je půda přebudovaná na obytný prostor (podkrovní byt, půdní vestavba). V takovém případě je prostor tepelně izolován a dodatečně prosvětlen okny, střešními okny nebo vikýři. Půdu lze pak využít například jako ložnici nebo pracovnu.\n\nPůda je oblíbeným útočištěm některých druhů zvířat, například plchů, některých netopýrů nebo vos a sršňů. Půdu také obýval pohádkový Vikýřník známý z knihy Karla Michala.\n\n"}
{"id": "431180", "url": "https://cs.wikipedia.org/wiki?curid=431180", "title": "Katholikon", "text": "Katholikon\n\nKatolikon či katholikon ( ) je výraz řeckého původu (doslova znamená \"obecný, celkový\" apod. – ze stejného základu pochází i slovo katolický) a označuje hlavní chrám řeckých pravoslavných klášterů.\n"}
{"id": "431181", "url": "https://cs.wikipedia.org/wiki?curid=431181", "title": "Sláva Volný", "text": "Sláva Volný\n\nSláva Volný (11. srpen 1928 Spišská Nová Ves, Slovensko – 29. leden 1987 Mnichov, SRN) byl rozhlasový pracovník v Praze, v exilu byl redaktorem Svobodné Evropy.\n\nByl zaměstnancem Státního statku a pracoval i v zahraničním obchodě. V roce 1963 napsal knihu na sci-fi námět. Získal místo reportéra v Československém rozhlase. V srpnu 1968 uvedl řadu reportáží z okupace Prahy vojsky Sovětského svazu a krátce poté emigroval do západního Německa. Stal ve redaktorem rozhlasové stanice Svobodná Evropa, sídlící tehdy na okraji Mnichova. Ač původně komunistického smýšlení, při práci ve Svobodné Evropě se setkával s katolickým intelektuály a těsně před smrtí se nechal pokřtít, jak uvádí Olga Kopecká-Valeská\n\nV Německu vydával emigrantský časopis \"Text\". V roce 1988 mu vydali knihu \"Pražské blues aneb Sláva je Volný\".\n\n\n22. listopadu 2016 dostal in memoriam pamětní medaili a dekret ministra a odznak účastníka odboje a odporu proti komunismu za \"za vyvíjení politické, publicistické i jiné protikomunistické činnosti v zahraničí zaměřené na\nobnovu svobody, demokracie nebo na oslabení komunistického režimu\".\n\n\n"}
{"id": "431204", "url": "https://cs.wikipedia.org/wiki?curid=431204", "title": "Vilemína Luisa Hesensko-Darmstadtská", "text": "Vilemína Luisa Hesensko-Darmstadtská\n\nVilemína Luisa Hesensko-Darmstadtská, \"Wilhelmina Luisa von Hessen-Darmstadt\" (25. června 1755 Prenzlau – 26. dubna 1776 Sankt Petěrburg) byla ruská velkokněžna, první manželka budoucího cara Pavla I. pod jménem \"Natálie Alexejevna Romanovová\".\n\nVilemína Luisa byla pátým dítětem a čtvrtou dcerou v početné rodině lankraběte Ludvíka IX. Hesensko-Darmstadtského a jeho první ženy Karolíny Falcko-Zweibrückenské, její sestrou byla pruská královna Bedřiška, druhá manželka krále Fridricha Viléma II.\n\nDívka vyrůstala pod přísným dohledem matky, zvané \"velká lankraběnka\", důstojné a velmi vzdělané ženy, v jejímž domě pobývali Goethe, Herder a další významné osobnosti té doby. Již v dětství se dívenka odlišovala nadprůměrnými schopnostmi, silným charakterem a výbušným temperamentem. Vilemína měla několik sourozenců: Karolínu, Bedřišku Luisu, Ludvíka, Amálii, Kristiána a Luisu.\n\nV roce 1772 dovršil ruský následník trůnu carevič Pavel 18 let a carevna Kateřina Veliká začala pro něj hledat ženu. Po dlouhém hledání se výběr zúžil na dvě kandidátky: Žofie Dorota Württemberská a Vilemína Luisa Hesensko-Darmstadtská. Sofii však v té době bylo teprve třináct let a Kateřina nutně potřebovala následníka trůnu, proto její výběr padl na tři svobodné dcery hesenského lankraběte. Svatbě přál i pruský panovník Fridrich II. Veliký, neboť tento svazek byl výhodný i pro Prusko. Vilemína (17 let) i její dvě sestry – Amálie (18 let) i Luisa (15 let) – byly pozvány do Ruska a tam si carevič Pavel vybral Vilemínu. Jejich svatba se konala 10. října roku 1773; Vilemína přijala pravoslaví a ruské jméno Natálie Alexejevna Romanova.\nV prvních měsících manželství Vilemínina (tehdy již vlastně Natáliina) veselost a spontánnost oživovala celý dvůr. Carevna jí byla nadšená, ale postupem času se začaly objevovat potíže a manželství Natálie a Pavla spělo ke krachu, ještě větší problémy pak byly ve vztahu s Kateřinou. Pavlova matka napsala, že Natálie \"miluje extrémy ve všem. Neposlouchá žádné rady, a neshledávám u ní ani půvab, ani nadání, ani rozum\". Natálie odmítla učit se rusky a intrikovala ve snaze získat pro Pavla trůn.\n\nNěkdy v té době se Natálie zamilovala do okouzlujícího hraběte Andreje Razumovského, přítele careviče Pavla (s nímž flirtovala již při plavbě do Ruska na lodi, které on velel). K Natáliině smůle však románek, který s ním navázala, nezůstal bdělým očím dvořanů utajen a Andrej měl být poslán pryč z paláce, Pavel (který ovšem nevěděl nic o důvodu jeho vykázání) proti tomu bouřlivě protestoval. V tu dobu Natálie otěhotněla; je příznačné pro poměry na tehdejším carském dvoře, že carevna Kateřina – druhdy sama nevěrná manželka (předpokládá se, že sám carevič Pavel nebyl synem Kateřinina manžela Petra III., ale jejího milence Sergeje Saltykova) – nepovažovala za důležité, zda dítě je Andreje či Pavla, byl pro ni rozhodující fakt, že Natálie porodí následníka ruského trůnu.\n\nK porodu došlo 15. dubna 1776. Byl mimořádně těžký a dlouhý, dítě bylo příliš velké a když konečně přišlo na svět, ukázalo se, že již nežije – Natálie ho nemohla porodit a lékaři se neodhodlali provést císařský řez. O několik dní později (26. dubna) v důsledku poporodních komplikací zemřela v necelých jedenadvaceti letech i Natálie.\n\nJe zajímavé, že již současnící byli názoru, že při lepší lékařské péči Vilemína zemřít nemusela. Rytíř Corberon si zapsal odpověď chirurga Moreaua na svůj dotaz ohledně této nešťastné události: \"Řekl mi (tj. Moreau) soukromě, že podle jeho názoru dvorní chirurgové a lékaři zanedbali péči o velkokněžnu, která nemusela zemřít. Je skutečně překvapující, že se jí nedostalo větší péče. Lidé jsou velmi znechuceni, hořce plačíce. Včera i dnes je možno slyšet od lidí v obchodech: „mladé paní umírají; staré baby neumřou nikdy.“\" Závěrečná slova jsou jasnou narážkou na carevnu Kateřinu a v souvislosti s výše uvedenými skutečnostmi mohou vyznívat až jako skryté obvinění. Pověsti o zabití velkokněžny se (zřejmě i kvůli nedobrým vztahům s Kateřinou) skutečně objevily. Za oficiální příčinu smrti bylo označeno pokroucení páteře.\n\nNatáliin muž, následník trůnu Pavel nesl její smrt velmi bolestně a nemohl se s ní vyrovnat; tehdy mu matka ukázala kompromitující materiály o Natálii a hraběti Razumovském. Pavel Petrovič byl tím krutě zasažen, nepřišel na pohřeb, neobjevoval se u dvora a celá tato historie silně poznamenala do budoucna jeho charakter: stal se nevyrovnaným a podezíravým (později nedůvěřoval své druhé ženě ani dětem). Téměř vzápětí po pohřbu však se pro něj začala hledat nová nevěsta, jíž se stala Žofie Dorota Württemberská (přijala ruské jméno Marie Fjodorovna), která mu porodila devět dětí, z nichž jen jediná dcerka se nedožila dospělosti.\n\n\n"}
{"id": "431208", "url": "https://cs.wikipedia.org/wiki?curid=431208", "title": "Pěvuška modrá", "text": "Pěvuška modrá\n\nPěvuška modrá (\"Prunella modularis\") je malý druh pěvce z čeledi pěvuškovitých.\n\nRozlišuje se 7 poddruhů. Většinu Evropy obývá pěvuška modrá evropská (\"P. m. modularis\"), jižní Francii, Španělsko, Itálii a Řecko pěvuška modrá jihoevropská (\"P. m. mabbotti\") a severní Balkán pěvuška modrá balkánská (\"P. m. meinertzhageni\"). Další 2 poddruhy obývají Velkou Británii, 1 Krym a 1 Kavkaz.\n\nDorůstá velikosti vrabce domácího (délka těla 13-14,5 cm), kterému se do jisté míry podobá i vzhledem. Svrchu je hnědá, tmavě čárkovaná, hlavu a hruď má modrošedou, nohy červenohnědé. Na špičkách velkých křídelních krovek má bílé tečky. Obě pohlaví jsou si zbarvením velice podobná. Mladí ptáci jsou hnědší, s výraznějším čárkováním a světlou bradou. Létá trhavě, na zemi poskakuje v přikrčeném postoji. Žije velmi skrytě, nápadní bývají pouze zpívající samci, kteří často sedávají na vyvýšených místech.\n\nOzývá se ostrým \"cit cit\" nebo \"cít\". Zpěv je rychlý sled stejně vysokých, ostrých a flétnovitých zvuků ().\n\nPěvuška modrá má evropský typ rozšíření, zahrnující téměř celou Evropu od Skandinávie jižně až po Středomoří, a dále Kavkaz. V letech 1867 až 1882 byla člověkem zavlečena také na Nový Zéland. Částečně tažný druh, zimující ve střední a jižní Evropě a severozápadní Africe. Evropská populace je odhadována na 12-26 milionů párů a je považována za stabilní.\n\nV České republice hnízdí pravidelně a početně na celém území od nížin až po horní hranici lesa. Rozšířena je zvláště ve středních a horských polohách, ale od poloviny 20. století vzrostly i její stavy v nížinách a městských prostředích. Celková početnost byla v letech 2001-03 odhadnuta na 250-500 tisíc párů.\n\nNaše populace jsou převážně tažné, značný počet ptáků však na našem území pravidelně zimuje, a to hlavně v nižších a středních polohách. Jarní přílet probíhá na konci března a v dubnu, odlet od září do října.\n\nHnízdí hlavně ve světlých jehličnatých nebo smíšených, méně i listnatých lesích, parcích a zahradách s vyvinutým keřovým patrem a na vřesovištích.\n\nHnízdí jednotlivě a teritoriálně, obě pohlaví obhajují potravní teritoria i v zimě. Má velmi variabilní sociální systém; většina párů je monogamních nebo polyandrických (1 samice hnízdí se 2 samci), vzácněji se objevuje i polygynie (1 samec hnízdí se 2-3 samicemi) a polygynandrie (2-3 samci hnízdí se 2-4 samicemi). U polyandrických párů ustanovuje teritorium samice. Hnízdní okrsek přitom zahrnuje teritoria obou samců, která se postupně slučují. Mezi samci tak dochází k určení dominantního (alfa) a submisivního (beta) jedince, doprovázeném intenzivním zpěvem, předváděním agresivních postojů a často i boji. Samice se kromě alfa samce snaží kopulovat i s beta samcem (a někdy i se samci z okolních teritorií) a zajistit tak kvalitnější rodičovskou péči o mláďata; alfa samec se naopak snaží zajistit maximální míru paternity, čehož dosahuje pečlivým střežením samice v průběhu fertilní periody a v případě, že již kopulovala s jiným samcem, intenzivnějším vypuzením spermatu při kopulaci. Kopulace jsou přitom velmi časté a na 1 snůšku jich může připadat až tisíc.\n\nHnízdo z mechu, tenkých větviček a suchých trav, vystlané jemnými travinami a srstí, staví samotná samice obvykle dobře ukryté v hustých keřích nebo na jehličnatých stromech. Hnízdí pravidelně 2x do roka. Samice snáší 3-5 modrozelených vajec o rozměrech 19,5 x 14,3 mm, na kterých sedí sama po dobu 12-14 dnů. U monogamních párů jsou mláďata krmena oběma rodiči, u polyandrických párů buď dominantním samcem, nebo oběma samci. U polygynandrických párů samci krmí intenzivněji mláďata té samice, u které mají větší jistotu paternity. Mláďata hnízdo opouštějí ve věku 12 dnů a dalších 14-17 dnů jsou krmena mimo něj. Pohlavně dospívají v následujícím roce. Druh se stává často obětí hnízdního parazitismu ze strany kukačky obecné.\n\nV hnízdním období se živí hlavně hmyzem a pavouky, na podzim a v zimě přechází na rostlinnou potravu, tvořenou drobnými bobulemi a semeny. Potravu hledá převážně na zemi.\n\n\n"}
{"id": "431220", "url": "https://cs.wikipedia.org/wiki?curid=431220", "title": "Jiří Neustupný", "text": "Jiří Neustupný\n\nJiří Neustupný (22. září 1905 Plzeň – 28. srpna 1981 Praha) byl český archeolog, muzejník a vysokoškolský pedagog.\n\nNa Filozofické fakultě Univerzity Karlovy studoval nejprve dějepis a zeměpis s pedagogickým zaměřením, pod vlivem profesora Lubora Niederla si původní studijní zaměření na slovanskou filologii a etnologii rozšířil o prehistorickou archeologii. V roce 1928 dosáhl titulu PhDr., v roce 1962 titulu DrSc..\n\nV roce 1925 nastoupil jako pomocná vědecká síla do oddělení prehistorie Národního muzea pod vedením přednosty doc. Albína Stockého. Věnoval se období paleolitu a eneolitu, postupně se zaměřil na teorii a metodologii oboru a obecné otázky pravěku.\nAž do šedesátých let 20. století prováděl terénní výzkumy – halštatské mohyly u Újezdu u Svatého Kříže (1934–1936), neolitické sídliště u Hlubokých Mašůvek (1947–1950), eneolitická výšinné sídliště Koubova skála (1951), hradiště u Brloha (1968).\n\nByl členem a funkcionářem celé řady odborných organizací, např. Archeologické komise ČAVU (od 1946), Archeologické komise ČSAV (1963), místopředseda světového archeologického kongresu v Praze (1966). Redigoval odborná periodika: Obzor prehistorický (1950), v Národním muzeu edici Fontes archeologici Pragenses (od 1958), Průvodce pravěkem (od 1969). Je po něm pojmenována ulice na sídlišti Luka v Praze 13 – Neustupného.\n\nJiří Neustupný podnikl v rámci své činnosti řadu studijních i výzkumných cest po Československu i do zahraničí: do Rumunska, Bulharska, Řecka, Německa, Francie, Dánska, Švédska, Velké Británie a Irska, USA a Mexika.\n\nKromě praktické archeologie se věnoval teoretické muzeologické činnosti: v letech 1926–1946 zastával funkci tajemníka Svazu čs. resp. českých muzeí, od roku 1950 přednášel muzeologii na FF UK, 1967–1981 vedl jím vytvořené Středisko pro výuku muzeologie FF UK při Národním muzeu, 1969 byl jmenován řádným profesorem počátků lidských dějin a muzeologie UK, 1953–1958 přednášel na VŠ pedagogické, 1968–1974 přednášel na Univerzitě 17. listopadu v Praze.\n\nNapsal naše první příručky muzeologie, zohledňující její aplikaci v archeologii, o muzejní reprezentaci oboru se zasloužil moderně pojatými expozicemi Národního muzea: Pravěké dějiny Čech (1946), Od pravěku k českým Slovanům (1948), Pravěk Československa (1958, s jím řízenou přípravnou konferencí 1956, první aplikace proudové vitríny) a její modifikace Pravěké dějiny na našem území (od 1966, s adaptacemi trvá dodnes).\n\nZ jeho podnětu a pod jeho řízením proběhly v Národním muzeu během let 1969–1989 stovky přednášek v každoročních cyklech Mimoškolní výuky prehistorie a protohistorie. V jeho osobním fondu se v hojném počtu dochovaly texty přednášek v Národním muzeu, v rozhlase aj.\n\n\n\n"}
{"id": "431227", "url": "https://cs.wikipedia.org/wiki?curid=431227", "title": "STS-30", "text": "STS-30\n\nSTS-30 byla mise raketoplánu Atlantis. Celkem se jednalo o 29. misi raketoplánu do vesmíru a 4. pro Atlantis. Cílem letu bylo vypuštění vesmírné sondy Magellan, určené k výzkumu Venuše.\n\n"}
{"id": "431228", "url": "https://cs.wikipedia.org/wiki?curid=431228", "title": "STS-43", "text": "STS-43\n\nSTS-43 byla mise raketoplánu Atlantis. Celkem se jednalo o 42. misi raketoplánu do vesmíru a 9. pro Atlantis. Cílem letu bylo vynesení satelitu TDRS-5 na oběžnou dráhu.\n\n"}
{"id": "431238", "url": "https://cs.wikipedia.org/wiki?curid=431238", "title": "John-Michael Liles", "text": "John-Michael Liles\n\nJohn-Michael Liles (* 25. listopadu 1980, Indianapolis, Indiana) je americký profesionální lední hokejista hrající v týmu Boston Bruins v NHL.\n\nV roce 1999 začal hrát univerzitní hokej na Michiganské univerzitě, kde hrál za Michigan state Spartans. V Michiganu byl nejlepším hráčem týmu a po sezóně 2002-2003 byl nominován na cenu pro nejlepšího hráče univerzitního hokeje v USA - Hobey Baker Memorial Award, kterou ale nezískal.\n\nV roce 2000 byl draftován v 5. kole (159. celkově) Coloradem Avalanche. Colorado Avalanche ho chtělo vyzkoušet už v sezóně 2002-2003, ale po pěti zápasech ve farmářském týmu Hershey Bears, hrajícím v AHL, byl poslán zpět na univerzitu. Zato v sezóně 2003-2004 se v NHL už prosadil naplno a dokonce byl zvolen do All-Rookie Týmu (\"sestavy nejlepších nováčků sezóny NHL\").\n\nV další sezóně byla výluka NHL zapříčiněná stávkou hokejistů NHL. V této sezóně odešel hrát do německé ligy DEL za Iserlohn Roosters, kde hrál, ale pouze v 17 zápasech.\n\nNásledovala zatím jeho nejvydařenější sezóna v NHL, 2005-2006, kde se zařadil mezi nejofenzivnější obránce NHL, když si připsal v 82 zápasech 49 kanadských bodů za 14 gólů a 35 asistencí. V Coloradu vydržel až do konce sezony 2010/11, celkem za Avalanche odehrál 559 zápasů.\n\n24. června 2011 byl vyměněn do Toronta aby o půl roku později prodloužil smlouvu o další čtyři roky. Za Toronto stihl odehrát 104 utkání ve kterých vstřelil devět branek a na dalších 29 přihrál. Nastupoval také za rezervní tým Maple Leafs.\n\nDne 1. ledna 2014 byl těsně před začátkem venkovního zápasu s Detroit Red Wings vyměněn společně s Dennisem Robertsonem za obránce Tima Gleasona do týmu Carolina Hurricanes.\n\nJohn-Michael také reprezentoval USA na významných turnajích.V roce 2006 hrál za Americký národní tým na olympijských hrách v Turíně, kde, ale skončily USA až na 8. místě po vyřazení od Finska ve čtvrtfinále poměrem branek 3:4. V roce 2004 hrál na Světovém poháru, kde skončil s týmem USA na 4. místě, protože sice porazili Rusko ve čtvrtfinále 5:3, ale v semifinále prohráli s Finskem 1:2 a v boji o 3. místo prohráli s Českou republikou 3:4 v prodloužení.A reprezentoval také na dvou mistrovstvích světa - 2005 v Rakousku (6. místo - prohra ve čtvrtfinále s Českou republikou 2:3 po samostatných nájezdech) a 2009 ve Švýcarsku (4. místo - výhra ve čtvrtfinále s Finskem 3:2, v semifinále porážka od Ruska 2:3 a porážka v boji o 3. místo od Švédska 2:4).\n\n\n"}
{"id": "431244", "url": "https://cs.wikipedia.org/wiki?curid=431244", "title": "Orel Haastův", "text": "Orel Haastův\n\nOrel Haastův (\"Harpagornis moorei\") byl obrovitý orel, který do 15. až 17. století obýval Jižní ostrov Nového Zélandu. Byl největším známým druhem orla, dosahoval hmotnosti 10–14 kg a rozpětí křídel přes 2,6 metru.\n\nMaorové jej označovali jako „pták Hokioi“. Dle maorských pověstí dokázal pták Hokioi zabít dítě. Tento orel byl velice závislý na nelétavém ptáku moa, jenž byl během sta let vyhuben lovem domorodců.\n\nPodle kosterních pozůstatků orla v 19. století popsal přírodovědec Julius von Haast.\n\nPodle rozboru DNA prováděném vědci z Oxfordské univerzity ve Velké Británii a z univerzity v Canterbury na Novém Zélandu bylo zjištěno, že orel Haastův mohl mít hmotnost 10–14 kg.\n\n"}
{"id": "431246", "url": "https://cs.wikipedia.org/wiki?curid=431246", "title": "The Carpenter", "text": "The Carpenter\n\nThe Carpenter je píseň symphonic power metalové skupiny Nightwish, vydaná jako jejich debutový singl. Pochází z alba \"Angels Fall First\" a kromě Tarji Turunen zde zpívá i Tuomas Holopainen. Singl se umístil na 3. místo ve Finském žebříčku singlů.\n\n"}
{"id": "431259", "url": "https://cs.wikipedia.org/wiki?curid=431259", "title": "Václav Klička", "text": "Václav Klička\n\nVáclav Klička (20. listopadu 1925, Čeremchovo, Sovětský svaz – 1994, Česká republika) byl český spisovatel a překladatel. Do roku 1974 publikoval jen rusky pod pseudonymem Alexandr Lomm.\n\nVáclav Klička se narodil českému otci Josefu Kličkovi (bývalému legionáři) a ruské matce v Sovětském svazu v Irkutské oblasti poblíž jezera Bajkal. Roku 1937 byl jeho otec Josef Klička sovětskými úřady zatčen pro podezření ze špionáže a Václav Klička, jako dvanáctiletý chlapec, byl spolu s matkou a sourozenci vyhoštěn do Československa. Zde vystudoval Ruské gymnázium. Když dospěl, tak vzhledem k politickému \"škraloupu\", který zdědil po otci, mu úřady v ČSSR znemožnily uplatnit se v jakémkoli zaměstnání, které by odpovídalo jeho vzdělání a schopnostem. Nakonec mu nezbylo, než pracovat v dolech. Po pracovním úrazu se stal invalidním důchodcem a začal se živit jako překladatel. Později od šedesátých let i jako spisovatel. V letech 1959–1974 psal a publikoval převážně díla vědeckofantastické literatury v ruském jazyce pod pseudonymem Alexandr Lomm (Александр Ломм). Později některá svá díla přeložil do českého jazyka a publikoval je v ČSSR pod svým vlastním jménem.\n\n\n\n"}
{"id": "431265", "url": "https://cs.wikipedia.org/wiki?curid=431265", "title": "Malina", "text": "Malina\n\nMalina je plodem (botanicky přesně plodenstvím) rostliny ostružiníku maliníku. Ovoce je složeno z drobných kuliček, peckovic sytě růžové barvy, tvořících známé plody.\n\nMaliny jsou oblíbeným lesním ovocem a jejich použití je velmi široké – malinový sirup, do jogurtů, zmrzliny, může se použít jako přírodní barvivo, dále se setkáme s malinovou příchutí například v pudinku.\n\n\n"}
{"id": "431274", "url": "https://cs.wikipedia.org/wiki?curid=431274", "title": "Akcent", "text": "Akcent\n\nAkcent (lat.) znamená:\n\n"}
{"id": "431282", "url": "https://cs.wikipedia.org/wiki?curid=431282", "title": "Stará panna", "text": "Stará panna\n\nStará panna je dospělá bezdětná žena, která se nechce nebo nemůže vdát. Termín, na rozdíl od pojmu starý mládenec, je považován za pejorativní. Je to dáno tím, že u mužů se uvažuje o plodnosti až do vysokého věku (70, 80 let), zatímco u žen možnost mít dítě klesá s věkem a končí s menopauzou. Ženy, které již nemohou vzhledem k věku mít děti a nikdy nebyly vdané, se nazývají starými pannami, případně slečnami. \n\nStaropanenství je složitý sociální jev, důvody a příčiny proč člověk žije sám, jsou různé.\nOld maid – žena, která zůstala sama a je nepravděpodobné, že se ještě vdá. Druhým významem slova je pak člověk (i mužského pohlaví), který se vyznačuje určitými povahovými rysy - zhýčkaná, pedantská, malicherná nebo extrémně opatrná osoba.\n\nSpinster – tradiční anglický termín pro nevdanou, bezdětnou ženu.\n\nBachelorette – informativní, převážně americký termín pro nevdanou bezdětnou ženu. „\"\"Bachelorette\" byl také pojem, užívaný pro ženy, které soutěžily v televizní show \"Dating Game\". Vytvořil ji Chuck Barris a poprvé byla vysílána v roce 1965. Svobodná dívka si zde vybírala ze tří svobodných mužů pouze na základě jejich odpovědí na otázky, potom se situace obrátila a vybíral si svobodný muž. Soutěž byla velice úspěšná a účinkovaly v ní známé osobnosti jako Suzanne Somers, Farrah Fawcett, Andy Kaufman (pod jménem Baji Kimran), Steve Martin, Burt Reynolds, Michael Jackson, Arnold Schwarzenegger.“\" \n\nPro současné ženy, které nikdy nebyly vdané, se doporučuje místo těchto tří termínů užívat v angličtině termín \"single\" nebo \"never-married\". Pojem „single“ přešel i do češtiny.\n\n\n\"\"Eulalie Čubíková vstupuje na scénu, a proto si o ní něco povězme. Představujeme si cholerickou brunetu, vyschlou a jedovatou, s ošklivou pletí, s ošklivým pohledem, s baziliščím jazykem, se špatně trávícím žaludkem, a to všechno zastřeno výbojnou zbožností a pokryteckou laskavostí. Vzorný příklad zdrcující počestnosti, neboť počestnost v takovém těle je hnusná na pohled a ostatně v tomto případě měla původ spíše v pomstychtivosti a nenávisti k lidem než ve vrozené dobrotě. Zanícená žmoulatelka růženců, horlivá odříkávatelka litanií, ale také zuřivá roztrušovatelka pomluv a tajných výhrůžek. Slovem zvonokoská zmije v masce božího hovádka. O jejím věku se nemluví, nikdy se o něm nemluvilo. Je možné hádat jí něco přes čtyřicet, ale nikoho to nezajímá. O všechen tělesný půvab byla osudem připravena již v dětství. Stejně jako neměla žádný určitý věk, neměla Eulalie Čubíková žádné životní příhody. Po smrti svých rodičů zdědila slečna Eulalie jedenáct set franků renty a v sedmadvaceti letech začala život osamělé staré panny vzadu v Mnišské uličce, ve stínu kostela. Ve dne v noci tam bděla nad městečkem a veřejně kárala jeho hanebnosti a chtíče jménem ctnosti, které zvonokoští muži z opatrnosti vůbec nedbali.\"\"\n\nGabriel Chevalier, Zvonokosy\n\n\n\n\n\nPíseň o osamělé ženě \"Single woman\" nahrála Dolly Parton v roce 1982, původní verzi zpívala Christine Ebersole v roce 1981 v televizní show Saturday Night Live.\n\nBeatles napsali v roce 1966 píseň o osamělosti - \"Eleonor Rigby\" \n\nStará panna a zloděj je opera Giana Carla Menottiho z roku 1939.\n\n"}
{"id": "431292", "url": "https://cs.wikipedia.org/wiki?curid=431292", "title": "Volby do Evropského parlamentu v Polsku 2009", "text": "Volby do Evropského parlamentu v Polsku 2009\n\nVolby do Evropského parlamentu v Polsku proběhnou 7. června 2009 od 8:00 do 22:00 hodin. Na základě výsledku voleb zasedne v příštím parlamentu 50 polských zástupců.\n\n\n\n\n"}
{"id": "431300", "url": "https://cs.wikipedia.org/wiki?curid=431300", "title": "STS-47", "text": "STS-47\n\nSTS-47 byla mise raketoplánu Endeavour. Celkem se jednalo o 50. misi raketoplánu do vesmíru a 2. pro Endeavour. Cílem letu mise stanice Spacelab.\n\n"}
{"id": "431301", "url": "https://cs.wikipedia.org/wiki?curid=431301", "title": "STS-54", "text": "STS-54\n\nSTS-54 byla mise raketoplánu Endeavour. Celkem se jednalo o 53. misi raketoplánu do vesmíru a 3. pro Endeavour. Cílem letu bylo vynesení satelitu TDRS-F. Astronauté uskutečnili jeden výstup do vesmíru (EVA).\n\n\n"}
{"id": "431302", "url": "https://cs.wikipedia.org/wiki?curid=431302", "title": "STS-57", "text": "STS-57\n\nSTS-57 byla mise raketoplánu Endeavour. Celkem se jednalo o 56. misi raketoplánu do vesmíru a 4. pro Endeavour. Cílem letu mise stanice Spacelab.\n\n\n"}
{"id": "431304", "url": "https://cs.wikipedia.org/wiki?curid=431304", "title": "Rákosník zpěvný", "text": "Rákosník zpěvný\n\nRákosník zpěvný (\"Acrocephalus palustris\") je malým monotypickým druhem pěvce z čeledi rákosníkovitých (Acrocephalidae).\n\nJe jen o něco menší než vrabec; dorůstá délky 12–13 cm, v rozpětí křídel měří 17–21 cm a váží 11–14 g. Svrchní strana těla je šedohnědá, spodinu má žlutavě bílou. Hrdlo je bílé, končetiny oranžovožluté. Obě pohlaví jsou zbarvena stejně. Je velmi podobný rákosníku obecnému (\"A. scirpaceus\"), většinou se však vyskytuje v jiném prostředí a má i odlišný zpěv.\n\nVábí pronikavým „šéé“ nebo „čak“. Samci zpívají z husté vegetace. Zpěv je hlasitý a z velké části tvořený imitacemi jiných druhů ptáků, včetně těch z afrických zimovišť.\n\nAreál rozšíření rákosníka zpěvného sahá od jižní Británie a Francie východně až po západní Kazachstán a severně po jižní a jihovýchodní Finsko; jižní hranice pak prochází severní Itálii, Řeckem, Bulharskem a podél jižního pobřeží Černého moře i Tureckem. V posledních desetiletích se šíří dále na sever, o čemž svědčí rostoucí počet hnízdících ptáků ve Skandinávii a severozápadním Rusku. Je tažný se zimovišti v Africe jižně od rovníku. Ve střední Evropě se vyskytuje od dubna do září.\n\nEvropská populace je odhadována na 1,5–2 miliony párů. V České republice hnízdí na většině území po 800 m n. m. v počtu 50–100 tisíc párů.\n\nHnízdí v hustých vysokých bylinných porostech s keři v blízkosti vod nebo na přilehlých polích. V rákosinách se vyskytuje většinou až na podzim.\n\nPo potravě pátrá nejčastěji v husté vegetaci. Je převážně hmyzožravý, ale živí se i jinými bezobratlými, včetně pavouků nebo měkkýšů. Na podzim požírá také bobule.\n\nHnízdí 1x ročně od května do července. Páry jsou obvykle sezónně monogamní. Hluboké miskovité hnízdo ze stonků a listů trav vplétá mezi nízkou vegetaci. Samice snáší 3 až 6 bělavých, tmavě skvrnitých vajec o velikosti 18,6 x 13,8 mm, na kterých sedí po dobu 12–13 dnů oba rodiče. Mláďata hnízdo opouštějí ve věku 11–13 dnů. Tehdy si je rodiče rozdělí a tím soudružnost hnízdního páru zaniká. Pohlavně dospívá ve druhém kalendářním roce, nejvyšší zaznamenaný věk v česku je 8 let. Je častým hostitelem kukačky obecné (\"Cuculus canorus\").\n\n\n"}
{"id": "431306", "url": "https://cs.wikipedia.org/wiki?curid=431306", "title": "Senátní obvod č. 14 – České Budějovice", "text": "Senátní obvod č. 14 – České Budějovice\n\nSenátní obvod č. 14 – České Budějovice je podle zákona č. 247/1995 Sb. tvořen východní částí okresu České Budějovice ohraničenou na západě obcemi Bečice, Čenkov u Bechyně, Dobšice, Žimutice, Dolní Bukovsko, Drahotěšice, Vlkov, Hosín, Hrdějovice, České Budějovice, Srubec, Ledenice, Borovany, Petříkov a západní částí okresu Jindřichův Hradec ohraničenou na východě obcemi Cep, Majdalena, Třeboň, Lužnice a Klec.\n\nPrvním senátorem byl od vzniku senátu občanský demokrat Jiří Pospíšil, který svůj mandát obhájil i v letech 2000 a 2006. Následoval Jiří Šesták z hnutí Občané pro Budějovice, který kandidoval za Starosty a nezávislé v roce 2012. Třetím senátorem za tento obvod byl v roce 2018 zvolen Ladislav Faktor.\n\nPři prvních senátních volbách se v obvodu volil senátor na 4 roky, kandidovalo 7 osobností.\nV prvních volbách na 6 let kandidovalo 7 osobností.\nV roce 2006 se o mandát ucházelo 8 osobností.\nV roce 2012 kandidovalo 8 osobností.\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "431314", "url": "https://cs.wikipedia.org/wiki?curid=431314", "title": "Brutto", "text": "Brutto\n\nBrutto (ital. \"brutto\", nečistý, ošklivý), zkráceně btto, může znamenat:\n"}
{"id": "431315", "url": "https://cs.wikipedia.org/wiki?curid=431315", "title": "Skrewdriver", "text": "Skrewdriver\n\nSkrewdriver byla anglická, původně punk-rocková, později neonacistická hudební skupina založená roku 1976 Ianem Stuartem Donaldsonem v Poulton-le-Fylde. Byla první neonacistická rocková kapela, která hrála klíčovou roli v ultrapravicovém hnutí Rock Against Communism.\n\nIan Stuart Donaldson založil kapelu po zhlédnutí koncertu Sex Pistols. Původní kapela hrála klasický punk rock. Skupina hrála až do roku 1979 a byla znovu obnovena o pět let později roku 1982. Obnovený Skrewdriver už byl spojen s Donaldsonem založenou neonacistickou organizací Blood and Honour.\n\nOriginální složení členů:\n\n"}
{"id": "431321", "url": "https://cs.wikipedia.org/wiki?curid=431321", "title": "Love", "text": "Love\n\nLove má více významů:\n\n\n"}
{"id": "431333", "url": "https://cs.wikipedia.org/wiki?curid=431333", "title": "Kuřák", "text": "Kuřák\n\nKuřák může znamenat\n\n"}
{"id": "431344", "url": "https://cs.wikipedia.org/wiki?curid=431344", "title": "Josef Beneš (muzeolog)", "text": "Josef Beneš (muzeolog)\n\nJosef Beneš (1. března 1917 ve Vlčnově – 2. října 2005 v Praze) byl český pedagog, etnograf a muzeolog.\n\nJosef Beneš se narodil ve Vlčnově jako první ze sedmi dětí zednického mistra. Po maturitě na uherskobrodském Reálném gymnáziu v roce 1936 absolvoval učitelský kurz a působil jako pedagog ve Vlčnově, Nivnici a Uherském Brodě. Vystudoval učitelství výtvarné výchovy a deskriptivní geometrie na učitelském ústavu (pozdější pedagogické fakultě) v Olomouci.\n\nZájem o etnologii ho v roce 1943 přivedl do Muzea Jana Amose Komenského v Uherském Brodě, kde působil jako dobrovolník a od roku 1955 jako první ředitel. Jako komunista a prověřený kádr byl v roce 1956 jmenován referentem pro muzea na Ministerstvu kultury. Při zaměstnání vystudoval na Karlově Univerzitě etnologii a v roce 1966 získal hodnost kandidáta věd. Přednášel etnologii a obecnou muzeologii na filozofické fakultě Karlovy univerzity v Praze. V letech 1968–1982 byl členem Muzeologického kabinetu – střediska pro výuku muzeologie FFUK při Národním muzeu, dále tajemníkem československého výboru ICOM, tajemníkem Ústřední muzejní rady ministerstva kultury (1960–1974) a od roku 1961 je řádným členem Národopisné společnosti při ČSAV v Praze.\n\nV roce 1982 odešel do důchodu, ale stále se aktivně zabýval etnologií a muzeologií, kterou vyučoval v Brně a Opavě.\n\nJosef Beneš zemřel 2. října 2005 v Praze.\n\nJeho bibliografie, zveřejněná v jeho monografii \"Základy muzeologie\", čítá na šest set prací, včetně objemných monografií jako jsou \"Muzeum a sbírky\", \"Muzeum a výchova\", \"Muzejní prezentace\" či \"Muzeologický slovník\".\nBeneš byl jedním z mála, kteří si svojí prací získali i mezinárodní reputaci. Publikoval a přednášel např. v Maďarsku, Bulharsku, v bývalé NDR a Jugoslávii, Německu, Švédsku, v rámci mezinárodní komise pro muzeologii ICOFOM a jinde. \n\n\n"}
{"id": "431349", "url": "https://cs.wikipedia.org/wiki?curid=431349", "title": "Viktorija Sťopinová", "text": "Viktorija Sťopinová\n\nViktorija (Vita) Ivanivna Sťopinová ( ; * 21. února 1976, Záporoží) je ukrajinská atletka, výškařka, bronzová olympijská medailistka.\n\nV roce 1994 skončila šestá na mistrovství světa juniorů v Lisabonu. O rok později si ukrajinská výškařka zlepšila osobní rekord pod širým nebem na 192 cm, když tuto laťku překonala 20. června v Čáslavi. V témže roce se stala v maďarské Nyíregyháze juniorskou mistryní Evropy (191 cm). Stříbro zde mj. získala švédská výškařka Kajsa Bergqvistová. Čtyřikrát se kvalifikovala na mistrovství světa. V roce 1999 skončila ve španělské Seville sedmá. V roce 2003 na světovém šampionátu v Paříži si o dvě místa pohoršila, když skočila 190 cm a v Helsinkách, které pořádaly MS v atletice v roce 2005, se umístila znovu na 7. místě (193 cm). Na MS 2011 v jihokorejském Tegu skončila v kvalifikaci.\n\nČtyřikrát reprezentovala na letních olympijských hrách. Poprvé se zúčastnila olympiády v Atlantě v roce 1996, kde neprošla kvalifikací. Nejvýraznější úspěch své kariéry zaznamenala v roce 2004 na letních olympijských hrách v Athénách, kde získala bronzovou medaili. Ve finále si vytvořila výkonem 202 cm nový osobní rekord, když tuto výšku překonala napoprvé. O čtyři roky později se podívala do výškařského finále i na olympijských hrách v Pekingu, kde skončila společně s Ivou Strakovou na děleném 12. místě. Na LOH 2012 v Londýně obsadila v kvalifikaci 34. místo.\n\nDvakrát se zúčastnila halového mistrovství světa. V roce 2004 v Budapešti skončila osmá a o dva roky později v Moskvě obsadila sedmé místo (196 cm). Bronzovou medaili si odvezla v roce 2004 z německého Lipska, kde se konal Evropský halový pohár, ke třetímu místu bylo nutné překonat 193 cm. Její halový osobní rekord má hodnotu 199 cm, když tuto výšku pokořila 4. února 2006 v Arnstadtu.\n\nV roce 2008 se zúčastnila tzv. Moravské výškařské tour. V Hustopečích skončila společně s Barborou Lalákovou na šestém místě (189 cm). Na Beskydské laťce v Třinci byla sedmá. V roce 2009 se stala vítězkou Beskydské laťky, když v rozeskakování porazila českou výškařku Ivu Strakovou. O pár dní později skončila v Hustopečích sedmá. V roce 2010 skončila na evropském šampionátu v Barceloně na šestém místě. Žije v Mykolajivě.\n\nDvoumetrovou hranici a vyšší překonala ve své kariéře celkově dvakrát. Poprvé 26. května 2003 v Kyjevě.\n\n\n"}
{"id": "431353", "url": "https://cs.wikipedia.org/wiki?curid=431353", "title": "Wesley Clark", "text": "Wesley Clark\n\nWesley Kanne Clark, Sr., (* 23. prosince 1944 Chicago) je vysloužilý americký generál armády Spojených států. Studoval na Oxfordu a 2. července 1962 nastoupil na Vojenskou akademii ve West Pointu. Jeho vojenská kariéra trvala 34 let (). Je nositelem Řádu britského impéria, Purpurového srdce, Prezidentské medaile svobody a mnoha dalších vojenských (amerických i mezinárodních), i společenských prestižních ocenění, mimo jiné např. Český kříž za zásluhy (I. třídy) ministra obrany ČR.\n\nPrvní vyznamenání si vysloužil ve Válce ve Vietnamu, jíž se účastnil od roku 1969. Po jejím skončení až do 90. let trávil prací pro Bílý dům a některých vedoucích postů v armádě. V této době též získal vzdělání z \"Command and General Staff College\" a \"National War College\", kde získal další znalosti z oblasti vojenství a válečnictví. V 80. letech sloužil jako velitel výcvikových zařízení jako \"Fort Irwin Military Reservation\" nebo \"National Training Center\", později působil v nejvyšším velení ve Sboru náčelníků štábů (\"Joint Chiefs of Staff\") ve vedoucí pozici pro strategické plánování a politiku (\"Strategic Plans and Policy\"). Měl podíl na plánování účasti americké armády během Války v Bosně a Hercegovině.\n\nClark velel Operaci Spojenecká síla během války v Kosovu, během svého velitelského mandátu evropského nejvyššího spojeneckého velitelství NATO mezi lety 1997 a 2000.\n\nPo odchodu z armády se Clark angažuje v politice, přičemž má blíže k demokratům než k republikánům. Ve volebním roce 2004 kandidoval na prezidenta USA, ale brzy se kandidatury vzdal ve prospěch Johna Kerryho, kterého preferoval. Ve stejné době založil stranu \"WesPAC: Securing America\", kterou využil k podpoře mnohých demokratických kandidátů.\n\n2. března 2007 v rozhovoru s novinářkou Amy Goodmanovou vypověděl, že 10 dnů po 11. září 2001 se při návštěvě Pentagonu dověděl o rozhodnutí vojenského a politického vedení administrativy George W. Bushe provést preventivní útok na Irák bez jakýchkoli příčin či důkazů; a o pár dní poté o rozšíření tohoto plánu, které počítalo s invazí armády USA do sedmi zemí během následujících pěti let, kromě Iráku např. do Libye, Sýrie a nakonec Íránu.\n\nV současné době pracuje v administrativě Baracka Obamy jako zástupce předsedy skupiny lobbující pro využití bioethanolu, \"Growth Energy\".\n\n\n\n"}
{"id": "431354", "url": "https://cs.wikipedia.org/wiki?curid=431354", "title": "Ort", "text": "Ort\n\nOrt (německy \"místo\") má různé významy:\n\n\n\n\n"}
{"id": "431356", "url": "https://cs.wikipedia.org/wiki?curid=431356", "title": "Top Gun", "text": "Top Gun\n\nTop Gun je americký akčně-dramatický film z roku 1986, který režíroval Tony Scott, produkoval Don Simpson a Jerry Bruckheimer, ve spojení s Paramount Pictures. Je to první díl filmové série \"Top Gun\". Scénář napsali Jim Cash a Jack Epps Jr., kteří byli inspirování článkem s názvem „\"Top Guns\"\", který byl vydán v \"California magazine\" v roce 1983. Ve filmu hrají Tom Cruise, Kelly McGillis, Val Kilmer, Anthony Edwards a Tom Skerritt. Tom Cruise hraje poručíka Peta „Mavericka\" Mitchella, mladého námořní pilota. On a jeho navigátor, nadporučík Nick „Goose\" Bradshaw (Anthony Edwards) dostanou šanci trénovat v US Navy Fighter Weapons School na Naval Air Station Miramar v San Diegu v Kalifornii.\n\n\"Top Gun\" byl do kin uveden 16. května 1986. Kritiky po jeho uvedení byly smíšené. Kritici především oceňovali akční záběry, efekty, vzdušné kaskadérské scény, nejvíce chvály získaly herecké výkony představitelů hlavních rolí, Toma Cruise a Kelly McGillis.\n\nZa čtyři týdny po zahájení promítání, se počet kin, které film promítaly zvýšil o 45%. Při rozpočtu 15 miliónů USD film dosáhl tržby přes 356 miliónů USD. Film si v průběhu let udržel stálou popularitu, v roce 2013 byl nově vydán pro IMAX 3D. Film získal cenu Oscar za nejlepší píseň \"„Take My Breath Away\"\" od skupiny Berlin.\n\nV roce 2015 vybrala Knihovna Kongresu Spojených států tento film pro archivaci v Národním filmovém registru, jako \"„kulturně, historicky nebo esteticky významný“\" film.\nNámořní pilot kapitán Pete „Maverick\" Mitchell a jeho navigátor nadporučík Nick „Goose\" Bradshaw létají s F-14A Tomcat na letadlové lodi USS Enterprise (CVN-65). Během průzkumného letu se střetnou se dvěma nepřátelskými letadly MiG-28. Maverick jedno letadlo sestřelí, druhé však „vyděsí\" Maverickova vedoucího letu Billa „Cougar\" Cortella. Zatímco Maverick odstraší zbývající nepřátelské MiGy, přitom si s jedním z nich udělá fotografii, Cougar je natolik otřesený vzniklou situací, že má obtíže provést přistání na lodi. Maverick odmítne rozkaz, aby ihned přistál a letí na pomoc Cougarovi. Po přistání Cougar rezignuje jako námořní pilot, vzdává se svých leteckých křídel, a zdůvodňuje to tím, že má ženu a dítě, které pro něj znamenají více. Velitel lodi Tom „Stinger\" Jardian si pozve Mavericka i Goose do své kanceláře. Zde jim oznamuje, že „jednička\", tedy Cougar rezignoval, a že oni jako „dvojka\" jsou vybrání k absolvování školy pro piloty Topgun.\n\nPřed začátkem nástupu do školy jsou piloti na drink do baru. Mavericka zaujme žena, kterou se později snaží ohromit zpěvem písně „\"You've Lost That Loving Feeling\"\", ale zatím neúspěšně. Další den se dozví, že ona žena je Charlotte „Charlie\" Blackwood, astro fyzička a civilní instruktorka Topgunu. O Mavericka se začne zajímat, až když se dozví o jeho obráceném manévru s MiGem-28, kterým vyvrací americkou zpravodajskou informaci o možnostech tohoto letadla.\n\nBěhem prvního tréninku Mavericku porazí instruktora poručíka Ricka „Jester\" Heatherlyho. Maverick je za své bezohledné létání a porušování dohodnutých pravidel potrestán velitelem Mikem „Viper\" Metcalfem. Maverickovým rivalem se stává kapitán Tom „Iceman\" Kazansky, který rovněž považuje Maverickovo létání za nebezpečné. Charlie se také staví proti Maverickově agresivnímu způsobu létání, ale nakonec přiznává, že obdivuje to, jak létá a svou kritiku vynechává ze závěrečné zprávy. Nedaří se ji udržet na uzdě své pocity k Maverickovi a mezi oběma začne romantický vztah.\n\nPři jednom z tréninkových letů Maverick opustí svého velitele Ricka „Hollywood\" Nevena, aby mohl pronásledovat Mike „Viper\" Metcalfa. Maverick je díky obratnosti Vipera vtažen do léčky a zasažen Jesterem. Tím velitel letu chtěl demonstrovat sílu týmové spolupráce v boji, nad osobní statečnosti.\n\nMaverick a Iceman, nyní přímí rivalové v Topgun Trophy, pronásledují při tréninku letadlo typu A-4. Maverick tlačí Icemana, aby mu umožnil cíl sestřelit. Při této akci dojde k poruše motorů Maverickovy F-14, motory zhasnou a letadlo padá v nekontrolované rotaci do oceánu. Maverick a Goose se musí katapultovat. Při tomto manévru Goose narazí hlavou do skla kokpitu a umírá. Ve vodě Maverick drží v náručí mrtvé Goosovo tělo a čeká na záchrannou helikoptéru.\nPři vyšetřování se dojde k závěru, že havárie nebyla zaviněna pilotem. Maverick je sice očištěn, ale sám sebe obviňuje z Goosovy smrti. Zcela ztrácí chuť k dalšímu létání. Charlie a ostatní se jej snaží utěšit, ale on sám zvažuje odchod do civilu. Jde si pro radu k Viperovi, který mu jen mezi čtyřma očima sdělí, že sloužil s jeho otcem Dukem Mitchellem na USS Oriskany, a že byl v oné letecké bitvě, ve kterém byl Duke zabit. Na rozdíl od oficiálních zpráv, které Duka Mitchella znevažují, Viper odhaluje Maverickovi utajované informace, které dokazují, že Duke Mitchell zemřel jako hrdina. Říká Maverickovi, že může uspět, pokud dokáže znovu získat zpět své sebevědomí. Maverick se rozhodne absolvovat Topgun, i když Iceman vyhraje celkové Top Gun Trophy.\n\nBěhem oficiálního vyřazení kurzu, Viper k sobě zavolá absolventy školy, kdy jim předá rozkazy k nasazení do boje. Iceman, Hollywood a Maverick dostávají rozkaz, aby se ihned vrátili na na USS Enterprise, kdy mají zajistit leteckou podporu pro „krizovou situací“, kdy se poškozená loď dostala do nepřátelských vod.\n\nMaverick a Merlin (Cougarův bývalý navigátor) jsou určeni jako záložní posádky na F-14. Při následném vzdušném střetu s šesti MiGy dojde k sestřelení Hollywooda, Maverick je povolán do boje, ale při příletu k boji se stáhne a letí pryč. V dlani svírá Goosovy „psí známky\", což jej přiměje letět zpět a zapojit se do boje. Vrací se k Icemanovi. V boji sestřelí tři MiGy, Iceman jednoho a další dva se dávají na ústup. Při jejich triumfálním návratu na USS Enterprise se na na palubě setkává Iceman s Maverickem a navzájem si vyjádří vzájemný respekt.\n\nVelení námořnictva nabídne Maverickovi zařazení dle svého uvážení, on si vybere vrátit se na Topgun, jako instruktor. V baru, někde v Miramaru, Maverick sedí a popíjí pivo, z vedlejší místnosti zazní z jukeboxu píseň „\"You've Lost That Loving Feeling\"\". Maverick si vezme svou leteckou bundu a jde se podívat, kdo ji pustil. Místnost je prázdná, když se otočí, stojí proti němu Charlie.\n\nNámětem pro film byl článek „\"Top Guns\"” od Ehuda Yonaye, z California magazine, z května 1983, kde byly uvedeny letecké snímky poručíka Charlese „Heater\" Heatleyho. Čánek detailně popisoval život stíhacích pilotů na letecké námořní základně Miramar v San Diegu, která byla přezdívána jako „Fightertown USA\". Řada scenáristů práci na přípravě tohoto filmu odmítla. Jerry Bruckheimer a Don Simpson práci zadali Jimu Cashovi a Jacku Eppsovi Jr., kteří pak připravili prvotní scénář. Pro přípravu scénáře byl Epps pozván do výuky několika nepojmenovaných tříd Topgun a také absolvoval let s F-14, aby získal reálnou zkušenost. Tento prvotní návrh scénáře producenty zcela nezaujal a byl několikrát přepracován.\n\nHerec Matthew Modine, hrál např. zlého vědce v Stranger Things, odmítl roli kapitána Peta „Maverick” Mitchella, protože film byl proti jeho pacifistickému přesvědčení. Role byla později nabídnuta Tomu Cruisovi.\n\nProducenti požadovali pomoc a podporu od vojenského námořnictva. Velení námořnictva mělo přímý vliv na schvalování záběrů. Úvodní vzdušný souboj byl realizován v mezinárodních námořních vodách poblíž Kuby. Původní dialogy byly zmírněny, byla vyřazena jedna scéna, kdy mělo dojít k havárii letadla při přistávání na letadlové lodi. Maverickův milostný poměr, který měl mít původně s poddůstojníci sloužící na základně, byl změněn na milostný poměr s ženou z civilního personálu. Důvodem byl vojenský rozkaz, který zakazoval vztahy mezi důstojníky a poddůstojníky.\n\nCharakter „Charlie\" byl upraven poté, co se producenti filmu potkali s Christinou „Legs\" Fox, matematičkou, pracující pro Analytické centrum námořnictva, jako specialista pro MAS, pro rozvoj taktiky obraného boje z letadlových lodí. Pro tuto roli byla původně zvažována herečka Julianne Phillipsová, se kterou byly naplánovány kamerové zkoušky s Tomem Cruisem. \n\nKontradmirál Pete „Viper\" Pettigrew, bývalý pilot námořnictva, veterán vietnamské války a instruktor školy Topgun, na filmu spolupracoval jako technický poradce. Také si zahrál ve filmu menší roli, jako kolega Charlie.\n\nBývalý instruktor pilotní školy Topgunu a kongresman Randy „Duke\" Cunningham prohlašoval, že to on byl inspirací pro „Mavericka\", ačkoli to producenti filmu vždy popírali. Dle nich byl charakter „Mavericka\" založený na obecných vlastnostech námořního pilota.\n\nNámořnictvo uvolnilo několik letadel F-14 od stíhací perutě VF-51 “Screaming Eagles” pro natáčení tohoto filmu. Paramount zaplatil 7 800 USD za hodinu, což odpovídá dnešním 18 200 dolarů, za pohonné hmoty a další provozní náklady, kdykoli letadlo bylo použito při natáčení. Záběry na letadlové lodi byly natočeny na palubě USS Enterprise, letadla F-14 byly od perutí VF-114 \"Aardvarks\" a VF-213 \"Black Lions\". Většina záběrů z paluby letadlové lodi byla z běžného denního leteckého provozu a filmový štáb musela použít to, co se jim podařilo natočit, s výjimkou občasného průletu, který filmový štáb požadoval. Většina scén byla natáčena na letecké základně Naval Air Station Fallon v Nevadě. Snímky ve vzduchu se natáčely ve spolupráci se společnosti Learjet. Společnost Grumman, výrobce F-14 byla pověřena společností Paramount Pictures, k vytvoření uchycení kamer na letadle tak, aby byly zaměřeny na přední, nebo zadní část letadla.\n\nDvě scény se natáčely v červenci 1985 v San Diegu, v restauraci Kansas City Barbeque.\n\nV první scéně Maverick a Goose spolu sedí u klavíru a zpívají píseň \"„Great Balls of Fire\"”. Druhá byla finální scéna, kde z jukeboxu zněla píseň \"„You've Lost That Lovin' Feelin'\".\" Po uvedení filmu restaurace získala značné množství filmových upomínkových předmětů na téma \"Top Gun\". Požár z 26. června 2008 zničil značnou část restaurace, vč. upomínkových předmětů z filmu. To co bylo zachráněno, vč. klavíru, který byl použit ve filmu, je dnes opět k vidění v restauraci, která byla znovuotevřena v listopadu 2008.\n\nPro natáčení snímků ve vzduchu byl pozván akrobatický pilot Arthur Everett Scholl, který zahynul 16. září 1985 při natáčení jedné scény nedaleko města Carlsbad. Letadlo, ani tělo pilota nebylo nalezeno. Příčina nehody byla neznáma. Tento pilot byl vzpomenut v závěrečných titulcích.\n\n\"Další informace v článku: Top Gun (soundtrack)\"Soundtrack k filmu \"Top Gun\" patřil k nejpopulárnějších soundtracků. Získal 9x platinové ocenění. a byl číslo 1, na \"Billboard\" Hot 200, nepřetržitě po dobu pěti týdnů v létě 1986. Harold Faltermeyer, který již dříve spolupracoval s Jerrym Bruckheimerem a Donem Simpsonem na filmech Flashdance a Policajt v Beverly Hills, dostal před zahájením natáčení scénář k filmu \"Top Gun\" právě Bruckheimera. Giorgio Moroder a Tom Whitlock spolupracovali na mnoha písních, včetně oscarové \"„Take My Breath Away\"\". Kenny Loggins měl na soundtracku dvě skladby: \"„Playing with the Boys\"\" a \"„Danger Zone\"\". Hudební skupina Berlin nahrála píseň \"„Take My Breath Away\"\", která později získala řadu ocenění a dostala kapelu na mezinárodní úroveň. Po vydání Logginsova singlu \"„Danger Zone\"\" prodej tohoto alba raketově rostl a v USA se jej prodalo přes 7 miliónů kusů.\n\nPři opakovaném vydání v roce 2000, byly na album přidány dvě písně, které byly vynechány z původního alba: \"„Great Balls of Fire”\" od Jerry Lee Lewis a \"„You've Lost That Lovin' Feelin'\"\" od Righteous Brothers. Soundtrack také obsahuje skladbu \"„Top Gun\" Anthem\" od Steve Stevense a Harolda Faltermeyera, a skladbu \"„Memories\"\" od Harolda Faltermeyera.\n\nPro vytvoření skladeb byl osloven také Bryan Adams, ale ten odmítl s tím, že jde o vojenský film, že oslavuje boj. Skupina Toto byla původně oslovena k nahrání písně \"„Danger Zone\"\" a zvukového doprovodu k písni \"„Only You\"\". Zde však vznikl spor mezi právníky skupiny a producenty filmu, kteří preferovali spolupráci s Kenny Logginsem.\n\n\n\nMimo kasovního úspěchu v kinech, byl \"Top Gun\" uveden také na VHS pro domácí promítání. Reklamní kampaň k tomuto filmu na VHS byla ve výši 8 milionu dolarů, vč. tématické reklamy \"Top Gun-Pepsi\". Díky této kampani to byla nejprodávanější VHS kazeta v celé historii tohoto průmyslu. Jednalo se také o první vydání VHS kazety v cenovém rozpětí do 20 USD.\n\nÚspěch videokazety s filmem \"Top Gun\", se promítl také v pozdějším prodeji filmu na DVD nosiči, kdy bylo uvedeno speciální vydání. Současně s prodejem videokazety rostl také prodej leteckých bund a slunečních brýlí značky Ray-Ban Aviator, podle odhadů až o 40%. Film také zvýšil zájem mladých mužů o vstup k námořnictvu. Námořnictvo provádělo nábor přímo v některých kinosálech.\n\n\"Top Gun\" byl upraven pro promítání v IMAX 3D, promítal se šest dní od 8. února 2013. Čtyřminutová konverze, která představovala sekvenci letu „Danger Zone“ byla promítána v roce 2012 na veletrhu International Broadcasting Convention v Amsterodamu. Film byl 19. února 2013 vydán na nosiči Blue-ray 3D.\n\nFilm byl promítán ve Spojených státech 16. května 1986 v 1028 kinosálech současně. Byl to nejúspěšnější a nejvíce navštěvovaný film v roce 1986.\n\nZa první týden promítání film vydělal 8 193 052 USD, během celého promítání ve Spojených státech vydělal 179 800 601 USD, mimo USA 177 030 000 USD. Ceklem pak 356 830 601 USD. Na film se v severní Americe prodalo 47 650 100 vstupenek.\n\nPo uvedení filmu byla reakce kritiků smíšená. Celková recenze v Rotten Tomatoes uvedla, že 54% z 54 kritiků napsalo na film pozitivní krtku, s průměrným hodnocením 5,9/10. Společný závěr kritiků zněl: \"„Přestože film ukazuje ty nejakčnější záběry, které jsou provedeny pod odborným dohledem. Top Gun však nabízí příliš málo pro dospělého diváka, a to zejména v okamžiku, kdy postavy právě nejsou ve vzduchu.\"\" \n\nRoger Ebert z Chicago Sun-Times dal filmu 2,5 ze 4 hvězdiček a poukázal na to, že: \"„Filmy jako Top Gun je těžké posuzovat, protože dobré části jsou velmi dobré a špatné části jsou nudné. Souboje jsou naprosto nejlepší od doby napínavých scén ve filmu Ohnivá liška od Clinta Eastwooda.\"\" \n\nFilm byl nominován na následující ceny:\n\n\n\n\n\nV roce 2008 byl film zařazen v magazínem \"Empire\" na 455. místo v seznamu 500 nejlepších filmů všech dob. Yahoo! Filmy zařadily \"Top Gun\" jako 19 na seznam největších akčních filmů všech dob. Film byl několikrát nominován Americkým filmovým institutem do různých soutěží, a oceněn byl pouze jednou. V roce 2005, byla hláška z filmu: \"\"I feel the need... the need for speed!\"\" zařazena jako 94. na seznamu AFI's 100 Years...100 Movie Quotes.\n\nFilm byl nominován a získal mnoho ocenění, především za zvuk a filmové efekty.\n\nFilmový producent John Davis tvrdil, že film \"Top Gun\" je nejlepší náborový film pro námořnictvo. Lidé kteří film viděli, řekli: \"„Wow! Chci být pilot.\"\" Po uvedení filmu, americké námořnictvo sdělilo, že množství mladých mužů, kteří se přihlásili, a kteří chtěli být námořní piloti, se zvýšilo o 500 procent.\n\n23. ledna 2011 zveřejnila čínská televizní stanice \"China Central Television\" zpravodajskou reportáž o údajné úspěšnosti čínských stíhacích pilotů, v reportáži byly použity akční sekvence z filmu \"Top Gun\". Čínští uživatelé internetu si všimli tohoto plagiátorství, upozornili na něj, a následně bylo vysílání reportáže okamžitě staženo. Paradoxně byla reportáž odvysílána krátce po zahájení čínské kampaně, která měla očistit vysílání od fake news; CCTV odmítla udělit komentáře k tomuto incidentu.\n\n\n\"Další informace v článku: \"\n\nPokračování filmu \"Top Gun\" bylo připravováno již od roku 2010. Vše se zkomplikovalo sebevraždou Tonyho Scotta v roce 2012. V roce 2013 se všechny zainteresované strany stále zajímaly o pokračování projektu spolu s Jerrym Bruckheimerem: „\"Již 30 let se snažím o pokračování filmu Top Gun a jen tak se nezastavím. Můj zájem realizovat film s Tomem Cruisem a Paramount Pictures stále trvá. Tom mi říká, že bez ohledu na to, kde na světě je, lidé si jej vždy spojí s rolí Mavericka. Je to něco, z čeho je stále nadšený, má naději, že se nám to podaří.\"\"\n\nPokračování s názvem \"Top Gun: Maverick\" se začal natáčet 31. května 2018 v San Diegu v Kalifornii. Tento druhý film byl naplánován k premiéře na 26. června 2020.\n\n\"Další informace v článku: Seznam videoher na téma Top Gun\"Film \"Top Gun\" byl inspirací pro tvůrce počítačových her na různých platformách. První hra byla vydána v roce 1987 a měla stejný název jako film. Byla určena pro pět platforem: PC AT, Commodore 64, ZX Spectrum, Amstrad CPC a Nintendo Entertainment System (NES). Ve hře hráč pilotuje stíhačku F-14 Tomcat a musí splnit čtyři mise. Pokračování hry bylo vydáno v roce 1990 pod názvem \"Top Gun: The Second Mission\", ale jen pro NES.\n\nDalší hra \"Top Gun: Fire at Will\", byla uvedena v roce 1996 pro platformu PC AT, později pak také pro Sony PlayStation. Hra \"Top Gun: Hornet\" byla zveřejněna v roce 1998. Hra \"Top Gun: Combat Zones\" pro Sony PlayStation 2 byla zveřejněna v roce 2001, v roce 2002 byla přenesena na platformu Nintendo GameCube a na počítače s operačním systémem Microsoft Windows. Bojové mise byly delší a složitější než v předchozích hrách, mimo letadel F-14 si hráč mohl zvolit jiný typ stroje. V roce 2005 byla představena hra \"Top Gun: Hard Lock\" verze pro Nintendo DS. Na E3 2011 byla ohlášena nová verze hry \"Top Gun: Hard Lock\", která byla vydána v březnu 2011 pro platformy Xbox 360 a PlayStation 3.\n\n\n"}
{"id": "431360", "url": "https://cs.wikipedia.org/wiki?curid=431360", "title": "Branná (rozcestník)", "text": "Branná (rozcestník)\n\nNázev Branná má více sídel:\n\n\n"}
{"id": "431361", "url": "https://cs.wikipedia.org/wiki?curid=431361", "title": "Raquel Atawová", "text": "Raquel Atawová\n\nRaquel Atawová, rodným příjmením Kops-Jones (* 8. prosince 1982 Fresno, Kalifornie) je americká profesionální tenistka, specialistka na soutěže čtyřhry. Ve své dosavadní kariéře vyhrála na okruhu WTA Tour šestnáct turnajů ve čtyřhře. Poprvé triumfovala s krajankou Christinou Fusanovou na Bell Challenge 2007. V rámci okruhu ITF získala dva tituly ve dvouhře a osmnáct ve čtyřhře.\n\nNa žebříčku WTA byla ve dvouhře nejvýše klasifikována v říjnu 2007 na 162. místě a ve čtyřhře pak v březnu 2015 na 10. místě.\n\nVe dvouhře Grand Slamu se nejdále probojovala do 3. kola kvalifikace US Open 2007. Ve čtyřhře pak došla s krajankou Abigail Spearsovou dvakrát do semifinále nejprve Australian Open 2014, a posléze Wimbledonu 2015.\n\nV americkém fedcupovém týmu neodehrála k únoru 2016 žádné utkání.\n\nNarodila se ve Fresnu v Kalifornii otci Lawrenci Jonesovi a matce Nancy Kopsové. Obě příjmení rodičů přejala do svého jména. Má dvě sestry Renée a Khristy. K tenisu ji v osmi letech přivedl otec. Za oblíbený úder označila forhend a tvrdý podklad jako preferovaný povrch. Když vyrůstala, byly jejími idoly sestry Venus a Serena Williamsovy. Nejlepší tenisovou vzpomínkou je pro ní první triumf na okruhu WTA Tour v kanadském Québecu v roce 2007. Oblíbeným turnajem je pro ni londýnský Wimbledon.\n\nV Testarossa Winery v Los Gatos se 18. července 2015 provdala za bývalého hráče amerického fotbalu Tobyho Atawoa. Příjmení manžela převzala a od sezóny 2016 ji profesionální tenisové okruhy uvádí pod jménem Raquel Atawo.\n\n"}
{"id": "431373", "url": "https://cs.wikipedia.org/wiki?curid=431373", "title": "Ornithomimus", "text": "Ornithomimus\n\nOrnithomimus (\"napodobitel ptáka\") je rodem agilního teropodního dinosaura, žijícího v období svrchní křídy na území dnešní Severní Ameriky (západ USA a Kanady).\n\nStejně jako další ornitomimidé (\"pštrosí dinosauři\") vykazoval \"Ornithomimus\" tříprsté zadní končetiny, štíhlé a dlouhé přední končetiny a dlouhý krk s relativně malou, jakoby \"ptačí\" hlavou. Od ostatních zástupců skupiny se naopak liší velmi štíhlými a rovnými drápy na všech končetinách a podobnou délkou prstů i zápěstních kostí. Struktura přední končetiny je velmi podobná pažím lenochoda, což vedlo paleontologa H. F. Osborna k domněnce, že si tento dinosaurus při okusování listí obratně přidržoval větve.\n\nDruh \"Ornithomimus edmontonicus\" dosahoval délky asi 3,5 až 3,8 metru a hmotnosti kolem 170 kilogramů. Byl to bipední (po dvou se pohybující) dinosaurus celkovým vzhledem velmi podobný pštrosu, ovšem s výjimkou dlouhého ocasu. Byl nepochybně velmi rychlým běžcem, který dosahoval rychlosti možná až kolem 80 km/h.\n\nVědecká studie z roku 2012 dokazuje, že všechna růstová stadia tohoto dinosaura vykazovala tělesné opeření.\n\nTento rod se objevuje především ve fiktivním dokumentu \"Prehistorický park\" z roku 2006. Zde je v téměř každé epizodě zobrazován jako stádní zvíře, jehož mláďata jsou opeřená. Je mu zde také přisuzován již vědecky zamítnutý způsob získávání potravy v podobě procezování vody. \"Ornithomimus\" se dále objevil také v množství jiných anglojazyčných televizních filmů a seriálů, například \"Fantasia\" (1940), \"The Valley of Gwangi\" (1969), \"Planet of Dinosaurs\" (1978) nebo snímek z IMAXu \"T-Rex: Back to the Cretaceous\" (1998). Pštrosí dinosauři se objevují v mnoha knihách o dinosaurech, například v knize \"Poslední dny dinosaurů\" představují rychlonohé opeřené sprintery dinosauřího světa, nejrychlejší tvory své doby.\n\n\n"}
{"id": "431382", "url": "https://cs.wikipedia.org/wiki?curid=431382", "title": "Katalin Marosiová", "text": "Katalin Marosiová\n\nKatalin Marosiová (* 12. listopadu 1979, Gheorgheni, Rumunsko) je současná maďarská profesionální hráčka tenisu. Ve své dosavadní kariéře zatím nevyhrála na okruhu WTA žádný turnaj.\n\nKatalin Marosiová se zúčastnila 16 zápasů ve Fed Cupu za tým Maďarska s bilancí 4–4 ve dvouhře a 7–7 ve čtyřhře.\n\n\n"}
{"id": "431385", "url": "https://cs.wikipedia.org/wiki?curid=431385", "title": "Inhambane", "text": "Inhambane\n\nInhambane (výslovnost \"iňambáne\") je město v Mosambiku na pobřeží Indického oceánu v ústí řeky Rio Matumba. Je to administrativní centrum stejnojmenné provincie. Ve městě samém a přilehlém okolí žije více než 51 000 obyvatel.\n\nV 11. st. zde arabští mořeplavci založili obchodní stanici, jejímž hlavním obchodním artiklem byl jemný arabský textil. V 16.stol se zde poprvé objevili Portugalci a roku 1560 zde jezuité založili misijní centrum. Jeden z jezuitských kněží, otec Gonçalo da Silveira podnikl cestu do vnitrozemí, kde obrátil na křesťanství monomotapského krále. Během cesty zemřel mučednickou smrtí.\nV následujících stoletích Portugalci profitovali z obchodu se slonovinou a otroky. V 18. stol. se jim podařilo vojensky vytlačit Holanďany, jež se pokoušeli přiživit na místním obchodu. 1834 město vyrabovali bojovníci krále Šošangany, zakladatele říše Gaza. Ve 20. stol., poté, co hlavním městem Mosambiku byl zvolen přístav Lourenço Marques, ztratilo Inhambane na významu. Během Mosambické občanské války zůstalo město ušetřeno rabování a dnes je populární turistickou destinací.\n\nKatedrála Nossa Senhora de Conceição (Panny Marie Neposkvrněného početí) postavená v 18.stol a v nedávno zrenovovaná. Zvláštností je kostelní věž osazená střílnami, takže plní zároveň funkci zvonice i obranné věže. V jejím sousedství stojí tzv. Nový kostel. Muslimové si zde roku 1840 vystavěli malou mešitu. Zajímavá je budova vlakového nádraží postaveného v koloniálním stylu. Od nádraží do přístavu dojdeme po úhledné třídě (Avenida de Independencia). Přístav je s pevninou spojen přívozem (Inhambane se nachází na protáhlém poloostrově), který několikrát za den odjíždí do protilehlého města Maxixe (čti:\"mašiš\").\n\nMěsto se nachází v oblasti ovlivňované cyklóny, které zde na pevninu dorážejí především od ledna do března. Vlhkost vzduchu neklesá zpravidla pod 75%.\nVe volbách roku 1998 byl radním zvolen Vitorno Manuel Macuvel a roku 2003 Lourenço A. da Silva Macul (znovuzvolen 2008). V obou případech se jednalo a kandidáty levicové postkomunistické strany FRELIMO.\n\nPoloostrov Inhambane má jen velmi základní a nerozvinutou infrastrukturu, ale ideální podmínky pro potápění. Rezorty s chatkami a kempovacími místy se nacházejí např. v Tofu a Ponta de Barra. Pozorovat lze plejádu zajímavých mořských živočichů, např. různé druhy žraloků a mořských želv.\n\nHUPE, Ilona et VACHAL, Manfred: Mosambik, Ilona Hupe Verlag, München 2008, ISBN 978-3-932084-51-5\n"}
{"id": "431386", "url": "https://cs.wikipedia.org/wiki?curid=431386", "title": "Zahraniční obchod", "text": "Zahraniční obchod\n\nZahraniční obchod je obchod přes hranice státu. Může být světový nebo jednotlivých kontinentů se sousedními státy. Zahraniční obchod je jedním z důsledků dělby práce. Je základní formou propojení ekonomik.\n\nMezi hlavní příčiny rozvoje patří:\n\nAbsolutní výhoda znamená, že země je schopna vyrábět výrobek s nižšími náklady než země jiná.\nKomparativní výhoda je „výhoda ve srovnání“: Rozvoj nutí některé země vzdát se i výroby, ve které má absolutní výhodu. Zdůvodňuje to teorie komparativních výhod.\n\nJsou-li účastníky zahraničního obchodu jednotlivé národní ekonomiky, označuje se tato směna jako mezinárodní obchod nebo též světový obchod.\n\n\nVlády, nebo ekonomická uskupení aplikují protekcionismus vždy. Hájí se např. ochranou výrobců v určitém odvětví, udržením zaměstnanosti a koupěschopnosti, nebo ekonomickou nevyspělostí země. Vede to k neefektivnímu chování „chráněných“ ekonomických subjektů a dlouhodobě i ke snížení konkurenceschopnosti. Na druhou stranu vlády potřebují udržet nezaměstnanost na přijatelné míře, aby nebyly vyvolány sociální nepokoje. Protekcionistická opatření by měla být vždy důkladně zvážena s ohledem na konkrétní situaci\n\n\ndělíme na autonomní a smluvní. Smluvními rozumíme bilaterální a multilaterální obchodní smlouvy, dohody a závazky vyplývající z členství v mezinárodních organizacích. Autonomní dělíme na pasivní tarifní- cla, celní sazebníky, apod.)a pasivní netarifní- celní řízení, kvantitativní restrikce, autolimitace, devizvé restrikce, embargo, obchodní válka,apod.Dále aktivní autonomní prostředky: subvence vývozní, dotace, daňové úlevy, podpora vědy a výzkumu, propagace, atd-\n\nve srovnání s obchodem v rámci jednoho státu je náročnější. Jedná se o:\n\nExport – vývoz zboží nebo služeb do zahraničí. Důsledkem exportu je příliv kapitálu do země, odkud se zboží nebo služby vyvážejí.\nReexport – vývoz zboží a služeb, které byly předtím dovezeny\nImport – dovoz zboží nebo služeb ze zahraničí. Důsledkem importu je odliv kapitálu ze země, kam se dováží.\n\nClo je poplatek (zákonná platba), který vybírá státní orgán při přechodu zboží přes celní hranici daného státu.\n\nFunkce cla:\n\nPodle pohybu zboží\n\nCla z hlediska způsobu výpočtu\n\nOchranná cla\n\npoužívá dvě skupiny nástrojů:\n\n\n\npři prodeji mimo Česko – velký vliv má vzdálenost a jazykové bariéry. Rostou rizika poškození pro dopravě, nezaplacení, nebo nepřevzetí zboží, rizika ztrát vlivem poklesu kursu dané měny. Při prodeji musíme zvážit politická rizika – nepokoje, stávky, převraty, zákazy dovozu.\n\nDodací podmínky – určení místa, do kterého bude zajišťovat dopravu prodávající a od kterého kupující.\n\nNěkdy jsou vyžadovány další doklady:\n\nproclení začíná tím, že vozce podá dodávku k proclení. Může ho zastupovat jiná osoba – (dopravce, speditér), který zajistí vyplnění celních dokladů a proclení. Při proclení se zásilka navrhuje do celního režimu, který určuje, jak bude placeno clo, DPH (F.Ú) nebo další dávky (zemědělské produkty)\nPři vývozu se na hranici země prodávajícího neplatí clo ani DPH (země, kam zboží směřuje vybírá při překročení hranic z dováženého zboží dovozní clo a DPH), protože by platilo se dvakrát).\nPři proclení se provádí\nV zemi, kam zboží směřuje probíhá opět proclení, tzn. Že až na vstupní hranici se bude vybírat clo a DPH.\n\nneprobíhá proclení, ale existují rozdíly v sazbách DPH. Uplatnění DPH při obchodování uvnitř EU je podobné jako při vývozu a dovozu. Místo zdanitelného plnění je země příjemce. Při prodeji do jiné země EU jsou zboží a služby v zemi původu od DPH osvobozeny. V zemi určení se DPH vybírá = samovyměření( harmonizace zákonů s EU). Liší se podle toho, zda jde o plátce nebo neplátce.\n\nExportGuru.cz - vzdělávací portál o zahraničním obchodě.\n"}
{"id": "431391", "url": "https://cs.wikipedia.org/wiki?curid=431391", "title": "Choť", "text": "Choť\n\nManžel nebo choť je označení ženatého muže ve vztahu k jeho manželce, manželka či choť je označení vdané ženy ve vztahu k jejímu manželovi; často se v týchž významech používají i výrazy muž či žena. Vztah manželství je obvykle vyjádřen přivlastňovacím tvarem (např. choť velkovévody, Josefova manželka, její manžel, moje žena), nevyplývá-li z kontextu („manžel přijde za chvíli“, „byl jsem se ženou na dovolené“).\n\nČeské výrazy vznikly přesmyčkami z původního staročeského malžen, malženka. Původní praslovanský duálový tvar malžena znamenal „muž a žena“, později se však jeho význam zúžil pouze na manželku, jak je zachovaný v polském \"malżonka\", a pro manžela byl dotvořen přechýlený mužský tvar. Tradičně je slovo vykládáno jako polokalk z němčiny (tedy poloviční překlad starohornoněmecké složeniny malwip), existují též další výklady původu první části slova.\n\nChoť je obourodý knižní výraz pro manžela i manželku.\n\nSlovník spisovného jazyka českého uvádí slovo jako knižní, s příklady užití „rodiče jejího chotě“ a „choť presidenta republiky“, slovo „choť“ používá též k výkladu slov manžel, manželka, kněžna, královna, císařovna, císařová, vévodkyně, velkovévoda, chotí nazývá slovník též Orfeovu ženu. Internetová jazyková příručka ÚJČ slovo pouze vysvětluje synonymy \"manžel\" a \"manželka\", aniž by zmiňovala stylovou příznačnost. Slovník spisovné češtiny pro školu a veřejnost charakterizuje výraz v obou rodech jako knižní a vykládá jej slovy manžel a manželka, bez příkladů použití.\n\nPodle Michala Novotného, autora série knih o zákulisí zajímavých českých slov, se v současné češtině používá jen v oficiálních zprávách o vysoce postavených státnících, nebo v žertu. Podobné vymezení užití se objevuje i v samonákladové elektronické publikaci Miroslava Kazdy.\n\nPodle Jiřího Rejzka pochází slovo choť se staročeského slova chot (manžel, manželka, ženich, nevěsta) a souvisí se staroruským a staroslověnským slovem choť, které znamenalo touha, žádost nebo také milenec nebo milenka, a je příbuzné s českými slovy „chtít“ (praslovansky „chotět“) či „chuť“. Machek a Holub s Lyerem v dřívějších výkladech spekulovali o souvislosti s německým Gatte (manžel).\n\n\n"}
{"id": "431395", "url": "https://cs.wikipedia.org/wiki?curid=431395", "title": "Elektroizolační páska", "text": "Elektroizolační páska\n\nElektroizolační páska je druh izolepy, kterým se opravují porušené elektrické kabely. Obvykle bývá vyrobena z plastu či ethenylu.\n"}
{"id": "431400", "url": "https://cs.wikipedia.org/wiki?curid=431400", "title": "Pauls Bankovskis", "text": "Pauls Bankovskis\n\nPauls Bankovskis (* 10. března 1973 Cēsis) je lotyšský spisovatel a novinář, v současnosti jeden z nejpopulárnějších a nejproduktivnějších lotyšských autorů.\n\nDebutoval v roce 1996 sbírkou povídek \"Strom sv. Bokasína (Svētā Bokasīna koks)\" a románem \"Kniha času (Laiku grāmata,\" 1997\")\". Od té doby vydal devět románů a další čtyři povídkové knihy. Hojně používá postmoderní vyprávěcí postupy kombinující různé literární žánry, rozbitou chronologii vyprávění apod.\n\nBankovskis vydal pohádku antiutopických zážitků pro mládež \"Tenký led\" (\"Plāns ledus\", 1999), poté nastal v jeho díle obrat, radikálně změnil principy psaní a vynesl trumf tím, čemu se spisovatelé jeho generace vyhýbali - pravidly starého realismu.\n\nV románech \"Lotyšská sovětská žena (Padomju Latvijas sieviete,\" 2001) a \"Čeka, bomba, rokenrol\" (\"Čeka, bumba un rokenrols\", 2002) popisuje období socialismu v Lotyšsku. Nejvíce se proslavil vzpomínkovým románem \"Čeka, bomba, rokenrol\", v němž se vrací do Lotyšska sedmdesátých a osmdesátých let 20. století. V roce 2008 byl román přeložen Michalem Škrabalem do češtiny a vydán v nakladatelství Argo.\n\nRomán \"Mistr Lotyšsko\" (\"Misters\" \"Latvija,\" 2002) je syžetově mimořádně poutavé vyprávění o tragikomických a občas neuvěřitelných zážitcích první poloviny 20. století. Historii moderní doby je věnován jeho román \"Eiroremonts\".\n\n\n"}
{"id": "431405", "url": "https://cs.wikipedia.org/wiki?curid=431405", "title": "Litorál", "text": "Litorál\n\n__BEZOBSAHU__\nLitorál nebo littoral (z lat. \"litus, litoris\" pobřeží) znamená pobřežní pásmo stojatých vod, oceánů, moří, jezer a rybníků. V různých souvislostech se také různě vymezuje.\n\nV oceánografii znamená litorál pásmo mezi čarou nejvyššího přílivu a okrajem pevninského šelfu. Částí litorálu jsou například pláže. Tato část pevniny je pod neustálým vlivem pohybu vody, příboje, přílivu a odlivu, takže se různě přetváří a mění.\n\nV geografii se tak často označují daleko rozlehlejší přímořské oblasti nebo provincie, například v Jižní Americe nebo v Africe.\n\nV biologii je litorál či též litoraea pásmo, jehož klimatické podmínky jsou silně ovlivněny blízkým oceánem, mořem nebo vodní nádrží, a kde v důsledku toho často žijí specifické litorální organismy. Litorál se dělí na 4 pásma: epilitorál, který není omýván vodou, supralitorál, oblast příboje, eulitorál trvale omývaný vodou a konečně infralitorál.\n\n\n"}
{"id": "431408", "url": "https://cs.wikipedia.org/wiki?curid=431408", "title": "Kluby 1. hokejové ligy", "text": "Kluby 1. hokejové ligy\n\nV 1. české hokejové lize se zatím představilo 42 klubů (sezona 2019/2020). V extralize se zatím představilo pouze 24 klubů.\n\n"}
{"id": "431430", "url": "https://cs.wikipedia.org/wiki?curid=431430", "title": "Globálně harmonizovaný systém klasifikace a označování chemikálií", "text": "Globálně harmonizovaný systém klasifikace a označování chemikálií\n\nGlobálně harmonizovaný systém klasifikace a označování chemikálií (GHS) je systém bezpečnostní klasifikace Organizace spojených národů pro identifikaci nebezpečných chemikálií a pro informování uživatelů o těchto nebezpečích prostřednictvím symbolů a vět na štítcích obalů a prostřednictvím bezpečnostních listů. Základy systému byly vytvořeny na Konferenci OSN o životním prostředí a rozvoj v roce 1992.\n\nV rámci EHP je GHS implementován skrz Nařízení Evropského parlamentu a Rady (ES) č. 1272/2008 ze dne 16. prosince 2008 o klasifikaci, označování a balení látek a směsí, známé také jako tzv. Nařízení CLP.\n\nProti minulému systému klasifikace nařízení GHS přináší některé změny a další rozšíření: dochází k rozšíření nebezpečných fyzikálních vlastností a nebezpečné vlastnosti pro zdraví a životní prostředí. Výstražné symboly nebezpečnosti jsou nové. Pojem látka se zachovává, pojem přípravek se nahrazuje pojmem směs. Pojem „kategorie nebezpečnosti“ se nahrazuje pojmem „třída nebezpečnosti“.\n\nGHS stanovuje požadavky na systém označování látek a směsí:\n\nPo dobu přechodného období zabezpečovalo nařízení existenci starého i nového systému. \n\nOd 1. června 2015 staré směrnice (nařízení) přestaly platit a kompletně jsou nahrazeny pouze systémem GHS.\n\nKlasifikační systém GHS je komplexní. Data použitá pro klasifikaci lze získávat z testů, literatury a praktických zkušeností. Úplný výklad klasifikace pro fyzikální, zdravotní a environmentální nebezpečnost lze najít na webových stránkách OSN.\n\nHlavní prvky kritérií klasifikace nebezpečnosti jsou shrnuty níže:\n\nFyzikální nebezpečnost je založena na systému UNDGS (United Nations Dangerous Goods System, Systém nebezpečného zboží OSN). Tyto regulace a testovací metody OSN lze najít na webu OSN. Protože záběr GHS zahrnuje všechny příjemce informací, bylo nutné provést určitá rozšíření a změny v popisu nebezpečnosti.\n\n\n\n\nPřístup GHS ke klasifikaci směsí z hlediska nebezpečnosti pro zdraví nebo životní prostředí je komplexní. Používá se vrstvený přístup a záleží na množství dostupných informací o směsi samotné a o jejích složkách. Principy, které byly vyvinuty pro klasifikaci směsí, staví na existujících systémech, jako je například systém Evropské unie pro klasifikaci přípravků uložený Směrnicí 1999/45/EC. Proces pro klasifikaci směsí je založen na těchto krocích:\n\n\n"}
{"id": "431443", "url": "https://cs.wikipedia.org/wiki?curid=431443", "title": "Orphans of Doom", "text": "Orphans of Doom\n\nOrphans of Doom je metalová kapela, oficiálně založená v roce 2005 v Kopřivnici.\n\nFormace byla založena v Kopřivnici Jaroslavem Schenkem a Martinem Šostkem v roce 2003 a dostala název \"Signum\". Ovšem již po krátké době bylo jasné, že tento název nebyl zrovna dobrou volbou, a tak se kapela ke konci léta 2004 přejmenovává na Orphans of Doom (Sirotci zkázy, ve zkratce O.O.D.)\nKapela si již od počátku vytkla za cíl hrát hudbu srozumitelnou široké veřejnosti. Taky v zásadě nesouhlasila s domnělými přetvářkami a \"umělými aranžmá\", kterými se většina moderních kapel, zejména zahraničních, snaží zaujmout \nposluchače, a tak se rozhodla pro plnou upřímnost k fanouškovi (posluchači), a tím mu poskytnout přirozený pocit z poslechu své produkce.\n\nZačátkem roku 2005 přichází do kapely Marcel Vaněk a již po krátké době je na světě demo s názvem \"Killing Force Vol.1\"\nKe konci léta téhož roku má kapela již materiál pro plnohodnotnou desku, a tak se pouští do natáčení debutního alba \"Before The End.\"<br>\nV roce 2006 Martin opouští kapelu, a tak nezbývá zbylým členům nic jiného než najít druhého schopného bubeníka.\nNakonec kapela získává velmi zkušeného hudebníka, a tím je Patrik. Krátce na to je objeven Milan a pozice baskytaristy byla obsazena taktéž tím lepším z toho, co hudební svět nabízí.<br>\nV současnosti se kapela nachází ve studiu a intenzivně pracuje na novém albu \"THE LAST KINGDOM\" a také na materiálu pro další dvě alba \"Universe\" a \"Ticho na Bojišti\" (s českými a moravskými texty), která výjdou na přelomu roku 2011 - 2012.\n\nTento nový styl v sobě kombinuje prvky black, death, trash, či dokonce power metalu. (Poznámka: Tato kombinace je\nčistě pro demonstrativní osvětlení) \nBlackové sólové riffy, udernost death metalu a trashová svižnost zaručují jedinečnost v každém směru.\nStyl je tvárný a klade důraz pro individuální smýšlení.\nJe to styl pro hudebníky, kteří nechtějí být zaškatulkování do určitého žánru. \nDestruction metal je o svobodě tvořivého ducha, který nechce být pevně vázán na něco, co nevystihuje jeho vyjádření.\n\nSoučasní členové\nBývalí členové\n\nKilling Force Vol. 1 Demo (2005)<br>\nBefore The End (2007)<br>\nThe Last Kingdom (2009)<br>\n\n"}
{"id": "431447", "url": "https://cs.wikipedia.org/wiki?curid=431447", "title": "Jaroslav Kudrna (historik)", "text": "Jaroslav Kudrna (historik)\n\nJaroslav Kudrna (31. října 1926 Vlkanov – 21. března 1996 Brno) byl český historik, filosof a jazykovědec, dlouholetý profesor filosofické fakulty brněnské univerzity, člen korespondent ČSAV.\n\nPo maturitě na gymnáziu v Chrudimi studoval na Karlově univerzitě v Praze historii, filozofii, italštinu a španělštinu. Od roku 1953 působil na katedře historie filosofické fakulty brněnské univerzity, v roce 1963 se habilitoval, roku 1986 byl jmenován profesorem. Věnoval se historiografii, filosofii dějin, studiu barbarských zákoníků a italské renesanci.\n\n\n\n"}
{"id": "431464", "url": "https://cs.wikipedia.org/wiki?curid=431464", "title": "Chovatelská stanice", "text": "Chovatelská stanice\n\nChovatelská stanice (zkráceně jen CHS) je úředně uznaný název pro chov čistokrevných zvířat určitého druhu. V nejčastěji se objevují CHS pro kočky a psy.\n\nJe odhadováno, že tento pojem vznikl někdy na přelomu 18. a 19. století. Na založení CHS je potřeba speciální povolení, pak minimálně jeden zástupce druhu zvířete které chce dotyčný chovat. Zvolí si jméno (většinou se v něm odkazuje na město nebo památku v blízkosti např. „Od hradu Veveří“). Ovšem s chovem může začít až poté, co získá certifikát od svazu chovatelů (např. pro psy je to organizace ČMKU - Česko Moravská Kynologická Unie).\n\n"}
{"id": "431484", "url": "https://cs.wikipedia.org/wiki?curid=431484", "title": "Rufus Wilmot Griswold", "text": "Rufus Wilmot Griswold\n\nRufus Wilmot Griswold (13. února 1815 - 27. srpna 1857) byl americký literární kritik, editor a básník.\n\nProslavil se především opakovaně revidovanou antologií americké poezie \"Poets and Poetry of America\" (\"Básně a básníci Ameriky\"). Prvně vyšla roku 1842 a dlouho byla diskutovanou a vlivnou sbírkou americké poezie, obsáhlostí a reprezentativností výběru první svého druhu.\n"}
{"id": "431485", "url": "https://cs.wikipedia.org/wiki?curid=431485", "title": "Kosový potok", "text": "Kosový potok\n\nKosový potok nazývaný též \"Kosí potok\" () je levostranný přítok řeky Mže, který protéká Karlovarským a Plzeňským krajem. Délka jeho toku činí 46,4 km. Plocha povodí měří 226,1 km².\n\nPotok pramení v Českém lese nedaleko česko-německých hranic, v lokalitě Tři prameny jihovýchodně od vrchu Dyleň (940 m), v nadmořské výšce 721,5 m. Na horním toku teče převážně východním směrem. Pod obcí Valy se obrací k jihovýchodu, protéká Mariánskými Lázněmi. Na dolním toku protéká přes Tepelskou vrchovinu hlubokým, lesnatým, málo obydleným údolím převážně jižním až jihovýchodním směrem. Toto údolí bylo v roce 1995 vyhlášeno jako Přírodní park Kosí potok. Vlévá se zleva do řeky Mže na jejím 67,3 říčním kilometru v nadmořské výšce 402,5 m.\n\n\nPrůměrný průtok na 4,76 říčním kilometru činí 1,49 m³/s.\n\nHlásný profil:\n"}
{"id": "431486", "url": "https://cs.wikipedia.org/wiki?curid=431486", "title": "Seznam městských památkových zón v Česku", "text": "Seznam městských památkových zón v Česku\n\nToto je seznam městských památkových zón v Česku seřazený podle krajů.\n\nNa území hlavního města Prahy se nachází 10 městských památkových zón.\n\nNa území Středočeského kraje se nachází 34 městských památkových zón.\n\nNa území Jihočeského kraje se nachází 25 městských památkových zón.\n\nNa území Plzeňského kraje se nachází 21 městských památkových zón.\n\nNa území Karlovarského kraje se nachází 11 městských památkových zón.\n\nNa území Ústeckého kraje se nachází 17 městských památkových zón.\n\nNa území Libereckého kraje se nachází 15 městských památkových zón.\n\nNa území Královéhradeckého kraje se nachází 20 městských památkových zón.\n\nNa území Pardubického kraje se nachází 19 městských památkových zón.\n\nNa území kraje Vysočina se nachází 22 městských památkových zón.\n\nNa území Jihomoravského kraje se nachází 12 městských památkových zón.\n\nNa území Olomouckého kraje se nachází 15 městských památkových zón.\n\nNa území Moravskoslezského kraje se nachází 18 městských památkových zón.\n\nNa území Zlínského kraje se nachází 14 městských památkových zón.\n\n"}
{"id": "431487", "url": "https://cs.wikipedia.org/wiki?curid=431487", "title": "Nešpory", "text": "Nešpory\n\nNešpory (latinsky \"vesperae\") jsou součástí denní modlitby římskokatolické církve, odpolední či podvečerní pobožnost. Pravidelně je dodržují řeholníci v klášterech. Dalšími pobožnostmi v průběhu dne jsou invitatorium (uvedení do první modlitby dne, verše z žalmu s antifonou), ranní chvály, tři \"malé hodinky\" - dopolední, polední, odpolední, pak následují nejlépe za setmění nešpory a před spaním kompletář.\n\n"}
{"id": "431492", "url": "https://cs.wikipedia.org/wiki?curid=431492", "title": "Dormitář", "text": "Dormitář\n\nDormitářem (latinsky \"dormitorium\") nazýváme společnou ložnici mnichů nebo jeptišek v klášteře. Později, zejména po souhlasu papeže Martina V. se rušením dormitáře u benediktinů v roce 1419, byl u některých řádů nahrazován jednotlivými celami. Dormitář pak v baroku mohl označovat část kláštera s celami.\n\nTypicky býval umístěn v prvním patře východního křídla kláštera a mohl z něho být přístup přímo do kostela, aby se mniši mohli ihned po probuzení odebrat k ranní modlitbě.\n\n"}
{"id": "431496", "url": "https://cs.wikipedia.org/wiki?curid=431496", "title": "Georges Henri Rivière", "text": "Georges Henri Rivière\n\nGeorges-Henri Riviére (1897 – 1985) byl francouzský muzeolog. Vystudoval hudbu na École du Louvre. Po roce 1928 dostal na starost sbírku Davida Weilla, která obsahovala čínský porcelán, řecké a římské starožitnosti a evropské užité umění a malby. Ve stejném roce vedl svoji první výstavu, která se týkala starověkého amerického umění v Musée des Arts Décoratifs a přidal se k Paulu Rivetovi, aby zrenovovali zastaralé Musée du Trocadéro a představili ho veřejnosti jako plně zrenovované Musée de l'Homme v roce 1938.\n\nV letech 1929 a 1930 byl spolueditorem magazínu \"Documents\", kde psal články, jako například \"Etnografické muzeum v Trocadéro\" nebo profily jazzových hudebníků, jako byli Eddie South a Hayman Swayze. Ve třicátých letech Riviére financoval ambiciózní projekty jako \"Dakar-Djibouti mission\", kterou vedl Marcel Griaule, nebo \"Sahara-Soudan mission\", která poskytla hloubkový výzkum a dostatečné množství materiálu pro víc než 70 etnografických výstav mezi lety 1929 - 1937.\n\nVe stejném roce založil Musée National des Arts et Traditions Populaires, které mělo základ v etnografických sbírkach muzea Trocadéro. Nejdřív se výstavy týkaly populární tradiční formy umění, poté se zaměřily na vědu a výzkum. Mezi lety 1948 a 1965 byl Georges-Henri Riviére prvním vrchním ředitelem ICOM-u, mezinárodního výboru muzeí, kam se roku 1968 vrátil jako poradce.\n\nPředstavil koncept \"ekomuzea\"(snaha ukázat civilizace v jejich přirozeném prostředí), za který byl vysoce ohodnocen. \"Museum\" věnovalo celé jedno vydání ekomuzeím a zařadilo do něho taky článek George-Henri Riviéra nazvaný \"Ekomuzeum - definice podpory rozvoje\". Publikace \"Muzeologie podle George-Henri Riviéra\" byla vydána po jeho smrti, v roce 1989.\n\n\n"}
{"id": "431510", "url": "https://cs.wikipedia.org/wiki?curid=431510", "title": "Pulmonoscorpius", "text": "Pulmonoscorpius\n\nPulmonoscorpius (\"štír s plícemi\") je obřím vyhynulým rodem štíra, který žil v období karbonu (epocha visean, asi před 345-326 m. l.) na území dnešního Skotska. Zaživa dosahoval délky blížící se k 1 metru a celkově se podobal obří obdobě dnešních štírů. Je možné, že k jeho velikosti přispěl vyšší obsah kyslíku v tehdejší atmosféře (asi 35% oproti dnešním 21%). Předpokládá se, že tento živočich s výraznými složenými očky byl denním lovcem, živícím se především drobnými obratlovci.\n\nTento velký členovec se objevuje v páté epizodě fiktivního dokumentu \"Prehistorický park\". Zde je vysloven hypotetický předpoklad, že jed pulmonoskorpia byl pro savce neškodný, protože se ještě v této době neobjevili (vznikají až o 100 milionů let později).\n\n"}
{"id": "431515", "url": "https://cs.wikipedia.org/wiki?curid=431515", "title": "Státní ústav pro kontrolu léčiv", "text": "Státní ústav pro kontrolu léčiv\n\nStátní ústav pro kontrolu léčiv (zkráceně také SÚKL) je správní úřad České republiky podřízen Ministerstvu zdravotnictví a organizační složka státu. Úkolem ústavu je dohlížet na to, aby se v České republice používaly pouze jakostní, bezpečné a účinné léky, jakož i funkční a bezpečné zdravotnické pomůcky respektive prostředky zdravotní techniky (PZT).\n\nJeho činnost je upravena českou legislativou i mezinárodními dohodami. Předchůdcem dnešního Státního ústavu byl někdejší Ústav pro zkoumání léčiv, jenž byl založen již při vzniku Československa v roce 1918 jako součást Univerzity Karlovy. Dnešní ústav se zcela osamostatnil až v roce 1952.\n\nPosláním Státního ústavu pro kontrolu léčiv (SÚKL) je v zájmu ochrany zdraví občanů zajistit, aby se v praxi a při klinickém hodnocení používala pouze farmaceuticky jakostní, účinná a bezpečná léčiva, jakostní a bezpečné suroviny pro výrobu a přípravu léčiv a bezpečné a funkční zdravotnické prostředky s informacemi popisujícími jejich objektivně zjištěné vlastnosti a aby údaje z výzkumu léčiv a zdravotnických prostředků byly věrohodné a byly získávány eticky.\n\nSÚKL je správním úřadem s celostátní působností podřízeným Ministerstvu zdravotnictví. V jeho čele stojí ředitel, kterého jmenuje a odvolává ministr zdravotnictví, pokud zvláštní zákon nestanoví jinak.\n\nČinnost SÚKL v oblasti léčiv je dána primárně zákonem č. 378/2007 Sb., o léčivech a o změnách některých souvisejících zákonů (zákon o léčivech). Dále pak zákonem č. 167/1998 Sb., o návykových látkách a o změně některých dalších zákonů, zákonem č. 160/1992 Sb., o zdravotní péči v nestátních zdravotnických zařízeních, a zákonem č. 40/1995 Sb., o regulaci reklamy a o změně a doplnění zákona č. 468/1991 Sb., o provozování rozhlasového a televizního vysílání.\n\nČinnost SÚKL v oblasti cen a úhrad léčiv je dána zákonem č. 48/1997 Sb., o veřejném zdravotním pojištění a o změně a doplnění některých souvisejících zákonů, zákonem č. 265/1991 Sb., o působnosti orgánů České republiky v oblasti cen, a zákonem č. 526/1990 Sb., o cenách. Činnost SÚKL v oblasti lidských tkání a buněk je dána zákonem č. 296/2008 Sb., o zajištění jakosti a bezpečnosti lidských tkání a buněk určených k použití u člověka a o změně souvisejících zákonů (zákon o lidských tkáních a buňkách). Činnost SÚKL v oblasti zdravotnických prostředků je dána zákonem č. 123/200 Sb., o zdravotnických prostředcích a o změně některých souvisejících zákonů.\n\nVeřejnost často mylně přiřazuje k činnostem SÚKL i schvalování a dozor nad doplňky stravy. SÚKL se však v rámci svých pravomocí stará pouze o léčivé přípravky. Doplňky stravy spadají do kompetencí Ministerstva zdravotnictví ČR, Státního zdravotního ústavu a Státní zemědělské a potravinářské inspekce.\n\nDo kompetencí SÚKL spadají následující oblasti:\n\nSpolupráce SÚKL s Ministerstvem zdravotnictví a dalšími státními i mezinárodními organizacemi je jedním z hlavních úkolů vedle základní činnosti a poslání SÚKL.\n\nMezinárodní aktivity SÚKL jsou především soustředěny na spolupráci s institucemi EU a členskými státy EU. SÚKL se aktivně zúčastňuje práce ve více než 40 evropských nebo mezinárodních výborech nebo pracovních skupinách, například:\n\nSÚKL se do mezinárodních diskusí zapojuje i jinou formou než členstvím v různých pracovních skupinách a aktivní účastí. Mezi nejčastější formy patří přispívání do veřejných konzultací, mezinárodních rešerší či podílení se na různých mezinárodních iniciativách.\n\nSÚKL zpracovává rozbory, stanoviska, hlášení a připomínky k různým materiálům, zejména pro:\n\nZásadní význam je přikládán i spolupráci s úřadem Zmocněnce pro zastupování státu před Soudním dvorem Evropské unie (ESD).\n\nV areálu Státního zdravotního ústavu se na adrese Šrobárova 48, Praha 10, nachází i centrální pracoviště SÚKL.\n\nRegionální pracoviště SÚKL lze nalézt kromě Prahy také v Plzni, Českých Budějovicích, Hradci Králové, Brně, Olomouci a v Ostravě.\n\nČinnost SÚKL je v posledních letech financován převážně z jeho vlastní činnosti. Z náhrad výdajů za odborné činnosti SÚKL získává finanční prostředky, které podle zákona č. 378/2007, o léčivech, prováděl SÚKL na žádost výrobců, distributorů, prodejců a jiných právnických i fyzických subjektů. Příjmy za provedené odborné úkony SÚKL postupně využívá v souladu se zákonem č. 218/2000 Sb., o rozpočtových pravidlech, na financování výdajů, nezajištěných prostřednictvím přídělu finančních prostředků ze státního rozpočtu, a to na financování mzdových, provozních a investičních potřeb.\n\nSvojí činností SÚKL dále získává finanční prostředky, které následně odvádí do státního rozpočtu, a to zejména vybíráním správních poplatků za podávané žádosti, ostatními rozpočtovými příjmy jako jsou např. úroky z finančních prostředků na vkladových účtech u České národní banky, příjmy za poskytování služeb a informací, pronájem aj. V neposlední řadě jsou to také pokuty, které SÚKL ukládá za porušení některých zákonných povinností.\n\nSÚKL má stanovené následující strategické cíle:\n\nHistorie Státního ústavu pro kontrolu léčiv se pojí se začátky formování Československa jako samostatného státu. Bezprostředním předchůdcem Státního ústavu pro kontrolu léčiv byl Ústav pro zkoumání léčiv, který byl ustaven již roku 1918. Laboratoře tohoto ústavu byly rozmístěny na několika pracovištích University Karlovy v Praze. Roku 1931 byly laboratoře ústavu soustředěny v areálu Státního zdravotního ústavu. Zde je ústav, v budovách 24 a 30, umístěn dodnes.\n\nVyhláškou Ministerstva zdravotnictví z 24. dubna 1952 byl zřízen Státní ústav pro kontrolu léčiv (SÚKL) a byl tak zcela vyčleněn z organizační struktury Státního zdravotního ústavu (SZÚ). Při této příležitosti byla činnost ústavu rozšířena i o kontrolu „zdravotních potřeb, zejména léčebných a diagnostických pomůcek a desinfekčních nebo jiných prostředků“. Roku 1969 byla všechna pracoviště ústavu soustředěna v nové budově (č. 24). Roku 1992 byly k ústavu přičleněny tzv. „laboratoře kontroly léčiv“, zaměřené na kontrolu provozu lékáren, kontrolu zacházení s léčivými přípravky dodávanými do zdravotnických zařízení a kontrolu kvality surovin dodávaných do lékáren distributory. Tyto laboratoře byly dříve součástí Lékárenské služby a působily regionálně v rámci tehdejších Krajských ústavů národního zdraví. V roce 1992 ústav spolu s pracovištěm posuzujícím přístrojovou zdravotnickou techniku používanou ve zdravotnictví převzal i agendu schvalování zdravotnických přístrojů.\n\nV roce 1997 došlo rozhodnutím ministra zdravotnictví k rozšíření této agendy na veškerou schvalovací činnost vztahující se ke všem typům zdravotnických prostředků. Rozsah činností ústavu v oblasti léčiv byl v roce 1997 upřesněn zákonem č. 79/1997 Sb., o léčivech. K dalším úpravám docházelo průběžnou novelizací tohoto zákona. V oblasti zdravotnických prostředků byl rozsah činností ústavu upraven zejména zákonem č. 123/2000 Sb., o zdravotnických prostředcích, který činnost SÚKL v této oblasti soustředil na zajištění bezpečnosti prostředků, které jsou již na trhu. Proces schvalování zdravotnických prostředků byl převeden na Ministerstvo zdravotnictví ČR.\n\nNa základě zákona č. 138/2002 Sb., který novelizoval zákon o regulaci reklamy, se od 1. června 2002 stal SÚKL dozorovým orgánem pro dohled nad reklamou na humánní léčivé přípravky. S účinností od 1. ledna 2008 byl SÚKL zákonem č. 48/1997 Sb., o veřejném zdravotním pojištění, pověřen stanovováním maximálních cen léčivých přípravků a stanovováním výše a podmínek úhrady léčivých přípravků. Od stejného data SÚKL provádí cenovou kontrolu léčivých přípravků, potravin pro zvláštní lékařské účely a zdravotnických prostředků. Rozšíření činností SÚKL přinesl i zákon č. 296/2008 Sb., o lidských tkáních a buňkách, který s účinností od 18. října 2008 postavil SÚKL do pozice instituce zajišťující dohled nad jakostí a bezpečností lidských tkání a buněk určených k použití u člověka. Zatím poslední změnu v rozsahu činnosti přinesla novela zákona č. 167/1998 Sb., o návykových látkách, která rozšířila dozorové činnosti i na oblast omamných a psychotropních látek.\n\n\nUvedení léčivého přípravku na trh předchází dlouholetý vývoj, který je i značně finančně náročný. Léčivo musí projít několika fázemi klinického hodnocení. Jeho výsledkem je stanovení nejvhodnějšího dávkování pro pacienta, kdy je přípravek účinný s minimálním rizikem nežádoucích účinků.\n\nDalší etapou je registrace SÚKL nebo evropské lékové agentury, kdy jsou posuzovány předložené výsledky klinického hodnocení a další požadavky zákona. Po registraci může být léčivý přípravek uveden na trh. Pro zajímavost z 10 až 20 tisíc nově vyvinutých látek se pouze 5 až 10 dostane do fáze klinických hodnocení na člověku a jen jedna léčivá látka je následně registrována jako léčivo vhodné pro pacienty.\n\nV té chvíli začíná jeho hodnocení v praxi. Sleduje se výskyt nežádoucích účinků, účinky přípravku, případně interakce s dalšími přípravky. V případě výskytu neočekávaných nežádoucích účinků je tato informace zpracována a uvedena v souhrnné informaci o přípravku. Pokud se projeví závažnější nežádoucí účinky, je léčivých přípravek úplně stažen z oběhu.\n\nKlinický vývoj zcela nového léku probíhá v několika fázích, jejichž cílem je získat pro navržený účel použití léku dostatek informací, aby se mohl vyhodnotit poměr mezi jeho prospěchem a riziky:\n\nPřehled schválených klinických hodnocení je k dispozici na internetových stránkách SÚKL.\n\nLéčivé přípravky musí před uvedením na náš trh projít schvalovacím řízením, které nazýváme registrace léčivého přípravku (udělení povolení k uvedení na trh). Hlavním důvodem pro tento postup je minimalizace předvídatelných rizik spojených s uvedením léčivého přípravku na trh. Státní ústav pro kontrolu léčiv (SÚKL) v ČR a Evropská léková agentura (EMA) pro EU v tomto procesu hodnotí doložení účinnosti, jakosti a bezpečnosti léčivého přípravku. Postup je založený na hodnocení souladu předložené dokumentace s požadavky právních předpisů a nejaktuálnějších vědeckých poznatků. Výstupem je hodnotící zpráva a Rozhodnutí o registraci.\n\n\nRegistrační postupy v ČR probíhají v souladu s legislativou v EU. Registrační postupy se liší hlavně podle toho, zda se jedná o registraci přípravku „originálního – referenčního“ nebo „generika“ (levnější alternativa originálních léků). Před registrací originálního přípravku probíhá několikaletý vývoj a jejich testování v rámci klinického hodnocení. U generických přípravků nemusí být provedeny všechny fáze klinických studií (od fáze I. až po fázi III.), ale postačí provést pouze bioekvivalenční studii (provádějí se s cílem prokázat porovnáním farmakokinetických vlastností léčivých přípravků jejich terapeutickou srovnatelnost). Pro registraci tradičních rostlinných přípravků (přípravek se používá minimálně 30 let, z toho 15 let v zemi EU) a také homeopatik je používána zjednodušená registrační procedura (u homeopatik nejsou např. vyžadovány důkazy účinnosti). V rámci registračního řízení SÚKL rovněž posuzuje způsob výdeje léčivého přípravku. Kritéria braná v úvahu při posuzování způsobu výdeje vycházejí ze zákona o léčivech.\n\nV rámci \"poregistračních aktivit\" SÚKL schvaluje změny v registraci (např. upřesnění způsobu uchovávání, doplnění indikace, změnu držitele rozhodnutí, změnu výrobce, změnu vnějšího obalu apod.), prodloužení registrace, převody registrací, ukončení registrace, roční přehodnocování, arbitráže. Registrační a poregistrační procesy se neustále vyvíjejí a zdokonalují, musí reagovat na vědecko-technický pokrok a zajistit, aby léčiva legálně dostupná v ČR měla odpovídající úroveň jakosti, účinnosti a bezpečnosti.\n\nDatabáze registrovaných léčivých přípravků je k dispozici na internetových stránkách SÚKL.\n\n\nDržitel rozhodnutí o registraci má podle zákona o léčivech povinnost hlásit veškeré prováděné poregistrační studie, resp. neintervenční poregistrační studie, a to s platností od 1. ledna 2008. \"Neintervenční studie\" je hodnocení, v rámci kterého se používají léčivé přípravky běžným způsobem a v souladu s podmínkami jejich registrace. \"Neintervenční poregistrační studie bezpečnosti\" je farmakoepidemiologická studie prováděná v souladu s rozhodnutím o registraci a za účelem identifikace nebo kvantifikace bezpečnostního rizika ve vztahu k registrovanému léčivému přípravku.\n\nZe zákona je povinností držitele rozhodnutí o registraci informovat SÚKL o záměru provést neintervenční poregistrační studii s tím, že poskytne následující údaje:\n\nDále musí nahlásit ukončení studie, v rámci kterého SÚKL informuje o místu konání studie (jména lékařů zapojených do studie), o nákladech zkoušejícího (lékaře) na provedení studie a předává datum ukončení studie a závěrečnou zprávu.\n\nSÚKL v rámci pravidelného monitorování neintervenční poregistračních studií zjišťuje, zdali studie nesloužila jako krytí pro reklamu. Prověřuje se, zda nebyl porušen zákaz zakotvený v zákoně o regulaci reklamy. Zákon zakazuje držiteli rozhodnutí o registraci, v souvislosti s reklamou na humánní léčivé přípravky zaměřenou na odborníky, nabízet, slibovat nebo poskytovat odborníkům (lékařům, farmaceutům a jiným zdravotnickým pracovníkům) dary nebo jiný prospěch, ledaže jsou nepatrné hodnoty a mají vztah k jimi vykonávané odborné činnosti. Přehled všech nahlášených studií lze nalézt na internetových stránkách SÚKL.\n\nV lékárnách a ve zdravotnických zařízeních se nejčastěji setkáváme s registrovanými léčivými přípravky, tj. s přípravky, o jejichž registraci vydá rozhodnutí SÚKL nebo Evropská komise. Protože s registračním procesem jsou spojeny finanční náklady, a protože i léčivý přípravek je druhem zboží, které má přinášet zisk, ne vždy se farmaceutická firma rozhodne pro registraci svého přípravku pro Českou republiku.\n\nV rámci léčby může lékař použít i neregistrované léčivé přípravky. Použití je však dáno zákonem a pacient musí být v takovém případě vždy informován lékařem.\n\nOznačení „vzácná onemocnění“ (anglicky \"rare diseases\" – RD) se vztahuje na skupinu závažných, ale přitom různorodých onemocnění, jejichž společným znakem je nízký výskyt v populaci (u většiny vzácných diagnóz jsou to 1–3 nemocní na 10 000 obyvatel).\n\nPokud léčivý přípravek není registrován v žádné členské zemi EU, a jde o léčivý přípravek určený k léčbě vzácných onemocnění, jsou usnadněny postupy jeho registrace pro celou Unii, tedy i pro Českou republiku. Administrativní proces přiznání statutu léčivého přípravku pro vzácná onemocnění (v angličtině se užívá termínu \"orphan drugs\" nebo \"orphan medicines\") se nazývá proces designace orphan (\"designation process for orphan medicines\"). Z tohoto statutu vyplývají pro výrobce určité výhody, které kompenzují malý počet pacientů, pro které je lék určen (poradenství při přípravě žádosti, delší exkluzivita na trhu, nižší poplatky za registraci).\n\nProces designace orphan zajišťuje v Evropské lékové agentuře Komise pro léčivé přípravky pro vzácné použití, která formuluje k předložené žádosti své stanovisko. Konečné rozhodnutí v procesu vydává Evropská komise ve spolupráci s Evropskou lékovou agenturou (EMA).\n\nLéčivé přípravky hrazené ze zdravotního pojištění jsou regulovány na úrovni:\n\nLéčivé přípravky, které nejsou hrazeny ze zdravotního pojištění, nemají regulovánu cenu ani na úrovni výrobce (cena, za kterou je přípravek uváděn na trh), ani v oblasti obchodní přirážky za výkony velkoobchodu/maloobchodu (distributor/lékárna). Velká část volně prodejných léčiv není hrazena ze zdravotního pojištění, tedy nepodléhají výše popsané regulaci.\n\nMaximální cenu výrobce, která je základem pro výpočet prodejní ceny, stanovuje od 1. ledna 2008 SÚKL. Pravidla pro stanovení maximální ceny výrobce jsou jasně vymezena zákonem. Maximální cena výrobce se stanovuje ve výši:\n• průměru výrobních cen v zemích referenčního koše (8 zemí EU),\n• průměru tří nejnižších výrobních cen ve státech EU nebo\n• výrobní ceny nejbližšího terapeuticky porovnatelného přípravku v ČR nebo v EU.\n\nÚhradu, tedy část ceny pro konečného spotřebitele, kterou zaplatí zdravotní pojišťovna, stanovuje od 1. ledna 2008 SUKL. Proces stanovení úhrady léku je popsán v zákoně. Stanovení úhrady probíhá ve správním řízení, do kterého může vstupovat zdravotní pojišťovna a výrobce léku. Metodiky, dle kterých jsou vypočítávány maximální ceny výrobce a úhrady zdravotní pojišťovnou, jsou uvedeny na internetových stránkách SÚKL.\n\nOriginální léčivé přípravky, jejichž vývoj trvá řadu let, potřebují pro registraci (schválení) doložit účinnost a bezpečnost léčiva. Toho lze dosáhnout pouze rozsáhlou a finančně náročnou klinickou studií. U registrace generik je předložena „pouze“ žádost, ve které se odkazuje na klinickou studii provedenou v rámci registrace nějakého originálního léčiva a je předložena většinou jen studie bioekvivalence. Z tohoto popisu je jednoznačné, že pro registraci originálu je tedy nutné vynaložit větší finanční prostředky, které se však poté odrazí i v prodejní ceně léčiva.\n\nPoužívání každého léku s sebou nese možná rizika. Při schvalování léku se posuzuje, zda přínos z léčby převažuje nad případnými riziky. Nejvýznamnějším rizikům se předchází registračním procesem a kontrolou kvality. Hlavní příčinou negativního vlivu léčiv jsou chyby při jejich používání. V případě výskytu závažných nebo neočekávaných nežádoucích účinků musí lékař nebo jiný zdravotnický pracovník hlásit tuto skutečnost do 15 dnů na SÚKL. I všechny farmaceutické společnosti musí mít svůj systém sledování bezpečnosti léků. Na každý přípravek je minimálně jednou za 5 let držitelem rozhodnutí o registraci vypracován a předložen SÚKL podrobný rozbor jeho bezpečnosti Každý léčivý přípravek je provázen schválenými podrobnými texty (\"Příbalový leták\" a \"Souhrn údajů o přípravku\"), které obsahují důležité informace pro správné a bezpečné používání.\n\nFarmakovigilance (tzv. „léková bdělost“) je systém pro sledování bezpečnosti léčivých přípravků při běžném používání (v klinické praxi). Je to systém zaměřený na sběr a vyhodnocování relevantních informací a prosazení přiměřených zásahů. Na základě sběru těchto dat (především hlášených nežádoucích účinků) může dojít ke změně či rozšíření indikace či kontraindikace léčiva. V nejzávažnějších případech může být léčivo úplně staženo z trhu.\n\nZákonná povinnost hlásit nežádoucí účinky se vztahuje na všechna podezření ze závažného či neočekávaného nežádoucího účinku, nebo jiné skutečnosti závažné pro zdraví léčených osob související s použitím léčivého přípravku. Tuto povinnost mají ze zákona lékaři, lékárníci, držitelé rozhodnutí o registraci a provozovatelé. Pokud byl pacient léčen více léčivými přípravky najednou, jsou v takovém případě podezřelé všechny podávané přípravky stejným dílem. Mohou existovat důvody, pro které se lékař domnívá, že kauzalita se vztahuje k určitému přípravku, pak je třeba to v hlášení s odůvodněním zdůraznit. Nežádoucí účinek lze SÚKL nahlásit prostřednictvím formuláře hlášení podezření na nežádoucí účinek léčiva. Ten je na stránkách SÚKL k dispozici buď v elektronické nebo v tištěné podobě.\n\nV současné době není hlášení nežádoucích účinků honorováno, jde však o profesionální povinnost lékaře, která je podepřena zákonem. Zákon za nesplnění zákonné povinnosti hlášení závažného či neočekávaného nežádoucího účinku nestanoví sankce.\n\nVýrobky, které nemají doklad o účinnosti, nepodléhají registračnímu řízení SÚKL. Např.:\n\nNa internetových stránkách SÚKL je volně přístupná databáze registrovaných léčivých přípravků. Ta obsahuje všechny léky schválené pro prodej na českém trhu. Součástí databáze u jednotlivých léčiv je \"Příbalový informační leták\", \"Souhrnná informace o přípravku\", informace o účinné látce a držiteli rozhodnutí o registraci, přehled s maximální cenou výrobce/cenou původce, úhradou ze zdravotního pojištění a také orientační prodejní cenou.\n\nZákladními požadavky na příbalový leták je čitelnost a srozumitelnost pro cílovou skupinu pacientů. Dále je doporučeno, aby příbalová informace byla členěna do kapitol, a celkově se klade důraz i na grafickou prezentaci celého letáku. Volba např. nevhodného písma (velikosti) či špatné grafické uspořádání může ovlivnit čitelnost letáku.\n\nReklama na širokou veřejnost je povolena pouze u léčivých přípravků z kategorie bez lékařského předpisu (volně prodejné).\n\nReklama musí splňovat všechny požadavky stanovené zákonem o regulaci reklamy a zejména by se měla vyvarovat toho, aby naplňovala podstatu nekalé obchodní praktiky nebo reklamy skryté či byla reklamou v rozporu s dobrými mravy atd. Jak reklama, která je nekalou obchodní praktikou, tak skrytá reklama, jsou způsobilé vážně ovlivnit vnímání poskytované informace běžným spotřebitelem a zvláště v případě reklamy na léčivé přípravky může mít nesprávné pochopení informace pacientem – spotřebitelem, zásadní negativní dopad na používání léčivých přípravků a zdraví pacientů.\n\nDozorem v oblasti reklamy na léčivé přípravky jsou pověřeni:\n\n\"Nelegálním přípravkem\" se rozumí výrobek, jehož identita a/nebo původ nejsou úmyslně a podvodně špatně označeny, ale jedná se o výrobek se svým vlastním názvem. Je jím např. výrobek, který je registrován jako léčivý přípravek mimo ČR, výrobek tvářící se jako jiný produkt než léčivý přípravek (např. doplněk stravy) nebo výrobek, který nemá jasně definován svůj statut. Nelegální přípravek splňuje definici léčivého přípravku (např. s ohledem na obsah účinné látky, deklaraci atd.).\n\n\"Padělkem\" léčivého přípravku se podle definice WHO rozumí takový přípravek, jehož identita a/nebo původ jsou úmyslně a podvodně nesprávně označeny. Předmětem padělání jsou originální i generická léčiva. Padělky mohou obsahovat správné nebo nesprávné obsahové látky za přítomnosti účinné látky nebo bez ní, případně jsou zabaleny do falešného obalu.\n\nS padělky a nelegálními přípravky se můžeme setkat na černém trhu, což je protiprávní a pro zákazníka vždy rizikové. Nelegálními místy prodejů léků jsou nejčastěji tržiště, fitcentra, ale v poslední době nejoblíbenější internetové stránky. Tímto nezákonným způsobem jsou nabízeny nejčastěji léky na redukci hmotnosti, léčiva na erektilní dysfunkci nebo přípravky na tzv. body building – anabolické steroidy. Internet se díky snazší dostupnosti a díky možné anonymitě stává nejčastějším zdrojem nelegálních nabídek léčivých přípravků. Prodávající se tak schovává za různé inzeráty či nabídky v rámci chatu. Při nákupu léků na internetu je tedy důležité si uvědomit, že lze nabízet pouze registrované léčivé přípravky, které nejsou vázány na lékařský předpis, a že nabízejícím může být pouze schválená “kamenná„ lékárna. Na internetových stránkách musí být jednoznačně uveden provozovatel, který informuje o cenách, způsobu objednávání, možnosti reklamace, a také kontakt na informační službu poskytovanou farmaceutem nebo farmaceutickým asistentem.\n\nU nelegálních přípravků není možné zaručit účinnost, bezpečnost a kvalitu. Nelze zjistit, kde a kdo je vyrobil, jak byly přepravovány a uchovávány či jaké je jejich složení. Ve chvíli kdy takový lék užijete, musíte vždy počítat s tím, že:\n\nTakové riziko podstupuje každý, kdo nakupuje léky pomocí nelegálních nabídek, a to ať již kvůli zdánlivé finanční výhodnosti nebo kvůli strachu jít se svým problémem k lékaři.\n\nV případě podezření na výskyt podělku nebo nelegálního přípravku je možné vyplnit formulář SÚKL.\n\nČeský lékopis (zkr. ČL, lat. \"Pharmacopoea Bohemica\") je základní farmaceutické dílo normativního charakteru závazné na území České republiky. Přispívá k zajištění bezpečnosti, účinnosti a kvality léčiv. Český lékopis stanovuje postupy pro výrobu léčivých a pomocných látek, pro výrobu a přípravu léčivých přípravků a pro jejich zkoušení a skladování.\n\nJe připravován Lékopisnou komisí a vydáván Ministerstvem zdravotnictví. Současný Český lékopis obsahuje především články převzaté z Evropského lékopisu, dále pak tzv. národní články, týkající se specifických českých záležitostí.\n\nVěstník SÚKL je vydáván Státním ústavem pro kontrolu léčiv měsíčně již od roku 1994. Poskytuje odborné veřejnosti informace o léčivech a zdravotnických prostředcích a ze zákona č. 378/2007 Sb., o léčivech, zajišťuje ve Věstníku SÚKL zveřejnění vydaných rozhodnutí o registraci léčivých přípravků.\n\nPravidelně jsou publikována opatření při závadách kvality a nežádoucích účincích léčiv, opatření při nežádoucích příhodách zdravotnických prostředků, informace o publikovaných technických normách zaměřených na zdravotnické prostředky, informace o dokumentech vydaných Evropskou lékovou agenturou, číselné údaje o stavu žádostí v SÚKL, měsíční přehled nově schválených výrobců a distributorů léčiv v ČR, čtvrtletní přehled nově schválených lékáren, seznamy léčivých přípravků, u nichž skončí do 3 měsíců platnost rozhodnutí o registraci a seznamy, u nichž v daném měsíci skončila platnost rozhodnutí o registraci. V souladu s citovaným zákonem jsou měsíčně publikovány přehledy nově registrovaných léčivých přípravků a změn v registracích. Ve Věstníku SÚKL jsou dále publikovány všechny nové pokyny SÚKL a jejich aktuální seznam, pokud dojde k jeho obměně, čtvrtletně je zveřejňován článek o “spotřebě„ léčiv po zpracování příslušného čtvrtletí a rovněž jsou publikovány různé informace SÚKL určené regulovaným subjektům. Od roku 2003 je zavedena farmakovigilanční rubrika \"Černý trojúhelník\".\n\nRedakční radu Věstníku SÚKL tvoří ředitel ústavu a vedoucí pracovníci útvarů přímo řízených ředitelem ústavu. Tito pracovníci jsou odpovědni za pravidelné rubriky v souladu s jejich náplní a za příspěvky nepravidelné, jejichž publikování schvaluje redakční rada na pravidelné poradě výkonného managementu SÚKL. Státní ústav pro kontrolu léčiv vydává od roku 2009 Věstník SÚKL pouze v elektronické podobě.\n\nBulletin \"Farmakoterapeutické informace\" vychází měsíčně a jako nezávislý lékový bulletin je členem Mezinárodní společnosti lékových bulletinů (ISDB). Farmakoterapeutické informace jsou určeny především lékařům a lékárníkům.\n\n\"Výroční zpráva\" obsahuje souhrn všech informací o činnosti SÚKL.\n\nInformační zpravodaj \"Nežádoucí účinky léčiv\" má sloužit k předávání důležitých informací z farmakovigilančního systému, tedy informací o nežádoucích účincích léčiv po jejich uvedení do klinické praxe a také by měl plnit funkci nástroje zpětné vazby. Díky rozvoji mezinárodní spolupráce na poli soustavného hodnocení poměru přínosů a rizik léčiv se budete moci prostřednictvím zpravodaje setkávat s novinkami nejen z ČR, ale i Evropské unie a celého světa.\n\nSpolupráce s odbornou lékařskou veřejností je jednou z hlavních priorit SÚKL. Na internetových stránkách najdou např. lékaři mimo jiné:\n\nInformační portál pro veřejnost pacienty seznamuje s nově uváděnými léky na český trh, s pravidly výdeje nových i již zavedených léků a s jejich působením na lidský organismus. SÚKL se tímto informačním portálem snaží srozumitelnou formou přiblížit široké veřejnosti problematiku léčivých přípravků. Informační portál pro veřejnost se skládá ze čtyř hlavních modulů, ve kterých pacient může najít odpovědi na často kladené otázky:\n\na čtyř vedlejších modulů:\n\nJe možno zde nalézt úplný přehled všech registrovaných léčivých přípravků, schválených klinických studií a přehled lékáren. Nově je připravena i databáze volně prodejných léčiv. Pro snazší orientaci je připraven i slovníček a soubor nejčastějších otázek a odpovědí. Tento portál může být využíván také pro informování veřejnosti například o přístupu občanů k osobním lékovým záznamům v centrálním úložišti elektronických receptů nebo léčivých přípravcích, které budou nově dostupné bez lékařského předpisu s omezením. Tyto novinky jsou podobně jako informační portál pro veřejnost zaměřeny na emancipaci pacientů a jejich lepší orientaci ve světě léčiv. Informační portál je v průběhu roku neustále aktualizován a rozšiřován.\n\nDatabáze registrovaných léčivých přípravků zahrnuje všechna léčiva, která jsou registrována k užití v České republice. A to jak pro zvláštní lékařské účely, tak A volně prodejné léčivé přípravky.\n\nDatabáze všech lékáren obsahuje informace o více než 2 600 lékárnách, jejichž provoz schválil SÚKL.\n\nSÚKL tímto způsobem zpřístupňuje databázi klinických studií povolených v České republice. Klinické studie (klinická hodnocení) slouží k prokázání bezpečnosti, účinnosti nebo jakosti nových léčivých přípravků.\n\nInteraktivní Očkovací kalendář obsahuje informace o očkování a byl sestaven ve spolupráci s úřadem hlavního hygienika. Lze z něj zjistit informace o očkování a jednotlivých vakcínách, o harmonogramu ze zákona povinných i dobrovolných očkování. Pro lepší orientaci jsou povinná očkování znázorněna červeným písmem, nepovinná pak modrým. Navíc je kalendář přehledně strukturován podle věku, onemocnění či očkovací látky.\n\nU každého očkování jsou uvedeny vakcíny, které jsou pro Českou republiku schváleny a které jsou aktuálně na českém trhu dostupné. V databázi registrovaných vakcín lze zjistit detailní informace z elektronického příbalového letáku nebo souhrnu informací o aplikovaném přípravku. Kromě kalendáře si lze na informačním portálu pro veřejnost prostudovat rady určené speciálně rodičům očkovaných dětí.\n\nKalendář cestovatele obsahuje nejen informace k očkováním doporučeným Světovou zdravotnickou organizací, ale i informace o schválených a zároveň aktuálně obchodovaných vakcínách. Z tohoto kalendáře se lze také dostat na praktické informace o cizí zemi, publikované na stránkách Ministerstva zahraničí ČR.\n\nPokud nelze najít potřebnou informaci, lze využít „řízené dotazování“. Dotaz bude odeslán do informačního oddělení Státního ústavu pro kontrolu léčiv.\n\nOd začátku roku 2010 byla spuštěna další služba, která návštěvníkům portálu umožní ptát se přímo vybraných odborníků z oblasti lékařství a farmacie. Tato služba informačního portálu pro veřejnost nicméně nenahrazuje osobní konzultaci s lékařem.\n\nV březnu roku 2010 byla spuštěna velká informační kampaň „Nebezpečné léky“, která je zaměřena proti padělkům léčiv, nelegálním přípravkům a nebezpečným lékům obecně. Cílem bylo upozornit širokou veřejnost na možná rizika nákupu léků na internetu. V rámci kampaně byl proto spuštěn portál pro veřejnost obsahující informace k problematice: manuál správného nakupování léků na internetu, seznam certifikovaných lékáren s povoleným online prodejem léků, poslední zadržené padělky léčiv či nelegální přípravky, vyřešené případy, ukázky kampaní jiných evropských států nebo video razie do nelegální výrobny léků ve Švédsku atd.\n\nSÚKL v rámci kampaně připravil pro certifikované lékárny s povoleným internetovým prodejem léků možnost sdílet na svých internetových stránkách banner SÚKL, sloužící k ověření lékárny v databázi schválených lékáren zveřejněné na webu SÚKL.\n\nOd ledna 2009 spravuje SÚKL tzv. centrální úložiště lékařských předpisů, do kterého mají lékárny ukládat vybraná data o pacientech – kdo lék předepsal, kdo jej vydal a kdo přijal. Ředitel SÚKL sice tvrdí, že veškerá data o pacientech jsou v anonymizované podobě, ale přesto projekt kritizuje Česká lékárnická komora. Podala podnět k prošetření k Úřadu pro ochranu osobních údajů, neboť zákon prý takový sběr dat neumožňuje. Lékárnická komora proto také vyzvala své členy, aby se k systému nepřipojovali, dokud se zacházení s citlivými daty pacientů nevyřeší. Počátkem srpna 2009 označil sběr dat o zdraví pacientů za nezákonný Úřad pro ochranu osobních údajů. Uvedené rozhodnutí Úřadu pro ochranu osobních údajů dosud není pravomocně, neboť jej SÚKL napadl rozkladem, o kterém dosud nebylo ze strany Úřadu rozhodnuto.\n\n\n"}
{"id": "431520", "url": "https://cs.wikipedia.org/wiki?curid=431520", "title": "Michelob Light Eagle", "text": "Michelob Light Eagle\n\nMichelob Light Eagle bylo letadlo poháněné lidskou silou postavené v rámci projektu Daedalus na Massachusettském technologickém institutu (MIT), Cambridge, USA. Bylo s ním ustanoveno několik dodnes platných rekordů u lidskou silou poháněných letadel.\n\nMichelob Light Eagle je nyní součástí sbírky National Air and Space Museum (Národní letecké a kosmické muzeum) při The Smithsonian Institution ve Washington, D.C., USA.\n\nKoncem sedmdesátých a začátkem osmdesátých let 20. století došlo k velkým pokrokům ve stavbě letadel poháněných lidskou silou. Bylo to nejen díky novým materiálům (lehkým a pevným, bez nichž byly dosavadní konstrukce neúspěšné) a motivaci v podobě Kremerových cen, ale také díky vzájemné rivalitě (především amerických) technologických univerzit, pro něž postavení takového letu schopného letadla bylo prestižní záležitostí. Jednou z univerzit zapojených do tohoto soutěžení byl i Massachusettský technologický institut (MIT), kde vzniklo postupně několik letadel (MIT Burd, MIT Chrysalis, MIT Monarch).\n\nV květnu 1984 získal MIT Monarch první rychlostní Kremerovu cenu a před týmem nyní nebyla žádná další výzva. Bylo tedy rozhodnuto o pokusu přeletět trasu z ostrova Kréta, absolvovanou bájným mytickým řeckým hrdinou Daidalem. \n\nV rámci projektu Daedalus byla postavena postupně tři letadla: Michelob Light Eagle, MIT Daedalus 87 a MIT Daedalus 88.\n\nMichelob Light Eagle (v překladu \"Lehký orel\", familiárně byl označován také jako „Emily“) byl prototypem postaveným v rámci tohoto projektu. Sloužil k ověření základních myšlenek a postupů. Oproti následujícím letadlům „Daedalus“ na něm bylo použito méně kompozitu z uhlíkových vláken, hmotnost tedy byla o 11 kg vyšší (42 proti 31 kg). \"Orel\" měl také použit jiný profil křídla (označován jako Dai 1335), který byl méně účinný než zdokonalený profil s označením „DAE-11“.\n\nPrvní lety byly absolvovány v říjnu 1986 a po nich stroj prošel několika úpravami, především zvětšením rozpětí křídla, které nyní dosáhlo hodnoty 34,7 metru.\n\nV lednu 1987 došlo na kalifornském Roger Dry Lake k dalším testům. Při nich bylo překonáno a ustanoveno několik rekordů lidskou silo poháněných letadel, které platí dodnes:\n\n\n\nLetadlo poháněné lidskou silou\nDoprava lidskou silou\n\n"}
{"id": "431526", "url": "https://cs.wikipedia.org/wiki?curid=431526", "title": "Rákosník proužkovaný", "text": "Rákosník proužkovaný\n\nRákosník proužkovaný (\"Acrocephalus schoenobaenus\") je malým monotypickým druhem pěvce z čeledi rákosníkovitých (Acrocephalidae).\n\nDorůstá délky 11,5–13 cm, v rozpětí křídel měří 17–21 cm a váží 10–15 g. Má hnědý, tmavě skvrnitý hřbet a křídla, černě žíhané temeno, světlou spodinu těla a bělavý nadoční proužek. Končetiny jsou šedavé. Obě pohlaví jsou zbarvena stejně, mladí ptáci mají tmavé skvrnění na hrudi.\n\nPodobá se vzácnějšímu rákosníku tamaryškovému (\"A. melanopogon\"), který se liší velmi tmavým, černavým temenem, bělejším nadočním proužkem (směrem dozadu se rozšiřuje), tmavými končetinami a kratšími ručními letkami. Dalším podobným druhem je rákosník ostřicový (\"A. paludicola\") lišící se žlutavějším základním zbarvením, výraznějším černým proužkováním hřbetu, kostřece, křídel a dále béžovým pružkem uprostřed černého temene.\n\nSamci zpívají z různých vyvýšených míst nebo za letu ve výšce asi 2–5 m, odkud pomalu s roztaženými křídly klouzavě klesají zpět dolů. Zpěv je hlasitý, převážně flétnovitý, se skřípavými a pískavými tóny a typickým trylkem „void–void“. Může také obsahovat imitace hlasů jiných druhů ptáků.\n\nHnízdí ve většině Evropy a v západní a střední Asii východně po západní Sibiř. Tažný druh se zimovišti v subsaharské Africe, v rozmezí od Senegalu na západě po Etiopii na východě a východ Kapska v Jihoafrické republice a severní Namibii na jihu. Z Česka odlétá v srpnu až září, přilétá v dubnu až květnu.\n\nEvropská populace je odhadována na 4,4-7,4 milionů párů. Početně je zastoupen hlavně v Rusku (1,3–2,5 milionů párů), Rumunsku (0,85–1,1 milionů párů) a Bulharsku (0,6–0,8 milionů párů). Na území střední Evropy hnízdí odhadem 315–593 tisíc párů, v Česku pak 40–80 tisíc párů.\n\nK hnízdění preferuje podmáčená, hustě zarostlá stanoviště, hlavně okraje vod a bažiny s porosty rákosu, ostřice a keři.\n\nPo potravě pátrá v nízké husté vegetaci. Převážně hmyzožravý druh; požírá také pavouky, měkkýše a na podzim i bobule. Před odletem na zimoviště vyhledává hlavně mšice, jejichž masivní konzumací získává na tah potřebné tukové zásoby.\n\nPohlavně dospívá ve druhém kalendářním roce. Hnízdí 1× až 2× ročně od května do srpna. Páry jsou většinou monogamní, samci však mohou být i bigamní nebo promiskuitní. Teritoria obsazují bezprostředně po návratu ze zimovišť. Miskovité hnízdo z listů a stébel trav, které zevnitř vystýlá různými měkkými materiály, včetně květů rákosu nebo chlupů, staví samotná samice dobře skryté nízko v husté vegetaci, obvykle do výšky 50 cm nad zemí. V jedné snůšce bývá (3–)4–6 hnědavých, hustě drobně skvrnitých vajec o velikosti 18,0 x 13,5 mm. Inkubační doba trvá 13-15 dnů, na vejcích sedí pouze samice. Samec se zapojuje až do krmení mláďat, která opouští hnízdo po 10–12 dnech. Další 1–2 týdny jsou pak ještě dokrmována mimo něj.\n\nRákosník proužkovaný se ve volné přírodě dožívá průměrně 2 let, zatím nejvyšší zaznamenaný věk byl zjištěn ve Finsku a čítá 10 let a 1 měsíc.\n\n\n"}
{"id": "431528", "url": "https://cs.wikipedia.org/wiki?curid=431528", "title": "Diplodocidae", "text": "Diplodocidae\n\nDiplodokidi neboli příslušníci čeledi Diplodocidae byli rozšířenou skupinou sauropodních dinosaurů především z období svrchní jury. Žili na území dnešních kontinentů Severní Amerika, Afrika i Evropa, objeveni však již byli i v Jižní Americe. Do této čeledi patří také nejdelší známí obratlovci vůbec - \"Diplodocus\" a \"Supersaurus\" mohli dosáhnout délky kolem 34 metrů. Čeleď spadá do kladu Diplodocimorpha.\n\nDiplodokidi byli oproti titanosaurním a brachiosauridním sauropodům relativně štíhle stavění, přesto šlo o mohutné a především extrémně dlouhé dinosaury. Jejich nohy byly poměrně krátké, zato krk i ocas dosahovaly značných délek. Zadní nohy byly obvykle delší než přední. Jak už dnes víme, na hřbetní straně těla některých zástupců se táhl nízký hřeben jakýchsi špičatých keratinózních výběžků. Hlava byla poměrně malá. Krk zřejmě nemohl být zvedán příliš vysoko nad rovinu trupu, jak ukázaly počítačové simulace. Tito dinosauři také prokazatelně pojídali gastrolity, oblé kameny, pomáhající jim v trávení. Výzkum lebečních kostí dokazuje, že tito dinosauři pravděpodobně měli do jisté míry vyvinutou kinezi jednotlivých částí lebky, tedy že se jednotlivé lebeční kosti mohly vůči sobě mírně pohybovat. Díky tomu mohli diplodokidi lépe mechanicky zpracovávat rostlinnou potravu.\n\nOcasy diplodokidů byly obvykle velmi dlouhé a silné, ke konci se však rychle zužovaly. Někteří paleontologové zastávají názor, že konec ocasu mohl být používán jako zbraň nebo prostředek k odstrašení predátorů, neboť umožňoval švihnutím vytvářet nadzvukový třesk (rychlostí až kolem 2000 km/h). Zvuk snad mohl sloužit i k dorozumívání mezi těmito sauropody na velké vzdálenosti.\n\nLebka mláděte diplodocida, vědecky popsaná v roce 2018 (měřící na délku zhruba 24 cm) poskytla množství informací o ontogenetickém růstu a tvarových i fyziologických změnách diplodocidních sauropodů v průběhu jejich růstu. Lebka asi 2 až 4 roky starého mláděte o celkové délce kolem 4 metrů byla objevena v souvrství Morrison z období pozdní jury a patřila zřejmě přímo rodu \"Diplodocus\".\n\nČeleď diplodokidů se dělí na dvě hlavní podčeledi - \"Apatosaurinae\" a \"Diplodocinae\".\n\n\n\n"}
{"id": "431529", "url": "https://cs.wikipedia.org/wiki?curid=431529", "title": "Raška", "text": "Raška\n\nČeské příjmení Raška nosí více různých osobností:\n\n\nŽenskou verzi příjmení, tj. Rašková, nosí taktéž více různých osobností:\n\n\n"}
{"id": "431531", "url": "https://cs.wikipedia.org/wiki?curid=431531", "title": "Kniha Zlín", "text": "Kniha Zlín\n\nKniha Zlín je české nakladatelství se sídlem ve Zlíně, které v roce 2004 založil a od té doby je vlastní a provozuje Marek Turňa. \n\nZaměřuje se především na současnou literaturu menších evropských literatur, ale vydává i současnou literaturu českou.\n\n"}
{"id": "431535", "url": "https://cs.wikipedia.org/wiki?curid=431535", "title": "Národní parky v Chile", "text": "Národní parky v Chile\n\nV Chile se nachází čtyřicet jedna národních parků (stav v květnu 2019). Mají celkovou rozlohu 13 193 676 ha. Největší z nich je Bernardo O'Higgins (35 246,48 km²). Nejstarším je národní park Vicente Pérez Rosales, který byl vyhlášen v roce 1926.\n"}
{"id": "431540", "url": "https://cs.wikipedia.org/wiki?curid=431540", "title": "Hermína Franková", "text": "Hermína Franková\n\nHermína Franková (* 6. července 1928 Praha) je lékárnice, česká spisovatelka, autorka knih a filmových scénářů. Její knihy vyšly v České republice, Německu, Švýcarsku a Francii.\n\nHermína Franková je spisovatelka knih pro děti i pro dospělé. Vystudovala farmacii na brněnské Masarykově Univerzitě. Její knihy začaly vycházet na začátku 60. let. V roce 1968 napsala krátkou povídku pro děti Čarodějnička na koštěti, podle níž v příštím roce napsala námět k filmové fantasy komedii Dívka na koštěti. V 60. letech napsala i řadu knih pro dospělé, například Děti platí polovic?, Ženy pod helmou či Blázni a Pythagoras. V 70. letech kvůli zákazu publikace pracovala ve svém původním oboru v lékárně, v té době také vydala několik knih pod cizími jmény. Od začátku 80.let se snažila vracet k psaní pod vlastním jménem. Vrátila se k čarodějnickému tématu a napsala scénář k sérii fantasy komedií Ohnivé ženy. Od 90.let se znovu může naplno věnovat psaní; podílela se například na scénáři projektu Kinolabyrint na výstavu v japonské Ósace. Hermína Franková miluje jižní Čechy. Hold jim vzdala například v knihách Kluk od vody či Jupí, jdeme do světa (2014). Žije střídavě v Praze a v jižních Čechách. Nejvíc času tráví s rodinou, má dvě dcery a tři vnučky.\n\nHermína Franková je spisovatelka knih pro děti i pro dospělé. Je autorkou několika filmových scénářů.\n\n\n\n\n"}
{"id": "431546", "url": "https://cs.wikipedia.org/wiki?curid=431546", "title": "IDeneb", "text": "IDeneb\n\niDeneb je varianta operačního systému Mac OS X Leopard, který upravil Layne a iHackintosh Team aby běžel na jiných počítačích než od firmy Apple. Tato univerzální verze může běžet na procesorech firem Intel a AMD. Verze v1.4 10.5.6 má podporu UEFI.\n\n"}
{"id": "431566", "url": "https://cs.wikipedia.org/wiki?curid=431566", "title": "Strana kurdských pracujících", "text": "Strana kurdských pracujících\n\nStrana kurdských pracujících (kurdsky \"Partiya Karkerên Kurdistan\", \"PKK\") má své kořeny v Turecku a k jejím hlavním cílům patří boj za vytvoření vlastního kurdského státu. Její činnost není omezena jen na země Blízkého východu (Turecko, Sýrie, Irák), funguje i v evropských zemích.\n\nV roce 1974 vznikla v Turecku na univerzitě v Ankaře kolem studenta Daniela El-habiba skupina, která se nazývala kurdští revolucionáři. Z této o pár let později, v roce 1978, vzešla PKK. V tomto roce začal na východě Turecka ozbrojený boj Kurdů za nezávislost.\n\nPo vojenském převratu v roce 1980, kdy se k moci v Turecku dostala vojenská junta, byl kurdský jazyk ve veřejném i soukromém životě oficiálně zakázán. Vedení PKK muselo zemi opustit. Slova „Kurdové“, „Kurdistán“ nebo „Kurdský“ turecká vláda oficiálně zakázala. V té době bylo v kurdských územích používání kurdského jazyka, oblékání, folklóru a jmen zakázáno. Mnozí, kteří hovořili, publikovali nebo zpívali v kurdštině, byli zatčeni a uvězněni.\n\nPKK byla poté vytvořena jako součást rostoucí nespokojenosti nad potlačováním tureckých Kurdů, ve snaze ustanovit jazyková, kulturní a politická práva turecké etnické kurdské menšiny. Abdullah Öcalan a jeho spolupracovníci vycestovali nejprve do Libanonu a později se jim podařilo přesunout veškeré vedení a aktivity PKK do Sýrie. Syrská vláda se k PKK nikdy nehlásila a oficiálně její činnost v zemi popírala. Neoficiálně sloužila PKK syrské vládě jako prostředek nátlaku na tureckou stranu ve vodní problematice. V posledních desetiletích vybudovala turecká vláda několik přehrad a hrází na řekách Eufratu a Tigridu, toto opatření způsobuje nemalé škody jak pro syrskou, tak i iráckou vládu, neb jsou obě země na vodě z obou řek závislé. Vzdělávací tábory PKK se až do konce minulého století nacházely v Libanonu, který syrská vláda tou dobou kontrolovala. Do ozbrojeného boje v Turecku se zapojili i syrští Kurdové. Kvůli změnám v ideologii se od skupiny oddělili radikální separatisté a ustavili skupinu Kurdští jestřábi svobody (Teyrêbazên Azadiya Kurdistan, TAK).\n\nV létě 2014 členové PKK pomáhali v Iráku jezídům, kteří prchali před Islámským státem. PKK obvinila Ankaru, že spolupracuje s IS. Na konci roku 2014 se příslušníci PKK zapojili do bojů proti IS u syrského Kobani a pomohli milicím YPG.\n\nAž koncem roku 2012 Turecko zahájilo jednání s Öcalanem o příměří, které bylo avizováno 21. března 2013. PKK oznámila 25. dubna, že se stáhne z Turecka, s čímž začala 8. května, i když s tím nesouhlasil Bagdád, protože příslušníci organizace mířili do iráckého Kurdistánu. Příměří skončilo po atentátu v tureckém Suruçu, ležícím naproti syrskému Kobani, při kterém 20. července 2015 atentátník zabil 33 aktivistů chystajících se odjet do Kobani odklízet trosky. Turecko pak obnovilo operace proti PKK doma i v cizině, poprvé od roku 2013 bombardovalo základny PKK v Iráku. Strana kurdských pracujících pak vypověděla mírová jednání.\n\nV roce 2016 PKK vyhlásila za cíl svrhnout Erdogana.\n\nV Turecku je PKK zakázaná jako teroristická organizace. USA ji od roku 1997 považují také za teroristickou organizaci. Dne 30. května 2008 se v USA kvůli obchodování s drogami dostala na seznam \"Foreign Narcotics Kingpin Designation Act\". Těmito obchody podporuje svůj boj za nezávislost.\n\nNaproti tomu OSN nikdy neoznačila PKK za teroristickou organizaci. Stejně tak dlouho ignoruje turecký tlak na označení PKK jako teroristickou organizaci Rusko, Čína, Brazílie, Švýcarsko, Indie a Egypt. Bruselský nejvyšší soud rozhodl na začátku ledna 2020, že kurdská organizace není teroristickou skupinou a nemůže být stíhána na základě legislativy zaměřené proti terorismu.\n\n"}
{"id": "431568", "url": "https://cs.wikipedia.org/wiki?curid=431568", "title": "Sacrament of Wilderness", "text": "Sacrament of Wilderness\n\nSacrament of Wilderness je píseň symphonic power metalové skupiny skupiny Nightwish, která vyšla jako první singl z druhého alba Oceanborn. Dosáhla 1. místa ve finském žebříčku.\n\nVideo je záznam živého koncertu v domácím městě skupiny, Kitee. Zajímavostí je, že členové skupiny v něm vystupující mají krátké vlasy.\n\nPíseň se přestala objevovat na koncertech od Century Child tour v roce 2003 a opět se vrátila až ke konci 2007, kdy už ji zpívá nová zpěvačka Anette Olzon. Je to jedna z mála písní jejich rané éry, která stále přežívá a stále je na koncertech hraná.\n\n"}
{"id": "431570", "url": "https://cs.wikipedia.org/wiki?curid=431570", "title": "Kodiak (ostrov)", "text": "Kodiak (ostrov)\n\nKodiak je ostrov ležící východně od poloostrova Aljaška v Aljašce. Při maximální délce 160 km a šířce dosahující mezi 16 a 96 km má rozlohu 8975 km², což je mezi ostrovy USA druhá nejvyšší rozloha po ostrovu Havaj. V rámci všech zemských ostrovů je podle pořadí osmdesátý. Žije zde zhruba třináct tisíc obyvatel a hustota zalidnění je 1,5 osoby na kilometr čtvereční.\n\nOd pevniny je oddělen vodami Shelikof Strait. Na sever od ostrova leží menší ostrov Afognak.\n\n\n\n"}
{"id": "431576", "url": "https://cs.wikipedia.org/wiki?curid=431576", "title": "Insolvenční řízení", "text": "Insolvenční řízení\n\nInsolvenční řízení je obecně jakékoliv zvláštní soudní řízení, jehož předmětem je projednání úpadku a jeho řízení. V ČR se pojmem insolvenční řízení rozumí v současnosti řízení podle insolvenčního zákona.\n\nInsolvenční řízení se v zásadě skládá z několika fází. První fází je zahájení insolvenčního řízení a podání insolvenčního návrhu. Následuje rozhodnutí o úpadku dlužníka, rozhodnutí o vhodném způsobu řešení úpadku dlužníka, realizace zvoleného způsobu řešení úpadku dlužníka a konec insolvenčního řízení.\n\nInsolvenční řízení je druhem občanského soudního řízení. Jeho charakteristickou zvláštností je to, že v sobě zahrnuje jak prvky řízení nalézacího, tak i řízení vykonávacího. K tomu, aby insolvenční řízení mohlo proběhnout, není třeba exekučního titulu (nejde u univerzální exekuci). Podmínky, které jsou nutné, aby toto řízení mohlo proběhnout, se zjišťují v jeho rámci a pokračuje se pak realizací potřebných opatření. Týká se vždy určitých situací, které vyžadují, aby jim byly přizpůsobeny i hmotněprávní principy i procesní zásady.\n\nCílem řízení je dosáhnout majetkového uspořádání mezi větším počtem subjektů, které by krizovou situaci překonalo (sanační řešení) anebo z ní vyvodilo nezbytné důsledky (likvidační řešení). Nemá povahu kontradiktorního řešení sporu o právo mezi stranami, jde o uspořádání majetkových poměrů většího množství subjektů. Uplatňuje se zásada par conditio creditorium = rovné podmínky pro věřitele, nicméně v určitých právních úpravách jsou určité výjimky – určité skupiny věřitelů mají zvýhodněné postavení podle druhu pohledávek.\n\nInsolvenční procesní předpisy se objevují v zemském a městském právu od 17. století. Prvním univerzálním insolvenčním předpisem byl Josefinský konkursní řád z roku 1781. Tento konkursní řád byl doplněn zákonem o vyrovnacím řízení z roku 1862. Roku 1868 byl vydán zákon č. 1/1869 ř. z., konkurzní řád, jenž byl nahrazen císařským nařízením č. 337/1914 ř. z. Toto císařské nařízení platilo v Československu do roku 1931, v Rakousku platí po několika novelizacích dodnes. Československý zákon č. 114/1931 Sb. z. a n. na předchozí rakouský navázal a přinesl jen drobné změny. Socialistické plánované hospodářství prakticky eliminovalo úpadky hospodářských subjektů, proto v něm bylo insolvenční řízení upraveno jen kuse v podobě tzv. exekuční likvidace a později tzv. likvidace majetku; v praxi nebylo užíváno.\n\nKlasické insolvenční řízení bylo do československého právního řádu navráceno zákonem č. 328/1991 Sb., o konkursu a vyrovnání, který byl od 1. ledna 2008 nahrazen stávajícím insolvenčním zákonem č. 182/2006 Sb., o úpadku a způsobech jeho řešení, a podstatným způsobem změnil způsob řešení úpadku dlužníka.\n\nInsolvenční zákon přinesl odlišné postavení nejen pro věřitele a dlužníka v insolvenčním řízení, ale také pro insolvenčního správce, který nahrazuje dosavadního správce konkursní podstaty. Insolvenční zákon klade značný důraz na odbornost insolvenčního správce, a to nejen v oblasti insolvenčního práva a v souvisejících právních předpisech, ale i v oblasti účetní, daňové a ekonomické. Tento požadavek je pak vtělen do zákona č. 312/2006 Sb., o insolvenčních správcích, dle kterého se insolvenčním správcem může stát pouze uchazeč s vysokošolským vzděláním magisterského studijního programu, který složil před zkušební komisí sestavenou Ministerstvem spravedlnosti ČR zkoušku insolvenčního správce. Od 1.7.2017 vstoupila v platnost novela insolvenčního zákona. Dlužník si po novele již nesmí návrh podat sám za sebe (pokud nemá právnické nebo ekonomické vzdělání), ale může tak učinit prostřednictvím insolvenčního správce, advokáta, notáře nebo akreditované společnosti.\n\nÚčastníky insolvenčního řízení jsou také dlužník a věřitelé, kteří uplatňují své právo vůči dlužníkovi. Vedlejší účastenství není v insolvenčním řízení přípustné viz §14 Insolvenčního zákona, v incidenčních sporech ale přípustné je (§ 16 Insolvenčního zákona). Nejde-li o přihlášené věřitele, jsou jiné osoby uplatňující své právo v insolvenčním řízení účastníky tohoto řízení jen po dobu, po kterou insolvenční soud o tomto právu jedná a rozhoduje.\n\nSchůze věřitelů a věřitelský výbor. Vytváří se z toho důvodu, že věřitelů bývají spousty a nelze jednat s každým zvlášť. Věřitelské orgány nejsou nositelé hmotněprávních oprávnění, reprezentují zájmy většiny věřitelů. Dohlížejí na činnost správce, podávají procesní návrhy. Schůze věřitelů ustavuje věřitelský výbor a vykonává jen tu činnost, kterou si sama vyhradí. Věřitelský výbor se ustavuje vždy, když je víc jak 50 věřitelů, pokud je nižší počet, může být zvolen zástupce věřitelů.\n\nInsolvenční správce se ustanovuje ze seznamu insolvenčních správců, který vede Ministerstvo spravedlnosti. Insolvenční správce ustanovuje a zprošťuje funkce soud. Pro svůj poměr k věci nebo osobám účastníků může být insolvenční správce vyloučen pro podjatost. Podrobnější úprava je v zákoně č. 312/2006 Sb., o insolvenčních správcích. Insolvenční správce má zcela samostatné postavení vůči věřitelům i vůči dlužníku. Od rozhodnutí soudu o úpadku nemůže řízení probíhat bez něj. Odpovídá za škodu.\n\nStátní zastupitelství, které vstoupilo do insolvenčního řízení nebo do incidenčního sporu, může podat opravný prostředek proti rozhodnutí insolvenčního soudu, jen mají-li toto právo všichni účastníci řízení.\n\nLikvidátor dlužníka vykonává v insolvenčním řízení svou působnost v rozsahu, v jakém nepřešla na insolvenčního správce. Do jeho působnosti patří i součinnost s insolvenčním správcem uložená zákonem dlužníkovi.\n\nV případě smrti dlužníka v průběhu insolvenčního řízení jeho dluhy nezanikají, ale společně s veškerým majetkem se stávají součástí dědického řízení. K vypořádání může dojít dvěma způsoby, a to buď úhradou z majetku dlužníka nebo přechodem dluhu na dědice. Dluhy na dědice přechází v aktuální výši, to znamená po odečtení splacených částek zemřelým dlužníkem.\n\n\n\n\n"}
{"id": "431581", "url": "https://cs.wikipedia.org/wiki?curid=431581", "title": "Marajó", "text": "Marajó\n\nMarajó je pobřežní ostrov se nachází při ústí Amazonky v Brazílii, ležící těsně na jih od rovníku a na sever od Belému, od kterého je oddělen jižní větví Amazonky, zvanou Pará.\n\nOstrov má rozlohu 47573 km² a je největší pobřežní ostrov v Brazílii. Celkově je 35. největším ostrovem světa. Tvoří stejnojmenné souostroví o rozloze 49 602 km² se sousedními ostrovy Caviana, Mexiana a dalšími.\n\nMarajó je rovinatý (nejvyšší bod má čtyřicet metrů nad mořem), velká část ostrova bývá při vzestupu hladiny Amazonky zaplavena. Západní část pokrývá deštný prales a východ savana, využívaná k pastevectví buvolů. Typickými rostlinami jsou palmy açaí a mauricie převislá, na ostrově žije početná populace ibise rudého. Při pobřeží se nacházejí největší města Breves, Soure a Salvaterra. Celkem žije na Marajó okolo čtvrt milionu obyvatel (hustota zalidnění pět až šest lidí na čtvereční kilometr).\n\nV předkolumbovských dobách existovala na ostrově vyspělá kultura Marajoara, jejíž hrnčířská výroba (zejména pohřební urny) svojí kvalitou vyvolala dohady o možném spojení s civilizacemi na území dnešního Peru.\n\nDíky izolaci se ostrovu Marajó vyhnula katastrofální pandemie španělské chřipky v letech po 1. světové válce.\n\n"}
{"id": "431583", "url": "https://cs.wikipedia.org/wiki?curid=431583", "title": "Pyramide van Austerlitz", "text": "Pyramide van Austerlitz\n\nPyramide van Austerlitz (nizozemsky \"De Piramide van Austerlitz\", v překladu do češtiny \"Slavkovská pyramida\") je stavba s napoleonskou tematikou blízko vesničky Austerlitz u Utrechtu v Nizozemsku. Historicky se k ní váže bitva u Slavkova. Nejedná se o mírový památník, jako je Mohyla míru, ale o oslavu vojenského tažení. Po Napoleonově vítězné bitvě u Slavkova nechal Napoleonův bratr Louis Napoleon Bonaparte, král holandský, 17. srpna 1806 založit na památku vítězství ves Austerlitz (německý název pro moravský Slavkov) přebudováním tábora francouzské armády poblíž nizozemského Utrechtu.\n\nFrancouzští vojáci v počtu 18 tisíc mužů začali budovat pyramidu v blízkosti tábora již v září roku 1804 pod vedením generála Augusta de Marmonta. Francouzská armáda okupovala Nizozemí od roku 1795 až do roku 1813. Podoba pyramidy byla zvolena vzhledem k Napoleonově fascinaci Egyptem a je vysoká 36 metrů. Obelisk umístěný na jejím vrcholu má třináct metrů a je na něm umístěna pamětní tabule s nápisem: „1804 - zahájení stavby pyramidy, 1808 - původní obelisk zbourán, 1894 - obelisk nahrazen“. Jen pro srovnání - egyptský obelisk z Luxoru na Place de la Concorde v Paříži měří 22 metrů. Pyramida se objevila také na několika malbách s krajinným motivem.\n\nPrvní snaha o záchranu přišla roku 1894, kdy byl nahrazen starý obelisk, umístěna pamětní deska a založena nadace na záchranu pyramidy. V čele stál inženýr Johannes Bernardus de Beaufort, který byl hejtmanem oblasti Woudenberg. Později opět pyramida padla do zapomnění. Pozapomenutá pyramida poté obrostla náletovými dřevinami a erozí se změnila v obyčejný kopec, ze kterého vyčníval pouze rozpadající se obelisk. Pyramida byla zrestaurována a navrácena ke své dřívější podobě v letech 2001 až 2004 po rozsáhlé renovaci, na kterou provincie Utrecht uvolnila 1,2 miliónů €. Dnes je plánována jako výletní místo.12 října 2007 započala další fáze její rekonstrukce.\n\n\n"}
{"id": "431590", "url": "https://cs.wikipedia.org/wiki?curid=431590", "title": "Lunar Prospector", "text": "Lunar Prospector\n\nLunar Prospector byla první americkou misí, týkající se výhradně Měsíce, po ukončení programu Apollo, tedy po 25 letech. Hlavním úkolem bylo zjistit, zda se na povrchu Měsíce v oblastech jižního a severního pólu nachází vodní led. Ukončení mise bylo naplánované nezvykle, ale zároveň efektně, totiž jako řízený dopad sondy na povrch Měsíce. Vyvolaná srážka při dopadu měla uvolnit plyny, jejichž rozbor měl prokázat přítomnost vody. Zajímavostí mise byla urna s popelem astronoma Eugena Shoemakera, objevitele komety Shoemaker-Levy 9. Tu sonda dopravila (a při nárazu rozprášila) na měsíčním povrchu. Celá mise trvala 570 dní.\n\nSondu Lunar Prospector vynesla na oběžnou dráhu Země 7. ledna 1998 v 03:28:44 SEČ raketa Athena II až na druhý pokus. První pokus o start, plánovaný o den dříve, musel být odvolán pro problémy s pozemním sledovacím radarem. Startovní okno trvalo pouhé čtyři minuty, pokud by se start nezdařil, další možnost by nastala až 4. února.\n\nPo necelých pěti minutách byla sonda vynesena na parkovací oběžnou dráhu kolem Země ve výšce asi 200 kilometrů. Po ukončení tří čtvrtin oběhu se zapálil další stupeň. Ten po více než minutovém zážehu sondu nasměroval k Měsíci a udělil jí pomalou rotaci.\n\nKrátce po navedení na dráhu k Měsíci se ukázalo, že kvalita přenosu dat je velmi špatná a zatím nepoužitelná pro dokonalé řízení sondy. Řídicí středisko proto odložilo všechny plánované aktivity, dokud se kvalita signálu nezlepší. K tomu došlo zhruba po sedmi hodinách, po změně orientace rotací stabilizované sondy. Úspěšně proběhla jak první plánovaná korekce dráhy, tak i rozevření ramen s vědeckými přístroji.\n\nLet k Měsíci trval zhruba 105 hodin. V neděli 11. ledna byla sonda úspěšně navedena na oběžnou dráhu Měsíce s periodou 11 hodin a 48 minut ve výšce 71 - 8500 km a sklonem 89.7°. Další vyrovnávací manévr proběhl o den později, během 27 minut hoření motorů se dráha oběhu zkrátila na 3,5 hodiny a výška vyrovnala na 83 - 1870 km. Závěrečný třetí manévr proběhl o následující den a trval rovněž 27 minut. Ale i po něm zůstala oběžná dráha sondy mírně eliptická (92 - 153 km). Dvěma krátkými zážehy 15. ledna se Lunar Prospector dostal na pracovní kruhovou dráhu s periodou 2 hodiny a výškou 100 km. Již před tím už začal přinášet první vědecká data. V nádržích zbylo po manévrech z původních 138 ještě 34 kg paliva.\n\nPo osmi týdnech průzkumu z oběžné dráhy ve čtvrtek 5. března oznámil tým vědců pod vedení dr. Alana Bindera: \" „Je velmi pravděpodobné, že se na povrchu našeho vesmírného souseda, v oblasti jeho jižního a především severního pólu, nachází vodní led.“\"\n\nVědci původně odhadovali celkové množství ledu mezi 10 až 300 miliony tun. Více ledu se má nacházet kolem severního pólu. Tam by měl být led rozprostřen na ploše zhruba 10 až 50 tisíc kilometrů čtverečních. U jižního pólu pak 5 až 20 tisíc kilometrů čtverečních. Voda je podle výsledků měření smíchaná s regolitem v poměru 1:100 až 1:300. V odhadech však panovala nejistota způsobená malou citlivostí neutronového spektrometru. Po důkladnějším vyhodnocení všech údajů se pozdější odhady celkového množství vodního ledu zvýšily desetinásobně do řádu miliard tun. Existence vodního ledu na Měsíci je i po skončení mise Lunar Prospector \"jen\" velmi pravděpodobná, nikoliv stoprocentní.\n\nDruhým z cílů sondy bylo zmapovat nehomogenní gravitační pole Měsíce. Dřívější data z výprav Lunar Orbiter a Apollo totiž ukázala, že se pod povrchem nacházejí oblasti koncentrované hmoty (\"tzv. mascony z anglického mass concentration\"). Zpravidla se jedná o rozsáhlé pánve a velké krátery vyplněné ztuhlou lávou. Čerstvější měření, ale s malým rozlišením, přinesla v roce 1994 sonda Clementine. Telemetrická data z Lunar Prospectoru umožnila vědcům sestavit mapu gravitačního pole celého Měsíce.\n\nMise Lunar Prospectoru vstoupila do druhé fáze 19. prosince manévrem, po němž byla výška dráhy sondy snížena postupně na 40 km a pak na 30 km nad měsíčním povrchem. Z této výšky sonda dále zpřesňovala gravitační mapu Měsíce a také měření v souvislosti s předpokládanou existencí vodního ledu v polárních oblastech.\n\nUkončení mise přišlo 31. července 1999. Lunar Prospector byl naveden na sestupovou dráhu a dopadl na měsíční povrch do kráteru Shoemaker poblíž jižního pólu. Kráter má průměr 50 až 60 kilometrů a vědci se domnívali, že se v něm vyskytuje led. Celou operaci sledoval personál Lunar Prospectoru ze Země, hlavní díky Hubbleovu vesmírnému teleskopu a Keckovu teleskopu na Havaji. Teplo vyvolené při dopadu mělo podle očekávání uvolnit plyny, jejichž dálkovou analýzou by se dala prokázat přítomnost vody. Bohužel žádný oblak se pozorovat nepodařilo.\n\nZvláštností sondy a celé mise byla urna, kterou Lunar Prospector dopravil na Měsíc. V urně byl popel astronoma Eugena Shoemakera, objevitele komety Shoemaker-Levy. Urna je zdobena fotografií Hale-Boppovy komety, snímkem kráteru meteorického původu v Arizoně (v němž probíhal výcvik posádky Apolla měsíční přistání) a je na ní rovněž pasáž ze Shakespearova dramatu Romeo a Julie.\n\nSonda měla tvar bubnu. Na délku měřila zhruba 1,2 metru a v průměru měla zhruba 4,5 metru. Vyrobena byla z materiálu na bázi uhlíkových vláken a epoxidu. Celková hmotnost sondy včetně paliva činila asi 295 kilogramů. O stabilitu a pohyb sondy se staralo šest trysek. Energii dodávaly solární články a v případě nutnosti záložní baterie.\nPřístroje nesl Lunar Prospector na třech ramenech. Sonda neměla počítač a měla jen minimální paměť pro zálohování dat při přerušení spojení. Práce byla kontrolována ze Země, kam byla data posílána v reálném čase. Vývoj sondy včetně jejího vypuštění stálo 60 milionů dolarů. Na její konstrukci se podílelo 50 odborníků. Čtvrt tuny vážící sonda nesla 6 přístrojů:\n\n\n"}
{"id": "431601", "url": "https://cs.wikipedia.org/wiki?curid=431601", "title": "Kyhanka", "text": "Kyhanka\n\nKyhanka (\"Andromeda\") je rod rostlin z čeledi vřesovcovitých. V Evropě se vyskytuje pouze jediný druh, kyhanka sivolistá (k. bažinná) (\"A. polifolia\"), keřík, který se nachází v rašelinných a bažinných společenstvech v chladných oblastech po celé Severní polokouli.\n\nV Evropě najdeme kyhanky od Skandinávie po jižní Francii a roztroušeně až po severní Itálii, ve východních Karpatech a v jižní oblasti středního Ruska, v Asii až po Japonsko, v Severní Americe od Aljašky po Atlantik.\n\nV České republice je kyhanka bažinná řazena do kategorie silně ohrožených rostlin. Kyhanka bažinná se vyskytuje roztroušeně ve všech pohraničních horách, u Nových hradů, Jindřichova Hradce, v Jeseníkách a Beskydech.\n\nV nižších polohách se nalézá například v okolí Doks pod Bezdězem.\n\n\nČeské názvy a jejich latinské protějšky jsou často vzájemně zaměňovány.\nKyhanka je stálezelená rostlina rostoucí v rašeliníku, zpravidla 10–20 cm (ale vzácně až 40 cm) vysoký keř. Větvičky pokryté šedavou kůrou jsou poléhavé, obloukovitě vystoupavé málo, nebo vůbec nerozvětvené. Listy jsou neopadavé, celokrajné, 1–5 cm dlouhé a 2–8 mm krátce řapíkaté, úzké, na líci kožovitě tmavě zelené (v zimě červenající) s podvinutými okraji a stříbřitě ojíněnou spodní stranou. Květy bývají džbánkovitého tvaru až 8 cm velké, pětičetné, světlé, růžově bílé v nícím chocholíku. Kvete od května do června (ojediněle do srpna).\nPlodem je 5 mm dlouhá, kulatá tobolka s množstvím semen.\nKyhanka se vzácně používá jako okrasná dřevina do společenstev v zahradě a nebo skalek, které vytvářejí biotop blízký rašeliništi, nebo vřesovišti. Pěstování kyhanky má ovšem spíše sbírkový charakter, pro svůj růst a nenápadné kvetení rostlina není ceněna jako dekorativní. Jako okrasné rostliny jsou ale pěstovány některé kultivary s velmi výraznými květy, kompaktním růstem a širšími listy, jako je \"Compacta\", \"Nana\", \"Blue ice\".\n\nNěkdy je zmiňováno použití jako aromatického čaje, nebo jako léčivé rostliny při dýchacích potížích a katarech. Toto použití není obecně rozšířeno nebo známo. Obsažené toxické látky mohou způsobit smrt.\n\nVyžaduje světlé polohy, kyselé, stále vlhké, a na živiny chudé půdy, nejlépe s obsahem rašeliny. Množí se výsevem semene nebo hřížením výhonů. Hřížením lze získat méně, avšak větších rostlin. Kultivary je ve velkovýrobě z technických důvodů vhodné množit řízkováním. Pro řízkování lze výhony kyhanky odebírat v listopadu a prosinci a vysázet v červnu, zakořeňování při vegetativním množení podle dostupných zdrojů trvá až 15 měsíců.\n\nRostlina obsahuje grayanotoxin, snižující tlak krve\nGrayanotoxin je jed nacházející se také v rhododendronech a jiných rostlinách rodu vřesovcovitých. Může se objevit i v medu vyrobeném z nektaru těchto keřů a je příčinou velmi vzácné otravy, nazývané opilost medem nebo otrava rhododendrony. Látka je také známa jako andromedotoxin, acetylandromedol nebo rhodotoxin.\n\n\n"}
{"id": "431603", "url": "https://cs.wikipedia.org/wiki?curid=431603", "title": "Křesťanskodemokratická lidová strana (Maďarsko)", "text": "Křesťanskodemokratická lidová strana (Maďarsko)\n\nKřesťanskodemokratická lidová strana, zkráceně KDNP, , je parlamentní pravicová politická strana v Maďarsku, která od roku 2006 spolupracuje se stranou Fidesz – Maďarská občanská unie.\n\nStrana byla založena v srpnu 1943 v tehdejším Maďarském království. Ovšem její existence neměla dlouhého trvání, s nástupem komunismu a vyhlášením Maďarské lidové republiky byla strana zrušena. Své působení opět zahájila v roce 1989. V prvních svobodných volbách 1990 získala 21 křesel a spolu s vítězem voleb pravicovým MDF utvořila vládní koalici. Po volbách 1994, které drtivě vyhrála levicová MSZP, byla KDNP v opozici. Následně po dvě volební období 1998 a 2002 se tato strana do parlamentu vůbec nedostala. Před volbami 2006 se spojila do volební koalice se stranou Fidesz a znovu se dostala do parlamentu, jako opoziční strana se 23 mandáty.\n\nPro parlamentní volby 2010 se KDNP opět rozhodla jít do volební koalice a sestavit společnou kandidátku s nejsilnější pravicovou stranou Fidesz.\n\nVolební aliance Fidesz–KDNP kandidovala i v parlamentních volbách a ve volbách do Evropského parlamentu na jaře 2014. V obou volbách strana zvítězila, v Parlamentních obhájila ústavní většinu (133 mandátů z nově 199), ve volbách do Evropského parlamentu získala koalice 13 mandátů z 21 (z toho 1 pro KDNP).\n\nV parlamentních volbách 2018 strany opět kandidovaly společně a opět obhájily ústavní většinu v parlamentu 133 mandátů, z toho 16 pro KDNP.\n\n\n\n"}
{"id": "431606", "url": "https://cs.wikipedia.org/wiki?curid=431606", "title": "Záhořovo lože", "text": "Záhořovo lože\n\nZáhořovo lože je jedna z balad Karla Jaromíra Erbena obsažených ve sbírce \"Kytice\". Častěji se ovšem zařazuje mezi legendy. Báseň je tematicky blízká Erbenově Zlatému kolovratu. Obě balady mají pohádkový námět a jsou na motivy viny, vykoupení a pokání. Báseň je skrytá polemika s Karlem Hynkem Máchou. Erben nesouhlasí se vzdorem proti vyšší vůli a tak se na rozdíl od Máchy se svým hrdinou neztotožňuje.\n\nSvětem putuje poutník. Lidé ho zvou k sobě, protože na něm vidí jeho zármutek, ale on nechce. Putuje dál a dojde k loupežníkovi Záhořovi. Ten ho chce zabít, ale když vyslechne poutníka, nechá ho žít pod podmínkou, že mu přinese zprávy z pekla, kam se poutník chystá kvůli tomu, že jeho otec upsal jeho duši Ďáblu kvůli penězům, když byl poutník ještě nenarozený. Po roce, kdy se poutník nevrací, si to začíná loupežník vyčítat. Ale v tom okamžiku se ozve poutníkův hlas se slíbenými zprávami. Poutník Záhořovi vypráví o tom, jak Ďábel nechtěl Satanovi dát úpis sepsaný s poutníkovým otcem, mučil ho kvůli tomu a až díky tomu, že ho Satan chtěl uvrhnout do Záhořova lože, což byl nejhorší trest přichystaný pro samotného Záhoře, Ďábel úpis poutníkovi vydal. Když to Záhoř slyšel, vyzpovídal se poutníkovi ze svých hříchů a prosil o odpuštění. Poutník zabodl loupežníkův kyj do skály a řekl mu, že u tohoto kyje musí být a prosit o odpuštění tak dlouho, než se pro něj poutník vrátí. Jeho návrat nastane po devadesáti letech a přijde i se svým mladým pomocníkem. Přišli na místo, kde poutník zanechal Záhoře. Ale tam je jen jabloň a pařez. Když se mladík snažil utrhnout jablko z jabloně, pařez se proměnil v loupežníka, který mu zakázal jablko utrhnout. Jakmile poté spatřil poutníka, ze kterého byl biskup, nabídl mu zlaté plody z jabloně. Vždyť on sám jej zasadil. Biskup sdělí Záhořovi, že mu bylo odpuštěno a můžou společně odejít z tohoto světa. Záhoř se promění v hromádku popela a starý poutník také umírá. Nakonec se nad mladíkem vznáší dvě bílé holubice, které se vydávají vzhůru.\nPověst v Čechách, v Polště i v Lužici známá. České jméno Záhoř zastupuje v polské pověsti Madej a v lužické Lipskulijan. Obsah i směr té pověsti vykazuje původ její v počátek časů křesťanských.\n\n„Nuže ať obejme pekelnou děvu.“\n\nLetopiscové čeští dávají zprávu o jistém usmrcujícím stroji, železná panna nazvaném, jímžto šlechticové, kterých soud katu v ruce vydati nechtěl, pro zločiny své byli odpravováni. Taková železná panna stála také někdy v síni Bílé věže v Praze.\n\n„Vznášejí se dvě holubice bílé.“\n\nViz poznamenání ku předešlé pověsti „Holoubek“.\n\nZáhořovo lože je také zmíněno v české pohádkové divadelní hře Jana Drdy Hrátky s čertem. Zde je přichystáno pro loupežníka Sarku Farku, kterého však od něho osvobodí Martin Kabát svým orodováním u anděla.\n\n"}
{"id": "431612", "url": "https://cs.wikipedia.org/wiki?curid=431612", "title": "Július Hudáček", "text": "Július Hudáček\n\nJúlius Hudáček (* 9. srpna 1988, Spišská Nová Ves, Československo) je slovenský hokejový brankář hrající za tým Örebro HK. Jeho bratr Libor Hudáček je slovenský hokejový útočník.\n\nOdehrál několik sezón v mateřském klubu HK Spišská Nová Ves, později chytal v Popradu a poté opět v mateřském klubu. V sezóně 2006/07 přešel do HK VSR SR 20, ke mladíkům do 20 let. O rok později reprezentoval Slovensko na Mistrovství světa hráčů do 20 let, které se konalo v Pardubicích a v Liberci v České republice. Slovensko zde obsadilo 12. místo.\n\nUmístil se zde na 2. místě v úspěšnosti zákroků. V úvodu sezóny 2008/09 přestoupil po MS do 20 let do HC Košice, kterému významnou měrou pomohl k pořadí čtvrtému titulu ve slovenské extralize, když ve finále s Skalicou vychytal slovenskou hokejovou hvězdu celé slovenské extraligy a Skalice Žigmunda Pálffyho, ve třech nájezdech a tak Košice vyhrály v sérii 4:2 na zápasy. V sezóně 2013/2014 byl hráčem HC ČSOB Pojišťovna Pardubice, kde hrál s číslem dresu 33. Své působení zde ukončil a v roce 2014 přestoupil do Švědského klubu Örebro HK.\n\nVe slovenské reprezentaci odchytal zápasy za hráče do 20 let.\n"}
{"id": "431613", "url": "https://cs.wikipedia.org/wiki?curid=431613", "title": "Královny popu", "text": "Královny popu\n\nKrálovny popu je galakoncert hvězd pořádaný od června 2000. Show inspirovaná americkým koncertem Divas Live patří k divácky úspěšným televizním pořadům a vystoupily na ní osobnosti české populární hudby. Show se uskutečnila ve Státní opeře Praha (2000 - 2003, 2011), v grandhotelu Pupp (2005), v Hudebním divadle Karlín (2006 - 2007,2013) a na hradě Karlštejn (2004). Po roční pauze se 31. srpna 2009 vrátila na scénu. 10. jubilejní ročník se uskutečnil ve Státní opeře Praha 10. října 2011. 11. ročník se pod názvem název \"S láskou...královny popu, pocta českým hitmakerům\" uzkutečnil 11. června 2013 v Hudebním divadle Karlín a dosáhl nadprůměrného podílu na sledovanosti v záznamu České televize 12. ročník koncertu se uzkutečnil 14. října 2014 s názvem Pocta legendám a sklidil pozitivní recenze 13. ročník se uskutečnil 10. srpna 2018 jako speciální letní edice pod názvem DANCE DIVAS. Koncert oslaví 20. výročí od prvního uvedení jubilejní show v Hudebním divadle Karlín 17. června 2020. \n\nAutorem show Královny popu je Janis Sidovský, který je rovněž hudebním dramaturgem a držitelem ochranné známky (zdroj: Úřad průmyslového vlastnictví). Podmínkou vystoupení na této prestižní kulturně - společenské akci je živý zpěv za doprovodu orchestru sestaveného ze špičkových hudebníků jen pro tuto příležitost. Dirigenty show byli Martin Kumžák (2000 - 2005), Petr Malásek (doprovod Hany Hegerové v roce 2000), Jan Václavík (2006, 2007), Kryštof Marek (2009, 2014), František Drs (2011) a Jiří Dvořák (2013).\n\nV sérii koncertů, v letech 2000 - 14 na show zazpívaly například Helena Vondráčková, Ilona Csáková, Hana Hegerová, Marie Rottrová, Aneta Langerová, Věra Špinarová, Jana Kirschner, Hana Zagorová, Marta Kubišová, Monika Absolonová, Petra Janů, Celeste Buckingham, Iveta Bartošová, Bára Basiková, Eva Pilarová, Leona Machálková, Lenka Filipová, Debbi, Dara Rolins, Monika Bagárová, Tereza Mašková a další české i slovenské divy. Mezi hosty patřili Karel Gott, Štefan Margita, Daniel Hůlka, Petr Muk, Jiří Korn, Petr Hapka, Pavel Vítek, Karel Černoch, Janek Ledecký, skupina Chinaski, Vojtěch Dyk, Adam Mišík, Ben Cristovao, Mikolas Josef a další. V roli moderátorů účinkovali Václav Postránecký, Michal Horáček, Jiří Suchý, Jana Švandová, Jan Saudek, Martin Dejdar, Mahulena Bočanová, Petr Vondráček, Tereza Kostková, Dalibor Gondík a další.\n\nTypickým znakem show Královny popu jsou duety a společné písně účinkujících, mnohdy v premiérových seskupeních. V programu například zazněly následující skladby, které zpěvačky nastudovaly speciálně pro show Královny popu. Součástí programu bývají i různé směsi písní jako Pocta Karlu Svobodovi nebo Barrandovské muzikálové hity.\n2000\n2003\n\n2004\n\n2005\n\n2007\n\n2009\n\n2011\n\n2013\n\n2014\n\n2018\n\n\nShow výtěžkem podpořila Nadaci Dagmar a Václava Havlových Vize 97, nadační fond Kapka naděje nebo Národní památkový ústav. Koncerty Královen popu na dobročinné účely celkem poukázaly více než 10 miliónů korun.\n\nZa výtěžek z prvního ročníku Královen popu byly pořízeny hudební nástroje, které studentům předávala společně s první dámou, paní Dagmar Havlovou, skutečná královna, belgická panovnice Paola.\n\nVýtěžky poukázané nadačnímu fondu Kapka naděje byly použity na nákup operačního mikroskopu a na podporu oddělení dětské hematologie v nemocnici Praha - Motol.\n\nVýtěžek Národnímu památkovému ústavu přispěl na opravu omítek hradu Karlštejn.\n\nKoncert pravidelně (vyjma roku 2006) vysílaly ze záznamu Česká televize (2000, 2001, 2003, 2005, 2013, 2014), TV Prima (2002, 2004, 2007) a TV Barrandov (2009, 2011). Přímý přenos šířil Český rozhlas 1 Radiožurnál (2000 - 2004) a první z cyklu koncertů vydalo na CD vydavatelství Monitor EMI (2000).\n\nPrvní ze série koncertů vysílala Česká televize na programu ČT1 v den státního svátku, 5. července ve 20:55, záznam dosáhl podílu na sledovanosti 19%. Nadprůměrného podílu na sledovanosti pořad dosáhl také na TV Prima, kdy jí v září 2004 přinesl share 25%, přestože tehdejší celkový průměrný podíl stanice byl 21,4% (zdroj: ATO - Mediaresearch, údaje za skupinu 15+).\n\nU příležitosti koncertu Královny popu 2009: unplugged & glamour vydalo vydavatelství Universal kompilaci 2CD Nejlepší královny popu všech dob a vydavatelství EMI Czech republic sběratelskou reedici prvního koncertu Královny popu v opeře. Záznam koncertu odvysílala digitální TV Barrandov 12. září 2009. Týden před tím, 5. září 2009, TV Barrandov nabídla dokument o zákulisí příprav koncertu pod názvem Tajemství královen popu. Oba pořady se díky úspěšnému podílu na sledovanosti dostaly do TOP 10 pořadů vlastní tvorby TV Barrandov v roce 2009.\n\nJubilejní, desátý, ročník Světla ramp měl na TV Barrandov nadprůměrnou sledovanost - share 8,9% a rating 3,5%, což pořadu zajistilo 6. pozici v žebříčku nejsledovanějších pořadů vlastní tvorby TV Barrandov v její historii do konce roku 2011 (zdroj: ATO- Mediaresearch).\n\nZáznam jedenáctého ročníku \"S láskou...královny popu\" více než ztvojnásobil podíl na sledovanosti a 21. září na ČT1 dosáhl nadprůměrného podílu 20,2%. Program se stal druhým nejúspěšnějším pořadem dne a porazil nabídku všech konkurenčních televizních stanic na českém trhu (Sledovanost 21.9.2013). V prime time uspěl také 12. ročník Královny popu - Pocta legendám, který se stal 2. nejsledovanějším pořadem sobotního večera v rámci všech tv stanic \n\n2000\nKrálovny popu v opeře – jednou za život na jednom jevišti\n\n\n\n2001\nKrálové muzikálu v opeře aneb muži vrací útok!\n\n\n\n2002\nKrálovny znovu v opeře – poprvé spolu\n\n\n\n2003\nKrálovny popu naposledy v opeře\n\n\n\n2004\nKrálovny poprvé na Karlštejně\n\n\n\n2005\nKrálovny swingu v grandhotelu Pupp\n\n\n\n2006\nVánoční královny pro Kapku naděje\n\n\n\n2007\nKrálovny muzikálů v Hudebním divadle Karlín\n\n\n\n2009\nKrálovny popu 2009: unplugged & glamour\n\n\n\n2011\nSvětla ramp: Pocta Barrandovu\n\njubilejní 10. koncert Královen popu\n\n\n2013\nS láskou...královny popu. Pocta českým hitmakerům\n\nJedenáctý ročník se konal 11. června v Hudebním divadle Karlín a nabídl největší hity Karla Svobody, Jiřího Štaidla, Jaroslava Wykrenta a dalších českých hitmakerů.\n\n\n\n\n2014 Pocta legendám, Královny popu 2014\n\n14. říjen, Hudební divadlo Karlín\n2018 Dance Divas\n\n10. srpen, Křižíkova fontána, Výstaviště Praha\n\nPrvní open air koncert v historii Královen popu.\n\n\n2020 Královny popu: 20 let\n\nJubilejní show v Hudební divadle Karlín, 17. června 2020\n\n\n"}
{"id": "431615", "url": "https://cs.wikipedia.org/wiki?curid=431615", "title": "Jan Kohout", "text": "Jan Kohout\n\nJan Kohout (* 29. března 1961 Plzeň) je český diplomat a politik, před rokem 1989 člen OV SSM Praha, člen KSČ, v letech 2009–2010 místopředseda vlády a ministr zahraničních věcí ve Fischerově vládě a od července 2013 do ledna 2014 znovu ministr zahraničních věcí v Rusnokově vládě.\n\nPo absolvování Filozofické fakulty Univerzity Karlovy v Praze nastoupil do Ústavu mezinárodních vztahů. Zúčastnil se také stáže na moskevské škole pro diplomaty (MGIMO).\n\nPo sametové revoluci zahájil diplomatickou kariéru v odboru mezinárodních organizací na Ministerstvu zahraničních věcí ČR. Poté pracoval ve funkci ředitele odboru OSN tamtéž (1993–1995). V období 1995–2000 pracoval jako zástupce vedoucí Stálé mise ČR při OSN, OBSE a dalších mezinárodních organizací se sídlem ve Vídni. Po návratu na ministerstvo působil na pozici politického ředitele a v roce 2002 se stal 1. náměstkem ministra zahraničí. Se vstupem České republiky do Evropské unie byl v květnu 2004 jmenován velvyslancem, stálým zástupcem při Evropské unii v Bruselu.\n\nPo pádu Grossovy vlády v roce 2005 se stal kandidátem ČSSD na pozici příštího předsedy vlády. V důsledku odlišné představy o formátu vlády nebyl vybrán. Od roku 2008 byl opět náměstkem ministra. Po pádu druhé Topolánkovy vlády na jaře 2009 se stal v novém kabinetu Jana Fischera místopředsedou vlády a ministrem zahraničních věci (nominován ČSSD). Ve volbách 2010 neúspěšně kandidoval do senátu za obvod č. 25 - Praha 6, když se ziskem 19,19 % hlasů obsadil třetí místo.\n\nV červnu roku 2013 byl po pádu vlády Petra Nečase osloven nově jmenovaným premiérem Jiřím Rusnokem k účasti ve vládě na postu ministra zahraničních věcí. Tuto nabídku 1. července 2013 přijal. Prezident Miloš Zeman jej do funkce jmenoval 10. července 2013. Po jednom dni v úřadu odvolal svou ředitelku kabinetu Kateřinu Weissovou.\n\nV letech 1986–1989 byl v KSČ. Od roku 1995 je členem ČSSD, členství ve straně ale dvakrát pozastavil. Poprvé mezi lety 2009 a 2010, kdy byl ministrem ve Fischerově vládě, a podruhé v roce 2013, kdy přijal nabídku stát se členem Rusnokovy vlády.\n\nPůsobí jako poradce prezidenta Miloše Zemana a v Praze založil v září 2015 jako neziskovou, obecně prospěšnou instituci tzv. New Silk Road Institute Prague, kde je předsedou Správní rady. Na založení se podíleli také advokát Petr Michal, podnikatel Pavel Heřmánek, Petr Nečas a Jaromír Soukup.\n\nV roce 2019 se stal registrovaným příznivcem hnutí Trikolóra.\n\nJe rozvedený, má syna Martina a dceru Barboru.\n\n\n"}
{"id": "431621", "url": "https://cs.wikipedia.org/wiki?curid=431621", "title": "Bambus", "text": "Bambus\n\nBambus je souhrnný název pro množství rodů trav z čeledi lipnicovitých vyznačujících se dřevnatými stébly. Jsou vesměs řazeny do podčeledi bambusové. Největší druhy dorůstají do výšky až přes 40 metrů. Bambus slouží jako mnohostranný materiál pro podobné účely jako dřevo. Může být použit jako materiál pro konstrukci staveb, výrobu nástrojů, nábytku, ale i papíru a oděvů, nebo také jako potravina. Obsahuje převážně bílkoviny a sacharidy.\n\nBambus je materiál, který nemá v přírodě obdobu, není dřevem. Bambus není strom, ale tráva. Má podzemní stonky stejně jako ostatní traviny. Odolná a pevná vlákna prostupují měkčí a pružnější hmotou, které když tak zvenčí působícího tlaku umožní tuhým vláknům rozestoupit se. Uvnitř je dutý.\n\nMá velmi mnoho využití. Samostatný velký exemplář se stane výraznou solitérou v kterékoliv části zahrady a parku. Lze je využít i pro rychlé zaclonění nevzhledných míst v našem okolí. Své velké uplatnění nachází i v nádobách umístěných na terase nebo v zimní zahradě. Samotná tyčovina se dá využít v mnoha aranžérských příležitostech v interiéru i na zahradě, mladé výhonky zase pro kuchyňské účely.\n\nZákladní oblasti využití bambusů jsou:\n\nZ bambusu je možné udělat skoro vše; byly z něj například zhotoveny hudební nástroje, jízdní kola a dokonce automobil.\n\nBambus je díky rychlosti růstu zapsán v Guinessově knize rekordů jako nejrychleji rostoucí rostlina světa. Dokáže vyrůst až o 91 centimetrů za den, což je rychlost 0,00003 km/h. Ve středověku se v Číně z bambusu vyráběly zbraně a mnohé jiné nástroje.\n\nSpolečně s borovicí a slivoní patří k oblíbeným symbolickým rostlinám Číny a Japonska a je s nimi zobrazován v motivu \"tří zimních přátel\" ve výtvarném umění, užitém umění i poezii.\n\n\n"}
{"id": "431624", "url": "https://cs.wikipedia.org/wiki?curid=431624", "title": "Seznam zápasů české a ruské hokejové reprezentace", "text": "Seznam zápasů české a ruské hokejové reprezentace\n\nToto je seznam zápasů české a ruské hokejové reprezentace.\n"}
{"id": "431630", "url": "https://cs.wikipedia.org/wiki?curid=431630", "title": "Antonov An-22", "text": "Antonov An-22\n\nAntonov An-22 (rus. \"Антей\", v překladu Antaios; v kódu NATO \"Cock\") je sovětský, resp. ukrajinský obří čtyřmotorový turbovrtulový nákladní letoun z poloviny 60. let 20. století. Přes svou hmotnost byl schopen vzlétnout a přistát na nezpevněných plochách, což je ještě dnes v zemích bývalého SSSR nutností. Většina strojů sloužila v sovětském vojenském letectvu k přepravě velkých nákladů.\n\nPrvní prototyp stroje vzlétl 27. února 1965. Jeho koncepce byla podobná jako u předešlého nákladního letadla Antonov An-12, byl však mnohem větší a vybaven dvojitými ocasními plochami, které mu zajišťovaly lepší stabilitu. Přední přetlaková část trupu poskytovala místo pro 29 cestujících. Hlavní nákladní kabina s titanovou podlahou slouží k uskladnění nákladních vozidel a k usnadnění nakládky a vykládky je vybavena dvěma pohyblivými jeřáby a navijáky. Při délce 33 metrů a šířce 4,40 m zde mohou být umístěny i tanky.\n\nVyrobeno bylo 68 exemplářů An-22, ze kterých bylo v roce 1993 používáno ještě přibližně 45. Většina z nich sice nese znaky společnosti Aeroflot, jejich hlavní činností jsou však zřejmě vojenské dopravní operace. Několik strojů An-22 bylo modifikováno k přepravě nosných ploch letadla An-124, pozdějšího uchazeče o titul největšího letadla světa, z Taškentu k montáži do Kyjeva.\n\n\nBylo projektováno několik dalších variant An-22, ale nikdy nezačala sériová výroba, např. jaderné letadlo a platforma pro balistické rakety.\n\nPřes šedesát strojů An-22 bylo ve výzbroji tří vojensko-transportních leteckých pluků SSSR. Dnes však An-22 už používá jen \"76. Leningradská specializovaná vojensko-transportní gardová eskadra\", sídlící na letišti Migalovo, na okraji Tveru.\nKromě sovětských vzdušných sil používala několik strojů i konstrukční kancelář Antonov na zkoušky a speciální přepravní úkoly. První letový exemplář byl v roce 1980 přestavěn pro účely přepravy centroplánů a konzol křídla nových letadel An-124 a An-225 z Taškentu do Kyjeva. V průběhu let bylo na základě \"Antěje\" vypracováno několik verzí: protilodní\" An-22PLO\" s dlouhýn doletem, námořní hlídkově-záchranný \"An-22PS\", verze pro přepravu nosných a balistických raket a jiné.\n\nV květnu 1968 na území Moskevského vojenského okruhu se v rámci 12. vojensko-transportní letecké divize začalo formování nové vojenské jednotky – \"8. vojensko-transportního leteckého pluku\". Dne 1. prosince 1968 velitel vojensko-dopravního letectví, generálmajor \"GK Pakilev\", odevzdal pluku bojovou zástavu. Tento den se zároveň považuje za den vzniku jednotky. Ke konci roku 1968 bylo formování 8. vojensko-transportního leteckého pluku v počtu dvou leteckých eskader s letadly An-12.\nV polovině 70. let se začala v historii jednotky nová etapa. Na základě direktivy generálního štábu ze dne 16. srpna 1974 se začal pluk přezbrojovat na nový typ letadla – An-22. V té době se již stroje An-22 byly ve výzbroji dvou pluků 8. vojensko-transportní letecké divize: \"81. pluku v Ivanovu\" a \"566. pluku v Brjanské oblasti\". Zároveň se 8. vojensko-transportní letecký pluk v létě 1975 přestěhoval na letiště Migalovo v Tveru. V roce 1976 bylo přezbrojení na An-22 zcela ukončeno. V témže roce přistoupil pluk k plnění svých úkolů v plné sestavě na letadlech An-22. Letadlový park 12. vojensko-transportní letecké divize vzrostl na 63 strojů a divize poprvé odletěla na plnění úkolů v síle tří pluků s letadly An-22. V roce 1977 řešilo 5 posádek 8. pluku na \"Antejích\" úkoly spojené s poskytnutím podpory Etiopii. V roce 1978 pomáhali ve Vietnamu a Afghánistánu, přičemž přistání probíhala během bojových operací na letištích Kábul, Bagram a Kandahár. Od roku 1980 pluk plnil státní úkoly spojené s převozem nákladu, techniky a specialistů do Afghánistánu, Libye, Sýrie, Etiopie, Indie, Alžíru, Iráku, Francie, NDR a Bulharska.\n\nV roce 1987, kdy se do výzbroje \"566. vojensko-transportního leteckého pluku\" začala zařazovat nová těžká transportní letadla An-124, se letecký park 8. vojensko-transportního leteckého pluku doplnil \"Antěji\" ze \" Sešči\". V prosinci tohoto roku 12 strojů An-22 dopravilo vybavení, techniku a medikamenty do Arménie, které postihlo zemětřesení, přičemž přepravily 1 000 osob a 15 000 tun nákladu.\n\nOd roku 1986 se posádky pluku pravidelně zajišťovaly převoz personálu ministerstva vnitra a vojenských jednotek do oblastí národních konfliktů; v prosinci 1986 do Alma-Aty, v lednu 1988 do Sumgaitu, v listopadu 1989 do Kišiněva, v březnu 1990 do Baku, v dubnu 1990 do Tbilisi, v květnu 1991 do Frunze, v červnu 1992 do Tiraspolu a v červnu 1994 do Grozného. Navíc v období od roku 1992 do 1995 pluk zabezpečoval odchod západní skupiny vojsk armády SSSR z Německa a v roce 1993 odsun sovětských vojsk z Pobaltí. Od roku 1996 v souvislosti s vyostřením se situace v Jugoslávii a Severokavkazskom regionu Ruska, personál základny plnil úkoly spojené s dodávkami techniky, různého nákladu a jednotek ministerstva vnitra a výsadkových jednotek do Bosny a Hercegoviny, Kosova a Čečenské republiky. S cílem likvidace teroristických skupin v Čečenské republice bylo letadly An-22 uskutečněno 118 letů na letiště Mozdoka a Machačkaly; převezeno bylo kolem 1 100 tun nákladu a více než 300 osob.\n\nZačaly se provádět i komerční lety. V období mezi březnem a květnem 1995 převezly do Vietnamu stíhačky Su-27, které Vietnam od Ruska zakoupil. \"Antěj\" létal složitou trasou zvanou \"Ho Či Minova cesta\". Od neutrálních vod po břehy Japonska, Jižní Koreji a Číny byl často doprovázen stíhačkami F-16 z americké základny na Japonskem ostrově Okinawa. V lednu 1998 v souvislosti s rozpuštěním 81. vojensko-transportního leteckého pluku se letecký park migalovských An-22 rozrostl o desítku \"Antějů\" z letiště Ivanovo Severnyj. V roce 2001 byla v rámci reorganizace \"12. vojensko-transportní letecká divize\" přeznačení na \"6. gardovou Leningradskou vojensko-transportní leteckou eskadru\", která zároveň zůstala jedinou jednotkou používající An-22. V letech 2001–2004 posádky tét vojensko-transportní letecké eskadry (GLVTLE) uskutečnily 265 letů; z toho 18 do Sýrie, 11 do Jugoslávie, 10 do Afghánistánu, 5 do KLDR, 3 do Etiopie, 2 do Alžíru a po jednom do Íránu, Eritrea, Jemenu a Bangladéše. Převoz nákladů pokračoval i v dalších letech; v roce 2007 bylo provedeno 189 letů, převezeno 595 tun nákladu do Tádžikistánu, Uzbekistánu, Alžírska, Eritrei apod.\n\nOdpovědným úkolem bylo i dodání čtyř motorů Klimov RD-33 pro stíhačky MiG-29 na slovenském letiště Sliač a stíhačky Su-27UB na eritrejské letiště Asmera. Letadla An-22 se pravidelně účastní různých leteckých taktických cvičení. V roce 2004 se An-22 zúčastnil společného cvičení zemí SNS s názvem \"\"RUBEZIS 2004\"\", přičemž dovezl 2 vrtulníky Mi-24PN na letiště Kant v Kyrgyzstánu. Koncem srpna 2007 během letecko-taktických cvičení vysadil An-22 bojovou techniku a výsadkářů na letiště Pskov. Posádky 76. gardové Leningradské vojensko-transportní letecké eskadry poslední roky mnohokrát předvedly svou techniku při různých příležitostech, například na letecké show v Moninu v roce 2007. Dnes je 76. Leningradská specializovaná vojensko-transportní gardová eskadra jedinou částí vzdušných sil Ruské federace, která používá těžké transportní letouny An-22 Antěj.\n\nAn-22 nebyl nikdy vyvážen, ale v roce 1992 byl An-22 sériového čísla № 01-03 dvakrát krátkodobě pronajat Bulharsku spolu s posádkou, kde létal pod logem firmy \"\"Sigi Air Cargo\"\" s registračním číslem \"LZ-SGB\" a ve firmě \"\"Sofia Air Cargo\"\" s označením\" LZ-SFD\". To bylo jedinkrát, kdy bylo možné vidět An-22 létat pod cizí vlajkou. V současnosti je z 68 vyrobených An-22 nadále v provozu přibližně 7 letadel. Jedno z nich je na Ukrajině, kde ho provozuje firma \"\"Avialinii Antonova\"\" a má sériové číslo \"№ 05-09\" a registraci \"UR-09307\"; vyroben byl v roce 1974. Zbývající stroje provozuje ruské letectvo. Z menší části bylo již 23 vyřezených letadel An-22 a An-22A sešrotováno, přičemž ještě přibližně třicet je zakonzervovaných. Na Ukrajině jsou uloženy 2 ks a zbývající jsou uloženy na letišti Migalovo v Tveru. Tři letadla jsou vystavena v muzeích v Moninu, Ivanovu a Speyeru v Německu. Na letadlech An-22 bylo v 60. a 70. letech 20. století stanoveno 41 světových rekordů, z nichž je nejvýznamnějším let s nákladem 100,4 tuny do výšky 7 848 m (r. 1967).\n\nSedm sériových \"Antějů\" bylo mezi lety 1970–1994 zničeno při šesti katastrofách a jedné havárii během nichž zahynulo více než 75 členů posádky a pasažérů. Dvě poslední katastrofy se udály během vzletu z letiště \"Migalovo\". Dne 11. listopadu 1992 během vzletu do Jerevanu byl v důsledku přetížení (o více než 20 tun) zničen An-22A sériového čísla \"№ 09303\", přičemž zahynulo 33 lidí. Druhá nehoda na tomto letišti se odehrála 19. ledna 1994, přičemž byl zničen An-22A sériového čísla \"№ 09331\". Zahynulo v něm 7 lidí a za příčinu havárie byla určena námraza na křídle.\n\nDne 28. prosince 2010 se v Tulské oblasti během návratu z Voroněže na domácí základnu \"Migalovo\" zřítil stroj \"An-22A\" s registračním číslem \"RA-09343\". Letadlo bylo na zpáteční cestě z letiště Baltimore, kam přivezlo MiG-31. Na palubě An-22 se nacházelo 12 lidí. Nehoda se udála asi půl hodiny po vzletu, kdy se An-22 nacházel ve výšce 7 000 m. V důsledku pádu zahynulo všech 12 lidí na palubě. Havarovaný stroj byl vyroben v roce 1974 a po dlouhém uskladnění byl přeletěn na generální opravu do Ivanova, přičemž začátkem roku 2010 byl zařazen do služby. Po katastrofě byly všechny An-22 ve službě uzemněno spolu s letadly Tu-95MS, které mají podobnou pohonnou jednotku. Zanedlouho však byly lety Tu-95MS obnoveny. Vyšetřování nehody byla ukončeno v dubnu, kdy se objevila informace, že příčinou katastrofy bylo selhání systému řízení. Posádka se snažila zvládnout vzniklý pád do vývrtky avšak nepodařilo se jí stroj vyrovnat a v poloze dole hlavou stroj narazil do země. Podle expertizy však neměli šanci, protože vše se odehrálo během několika sekund.\n\n\n\n"}
{"id": "431632", "url": "https://cs.wikipedia.org/wiki?curid=431632", "title": "Pavel Zahradníček", "text": "Pavel Zahradníček\n\nPavel Zahradníček (* 28. března 1966, Brno) je český katolický kněz, člen kongregace řádu oblátů (2010-2015), publicista, biblista, iniciátor křesťanské internetové televize TV-MIS a tiskového apoštolátu A. M. I. M. S. a šéfredaktor katolického časopisu Milujte se!\n\nNarodil se 28. března 1966 v Brně. Studoval teologii na Cyrilometodějské bohoslovecké fakultě Praha se sídlem v Litoměřicích (1985–88) a po návratu z vojenské služby (1988–90) dokončil studium teologie na Cyrilometodějské teologické fakultě Univerzity Palackého v Olomouci (1990–92). Na téže fakultě absolvoval i postgraduální studium v letech 1997–2004 pod vedením Prof. Ladislava Tichého, Th.D. V roce 2003 dosáhl licenciátu a v roce 2004 doktorátu v oboru biblická teologie se specializací na Nový zákon.\nV roce 1992 byl vysvěcen na katolického jáhna a na kněze. V letech 1992–96 působil nejprve jako kaplan a potom jako duchovní správce ve farnosti Bystřice nad Pernštejnem. V letech 1996–98 byl moderátorem nově vzniklého farního týmu (FATYMu) ve Vranově nad Dyjí a v letech 1998–2007 byl moderátorem FATYMu Přímětice-Bítov. Rok 2009 prožil v noviciátu kongregace Misionářů oblátů Panny Marie Neposkvrněné v německém Hünfeldu, ve které 14.2.2010 složil časné řeholní sliby. Obnovoval je až do roku 2015. V letech 2010–2012 působil v duchovní správě v Plzeňské diecézi ve farních obvodech Plasy a Manětín, v letech 2012–2015 byl duchovním správcem poutního místa Klokoty, farnosti Tábor-Klokoty a farnosti Dražice. Od 1. srpna 2015 je farářem v Dubňanech v Brněnské diecézi.\n\nVěnuje se biblickému vzdělávání při různých příležitostech a na různých úrovních. Přednášel biblistiku na katechetickém kurzu ve Žďáře nad Sázavou a Znojmě, také na biblickém kurzu v Brně a na teologickém kurzu (předmět biblistika) v Brně. Vedl popularizační cykly přednášek o bibli při lidových misiích pořádaných FATYMem, které se uskutečnily na řadě míst – mimo jiné ve Velkém Meziříčí, Kroměříži, Hustopečích, Velké Bíteši, Radešínské Svratce…\n\nPodílel se na založení a je koordinátorem A. M. I. M. S. (název tvoří zkratkové slovo z latinského Apostolatus Mariae Immaculatae Matris Spei). Tento tiskový apoštolát byl do roku 2003 označovaný jako Tiskový apoštolát FATYMu. Jeho cílem je vydávání a tisk publikací, které jsou pak šířeny za minimální příspěvek na tisk nebo zdarma. Tiskový apoštolát A. M. I. M. S. usiluje o to srozumitelným způsobem podávat křesťanství a jeho hodnoty.\n\nJe také zakladatelem a koordinátorem křesťanské internetové televize TV-MIS, která vysílá od podzimu roku 2005.\n\nV letech 2007–2008 byl a od roku 2010 znovu je šéfredaktorem české verze časopisu Milujte se! – jde o katolický časopis orientovaný zejména na mládež a zaměřený na novou evangelizaci.\n\nPavel Zahradníček dává veškeré své dílo k dispozici jako volně šiřitelné. Na svém osobním webu uvádí text: \"Autor Pavel Zahradníček, držitel autorských práv, souhlasí s jakýmkoliv dalším šířením (kopírováním, vydáváním, elektronickým publikováním, překlady…) textu této publikace nebo jejích částí za předpokladu, že text nebude pozměněn (nebo pokud bude pozměněn, bude to výslovně uvedeno), a bude citován pramen.\" Na svém osobním webu umožňuje stažení svých děl v kompletní verzi.\n\nPublikace \"Kopos. Namáhavá práce v Pavlových listech a ve starověkém kontextu\" (vydáno v Brně, nakladatelství Petr Veselý, 2004, ISBN 80-239-3974-2). Jde o odbornou práci z oboru novozákonní biblistiky zabývající se určitými aspekty textů apoštola Pavla. Analyzuje to, co souvisí s řeckými výrazy „kopos“ a „kopiaó“, které Pavel používá ve svých listech. Začíná od etymologie, výskytů a významů těchto lexémů ve starověkých textech (oddíl 1) a od popisu starověkých pohledů na práci a námahu (oddíl 2). Následuje výčet a popis elementů, které v Pavlově životě patřily k sumě toho, co on sám označuje slovy „kopos“ a „kopiaó“ (oddíl 3). Po těchto oddílech, které jsou prospěšné pro hlubší porozumění problematice v jejím dobovém kontextu, je provedena syntéza Pavlova pohledu na skutečnosti, které vyjadřuje slovem „kopos“ (oddíl 4). Publikace si všímá i způsobu, jakým byly Pavlovy myšlenky a jeho zkušenosti rozvíjeny a aplikovány ještě v kontextu starověkého křesťanství – v dalších novozákonních textech a ve spisech apoštolských otců (oddíl 5). Obsahuje i aplikaci a aktualizaci získaných poznatků na současnou dobu (oddíl 6).\n\nScénáře k téměř dvou desítkám vydání rozhlasového pořadu \"Bible v liturgii\" vysílaného na Rádiu Proglas. Psal je jako spolupracovník Českého katolického biblického díla s tématy (názvy pořadů) např. \"Nemoc a zdraví z biblického pohledu\", \"Konec světa podle Nového zákona\", \"Advent\", \"Prorok Eliáš a jeho doba\", \"Narození Ježíše Krista\", \"Kánon Písma svatého\", \"Smysl utrpení nevinného člověka\"... Pořady jsou vysílány od roku 2002 a až do současnosti (tj. do roku 2010) reprízovány.\n\nJe autorem scénářů téměř dvou desítek kreslených komixů s různou tematikou (biblickou, historickou, hagiografickou, ale i pohádkovou nebo dobrodružnou). Vycházely jednotlivě ve Zpravodaji FATYMu a pak souhrnně pod názvem \"Comicsy pro zábavu i k zamyšlení\" (ISBN 80-239-9703-3).\n\n\n\n\nZákladní text sekcí životopis, dílo a biblistika byl založen převzetím z osobní stránky Pavla Zahradníčka a posléze upraven.\n"}
{"id": "431636", "url": "https://cs.wikipedia.org/wiki?curid=431636", "title": "Hull City AFC", "text": "Hull City AFC\n\nHull City AFC (celým názvem: Hull City Association Football Club) je anglický fotbalový klub, který sídlí ve městě Kingston upon Hull v nemetropolitním hrabství East Riding of Yorkshire. Založen byl v roce 1904. Od sezóny 2017/18 působí v EFL Championship (2. nejvyšší soutěž). Klubové barvy jsou oranžová a černá.\n\nHistorický postup mezi elitu se Hullu povedl v sezoně 2007/08 vítězstvím v play-off The Championship. V roce 2013 se po předchozím sestupu opět probojoval do anglické Premier League. V dubnu 2014 se poprvé ve své historii probojoval do finále FA Cupu, kde se v květnu střetl s londýnským Arsenalem (v semifinále porazil třetiligový Sheffield United FC).\n\nSvé domácí zápasy odehrává na stadionu KC Stadium s kapacitou 25 450 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "431646", "url": "https://cs.wikipedia.org/wiki?curid=431646", "title": "Ard-galen", "text": "Ard-galen\n\nArd-galen, v překladu Zelený kraj, je rozlehlá travnatá planina nacházející se severně od Beleriandu ve fiktivním světě stvořeným J.R.R. Tolkienem. V Bitvě náhlého plamene v letech 455-456 Prvního věku, byla spálena lávou a ohněm a dostala název Anfauglith čili Dusivý prach. Stejně jako celý Beleriand byla planina zatopena mořem po Válce hněvu na konci prvního věku.\n\nArd-galen byl na počátku prvního věku rozlehlou travnatou planinou. Nacházel se severně od Dorthonionské vysočiny a sousedil se zemí Lothlann. Ze západu byl od Hitlumu oddělen horami Ered Wethrin a ze severu na něj shlíželi vrcholky Morgothových hor Ered Engrin a štíty Thangorodrim, pod kterými byla vyhloubena Morgothova pevnost Angband. Na Ard-galenu byla mezi elfy, lidmi a Temným pánem Morgothem svedena většina bitev Beleriandu. Ve čtvrté bitvě Dagor Bragollach v roce 455 zalil Morgoth planinu přívalem lávy a ohně. Tráva byla spálena, a již nikdy na Ard-galenu, na němž zbyl pouze popel a kamení, nerostla. Proto byla od té doby planina nazývána Anfauglith, což v překladu znamená Dusivý prach. Po páté bitvě Nirnaeth Arnoediad byl uprostřed planiny z těl zabitých navršen kopec, který byl elfy nazván \"Haudh-en-Ndegin\", Pahorek zabitých nebo \"Haudh-en-Nirnaeth\", Pahorek slz, na kterém jako na jediném místě Anfauglithu vyrostla zelená tráva.\n\nPři útoku sil Západu ve Válce hněvu byla na planině svedena poslední Beleriandská bitva. Téměř všichni Morgothovi služebníci byli zahubeni a Temný pán byl poražen. Anfauglith se poté stejně jako většina Beleriandu potopil na mořské dno.\n\n"}
{"id": "431651", "url": "https://cs.wikipedia.org/wiki?curid=431651", "title": "Seznam měst ve Východním Timoru", "text": "Seznam měst ve Východním Timoru\n\nToto je seznam měst ve Východním Timoru.\n\nZdaleka největší aglomerací ve Východním Timoru je Dili, kde 1. ledna 2006 žilo 163 305 obyvatel, což představuje asi 17 % obyvatelstva celé země.\n\nV následující tabulce jsou uvedena města nad 1 000 obyvatel, odhady počtu obyvatel pro léta 2005 a 2006 (1. ledna) a distrikty, do nichž města náleží. Počet obyvatel se vztahuje na vlastní město bez předměstí.\n\n\n"}
{"id": "431654", "url": "https://cs.wikipedia.org/wiki?curid=431654", "title": "Josef Kuchynka (spisovatel)", "text": "Josef Kuchynka (spisovatel)\n\nJosef Kuchynka (25. srpna 1906, Plzeň – 2. června 1978, Plzeň) byl učitel, psycholog a spisovatel. Používal různé pseudonymy.\n\nNarodil se v rodině bednáře Jana Kuchyňky a Marie rozené Petříkové.\n\nPo ukončení studií byl nejdříve učitelem. Působil mj. na škole v obci Bolevec. Později byl ředitelem dětského záchytného domova v Plzni, ústavním učitelem v trestnici Plzeň-Bory a správcem školy trestnice pro muže v Plzni. Působil také jako odborný asistent na Pedagogické fakultě v Plzni..\n\nJak vyplývá z oznámení o úmrtí, byl ženat a měl děti.\nJeho osobní archiv je uložen ve Státním oblastním archivu v Plzni, číslo fondu/sbírky 10315.\n\nPod různými pseudonymy psal detektivky a dobrodružné romány. Psal též rozhlasové hry, přednášky, publikace pro školy a texty z oborů psychologie a pedopsychologie. V poválečných letech často přispíval do západočeského deníku Pravda.\n\n\n\n\n\n\n\nDnes je jeho dílo hodnoceno jako druhořadé. V Lexikonu české literatury (Academia 2008) není heslo \"Josef Kuchynka\" uvedeno.\n\nNakladatelství Toužimský Moravec dokázalo získat pro ilustrace nepříliš významných románů Josefa Kuchynky (vydaných pod pseudonymem Jiří Medula) přední ilustrátory (Zdeněk Burian, Jiří Wowk a tehdy začínající Jiří Trnka). Vznikly tak knihy trvalejší hodnoty.\n\n\n"}
{"id": "431660", "url": "https://cs.wikipedia.org/wiki?curid=431660", "title": "Passion and the Opera", "text": "Passion and the Opera\n\n„Passion and the Opera“ je píseň finské symphonic power metalové skupiny Nightwish, pocházející z alba \"Oceanborn\". Díky opernímu prvku v druhé části je Passion and the Opera považována za jednu z nejtěžších písní Nightwish (říká se, že Tarja Turunen tuto píseň ve studiu nenazpívala najednou, ale po částech) a nebyla proto příliš hrávána živě. V současné době však Tarja na svých sólo vystoupeních zpívá pozměněnou verzi této písně.\n\n"}
{"id": "431663", "url": "https://cs.wikipedia.org/wiki?curid=431663", "title": "Jan Filoponos", "text": "Jan Filoponos\n\nJan Filoponos, také Johannes Philoponus nebo Grammaticus (asi 490 – asi 570, Alexandrie) byl řecký křesťanský filosof, vědec a teolog, komentátor, ale také kritik Aristotela, zejména jeho představ o věčnosti vesmíru. Zabýval se hlavně logikou, filosofií, fyzikou a teologií.\n\nFiloponos se narodil v Alexandrii v křesťanské rodině, studoval filosofii u novoplatonika Ammonia, žáka Proklova a stal se jeho asistentem. Napsal řadu komentářů k Aristotelovi, kde ale kritizoval názory, které pokládal za nedůsledné a sporné. To se týká zejména Aristotelovy nauky o věčném trvání světa, kterou vyvracel aristotelovskými argumenty, ale také nauky o pohybu. Nahradil ji vlastní teorií impetu, tj. přesvědčením, že těleso uvedené do pohybu obsahuje jisté množství energie, takže se pohybuje dál, i když síla přestane působit, až do okamžiku, kdy se tato energie vyčerpá. Tím se mu podařilo sjednotit různé případy pohybu a stal se tak jedním z předchůdců teorie setrvačnosti. Filoponos také odmítl Aristotelovu teorii éteru a usoudil, že Slunce je svou povahou oheň.\nKdyž roku 529 císař Justinián zrušil athénskou Akademii, napadl její učitel Simplikios Filopona kvůli nauce o Stvoření, na což Filoponos odpověděl spisem „O stvoření světa“. V pozdějším věku se věnoval hlavně teologickým otázkám, hájil nauku o Stvoření z ničeho proti Proklovi a napsal i několik spisů o Boží Trojici a christologii. Když se tyto nauky v církvi ustálily, bylo Filoponovo učení posmrtně roku 680 prohlášeno za heretické, což omezilo jeho další vliv. Řada jeho spisů však byla přeložena do syrštiny, do arabštiny a do latiny a v opisech kolovaly po celý středověk. Na nauku o impetu navázali pařížští učitelé Jean Buridan a Nicolas Oresme. Od 15. století vycházely Filoponovy spisy tiskem a silně ovlivnily například Pico della Mirandolu a Galilea Galilei, který ho hojně citoval. Filoponovo pojetí homogenního prostoru ovlivnilo renesanční myšlení o perspektivě, zejména G. B. Albertiho.\n\n\n\n"}
{"id": "431675", "url": "https://cs.wikipedia.org/wiki?curid=431675", "title": "Letiště Podgorica", "text": "Letiště Podgorica\n\nMezinárodní letiště Podgorica - Golubovci (černohorsky \"Међународни аеродром Подгорица - Гoлубoвци, Međunarodni aerodrom Podgorica - Golubovci\") je hlavní a největší mezinárodní letiště v Černé Hoře, nacházející se 12 km jižně od centra hlavního města Podgorice v obci Golubovci.\n\nMezinárodní ICAO kód letiště je LYPG, kód IATA je stále TGD, protože Podgorica byla v letech 1946–1992 pojmenována Titograd.\n\nJe to jedno ze dvou letišť v oblasti Podgorici (druhé, Letiště Ćemovsko polje, přežilo bombardování za druhé světové války a nyní je centrálním letištěm parašutistických a kaskadérských společností v okolí).\n\nSlogan tohoto letiště je \"Letiště Podgorica – srdce Černé Hory\".\n\nLetiště bylo postaveno v roce 1961 ve vesnici Golubovci, jižně od Podgorice v údolí Zeta. Původně sloužilo jako vojenské letiště pro jugoslávskou armádu, později zde byl zaveden i civilní provoz. Spolu s tivatským letištěm bylo ve vlastnictví Jat Airways, dokud obě letiště v roce 2003 neodkoupila Vláda Republiky Černá Hora. Letiště bylo častým terčem Bombardování NATO 1999, ovšem žádné velké škody neutrpělo.\n\nV roce 2006, po vyhlášení nezávislosti, proběhla na letišti rozsáhlá rekonstrukce. Byla rozšířena celková plocha letiště, zrenovován systém pojezdových drah, zpevněna a rozšířena vzletová a přistávací dráha a modernizováno osvětlení letištní plochy a světelné navádění na letiště. Nově vznikl také VIP terminál. V roce 2008 proběhla stavba nového mezinárodního terminálu pro cestující. Rozpočet na rekonstrukci přesáhl 4 miliony EUR. V rámci této rekonstrukce byla rozšířena i stojánka, která je schopna pojmout 6 letadel místo předchozích 3 a plánuje se další rozšíření až na 8 letadel. Dalším bodem rekonstrukce bylo i přizpůsobení letiště k přijímání obřích dopravních i transportních letounů, jako jsou Iljušin Il-86, Airbus A380, Boeing 747 Jumbo Jet nebo Antonov An-225.\n\nPodgorické mezinárodní letiště je sice veřejným letiště, ale sdílí vzletovou a přistávací dráhu s nedalekou leteckou základnou.\n\nSoučástí tohoto leteckého komplexu byla i ranvej 08/26, která se nachází u kopce Šipčanik. Ranvej je pouze 15 metrů široká a není uzpůsobena přijímat civilní letadla. Pod kopcem Šipčanik se nacházel podzemní úkryt pro vojenská letadla a další nejmodernější vybavení celé letecké základny. Proto se Šipčanik stával v roce 1999 častým terčem bombardování NATO a byl velmi poškozen. Nedávno tento podzemní úkryt zakoupila společnost Plantaže, která má kolem letiště své vinice, a udělala z něj sklad vína. Dráha 08/26 se v současnosti nevyužívá a není jasné, k jakým účelům bude používána.\n\nPo osamostatnění Černé Hory vznikla nová Armáda Černé Hory, která vydala usnesení, že kvůli vysokým nákladům na údržbu nebude používat všechny vojenské letouny z letecké základny. Vzdušné síly ARČH v současnosti používají celkem 27 letounů. Všechny tyto letouny stále sídlí na Podgorické letecké základně. O osudu zbývajících nepoužívaných letounů není zatím rozhodnuto.\n\nPodgorické mezinárodní letiště zajišťuje spojení jak s místními, tak i se zahraničními letišti. Má jednu vzletovou a přistávací dráhu, která nese označení 18/36 a její rozměry jsou 2500×45 metrů. Dráha je situována ve směru sever - jih. Vzhledem k Dinárským horám severně od Podgorice přijímá letiště letouny z jižní strany. Vzlety jsou povolené z obou stran, ale severní přistání se povoluje pouze za velmi dobré viditelnosti.\n\nJe to moderní letiště se dvěma terminály (T1 - nový / odletový, T2 - starý / odletový a příletový), velkým parkovištěm a spoustou obchodů. Je zde 12 odbavovacích stolků, dětský koutek, restaurace, banky, konferenční sál, salónky leteckých společností, půjčovna aut a další obchody (Costa Coffee, Duty-free shop, CNB...). Terminál T1 je architektonicky moderní budova ze skla a hliníku a obsluhuje většinu pravidelných letů, starý terminál T2 je využíván spíše pro společnosti s menší letovou frekvencí a je spojen s VIP terminálem.\n\nV roce 2009 prošlo letištěm 601 712 cestujících, což znamená navýšení o zhruba 100 000 oproti předchozímu roku. V roce 2007 jej Mezinárodní rada letišť (ACI) ocenila jako nejlepší letiště pod 1 milion cestujících.\n\nLetiště zpracovává vnitrostátní i mezinárodní lety. Jelikož jsou dvě hlavní černohorská letiště od sebe vzdálena pouze 80 km, padlo rozhodnutí o zrušení pravidelných vnitrostátních letů, které jsou nyní převedeny na lety charterové.\n\nDíky vybudování mezinárodního letiště se Podgorica stala jedním z nejdůležitějších dopravních uzlů v oblasti.\n\nLetiště Golubovci je hlavní základnou pro černohorskou národní leteckou společnost Montenegro Airlines. Působí ovšem jako vedlejší základna také pro charterové letecké společnosti Di Air, Vektra Aviation nebo Oki Air International. Své pobočky zde má ale i spousta zahraničních leteckých společností – např. Jat Airways, British Airways, Adria Airways, MALÉV Hungarian Airlines, Austrian Airlines, Moskovia Airlines nebo Croatia Airlines.\n\nLetiště je dále využíváno charterovými a cargo dopravci.\n\nPodgorické letiště je přes krátkou objížďku přístupné z evropské silnice E65, která spojuje švédské Malmö a řeckou Chaniu. Cesta z centra města na letiště netrvá většinou déle než 15 minut, s výjimkou letních měsíců, kdy je na silnici hustší provoz (díky turistům mířícím k Jaderskému moři).\n\nV současnosti je ve výstavbě nová čtyřproudová dálnice v rámci obchvatu města Golubovci, z níž má být výjezd i k letišti.\n\nDíky výstavbě tunelu Sozina se cesta k letišti z Baru (největšího přístavu v Černé Hoře) zkrátila na 40 km. Letiště je tak blíže nejen obyvatelům Baru, ale i ostatním z jižního pobřeží státu.\n\nDorpavu do města zapříčiňují kyvadlové a linkové autobusy nebo taxi služby.\n\n\n\n"}
{"id": "431678", "url": "https://cs.wikipedia.org/wiki?curid=431678", "title": "Trictenotomidae", "text": "Trictenotomidae\n\nTrictenotomidae je čeleď brouků z nadčeledi Tenebrionoidea.\n\n\n\n"}
{"id": "431680", "url": "https://cs.wikipedia.org/wiki?curid=431680", "title": "Charles Harbutt", "text": "Charles Harbutt\n\nCharles Harbutt (29. července 1935 – 30. června 2015) byl americký profesionální novinářský fotograf, dřívější prezident agentury Magnum Photos, profesor na Parsonově škole designu v New Yorku.\n\nHarbuttovo dílo je hluboce zakořeněné v moderní fotografické dokumentární tradici. Za prvních dvacet let kariéry přispíval do hlavních časopisů ve Spojených státech, Evropě a Japonsku. Orientoval se převážně na vnitřní politické, sociální a ekonomické události. V roce 1959 byl na základě tří fotografií zveřejněných v \"Modern Photography\" byl pozván členy „ komunistického undergroundu“, aby dokumentoval kubánské revoluce, o které vydal později knihu \"Cuba Libre, 1959\".\n\nHarbutt vstoupil do agentury Magnum Photos a byl dvakrát zvolen předsedou organizace, poprvé v roce 1979. Skupinu opustil v roce 1981, poukazujíce na její zvyšující se komerční ambice a ve vlastní touze věnovat se své práci. Harbutt začal vést fotografické workshopy, vystavoval samostatně i ve skupině po celém světě, přidal se k fakultě na Parsonově škole designu na The New School jako profesor na plný úvazek. Zároveň přitom hostoval jako umělec na Massachusettském technologickém institutu, Art Institute of Chicago a Rhode Island School of Design. Harbutt byl zakládajícím členem Archive Pictures a je členem organizace American Society of Magazine Photographers.\n\nJeho práce byly (nebo stále jsou) vystavovány v Muzeu moderního umění, v Národním muzeu americké historie, galerii Corcoran, Americké kongresové knihovně, George Eastman House, Institutu umění v Chicagu, Mezinárodním centru fotografie, Centru kreativní fotografie, v Bibliotheque Nationale nebo v Europeene Maison de la Photographie v Paříži. Je zastoupen v Newyorské galerii Laurence Miller.\n\nV roce 1997 získala jeho negativy, originální zvětšeniny a negativy instituce \"Center for Creative Photography\" (Centrum kerativní fotografie) v Tucsonu, Arizona.\n\nV prosinci 2000 představil velkou výstavu svých prací v Centro de la Imagen v Mexico City a o čtyři roky později dostal medaili města Perpignan.\n\n\n"}
{"id": "431681", "url": "https://cs.wikipedia.org/wiki?curid=431681", "title": "Humprecht Jan Černín", "text": "Humprecht Jan Černín\n\nHumprecht Jan říšský hrabě Černín z Chudenic (14. únor 1628 Radenín – 3. březen 1682 Kosmonosy) byl český aristokrat a diplomat. Jeho otcem byl hejtman Bechyňského kraje Jan Křtitel Adam svobodný pán Černín z Chudenic (16. srpna 1597 – 22. listopadu 1642), matkou Zuzana Homutová z Harasova (25. září 1600 – 22. února 1654, zámek Radenín), hrdá příslušnice starého českého rytířského rodu.\n\nOd roku 1650 působil ve Vídni jako komoří arcivévody Leopolda Habsburského (1640–1705), mladšího syna Ferdinanda III. a pozdějšího římskoněmeckého císaře a českého a uherského krále Leopolda I. Tomu hrabě Černín věrně sloužil a radil mu po celý život. I díky tomu se z obou mužů stali osobní přátelé. V roce 1655 byl Černín jmenován přísedícím zemského soudu, v roce 1657 se stal jedním z místodržících Českého království. V roce 1658 byl přítomen zvolení a korunovaci Leopolda I. na římského císaře ve Frankfurtu nad Mohanem. V letech 1660–1663 byl císařským vyslancem v Benátkách. Leopold I. ho také učinil svým tajným radou. V roce 1675 mu byl udělen nejvyšší habsburský řád – Řád zlatého rouna a ve stejném roce koupil lnářské panství.\n\nByl zakladatelem \"Černínské sbírky\", umožňoval mu to i jeho majetek, který získal dědictvím v roce 1651 po prastrýci hraběti Heřmanu Černínovi z Chudenic (1579 – 1651, šlo mj. o černínský fideikomis, jenž prastrýc založil) a současně byl i dědicem jeho říšského hraběcího titulu. Jan Humprecht Černín byl jmenován vyslancem císaře a krále Leopolda I. v Benátkách v roce 1659. Zde začíná se sběratelskou aktivitou. Navázal spojení s komunitou tamních výtvarných umělců. Čelní místo mezi nimi zaujal Johann Karl Loth, jehož díla byla v hojné míře zastoupena v Černínově obrazárně. Z dalších malířů, u nichž hrabě Černín soustavně objednával obrazy byl Pietro della Vechio a Cavaliere Pioetro Liberi. Převážná část hrabětem zvolených námětů vycházela z příběhů řecké mytologie, zobrazení starozákonních výjevů a scén známých z novodobé krásné literatury. O přísun nových obrazů se mu starali četní umělečtí agenti. V roce 1663 měl hrabě ve svém majetku již na 300 obrazů. Nejspíše souběžně se skončením Černínova diplomatického působení byla v Benátkách jeho tamní obrazová sbírka pečlivě zabalena a nejpozději roku 1664 přestěhována do Prahy. Začíná budování Černínského paláce na Hradčanech, který začal stavět v r. 1667. Součástí paláce byly i galerie, které sloužily k instalaci obrazů. Definitivního umístění obrazů ve zvláštních speciálně pro ně vybudovaných prostorách Černínského paláce se však Humprecht Jan Černín nedočkal. K dokončení stavby paláce došlo až za jeho syna a dědice Heřmana Jakuba. Za pozdějších pokračovatelů rodu Černínů sbírka postupně chátrá v důsledku nedostatku finančních prostředků a obrazárna rodu Černínů je roku 1778 vydražena.\n\nHumprecht Jan hrabě Černín z Chudenic byl donátorem 35. kaple Svaté cesty z Prahy do Staré Boleslavi, založené roku 1674.\n\nHumprecht Jan zemřel na kosmonoském zámku 3. března 1682 ve věku 54 let. Byl pochován v Černínské kapli katedrály sv. Víta v Praze, jeho srdce však bylo uloženo do cínové urny a slavnostně uloženo v Černínské kapli kostela Nanebevzetí Panny Marie ve Staré Boleslavi.\n\nZa manželku měl Humprecht Jan italskou aristokratku z přední mantovské rodiny – Dianu Marii markýzu Ippoliti hraběnku di (da) Gazoldo (2. 9. 1636, Mantovsko – 21. 9. 1687, Gonzaga u Mantovy, pohřbena v Mantově), se kterou se uzavřel svatební smlouvu 31. května 1652 a oženil se s ní o něco později, r. 1652 ve Vídni. Markýza byla dvorní dámou císařovny a královny Eleonory Magdalény di Gonzaga. Černínova choť se se středoevropským prostředím nikdy nesžila a po roce 1666 se natrvalo vrátila do rodného Mantovska a manželé žili odděleně. (Manželství nebylo s největší pravděpodobností rozvedeno, jak se mylně často tvrdí!). Spolu měli vícero dětí, ne méně než šest, ale jen dva synové se dožili dospělosti. Ostatní zemřely, jak bylo v raném novověku obvyklé, v dětském, resp. v kojeneckém věku.\n\nDalšími předčasně zesnulými dětmi byly: František Jan, (* 1657, z. brzy poté), Jan Ferdinand (1653–1654), Marek Dominik (1663–1663, Benátky, Itálie) a Barbora Renata (1655–1655).\n\n\n\n"}
{"id": "431685", "url": "https://cs.wikipedia.org/wiki?curid=431685", "title": "Uměleckohistorické muzeum (Vídeň)", "text": "Uměleckohistorické muzeum (Vídeň)\n\nUměleckohistorické muzeum ( , zkráceně také \"KHM\") ve Vídni patří mezi nejvýznamnější muzea umění v Evropě. Z podnětu císaře Františka Josefa I. soustředilo císařskou klenotnici, obrazárnu, sbírky zbraní, starožitností a mincí, zlaté poklady nalezené v Uhrách a další sbírky.\n\nV hlavní budově naproti Hofburgu jsou umístěna následující oddělení: obrazová galerie (\"Gemäldegalerie\"), Císařská klenotnice ve Vídni (\"Kaiserliche Schatzkammer\"), egyptsko-orientální sbírka (\"Ägyptisch-Orientalische Sammlung\"), antická sbírka (\"Antikensammlung\"), sbírka uměleckých předmětů města Vídně (\"Kunstkammer Wien\"), kabinet mincí (\"Münzkabinett\") a knihovna.\n\nV části Hofburgu zvané Neue Burg sídlí Efezské muzeum (\"Ephesos Museum\"), sbírka starých hudebních nástrojů (\"Sammlung alter Musikinstrumente\"), dvorní lovecká sbírka a zbrojnice (\"Hofjagd- und Rüstkammer\") a archiv muzea.\n\nOrganizačně jsou k muzeu přičleněny i následující instituce: Rakouské muzeum divadla v Lobkovickém paláci (\"Österreichisches Theatermuseum im Palais Lobkowitz\"), Muzeum světa ve Vídni (\"Das Weltmuseum Wien\", do roku 2017 v rekonstrukci), Theseův chrám ve \"Volksgarten\" u Hofburgu a Muzeum kočárů (\"Wagenburg\") v Schönbrunnu. Mimo Vídeň patří k muzeu rovněž habsburské sbírky na zámku Ambras u Innsbrucku.\n\nPodnět k vybudování instituce dal císař František Josef I. V rámci sanace městských hradeb Vídně vznikala na jejich místě ve 2. polovině 19. století výstavná okružní třída Ringstraße. Budova Uměleckohistorického musea s protilehlým Přírodovědným muzeem (Naturhistorisches museum Wien) měly vytvářet jednotný komplex v rámci rozšířeného císařského paláce Hofburgu. Návrhem byl pověřen v té době již renomovaný německý architekt Gottfried Semper, asistoval mu Karl von Hasenauer. Stavba probíhala v letech 1872–1891. Obě muzea, od jejichž přímého propojení s císařským palácem bylo nakonec upuštěno, byla slavnostně otevřena 17. října 1891. Generální rekonstrukce budov skončila v červnu roku 2014 a je spojena s novou prezentací sbírek.\n\nBudovy jsou vystavěny v neorenesančním stylu inspirovaném italskou renesancí. Uměleckohistorické muzeum má obdélníkový půdorys o délce 60 metrů z členitých úseků kolem dvou dvorů, s vloženým středním křídlem završeným kupolí. Fasáda je osazena kvádry a architektonickou plastikou z pískovce. Interiér budovy je bohatě zdobený, vykládaný mramorem, zdobený štuky, zlatem a dekorativní výmalbou interiérů.\n\n\nSbírku postupně vytvářeli příslušníci habsburského rodu. Jedním z prvních sběratelů byl Ferdinand II. Tyrolský, syn císaře Ferdinanda I. Jeho sbírka více než tisíce portrétních miniatur je vystavena v numismatickém oddělení muzea. Velkou sbírku obrazů shromáždil v Praze císař Rudolf II. Do Vídně se jí však dostala jen malá část, protože velké množství artefaktů a obrazů si odvezli jako válečnou kořist v roce 1648 Švédové. Větší část sbírky je rozptýlena po celé Evropě. Vlastním zakladatelem dnešní obrazové sbírky je arcivévoda Leopold I. Vilém (1614–1662). Její hlavní část, která na konci arcivévodova života čítala kolem 1400 obrazů, nakoupil v době, kdy byl místodržícím španělského krále Filipa IV. v Nizozemsku. Leopold také nechal ke sbírce vypracovat tištěný inventář. V omezené míře rozšiřoval obrazovou sbírku císař Leopold I. V jeho době se do Vídně dostala zejména díla florentského renesančního malířství (mj. Raffaelova \"Madona v zeleni\") nebo portréty Diega Velázqueze.\n\nAž do doby císaře Karla VI. byla habsburská obrazová sbírka rozptýlena na více místech. Karel VI. nechal pro potřeby obrazárny upravit prostory vídeňského paláce Stallburgu a sbírku soustředil v něm. Za Josefa II. byla obrazárna přestěhována do zámku Belveder. Roku 1783 byl vydán katalog sbírky v němčině a francouzštině, obrazy byly rozděleny podle jednotlivých uměleckých škol a v duchu josefinismu opatřeny jednotnými rámy. Galerie byla třikrát týdně přístupná veřejnosti. V roce 1891 byla galerie otevřena ve stávajících prostorách. Zároveň začala vycházet ročenka, ve které byly publikovány vědecké studie týkající se nejen obrazového fondu muzea (v současnosti pod názvem \"Jahrbuch des Kunsthistorischen Museums\").\n\nSbírka, rozdělená na světskou a církevní klenotnici, zahrnuje císařské i rakouské korunovační klenoty, v čele s říšskou korunou, klenoty okolo Řádu zlatého rouna, původní žezlo a jablko českého krále a další zvlášť cenné předměty.\n\nSbírka zbraní a hudebních nástrojů je umístěna v novém křídle Hofburgu (\"Neue Burg\"), sbírka kočárů v zámku Schönbrunn.\n\n"}
{"id": "431689", "url": "https://cs.wikipedia.org/wiki?curid=431689", "title": "Radoslav Kvapil", "text": "Radoslav Kvapil\n\nRadoslav Kvapil (* 15. března 1934 v Brně) je český klavírista. \n\nV letech 1967–1969 nahrál poprvé v historii celé klavírní dílo Antonína Dvořáka (Supraphon), v téže době také nahrál kompletní klavírní dílo L. Janáčka (Panton). Janáčkovo celé klavírní dílo podruhé natočil v roce 1989 v Paříži (ADDA). V letech 1993–1996 vydal \"Antologii české klavírní hudby\" na osmi CD (Unicorn-Kanchana v Londýně), se skladbami Antonína Dvořáka, Bedřicha Smetany, Bohuslava Martinů, J. H. Voříška, Zdeňka Fibicha, Leoše Janáčka a Josefa Suka. Vystupoval ve 49 zemích v nejvýznamnějších koncertních sálech, např. The Royal Albert Hall, The Barbican (Londýn), Carnegie Recital Hall (New York), Théâtre des Champs-Élysées a Auditorium du Louvre (Paříž), Concert Hall of the Seoul Arts Center (Jižní Korea) a Henry Crown Symphony Hall (Jeruzalém). V roce 2002 obdržel řád francouzského ministra kultury Chevalier dans l’Ordre des Arts et des Lettres. Je předsedou Mezinárodní společnosti Antonína Dvořáka a předsedou Sdružení pro českou hudbu a umění. Na podzim 2008 podnikl měsíční klavírní turné po Spojených státech.\n\nNarodil se v Brně roku 1934 a od šesti let se učil u Dr. Ludvíka Kundery, nejbližšího žáka a následovníka Leoše Janáčka. Nadšení hudební kritici v mnoha zemích psali o Kvapilově „vynikající službě české klavírní tvorbě“ a charakterizovali jej jako „jedinečného umělce“, „největšího interpreta klavírních děl Smetany, Janáčka a Martinů“ a jako „kouzelníka klavíru“.\n\nVystupoval v nejvýznamnějších koncertních sálech v 50 zemích Evropy, Severní Ameriky a Asie. V USA hrál celkem ve 26 státech. Jeho koncerty se konaly v takových místech jako Royal Albert Hall a The Barbican Centre v Londýně, Carnegie Recital Hall v New Yorku, Théâtre des Champs-Élysées v Paříži, v koncertní hale Seoul Arts Centre v Jižní Koreji a v Henry Crown Symphony Hall v Jeruzalémě.\n\nV letech 1963-1973 byl profesorem na Hudební konzervatoři v Praze a v období 1973-1976 učil na Vysoké škole pedagogické v Českých Budějovicích (dnes:Jihočeská univerzita). Od roku 1977 učil mistrovské kurzy na hudebních školách a institucích jako Juillard School of Music v New Yorku, Royal Academy of Music a the Guildhall School of Music v Londýně, Royal College of Music v Cardiffu ve Walesu, Conservatoire National Superieur v Paříži, a dále hudební školy ve Frankfurtu nad Mohanem, Hamburku, Münsteru, Drážďanech, Dortmundu, Lübecku a Freiburgu v Německu, Sibelius Academy v Helsinkách ve Finsku, Musikhogskolan ve Stockholmu ve Švédsku a S. Rubin Academy of Music v Tel-Avivu v Izraeli. Ve Spojených státech učil Radoslav Kvapil na hudebních školách následujících univerzit: Columbia University v New Yorku, Cornell University v Ithace a Eastman School of Music v Rochesteru ve státě New York, Dickinson University v New Jersey, University of North Carolina, University of Florida, Roosevelt University v Chicagu a University of Bloomington ve státě Illinois, University of Memphis v Tennessee, Rice University v Houstonu a North Texas University ve státě Texas.\n\nČasto zasedá jako člen poroty na důležitých klavírních soutěžích, například Schumann Competition ve Zwickau v Německu, the Gina Bachauer Competition v Salt Lake City ve státě Utah v USA, soutěž American Pianists Association in Indianapolis ve státě Indiana a Isidor Bajic Piano Memorial v Novim Sadu v Srbsku.\n\nV letech 1967-1969 nahrál kompletní klavírní tvorbu Antonína Dvořáka, což byla první nahrávka tohoto druhu. Zároveň nahrál kompletní klavírní díla Leoše Janáčka a v roce 1975 pak kompletní klavírní dílo H. A. Voříška. Druhá souhrnná nahrávka Janáčkových klavírních děl následovala v roce 1989 a poté v roce 1990 vyšly první dva svazky kompletní nahrávky klavírních děl Bohuslava Martinů. Kromě těchto souhrnných sbírek nahrál desítky dalších desek a CD, s díly takových skladatelů jako byli Bedřich Smetana, Zdeněk Fibich, Josef Suk, Franz Liszt, Johannes Brahms, Paul Hindemith, Franz Schubert, Frederic Chopin a další.\n\nV roce 1975 založil Jihočeský hudební festival, který se od té doby koná každoročně. V roce 1999 se stal zakladatelem Mezinárodní společnosti Antonína Dvořáka, která od doby svého vzniku zorganizovala řadu koncertních cyklů, včetně Hudebního festivalu Vysočina, koncertů pro seniory na Praze 2 a festivalu Americké jaro. Americké jaro, jehož první ročník proběhl v roce 2006, je v současné době největším projektem česko-americké kulturní spolupráce. Radoslav Kvapil je také zakladatelem a předsedou české pobočky Evropské asociace učitelů klavíru (European Piano Teachers Association, EPTA), která připravovala na červen 2009 klavírní soutěž Evropské unie jako doprovodný kulturní program spojený s českým předsednictvím EU. V létě 2008 byl zvolen evropským prezidentem organizace EPTA na období 2008-2009.\n\nFrancouzské Ministerstvo kultury mu udělilo v roce 2004 řád „Chevalier dans l´Ordre des Arts et des Lettres“.\n\n"}
{"id": "431694", "url": "https://cs.wikipedia.org/wiki?curid=431694", "title": "Jiří Doležal (1963)", "text": "Jiří Doležal (1963)\n\nJiří Doležal (* 22. září 1963, Velké Popovice) je český hokejový trenér a bývalý útočník.\n\nV nejvyšší soutěži hrál za oba pražské kluby, tedy za Spartu i Slavii. V dresu Sparty získal v roce 1990 mistrovský titul. Československo a později Českou republiku reprezentoval 6x na MS a 2x na ZOH (tj. 1988 – Calgary, Kanada; 1994 – Lillehammer, Norsko). Je držitelem 4 bronzových medailí z MS.\n\nPo skončení hráčské kariéry začal pracovat jako trenér. V první lize byl v sezoně 2010/2011 asistentem Richarda Žemličky u týmu HC Beroun, v části ročníku 2011/2012 ho vedl jako hlavní kouč. V prosinci 2011 byl však od týmu odvolán, následně 22. března 2012 převzal trenérský post u týmu Piráti Chomutov, kde v probíhajícím semifinále play off nahradil odvolaného Václava Sýkoru. Týmu se pod jeho vedením podařilo v semifinále nakonec vyřadit HC Olomouc 4:3 na utkání, stejným poměrem pak mužstvo přehrálo i vítěze základní části HC Ústí nad Labem. V baráži se mužstvo setkalo s BK Mladá Boleslav, kterou rovněž porazilo 4:3 na zápasy a slavilo postup do české nejvyšší soutěže.\n\nV Chomutově zahájil premiérovou extraligovou sezonu, ve které chomutovský tým pod jeho vedením dosahoval především v 1/4 soutěže výborných výsledků. Následně však nastal herní útlum a propad tabulkou. V momentě, kdy tým opustil postupovou desítku, se vedení rozhodlo Doležala z funkce hlavního trenéra odvolat. Jeho místo obsadil dosavadní asistent Mikuláš Antonik. Na konci ledna roku 2013 byl jmenován hlavním trenérem týmu SK Kadaň, neboť dosavadní kouč Jiří Čelanský se přesunul do Chomutova, kde má zachránit extraligovou příslušnost týmu, který z počátku sezony vedl právě Doležal.\n\nOd května 2013 je trenérem prvoligového klubu HC Stadion Litoměřice.\n\n\n"}
{"id": "431700", "url": "https://cs.wikipedia.org/wiki?curid=431700", "title": "Marcela Levinská", "text": "Marcela Levinská\n\nMarcela Levinská Borecká (* 12. dubna 1955 v Praze) je současná česká malířka a výtvarnice, která se dříve zabývala také mozaikářskou tvorbou. Její obrazy s motivy z cest hlavně po Středomoří a severní Africe, ale také zátiší a motivy Prahy, jsou malovány v zářivých barvách, převážně technikou olejomalby, s pastózně nanesenými strukturami, takže mnohdy působí až plasticky.\n\nNejprve studovala VŠE v Praze, v roce 1986 ukončila aspiranturu v Ekonomickém ústavu ČSAV. Na svých cestách po severní Africe se seznámila s technikou mozaiky, které se poté začala velmi intenzivně věnovat. Její tvorbu ovlivnily i dojmy z cest po Blízkém východě. Časem se její zájem přesunul k olejomalbě a dnes pracuje také s akrylovými barvami a pastely. V letech 1996-99 studovala kresbu u prof. Orieška na AVU. V současné době se věnuje malbě profesionálně. Vystavuje pravidelně doma i v zahraničí.\n\nZajímavá technika, které se původně věnovala, jsou mozaiky. V této tvorbě se zaměřovala především na sakrální a abstraktní motivy. Mozaiky včetně návrhů zpracovávala sama. Jako materiál používala sintrovanou mozaiku, přírodní kámen i úlomky keramiky. Mozaiky vytvářela dvěma základními metodami: přímou a nepřímou. Přímá metoda spočívá ve vkládání materiálu přímo do vlhkého betonu, u nepřímé metody se materiál pokládá na zrcadlově převrácený nákres, a poté se celá, pevně orámovaná plocha, zalije betonem.\n\nDnes se věnuje především malbě obrazů s širokou škálou témat od krajin a zátiší, přes figurální motivy a portréty, až k motivům abstraktním či sakrálním. Trvale však u ní převládá snaha vyjádřit dojmy z cest po Francii, Egyptě, Tunisku, Maroku, Jordánsku, Sýrii a dalších zemích. Také se ráda vrací k motivům rodného města Prahy a Čech. Ve své tvorbě dodržuje motto: „Ve světě, v životě a stejně tak v umění hledám krásu a cit, a to se snažím vyjádřit i ve své práci. Chci oko diváka potěšit a ne deprimovat.“\n\nOd roku 2007 pravidelně pořádá výstavy Ambit ART v centru Prahy v charismatickém prostředí kláštera františkánů. K účasti zve umělce různých oborů, jejichž práce ji zaujala. V minulých letech se výstav zúčastnili renomovaní umělci jako např. Doležal, Exnarová, Fiala, Hastíková, Kašpar, Kouba, Kubínová, Liederhaus, Maršálek, Pouba, Šebesta, Urbánek.\n\nV březnu 2009 navštívila poprvé Srí Lanku. Z této cesty vyplynul nápad na aukci pro domov pro sirotky, která pak proběhla v rámci výstavy AMBIT ART 2009. Získané prostředky byly efektivně využity přímo na místě na nákup paland, matrací, prostěradel, sítí, skříní, vybavení kuchyní, bot a školních pomůcek.\n\nPoslední dvě cesty na Srí Lanku vedla již poznávací zájezdy pro China Tours a vrátila se tak jako externí spolupracovnice k profesi, která jí již v minulosti umožnila poznat zajímavá místa na zemi. Náměty z cest zpracovává doma, i když dva poslední prodloužené pobyty na Srí Lance jí umožnily splnit si vytoužené přání a malovat přímo v plenéru.\n\n\nV současné době je možné zhlédnout tvorbu malířky na následujících místech:\n\n"}
{"id": "431701", "url": "https://cs.wikipedia.org/wiki?curid=431701", "title": "Mistrovství světa v házené mužů 1964", "text": "Mistrovství světa v házené mužů 1964\n\n5. mistrovství světa v házené proběhlo ve dnech 6. - 15. března v Československu.\n\nMistrovství se zúčastnilo 16 mužstev, rozdělených do čtyř skupin po čtyřech týmech. Z každé skupiny postoupila první dvě mužstva do dvou semifinálových skupin. Vítězové skupin hráli finále o titul, druzí o třetí místo, ostatní o další umístění.\n\n SRN - Jugoslávie 14:14 (8:8)\n\n6. března 1964 - Gottwaldov (Zlín)\n\n6. března 1964 - Gottwaldov (Zlín)\n\n7. března 1964 - Gottwaldov (Zlín)\n\n7. března 1964 - Gottwaldov (Zlín)\n\n9. března 1964 - Uherské Hradiště\n\n9. března 1964 - Uherské Hradiště\n\n Švédsko - Maďarsko 15:8 (8:4)\n\n6. března 1964 - Bratislava\n\n6. března 1964 - Bratislava\n\n7. března 1964 - Bratislava\n\n7. března 1964 - Bratislava\n\n9. března 1964 - Bratislava\n\n9. března 1964 - Bratislava\n\n ČSSR - Francie 23:14 (12:7)\n\n6. března 1964 - Praha\n\n6. března 1964 - Praha\n\n7. března 1964 - Praha\n\n7. března 1964 - Praha\n\n9. března 1964 - Praha\n\n9. března 1964 - Praha\n\n Rumunsko - SSSR 16:14 (7:8)\n\n6. března 1964 - Pardubice\n\n6. března 1964 - Pardubice\n\n7. března 1964 - Pardubice\n\n7. března 1964 - Pardubice\n\n9. března 1964 - Pardubice\n\n9. března 1964 - Pardubice\n\n Maďarsko - SRN 19:15 (7:7)\n\n11. března 1964 - Praha\n\n11. března 1964 - Praha\n\n13. března 1964 - Praha\n\n13. března 1964 - Praha\n\n ČSSR - SSSR 18:15 (9:8)\n\n11. března 1964 - Praha\n\n11. března 1964 - Praha\n\n13. března 1964 - Praha\n\n13. března 1964 - Praha\n Rumunsko – Švédsko 25:22 (14:13)\n\n15. března 1964 - Praha\nBranky: Hnat 7, Moser 7, Nodea 4, Costache II 3, Ivanescu 2, Gruia, Iacob - Almqvist 6, Jarlenius 5, Gösta Carlsson 3, Karrström 3, Kjell Jönsson 2, Kämpendahl 2, Akervall.\nRozhodčí: Horst-Günther Schneider (GER)\n\nRumunsko: Redl, Tale - Costache II, Gruia, Hnat, Iacob, Ivanescu, Moser, Nodea, Otela, Popescu.\n\nŠvédsko: Ring, Lindblom - Akervall, Almqvist, Gösta Carlsson, Collin, Jarlenius, Kjell Jönsson, Kämpendahl, Karrström, Nedvall.\n ČSSR – SRN 22:15 (8:7)\n\n14. března 1964 - Praha\nRozhodčí: Pupič (YUG)\n\nČSSR: Vícha - Mareš (4), Rada (4), Fröllo (2), Havlík (2), Duda (3), Beneš, Seruga (4), Rážek (3), Trojan.\n\nSRN: Delfs (Struck) - Schilmann (3), Grill, Lange (2), Hönnige (1), Mühleisen (4), Lukas (2), Bahrdt (1), Graf, B. Struck (2).\n SSSR - Jugoslávie 27:18 (13:9)\n\n14. března 1964 - Praha\n\n Dánsko - Maďarsko 23:14 (8:6)\n\n15. března 1964 - Praha\n\n\n4. SRN\n\nTrenér: Werner Vick\n\nProsinec 1963 - Leden 1964\n\n\n"}
{"id": "431702", "url": "https://cs.wikipedia.org/wiki?curid=431702", "title": "Andy Burrows", "text": "Andy Burrows\n\nAndrew William Burrows (* 30. června 1979, Winchester, Anglie) je anglický hudebník a skladatel, bývalý bubeník skupiny Razorlight. S Razorlight vydal tři alba: debut Up All Night byl třikrát platinový, deska Razorlight se dostala na špici domácí UK Albums Chart, album Slipway Fires vydané v roce 2008 obsadilo v této hitparádě čtvrté místo. \n\nDo skupiny Razorlight přišel v květnu 2004 aby nahradil bubeníka, který odešel začátkem roku. Premiérou v novém složení byl koncert v londýnském klubu Bull and Gate 25. května 2004. V kapele měl vždy důležitou roli a mimo jiné i aktivně skládal - podílel se na písních \"America\" a \"Before I Fall to Pieces\", na albu Slipway Fires napsal společně se zpěvákem Johnnym Borrellem texty k písním \"Hostage of Love\", \"Burbery Blue Eyes\", \"60 Thompson\" a \"Stinger\".\n\nBurrows má na svědomí sólové album \"The Colour of my Dreams\", jenž vyšlo 26. května 2008 a obdrželo pozitivní ohlas už jen kvůli tomu, že veškerý zisk věnoval dětskému domovu v rodném Winchesteru. Dne 5. března z osobních důvodů opustil kapelu Razorlight. Několik dní po odchodu podepsal smlouvu s Universal Records, nahrávání druhého sólového alba je plánováno na léto 2009.\n\n\n"}
{"id": "431703", "url": "https://cs.wikipedia.org/wiki?curid=431703", "title": "Anna Čičerovová", "text": "Anna Čičerovová\n\nAnna Vladimirovna Čičerovová ( , * 22. července 1982, Jerevan, Arménská SSR) je ruská atletka, olympijská vítězka a bronzová olympijská medailistka, mistryně světa a halová mistryně Evropy ve skoku do výšky.\n\nPoprvé na sebe tato 178 cm vysoká atletka upozornila v roce 1999 na prvním ročníku MS v atletice do 17 let v polské Bydhošti, kde získala zlatou medaili za 189 cm. O rok později skončila na mistrovství světa juniorů v Santiagu de Chile výkonem 185 cm těsně pod stupni vítězů, na čtvrtém místě. V červenci roku 2001 pořádalo juniorské mistrovství Evropy italské Grosseto. Čičerovová zde překonala 190 cm a vybojovala stříbrnou medaili, když výše skočila jen Ramona Popová z Rumunska. V témže roce skončila na světové letní Univerziádě v Pekingu s výkonem 185 cm na osmém místě.\n\nPrvní úspěchy mezi dospělými si připsala v roce 2003, když nejprve vybojovala za 199 cm bronzovou medaili na halovém MS v Birminghamu. V létě se na svém prvním mistrovství světa v Paříži umístila na šestém místě, když pokořila laťku na stojanech ve výšce 195 cm. O rok později se konalo další halovém MS v maďarské Budapešti, kde překonala ve finále rovné dva metry a získala stříbrnou medaili. Výše skočila jen další ruská výškařka Jelena Slesarenková, která zvítězila výkonem 204 cm. Na letních olympijských hrách v Athénách postoupila do finále, kde se umístila na šestém místě.\n\nV roce 2005 získala hned dvě zlaté medaile z atletických šampionátů. Na halovém ME v Madridu překonala 201 cm a nechala za sebou domácí výškařku, Španělku Ruth Beitiaovou, která skočila 199 cm a skončila stříbrná. Na světovém šampionátu ve finských Helsinkách skončila pod stupni vítězů, na čtvrtém místě vinou horšího technického zápisu. Zlatou medaili však vybojovala na XXIII. Letní Univerziádě v tureckém İzmiru, kde k titulu stačilo překonat 190 cm. Stříbro brala Irina Kovalenková z Ukrajiny a bronz Němka Ariane Friedrichová.\n\nHalové mistrovství světa 2006 pořádala Moskva, na domácí půdě se však ruská výškařka vinou zranění nepředstavila. Vrcholem letní atletické sezóny bylo ME v atletice ve švédském Göteborgu, kde obsadila s další Ruskou Jekatěrinou Savčenkovou sedmé místo. V roce 2007 se konalo MS v japonské Ósace, kde si ve finále vylepšila o dva centimetry osobní rekord pod širým nebem a za 203 cm získala společně s Italkou Antoniettou Di Martinovou stříbrnou medaili.\n\nV halové sezóně 2008 předvedla nejlépe 198 cm v rumunské Bukurešti a na halovém MS ve Valencii nestartovala. Na letních olympijských hrách v Pekingu vybojovala výkonem 203 cm bronzovou medaili. Na výšce 199 cm se zachránila třetím pokusem, následné dvě výšky (201, 203) však překonala napoprvé. Medaile jí byla odebrána v roce 2016 na základě zpětného testování vzorků, které u ní odhalilo anabolický steroid turinabol.. V roce 2009 vybojovala výkonem 202 cm stříbrnou medaili na mistrovství světa v Berlíně. Závodí za armádní atletický klub v Moskvě (CSKA).\n\nV den svých 29. narozenin skočila na ruském atletickém šampionátu v Čeboksarech 207 centimetrů, čímž si o tři cm vylepšila osobní rekord a o jeden cm vylepšila národní rekord Jeleny Slesarenkové z roku 2004. Po dvou stříbrných medailích v řadě dokázala na MS v atletice 2011 v jihokorejském Tegu získat titul mistryně světa, když porazila Blanku Vlašičovou díky lepšímu technickému zápisu.\n\nPřed halovým světovým šampionátem v Istanbulu pětkrát v řadě zvítězila a vždy překonala dvoumetrovou hranici. 4. února na výškařském mítinku v německém Arnstadtu dokázala zvítězit výkonem 206 cm, což je třetí nejlepší halový výkon všech dob. Výše skočila jen v roce 1992 Němka Heike Henkelová, která v Karlsruhe zdolala 207 cm a halový světový rekord 208 cm drží Švédka Kajsa Bergqvistová od 4. února 2006. 206 cm překonala jednou také Stefka Kostadinovová a Blanka Vlašičová. Vítěznou sérii Čičerovové zastavila na halovém MS Američanka Chaunté Lowe, která vybojovala výkonem 198 cm zlatou medaili. Ruska se společně s Ebbou Jungmarkovou a Antoniettou Di Martinovou podělila o stříbro.\n\nZ důvodu přípravy na olympijské hry vynechala ME v atletice v Helsinkách. Poslední závod před olympiádou absolvovala v Londýně v rámci Diamantové ligy na mítinku Aviva, kde skončila třetí (194 cm). Na Letních olympijských hrách 2012 v Londýně byla největší adeptkou na zisk zlaté medaile. Roli favoritky nakonec splnila, když se ve finále jako jediná dokázala přenést přes 205 cm. Tuto výšku zdolala napodruhé a všechny předešlé prvním pokusem. Stříbro získala překvapivě Američanka Brigetta Barrettová a bronz další Ruska Světlana Školinová, když si obě vylepšily osobní rekord na 203 cm.\n\nPatří mezi sedm výškařek celé historie, které mají skočeno v hale i pod širým nebem 205 cm a více. Totéž dokázaly jen Bulharka Stefka Kostadinovová, Němka Heike Henkelová, Švédka Kajsa Bergqvistová, Belgičanka Tia Hellebautová, Chorvatka Blanka Vlašičová a Ariane Friedrichová z Německa. Dvoumetrovou hranici a vyšší zdolala celkově 38 krát.\n\n\nJejím manželem je kazašský sprinter Gennadij Černovol. Dne 7. září roku 2010 se ji narodila dcera Nika.\n\n"}
{"id": "431708", "url": "https://cs.wikipedia.org/wiki?curid=431708", "title": "Tonik", "text": "Tonik\n\nTonik (z anglického \"tonic\" posilující, osvěžující, tonizující, tonikum) je perlivý nealkoholický nápoj obsahující chinin, který nápoji dodává specifickou výrazně hořkou chuť.\n\nChinin byl přidáván do nápojů jako profylaktikum proti malárii v tropických oblastech Jižní Asie a Afriky, kde je tato nemoc endemická. Míchaný nápoj gin s tonikem vznikl v Indii (která byla tehdy britskou kolonií), když si tamější britské obyvatelstvo zpříjemňovalo hořký lék právě ginem.\n\nPůvodní tonik, podávaný jako lék, obsahoval pouze oxidem uhličitým sycenou vodu a velké množství chininu. Dnešní toniky však obsahují z lékařského hlediska jen zanedbatelné množství chininu, který je přítomen už jen pro samotné dochucení. Nápoj je tedy méně hořký a navíc je obvykle slazen – většinou obilným sirupem nebo cukrem. Někteří výrobci taktéž vyrábějí dietní tonik obsahující náhradní sladidla. V USA je podíl chininu v nápoji kontrolován úřadem FDA (\"Food and Drug Administration\") a je limitován na hodnotu 83 ppm (zde mg na litr), což odpovídá 0,25 % – 0,50 % koncentrace užívané v původním lékařském toniku.\n\nTonik je často přimícháván do koktejlů, obzvláště těch s ginem nebo vodkou. Tonik s citronem nebo jeho příchutí je znám pod jménem „\"bitter lemon\"“. Tyto drinky jsou oblíbeny spíše v Evropě než v USA.\n\nTonik díky obsahu chininu světélkuje pod ultrafialovým zářením. Ve skutečnosti je chinin na UV záření citlivý tak, že světélkuje i na přímém slunečním světle.\n\n"}
{"id": "431709", "url": "https://cs.wikipedia.org/wiki?curid=431709", "title": "Herschelova vesmírná observatoř", "text": "Herschelova vesmírná observatoř\n\nHerschelova vesmírná observatoř resp. Herschel Space Observatory (zkráceně HSO) byla vesmírná observatoř určená k pozorování objektů v infračerveném oboru světla. Byla vypuštěna 14. května 2009 v 13:12:02 UTC z kosmodromu v Kourou ve Francouzské Guyaně. Pomocí rakety Ariane 5 byla vynesena spolu s družicí Planck, která pozorovala kosmické mikrovlnné pozadí. HSO byl ve své době, díky svému hlavnímu zrcadlu o průměru 3,5 metru, největším infračerveným dalekohledem a zároveň největším teleskopem umístěným lidmi ve vesmíru. Observatoř definitivně zanikla 17. června 2013, kdy byla úmyslně navedena na dráhu vedoucí ke Slunci.\n\nObservatoř byla pojmenována po Williamu Herschelovi který jako první popsal infračervenou složku světla.\n\nVýstavbu observatoře plánovala ESA již v roce 1983. V té době byl znám pod názvem FIRST (Far Infrared and Sub-millimetre Telescope). Později byl přejmenována podle objevitele infračerveného záření Williama Herschela.\n\nHerschelův kosmický dalekohled byl asi 7,5 metru dlouhý a 4 m široký. Vážil 3400 kg a byl rozdělen na dvě části. Servisní část obsahoval polohovací zařízení, zdroj energie, místo pro ukládání dat a centrum pro komunikaci. Ve druhé části je umístěno primární zrcadlo o průměru 3,5 m a sekundární zrcadlo o průměru 0,3 m. Těmito zrcadly bylo světlo směřováno do tří přístrojů HIFI, PACS a SPIRE. Celá aparatura byla ochlazována tekutým heliem na teplotu blížící se absolutní nule. Navíc každý ze tří detektorů měl zvláštní chlazení, které dokázala snížit teplotu až na 0,3 stupně nad absolutní nulu. Chladicí kapaliny měl teleskop k dispozici 2000 litrů, jeho zásoba došla v dubnu 2013. Její spotřebované množství je hlavním faktorem, který ovlivňilo celkovou dobu funkčnosti celé observatoře, na počátku se počítalo se 3 - 4 roky. Provoz teleskopu byl ukončen v dubnu 2013, v červnu téhož roku byla stanice navedena na dráhu ke Slunci.\n\nObservatoř obsahuje následující tři snímače:\n\n\n\n\nHlavními vědeckými cíli mise je studium:\n\nHSO byla umístěna u libračního bodu L2 a obíhala jej po eliptické dráze ve střední vzdálenosti 800 000 km.\n\n\n"}
{"id": "431712", "url": "https://cs.wikipedia.org/wiki?curid=431712", "title": "Tomáš Bařina", "text": "Tomáš Bařina\n\nTomáš Bařina (* 22. listopadu 1974) je český filmový režisér a scenárista.\n\nV letech 1993–1996 studoval filmovou vědu na Filozofické fakultě Univerzity Karlovy a pak (v letech 1996–2002) na FAMU filmovou a televizní režii, kde byl za své studentské filmy dvakrát oceněn cenou Maxim. Po studiích se věnoval reklamě, známým se stal jeho spot „Bóbika“.\n\nZa studentský film \"Nelásky\" získal Cenu za nejlepší film MFF Karlovy Vary v roce 2001 v kategorii Studentská sekce a Hlavní cenu poroty na festivalu Premiers Plans D'Angers.\n\nZa krátký film \"Konec sezóny\" byl nominován na studentského Oscara a získal cenu Silver Hugo (The Chicago International Film festival).\n\n\n\n"}
{"id": "431714", "url": "https://cs.wikipedia.org/wiki?curid=431714", "title": "Sharon Fichmanová", "text": "Sharon Fichmanová\n\nSharon Fichmanová (* 3. prosince 1990 Toronto) je kanadská profesionální tenistka, od roku 2018 deblová specialistka, a vítězka juniorské čtyřhry na Australian Open 2006 a French Open 2006 v páru s Anastasií Pavljučenkovovou. Ve své dosavadní kariéře na okruhu WTA Tour vyhrála jeden deblový turnaj. V rámci okruhu ITF získala do dubna 2019 devět titulů ve dvouhře a dvacet jedna ve čtyřhře. Praktikuje útočný styl tenisu s houževnatým a průbojným pojetím.\n\nNa žebříčku WTA byla ve dvouhře nejvýše klasifikována v květnu 2014 na 77. místě a ve čtyřhře pak v červenci téhož roku na 48. místě. Na juniorském kombinovaném žebříčku ITF byla nejvýše postavená v prosinci 2006 na 5. místě.\n\nOd května 2016 do dubna 2018 přerušila tenisovou kariéru. Na okruh se vrátila pouze ve čtyřhře. Prvním turnajem v obnovené kariéře se stal dubnový Space Coast Pro Tennis Classic 2018 ve floridském Indian Harbour Beach s dotací 60 tisíc dolarů, kde postoupila s Jamie Loebovou do čtvrtfinále.\n\nV kanadském fedcupovém týmu debutovala v roce 2005 základním blokem 1. skupiny americké zóny proti Paraguayi, v němž vyhrála dvouhru nad Madelaine Madelairovou a Kanaďanky zvítězily 3:0 na zápasy. Na historicky prvním postupu družstva do Světové skupiny 2015 se podílela deblovou prohrou po boku Dabrowské v baráži proti Slovensku, kterou hráčky země javorového listu vyhrály 3:1 na zápasy. Do dubna 2019 v soutěži nastoupila k dvaceti sedmi mezistátním utkáním s bilancí 9–3 ve dvouhře a 15–6 ve čtyřhře.\n\nDrží kanadské a izraelské občanství.\n\nNarodila se roku 1990 v Torontou, kde také vyrostla. Rodiče Julia a Bobby Fichmanovi emigrovali v roce 1982 z Rumunska do Izraele a následně v revolučním roku 1989 do Kanady. Otec hrál poloprofesionálně tenis a civilním povoláním je jaderný inženýr. Profesí matky je počítačové inženýrství.\n\nTenis začala hrát v šesti letech, kdy jako mladší žákyně zvítězila v prvním turnaji. Ve třinácti letech figurovala na druhém místě světového žebříčku tenistek kategorie 14letých. V témže věku, v roce 2004, vyhrála singlovou soutěž na kanadském mistrovství 18letých v hale i na otevřených dvorcích, kde si připsala double za deblový triumf s Mélanie Gloriovou.\n\nV sezóně 2006 opanovala s Ruskou Anastasií Pavljučenkovovou juniorskou čtyřhru na Australian Open 2006 a French Open 2006, kde v obou případech dosáhly na trofej. V juniorské dvouhře vypadla na US Open 2006 s Kateřinou Vaňkovou a v deblovém finále se stabilní ruskou spoluhráčkou nestačily na rumunskou dvojici Mihaela Buzărnescuová a Ioana Raluca Olaruová. Z juniorky Canadian Open odešla ze singlu i deblu jako poražena finalistka.\n\nNa střední škole Forest Hill Collegiate Institute maturovala v červenci 2008.\n\nNa 17. makabejských hrách 2005 vybojovala jako čtrnáctiletá pro Kanadu tři medaile – zlato ve dvouhře, stříbro ve smíšené čtyřhře a bronz v ženské čtyřhře. V singlovém finále porazila 23letou Američanku Nicole Ptakovou ve dvou setech.\n\nV hlavní soutěži dvouhry Grand Slamu debutovala na US Open 2013 po výhře ve třetím kvalifikačním kole nad Alexandrou Panovovou. V úvodní fázi však nestačila na světovou dvacet dvojku Soranu Cîrsteaovou. O necelý měsíc později si zahrála turnaj kategorie WTA Premier Mandatory China Open 2013, do nějž pronikla po výhrách v kvalifikaci nad Paulou Ormaecheovou a Jaroslavou Švedovovou. V prvním kole však podlehla Kazašce Galině Voskobojevové.\n\nNa aucklandském ASB Classic strartovala v roli kvalifikantky. V první fázi vrátila porážku čtvrté nasazené Rumunce Soraně Cîrsteaové, což znamenalo její druhé vítězství nad hráčkou elitní světové padesátky. Ve druhém kole skončila na raketě Španělky Garbiñe Muguruzaové. Ve čtyřhře aucklandské události dobyla po boku Američanky Marie Sanchezové premiérový titul na okruhu WTA Tour. Ve druhém kole přehrály nejvýše nasazený pár Andrea Hlaváčková a Lucie Šafářová, aby ve finále zdolaly česko-nizozemskou dvojici Lucie Hradecká a Michaëlla Krajiceková po dramatickém průběhu až v supertiebreaku poměrem míčů 10–4.\n\nNa únorovém turnaji okruhu ITF s dotací 100 tisíc dolarů Dow Corning Tennis Classic v americkém Midlandu zdolala další hráčku první světové padesátky, když postoupila do semifinále přes 45. ženu klasifikace Urszulu Radwańskou. V něm nenašla recept na Xeniji Pervakovou. V otevíracím zápase Abierto Mexicano Telcel vyřadila 39. tenistku žebříčku Yvonne Meusburgerovou z Rakouska, aby poté ukončila její cestou pavoukem francouzská hráčka Caroline Garciaová. Na Indian Wells Masters přešla přes Izraelku Šachar Pe'erovou, ale ve druhém kole ji zastavila světová desítka Sara Erraniová.\n\nPrvní singlové finále sezóny dosáhla na turnaji ITF Cagnes-sur-Mer s rozpočtem 100 tisíc dolarů, z něhož si odvezla titul v nejkvalitněji obsazeném turnaji své dosavadní kariéry. V semifinále zdolala Kiki Bertensovou a ve finále Švýcarku Timeu Bacsinszkou. Na French Open měla poprvé v kariéře zajištěn přímý start v hlavní soutěži grandslamu. Na úvod však vypadla se světovou sedmičkou Jelenou Jankovićovou po třísetovém průběhu. Na travnatém Wimbledonu ji čerstvou porážku vrátila Bacsinszká. Závěrečný major roku US Open znamenal první start po pauze způsobené operací kolena na konci července. Nepříznivý los proti páté hráče žebříčku Agnieszce Radwańské vyústil k opuštění soutěže v prvním kole.\n\n"}
{"id": "431717", "url": "https://cs.wikipedia.org/wiki?curid=431717", "title": "Valerij Kamenskij", "text": "Valerij Kamenskij\n\nValerij Viktorovič Kamenskij (* 18. dubna 1966, Voskresensk, Sovětský svaz) je bývalý ruský hokejista-útočník, který během své kariéry, dokázal být úspěšný jak na evropské klubové scéně, tak na té severoamerické, kde hrál NHL. Především dokázal být velice úspěšný na mezinárodní scéně, kde reprezentoval Sovětský svaz a později Rusko. Svými výkony se zapsal mezi nejen ruské, ale i světové hokejové legendy. V roce 2005 ukončil definitivně svoji aktivní hráčskou kariéru. Je členem Triple Gold Clubu, jenž sdružuje hráče, kteří vyhráli všechny tři hlavní hokejové turnaje (Stanley Cup, Olympijské hry a Mistrovství světa).\n\nJiž už ve svých šestnácti letech hrál v první Sovětské hokejové lize za Chimik Voskresensk. Odehrál sice pouze pět zápasů, ale byl velkým příslibem pro Sovětský hokej. V sezóně 1984-1985, v jeho sedmnácti letech odehrál v 1. Sovětské lize půl sezony a navíc hrál na Mistrovství světa juniorů v ledním hokeji, kde vyhrál s týmem Sovětského svazu, zlaté medaile. V sezóně 1984-1985 hrál, už v Sovětské lize celou sezónu a hrál na juniorském Mistrovství světa, kde s reprezentací vybojoval bronzové medaile a v další sezóně na tom samém turnaji, vyhrál zlatou medaili. Není divu, že ho už v roce 1988 draftoval do NHL na 129. místě - (7. kolo) Quebec Nordiques a to v době, kdy ještě existovala mezi západním světem a východním - tzv. Železná opona a draftující tým si nemohl být jistý, kdy a zda vůbec za něj bude moci zvolený hráč nastupovat. Před sezónou 1985-1986 byl odveden na vojenskou základní službu a jako takový musel nastupovat za armádní tým. V tomto případě CSKA Moskva, kde prožil období úspěchů (1985-1991). V tomto období čtyřikrát po sobě vyhrál s CSKA Moskva Sovětskou ligu a jednou byli druzí. V roce 1987 vybojoval s týmem Sovětského svazu stříbrné medaile na Kanadském poháru a v roce 1988 vyhráli zlaté medaile na Olympijských hrách. Na Mistrovství Evropy získal čtyři zlaté medaile a jednu stříbrnou.\n\nNení divu, že ihned po pádu Sovětského svazu ho angažoval tým NHL, Quebec Nordiques (1991). Sice velkou část ročníku 1991-1992 a 1992-1993 vynechal kvůli těžkému zranění kotníku, ale v sezóně 1993-1994 už o sobě dal vědět naplno a v 76 zápasech si připsal 65 kanadských bodů. V sezóně 1994-1995 proběhla v NHL stávka hokejistů a on sám během ní šel hrát během do Švýcarské ligy za HC Ambrì-Piotta, kde dal ve 12 zápasech 13 gólů + 6 asistencí a připsal si 19 kanadských bodů. Nakonec se v NHL, alespoň 48 zápasů hrálo a tak Valerij mohl pokračovat ve své kariéře v NHL. V letech 1994 a 2000 hrál na Mistrovství světa za Rusko, ale žádné medaile se zde nedočkal. Před sezónou 1995-1996 se Quebec Nordiques, stěhoval do Denveru a změnil název na Colorado Avalanche a hned ve své historicky první sezóně vyhrál Stanley Cup. Díky tomu se stal členem Triple Gold Clubu (zlatá medaile z Olympijských her + zlatá medaile z Mistrovství světa a Stanley Cup). Na Stanley Cupu se podílel skvělým výkonem, kdy dal ve 22 zápasech, 22 kanadských bodů. Ve čtyřech sezónách, ve kterých za Colorado Avalanche hrál, se mu dařilo, ale s věkem jeho bruslařské umění uvadalo a ve svých 33 letech, se s Coloradem nedomluvil na nové smlouvě a tak 7. července 1999 podepsal, jako volný agent, smlouvu s New York Rangers. Po dvou sezónách v New Yorku, ve kterých nijak zvlášť nevynikal a s týmem se ani nedostali do play-off, byl opět bez smlouvy. Novou smlouvu podepsal s týmem Dallas Stars 5. července 2001. V Dallasu také nijak nevynikal, ale New Jersey Devils stálo o jeho zkušenosti pro play-off a tak ho vyměnili 16. ledna 2002 za Andrého Lakose a budoucí vyrovnání. Ale v New Jersey už pouze dohrál sezónu a 10. srpna 2002 oficiálně ukončil kariéru.\n\nAle po roční pauze toužil hrát hokej a tak hrál ještě v sezónách 2003-2004 a 2004-2005 za Chimik Voskresensk a to ne vůbec špatně a poté už na dobro ukončil svoji bohatou hráčskou kariéru.\n\n\n\n"}
{"id": "431719", "url": "https://cs.wikipedia.org/wiki?curid=431719", "title": "Jarmila Wolfeová", "text": "Jarmila Wolfeová\n\nJarmila Wolfeová, rozená Gajdošová, v letech 2009–2011 užívající příjmení Grothová (* 26. dubna 1987 Bratislava) je australská profesionální tenistka. Před 23. listopadem 2009, kdy obdržela australské občanství, reprezentovala čtyři roky na profesionálním okruhu rodné Slovensko.\n\nVe své dosavadní kariéře vyhrála na okruhu WTA Tour dva turnaje ve dvouhře a jeden ve čtyřhře. V rámci okruhu ITF získala čtrnáct titulů ve dvouhře a devět ve čtyřhře.\n\nSpolu s krajanem Matthew Ebdenem vyhrála smíšenou čtyřhru na Australian Open 2013, když ve finále porazili český pár František Čermák a Lucie Hradecká.\n\nNa žebříčku WTA byla ve dvouhře nejvýše klasifikována v květnu 2011 na 25. místě a ve čtyřhře pak v srpnu 2012 na 34. místě. Trénuje ji Chris Johnstone.\n\nVe slovenském fedcupovém týmu debutovala v roce 2003 červencovým čtvrtfinálem Světové skupiny proti Belgii, v němž prohrála se spoluhráčkou Lubomírou Kurhajcovou čtyřhru. Jednalo se o její jediné utkání odehrané ve slovenských barvách. Za australské fedcupové družstvo poprvé nastoupila v hobartském čtvrtfinále Světové skupiny 2011 proti Itálii, v němž vyhrála nad Schiavoneovou a poté podlehla Pennettaové. Do roku 2015 v soutěži nastoupila k sedmi mezistátním utkáním s bilancí 5–4 ve dvouhře a 0–3 ve čtyřhře.\n\nAustrálii reprezentovala na Hrách XXX. olympiády v Londýně, kde nastoupila po boku Anastasie Rodionovové do ženské čtyřhry. V úvodním kole vypadly s šestou nasazenou ruskou dvojicí Jekatěrina Makarovová a Jelena Vesninová.\n\nMezi juniorkami se probojovala do semifinále dvouhry dvou Grand Slamů ve Wimbledonu 2003, kde podlehla pozdější belgické vítězce Kirsten Flipkensové a na Australian Open 2004, kde nestačila na Češku Nicole Vaidišovovou. V Melbourne Parku si daný rok zahrála spolu se Šachar Pe'erovou také semifinále čtyřhry.\n\nSpolečně s českou hráčkou Andreou Hlaváčkovou získaly turnajový triumf ve čtyřhře římského Italian Open 2003.\n\nNarodila se roku 1987 v československé Bratislavě do rodiny inženýrů Jana a Jarmily Gajdošových. Matka zemřela v září 2012. Má staršího bratra Jana Gajdoše, který byl profesionálním lyžařem.\n\nV únoru 2009 se vdala za australského tenistu Samuela Grotha. V dubnu 2011 došlo k odloučení manželského páru a tenistka se vrátila k dívčímu jménu Gajdošová, které bylo nadále používáno v oficiálních materiálech WTA. Od roku 2013 udržovala partnerský vztah s Australanem Adamem Wolfem, za něhož se v listopadu 2015 vdala v texaském Fort Worth a přijala také manželovo příjmení.\n\n"}
{"id": "431722", "url": "https://cs.wikipedia.org/wiki?curid=431722", "title": "Rust in Peace", "text": "Rust in Peace\n\nRust in Peace je čtvrté studiové album americké skupiny Megadeth. Je považováno za dosud nejlepší výtvor kapely. Objevil se na něm kytarový virtuos Marty Friedman a s Davem Mustainem na ní vytvořili zásadní kytarovou dvojici. Úvodní píseň \"Holy Wars\" pojednává o tématech současného Blízkého východu, v instrumentálních počinech je známá trhanými riffy, Friedmanovým orientálním sólem a Mustainovým \"mečením\" a sólovým vyvrcholením. Druhá píseň je hymna \"Hangar 18\", ve které se vyskytují pouze dvě sloky zpěvu a sedmnáct kytarových sól. Hangar 18 je dle textu písně utajená laboratoř umístěná v Nevadské poušti, kam jsou deportovány mimozemské bytosti a jsou zde na nich páchány ilegální pokusy. Dále jsou na desce obsaženy válečné písně jako \"Take No Prisoners\" a \"Dawn Patrol\", tematizující masovou smrt a bojovou techniku nebo písně dotýkající se Mustainova osobního života jako \"Lucretia\" a \"Tornado of Souls\".\n\nRemasterovaná verze vyšla roku 2004 a objevilo se na ní několik bonusových skladeb.\n\nNázev odkazuje na anglickou frázi \"Rest in peace\" – odpočívej(te) v pokoji, přičemž vyměněné slovo \"rust\" znamená rezavět.\n\n\n\n"}
{"id": "431726", "url": "https://cs.wikipedia.org/wiki?curid=431726", "title": "Děvka", "text": "Děvka\n\nDěvka je v dnešní češtině vulgární nadávka. Může však mít i různé významy:\n\n\nSlovo se vyskytuje také v názvu těchto uměleckých děl:\n\n\n"}
{"id": "431730", "url": "https://cs.wikipedia.org/wiki?curid=431730", "title": "Donna Ferrato", "text": "Donna Ferrato\n\nDonna Ferrato (* 5. června 1949) je současná italská novinářská fotografka působící v New Yorku.\n\nFotografka se více než deset let pohybovala v tématu domácího násilí, jehož vrcholem byl cyklus \"Living with the Enemy / Život s nepřítelem\". Tento soubor vznikl v rámci projektu \"Domestic Abuse Awareness Project\", který Donna Ferrato podporuje. Fotografovala na policejních stanicích, v nemocnicích, soudních síních, azylových domech a dokonce i v domácnostech obětí. Publikuje v magazínech Life, Time, Stern, Fortune nebo The New York Times.\n\nSpolupracuje s moskevským festivalem Interfoto.\n\nV roce 1986 obdržela \"Cenu W. Eugena Smithe\" a kromě mnoha jiných cen, získala také cenu \"Courage in Journalism\".\n\n\n"}
{"id": "431732", "url": "https://cs.wikipedia.org/wiki?curid=431732", "title": "Prčanj", "text": "Prčanj\n\nPrčanj je vesnice na západním pobřeží Boky Kotorske naproti Dabrotě. Stará část je položena ve svazích na úpatí masivu Vrmac, novější část vyrostla na pobřeží. Spolu s vesnicí Muo a Donjim Stolivem zabírá délku 7 km pobřeží. V roce 2003 zde žilo 1 244 obyvatel\n\nPrvní zmínky o osídlení pocházejí ze 13. století. Tehdy se město jmenovalo Persano nebo Perzano a bylo domovem jak významných bokelských válečníků, tak zručných námořníků, kteří již v 17. století zajišťovali první poštovní službu po Jadranu a dokonce i mezi Benátkami a Istanbulem.\n\nDnes je Prčanj pokladnice kulturních a historických památek, které jsou známé díky svému architektonickému provedení a kulturní hodnotě. Mezi nimi vyniká kostel Rodenje Bogorodice, který je nejimpozantnější stavbou v Boce Kotorske. Byl postaven z bílého mramoru podle projektu benátského architekta Bernardina Maccaruziho z roku 1799. Dnes se před kostelem nacházejí busty významných církevních osobností a spisovatelů.\n"}
{"id": "431733", "url": "https://cs.wikipedia.org/wiki?curid=431733", "title": "Babčice", "text": "Babčice\n\nNázev Babčice má více sídel:\n"}
{"id": "431734", "url": "https://cs.wikipedia.org/wiki?curid=431734", "title": "Daniela Kovářová", "text": "Daniela Kovářová\n\nDaniela Kovářová, rozená Šindlerová, (* 17. listopadu 1964 Ostrava) je česká právnička, spisovatelka, advokátka se specializací na rodinnou problematiku a politička, bývalá ředitelka Justiční akademie a v letech 2009–2010 ministryně spravedlnosti České republiky ve Fischerově vládě. Od ledna 2018 je prezidentkou Unie rodinných advokátů.\n\nV letech 1979–1983 studovala na Gymnáziu Jízdárenská v Ostravě. Poté absolvovala Právnickou fakultu J. E. Purkyně v Brně (v současnosti Masarykova univerzita), kde obhájila v roce 1987 titul \"doktor práv\" (JUDr.). V letech 1987 až 1989 byla členkou Komunistické strany Československa.\n\nV listopadu 1989 složila advokátní zkoušky. V letech 1990–2008 měla advokátní kancelář v Plzni, specializovanou v oborech trestního práva, rodinného práva a smluvní agendy. Mezi lety 1999–2005 působila jako předsedkyně Sekce pro trestní právo a obhajobu České advokátní komory (ČAK). V období 2005–2008 byla předsedkyní Výboru pro výchovu a vzdělávání ČAK.\n\nPo pádu druhé vlády Mirka Topolánka na jaře 2009 byla ODS nominována do úřadu ministryně spravedlnosti ČR, kterou pak vykonávala ve vládě Jana Fischera až do června 2010. Na sklonku své ministerské činnosti byla mezi šesti osobami navrženými v Senátu do funkce Veřejného ochránce práv; ve druhém kole tajných senátních voleb skončila čtvrtá s deseti hlasy, čímž se nedostala mezi dva senátní nominanty na funkci.\n\nV letech 2008–2011 také vedla Justiční akademii v Kroměříži; tu se rozhodla ke konci ledna 2011 opustit, prý z důvodu šikany ze strany Ministerstva spravedlnosti. Ministerstvo však šikanu popřelo. Poté se vrátila do advokacie a zaměřuje se především na rodinné právo a související oblasti. Ve společnosti Havlíček Brain Team přednáší rodinnou a dědickou problematiku a spolupořádá konferenční a vzdělávací akce. Publikuje v odborném i populárním tisku.\n\nOd podzimu 2011 vyučuje \"právní pomoc v zahraničí\" na pražské Diplomatické akademii, soukromé škole, kterou založil a vlastní Cyril Svoboda.\nVede vlastní advokátní kancelář zaměřenou na rodinné problémy, vyučuje právo na Vysoké škole mezinárodních a veřejných vztahů v Praze a v Ústavu práva a právní vědy. Od listopadu 2011 do prosince 2016 byla šéfredaktorkou odborného časopisu Rodinné listy, od roku 2017 stojí v čele jeho redakční rady. Je zkušebním komisařem pro advokátní zkoušky a zkoušky z mediace a členkou Rady Obce spisovatelů a členkou Střediska západočeských spisovatelů. Spolupracuje s nakladatelstvím Havlíček Brain Team, s nímž spolupořádá Pražský právnický podzim – každoroční setkání odborníků z právnických profesí, která také pravidelně moderuje. V oboru rodinného práva získala ocenění Právník roku za rok 2016. Počátkem roku 2018 založila Unii rodinných advokátů - odborný spolek, jehož cílem je podpora tradiční rodiny a mimosoudního řešení rodinných sporů.\n\nJe vdaná za Ing. Martina Kováře, MBA, generálního ředitele nábytkářské firmy \"Jitona a. s.\" (se sídlem v Soběslavi), bydlí spolu ve Štěnovicích u Plzně a mají dvě dospělé děti. Od roku 1995 je členkou Mensy ČR, mezi zářím 1998 a červnem 2001 byla členkou Rady Mensy ČR a mezi říjnem 1999 a červnem 2000 místopředsedkyní správní rady „mensovního“ Osmiletého gymnázia Buďánka. Od roku 2013 je tiskovou mluvčí Obce spisovatelů ČR.\n\nPřispívá do odborných periodik a denního tisku. Je také literárně činná. V roce 2008 pod pseudonymem \"Ida Sebastiani\" (rodné jméno její italské babičky) vydala knihu mysteriózních povídek s názvem \"Minutové povídky\". Na podzim 2009 vyšla její druhá kniha \"„Láskyplné“ povídky\". Rozepsané má \"Justiční povídky\" a \"Erotické povídky\".\n\nOd roku 2009 do počátku roku 2012 byla členkou Redakční rady časopisu Státní zastupitelství.V prosinci 2010 vydala humorné vylíčení svých zkušeností v politice nazvané \"Můj flirt s politikou aneb Příručka pro ministryně\". Na podzim roku 2011 vydala sbírku justičních povídek nazvanou \"Oko za oko\" a v roce 2012 jí v nakladatelství Mladá fronta vyšel román \"Sbohem, cizinko\". Na počátku roku 2014 vydala sbírku fejetonů \"Jak se dělá štěstí\", v listopadu 2014 cynický román o justici a silných ženách, nazvaný \"Advokátka v šoku\". V roce 2015 vydala detektivku \"Mrtvá z golfového hřiště,\" za kterou získala cenu Bohumila Polana a cenu Literární akademie Blinkr v soutěži o nejlepší román roku za rok 2015\". V\" roce 2016 vydala další detektivku \"Smrt v justičním paláci.\" V roce 2017 napsala spolu s doc. MUDr. Radimem Uzlem humoristickou knihu \"Jak se žije padesátkám anebo čarodějnice neupalovat!\" Pravidelně publikuje články a komentáře v odborném i denním tisku.\n\nJe držitelkou čestného uznání (2008) a výroční literární ceny (za rok 2013) západočeského měsíčníku \"Plž\" (Plzeňský literární život).\n\nNegativní kritické reakce v médiích vyvolal článek \"„Jsem ráda, že Otakar T. zemřel,“\" publikovaný 25. března 2011 v \"Lidových novinách\" a o tři dny později otištěný v internetovém deníku \"Neviditelný pes\". Autorka se v něm vyjádřila k sebevraždě hlavního obviněného z vraždy Anny Janatkové, Otakara T., kterou spáchal ve vazební věznici. V závěru příspěvku napsala: \"„Emoce matky, advokáta a obhájce lidských práv se ve mně stále zmítají. Ve světle výše zmíněných možností však vítám, že Otakar T. zemřel. A doufám, že peklo skutečně existuje.“\" V reakcích bylo podrobeno kritice především její nepochopení základní právní zásady – presumpce neviny. Advokát Aleš Uhlíř vyjádřil k tvrzení kolegyně „o skončení Otakara T. v pekle“ názor, že takové přání \"„náleží svou primitivností snad do různých anonymních diskusí, avšak u právničky, která stála na tak vysokém postu v české justici, je přinejmenším nepochopitelné.“\"\n\nDalším případem se stalo zasahování do případu Jiřího Kotíka, který byl odsouzený na 10 let za půlmiliardový podvod. Když ho soudy neosvobodily, zasáhla tehdejší ministryně spravedlnosti Daniela Kovářová, velmi blízká spolupracovnice a obchodní partnerka Pavla Němce. Ani její zásah však nestačil a muselo tak dojít k omilostnění Jiřího Kotíka při amnestii Václavem Klausem, který spolu s ním mimo jiné omilostnil i Jarmilu Morávkovou, Miroslavu Pragerovou, Karla Steinigera a Jana Kondlera - všichni měli blízké vazby na Františka Mrázka a Tomáše Pitra.\n\nJako kontroverzní byl označován její zásah v kauze lupičů, kteří v roce 2008 v Hořicích ukradli z auta bezpečnostní agentury 74 miliónů korun. Stížnost pro porušení zákona, kterou jako ministryně spravedlnosti podala, vedla k přerušení trestu hlavních obžalovaných Josefa Blažka a Rudolfa Tesárka, kteří pak byli v červnu 2010 propuštěni na svobodu.\nJiří Pospíšil, nástupce Kovářové na postu ministra spravedlnosti, vzal tuto stížnost zpět a soud oba muže vyzval k návratu do vězení. Tito tak neučinili a v listopadu 2010 na ně byl vydán mezinárodní zatykač. Oba odsouzení pak byli v květnu 2011 zadrženi v Thajsku a předáni zpět do České republiky.\n\n"}
{"id": "431743", "url": "https://cs.wikipedia.org/wiki?curid=431743", "title": "Kinnareemimus", "text": "Kinnareemimus\n\nKinnareemimus („napodobitel Kinnara“ – mytologické bytosti) je vyhynulý rod teropodního dinosaura, který žil v období spodní křídy (stupeň valangin nebo hauteriv) na území dnešního Thajska. Byl popsán v roce 2009 a jediný známý druh je \"K. khonkaenensis\". Již v roce 2000 byl tento dinosaurus neformálně nazýván „Ginnareemimus“.\n\nPřesné rozměry tohoto teropoda nejsou v současnosti známé. Podle jiných odhadů dosahoval délky 3 metrů a hmotnosti dnešní ovce.\n\nZachovaný materiál je nekompletní a sestává pouze z obratlů, nekompletních kostí stydkých, metatarzálů a nekompletní kosti lýtkové. Zdá se, že tento dinosaurus mohl být jedním z nejstarších známých ornitomimosaurů. Pokud tomu tak bylo, měli tito běhaví „pštrosí“ dinosauři nejspíš asijský původ. Tento dinosaurus žil ve stejných ekosystémech jako teropod \"Siamosaurus\" nebo sauropod \"Phuwiangosaurus\".\n\nJméno je odvozeno od mytologické bytosti jménem Kinnara (resp. Kinnaree v množném čísle). V thajské mytologii jde o ladné bytosti s tělem ženy a nohama ptáka, žijící v hlubinách legendárního pralesa Himavanta. Jméno bylo zvoleno na základě podobnosti nohou tohoto dinosaura s nohami dnešních ptáků.\n\n\n"}
{"id": "431751", "url": "https://cs.wikipedia.org/wiki?curid=431751", "title": "STS-59", "text": "STS-59\n\nSTS-59 byla mise raketoplánu Endeavour. Celkem se jednalo o 62. misi raketoplánu do vesmíru a 6. pro Endeavour. Cílem letu mise byly experimenty Space Radar Laboratory.\n\n"}
{"id": "431752", "url": "https://cs.wikipedia.org/wiki?curid=431752", "title": "STS-68", "text": "STS-68\n\nSTS-68 byla mise raketoplánu Endeavour. Celkem se jednalo o 65. misi raketoplánu do vesmíru a 7. pro Endeavour. Cílem letu mise byly experimenty Space Radar Laboratory.\n\n"}
{"id": "431757", "url": "https://cs.wikipedia.org/wiki?curid=431757", "title": "Bad Abbach", "text": "Bad Abbach\n\nBad Abbach je obec v německé spolkové zemi Bavorsko, v Dolních Bavorech v okrese Kelheim. Leží na Dunaji, asi 9 km jižně od Řezna.\n\n\nPodle Aventina se zde 6. května 973 narodil císař Jindřich II. Tato zpráva je zároveň první zmínkou o obci. V roce 1210 udělil vévoda Ludvík I. Bavorský obci právo pořádat trhy.\n\nZdejší sirné prameny byly známy nejpozději od roku 1262, kdy je poprvé zmiňují prameny. V roce 1532 se zde léčil císař Karel V.\n\nMěsto má zastávku na Dunajské železnici z Řezna do Ulmu, ta ovšem leží několik kilometrů od centra obce, v části obce Lengfeld.\n\nMěstem prochází Dunajská cyklostezka.\n\n\n"}
{"id": "431766", "url": "https://cs.wikipedia.org/wiki?curid=431766", "title": "Ulodidae", "text": "Ulodidae\n\nUlodidae je čeleď brouků z nadčeledi Tenebrionoidea.\n\n\n\n"}
{"id": "431769", "url": "https://cs.wikipedia.org/wiki?curid=431769", "title": "Clonové číslo", "text": "Clonové číslo\n\nClonové číslo (formula_1) je poměr ohniskové vzdálenosti (formula_2) optické soustavy a průměru (formula_3) vstupní čočky. \n\nMatematické vyjádření:\n\nFilmové či fotografické objektivy umožňují měnit clonové číslo objektivu prostřednictvím clony, která zmenšuje efektivní průměr vstupní čočky. Údaj o světelnosti objektivu potom určuje, jaké nejnižší clonové číslo se dá na objektivu nastavit.\n\nTypické hodnoty clonového čísla fotografických objektivů jsou u maloformátových fotoaparátů od 1,4 do 5,6 a u běžných formátů od 4,5–5.6 do 16–22 a u objektivů pro velkoformátové fotoaparáty do 46–64.\n\nPři dané ohniskové vzdálenosti, nízké clonové číslo znamená větší světelný tok vnikající do objektivu, což umožňuje velmi krátký expoziční čas na úkor nízké hloubce ostrosti. Naopak, vyšší clonové číslo znamená menší světelný tok, což si vyžaduje vyšší citlivost filmu a/nebo delší expoziční čas, zvyšuje však hloubku ostrosti.\n\nClona mění clonové číslo objektivu na hodnoty, které když se seřadí za sebou, vytváří takzvanou clonovou řadu. \n\nV minulosti se variabilní clony objektivu označovaly celočíselnou hodnotou clonového čísla, i když bylo možné clonu zvětšovat nebo zmenšovat plynule. Pozdější objektivy měly proto stupnici rozdělenou podrobněji s označením polovičních či třetinových intervalů. Clony moderních elektronických objektivů se nastavují interně v intervalech například 1/8, i když ovládání fotoaparátu umožňuje nastavení v intervalech po 1/3. Clona se potom nastaví na hodnotu nejbližší třetinovému intervalu.\n\nV běžných fotografických objektivech se clonové číslo mění v (geometrické) řadě, ve které je každý následující člen formula_5-násobně větší než předcházející, takže poměr světelného toku mezi dvěma sousedními clonovými čísly je dvojnásobný, respektive poloviční (tj. odpovídá 1 EV – jednomu expozičnímu stupni).\n"}
{"id": "431786", "url": "https://cs.wikipedia.org/wiki?curid=431786", "title": "Dana Jurásková", "text": "Dana Jurásková\n\nDana Jurásková (* 21. září 1961 Uherské Hradiště) je česká manažerka, politička a vysokoškolská pedagožka v oboru ošetřovatelství, původní profesí zdravotní sestra. V letech 2009 až 2010 zastávala post ministryně zdravotnictví ČR ve Fischerově vládě. Od roku 2010 je členkou ODS, v letech 2009 až 2018 byla ředitelkou Všeobecné fakultní nemocnice v Praze.\n\nPo absolvování střední zdravotnické školy v Uherském Hradiští (1976-1980) pracovala jako zdravotní sestra na Klinice kardiologie v IKEMu (1980-1987). Vysokoškolské vzdělání získala na Filozofické fakultě Univerzity Karlovy, kde studovala obory pedagogika – ošetřovatelství (Mgr., 1985-1991). Po sametové revoluci se stala vrchní sestrou na Neurologické klinice Fakultní Thomayerovy nemocnice (FTN) v Krči (1991-1995). Současně začala přednášet ošetřovatelství na Ústavu teorie a praxe ošetřova­telství 1. LF UK (1991-1996), kde v období 2003-2008 pracovala na pozici vedoucí ústavu. V letech 1996-2009 působila ve funkci náměstkyně ředitele FTN. V období 2000-2004 studovala na Vysoké škole ekonomické, kde získala titul Master of Business Administration. Poté absolvovala postgraduální vzdělání na Lékařské fakultě Univerzity Palackého v Olomouci v oboru sociální lékařství (Ph.D., 2003-2007), téma její dizertace bylo \"Pády pacientů v souvislosti s poskytováním zdravotní a sociální péče\". V roce 2009 byla jmenována ředitelkou Všeobecné fakultní nemocnice v Praze.\n\nOd roku 2007 do roku 2015 byla prezidentkou České asociace sester.\n\nPo pádu Topolánkovy vlády na jaře 2009 byla navržena ODS do pozice ministryně zdravotnictví ČR, kterou byla jmenována 8. května 2009. 10. 6. 2010 vstoupila do ODS.\n\nJe rozvedená, má syna Martina (* 1995) a dceru Kristýnu (* 1989).\n\nPo dlouhodobých neshodách v manželství se rozhodla odejít od manžela a rozvést se. Ten se jí podle obžaloby proto pokusil 5. dubna 2013 zavraždit a poté spáchat sebevraždu. \n\nDne 30. listopadu 2018 ji ministr zdravotnictví ČR Adam Vojtěch (nestr./hnutí ANO 2011) odvolal z funkce ředitelky Všeobecné fakultní nemocnice v Praze. Pochybení podle Ministerstva zdravotnictví ČR souviselo s veřejnými zakázkami v úklidu, škoda prý dosáhla desítek milionů korun. Nová smlouva na úklid, je však o několik desítek milionů vyšší. Paradox je, že ta samá firma, kvůli které byla odvolána, uklízí i Ministerstvo zdravotnictví a jejich soukromou pronajatou kancelář v luxusní vile, kde pracuje právě na reformě psychiatrické péče Dita Protopopová, zapletená do kauzy únosu Babišova mladšího syna.\n\n"}
{"id": "431813", "url": "https://cs.wikipedia.org/wiki?curid=431813", "title": "Petr Šimerka", "text": "Petr Šimerka\n\nPetr Šimerka (* 22. listopadu 1948 Praha) je český právník a politik, v letech 2009–2010 ministr práce a sociálních věcí České republiky ve Fischerově vládě, od července 2013 první náměstek ministra práce a sociálních věcí ČR.\n\nV roce 1972 ukončil studium Právnické fakulty Univerzity Karlovy v Praze. Prvním zaměstnáním byl Národní výbor hlavního města Prahy, legislativní oddělení. Od roku 1973 působil v Odborovém svazu civilních pracovníků armády se specializací na pracovněprávní agendu. V roce 1987 byl uveden do funkce místopředsedy odborového svazu. Po sametové revoluci byl v lednu 1990 zvolen předsedou svazu, kterým zůstal až do roku 1996. V tomto období (1990-1996) působil také ve funkci člena předsednictva Českomoravské konfederace odborových svazů, v letech 1995–1998 byl zástupcem českých odborářů v Mezinárodní odborové centrále veřejných služeb (EPSU).\n\nNa konci roku 1998 odešel ze svých funkcí v odborech a přešel do státní správy. Stal se náměstkem ministra práce a sociálních věcí, v září 2006 pak státním tajemníkem-náměstkem ministra. Po pádu Topolánkovy vlády na jaře 2009 byl navržen ČSSD do pozice ministra práce a sociálních věcí ČR, kterým byl jmenován 8. května 2009. Funkci zastával do 13. července 2010.\n\nV červnu 2013 mu premiér Jiří Rusnok nabídl znovu místo ministra práce a sociálních věcí ve své vznikající vládě, ale Šimerka nabídku z rodinných důvodů odmítl. Následně přijal od nového ministra Františka Koníčka pozici 1. náměstka ministra. V této funkci zůstává i za ministryně Michaely Marksové.\n\nExterně přednáší na PF UK v Praze a je externím členem Vědecké rady Fakulty bezpečnostního inženýrství VŠB-TU v Ostravě. Je ženatý, má dvě dcery.\n\n"}
{"id": "431819", "url": "https://cs.wikipedia.org/wiki?curid=431819", "title": "GHS", "text": "GHS\n\nZkratka (značka) GHS může znamenat: \n\n"}
{"id": "431826", "url": "https://cs.wikipedia.org/wiki?curid=431826", "title": "MIT Burd", "text": "MIT Burd\n\nMIT BURD a MIT BURD II byly neúspěšné pokusy o konstrukci letadla poháněného lidskou silou. Letadla byla postavena v první polovině sedmdesátých let 20. století na Massachusettském technologickém institutu (MIT), Cambridge, USA.\n\nV roce 1959 vypsal britský průmyslník Henry Kremer ocenění pro konstruktéra letadla poháněného pouze lidskou silou, které bude schopno odstartovat, ve výšce minimálně 10 stop (3 metry) obletět trasu ve tvaru osmičky okolo dvou pilonů umístěných 0,5 míle (cca 800 metrů) od sebe, a opět přistát. O získání této ceny, s ní spojené finanční odměny (která byla postupně navýšena z 5000 £ až na 50 000 £) a především prestiže se pokusilo několik konstrukčních týmů. Úspěšný byl ovšem teprve v roce 1977 tým okolo konstruktéra Paula B. MacCreadyho s letounem nazvaným Gossamer Condor.\n\nJedním z neúspěšných týmů byla skupina studentů na Massachusettském technologickém institutu letadly MIT BURD a MIT BURD II.\n\nKonstrukční řešení prvních letadel týmu MIT bylo originální nejen z pohledu do té doby stavěných pokusů ale i s ohledem na podobná letadla stavěná dnes. V případě obou MIT BURD se totiž jednalo o:\n\nRozdíl mezi verzemi I a II byl pouze v použití rozdílných materiálů, které vedly ke snížení hmotnosti a zvýšení pevnosti u verze II. \n\nMIT BURD absolvoval svůj první let v roce 1972. Sice se úspěšně vznesl, ale při pokusu o absolvování první otočky se zřítil. Křídla totiž nevydržela pnutí způsobené ztrátou vztlaku na křídlech na vnitřní (pomalejší) straně otáčky a rozlomila se.\n\nMIT BURD byl postaven mezi lety 1974-76. Přestože se jednalo o zdokonalený předchozí stroj, nikdy nevzlétl. A to ani po pozdějším (listopad 1978) zabudování lehkých motorů, kdy byl stroj při pokusu o vzlet zničen.\n\nZkušenosti z těchto letadel vedly ke konstrukci úspěšnější jednomístné verze MIT Chrysalis a pozdějších rekordních letadel MIT Monarch (1983-84, byl držitelem rychlostního rekordu), Michelob Light Eagle (1987, bylo s ním ustanoveno více dosud platných rekordů) a MIT Daedalus (1988, přeletěl 115,11 kilometrů za 3 hodiny a 54 minut, což jsou platné rekordy pro vzdálenost a trvání letu).\n\n\nLetadlo poháněné lidskou silou\nDoprava lidskou silou\n\n"}
{"id": "431836", "url": "https://cs.wikipedia.org/wiki?curid=431836", "title": "Giallo", "text": "Giallo\n\nGiallo (italsky \"žlutý\", odvozeno od časté barvy obalů giallo románů, vyslovováno [džal-lo], plurál \"gialli\", v českém prostředí vžité i \"gialla\") je filmový a literární žánr, typický pro italskou kulturu. Původně šlo ale o mysteriózní detektivky, vydávané nakladatelstvím Mondadori, jakýsi italský ekvivalent českých rodokapsů, dnes se ale termín používá k označení filmů.\n\nGiallo filmy jsou typické častým výskytem krvavých scén, vysoce stylizovanou kamerou, důrazem na atmosféru a neobvyklou hudbou, dějově jde většinou o mysteriózní či psychologické detektivky. Významnou úlohu v nich hraje také erotická tematika. K významnějším autorům žánru patří Lucio Fulci, Mario Bava a především Dario Argento.\n\nŽánr giallo filmů vznikl v šedesátých letech dvacátého století, za první film je považována hitchcockovská variace Maria Bavy \"La ragazza che sapeva troppo\" (Dívka, která věděla příliš mnoho, 1963). Zlatý věk žánru nastal v sedmdesátých letech, kdy mimo již zmíněných Argenta, Bava a Fulciho točili také významní režiséři Sergio Martino, Umberto Lenzi a Pupi Avati, poté nastal mírný úpadek, přesto ale žánr přežívá až dodnes (Argentovo \"Sleepless\", 2001 či film Giallo téhož režiséra).\n"}
{"id": "431838", "url": "https://cs.wikipedia.org/wiki?curid=431838", "title": "Viggo Mortensen", "text": "Viggo Mortensen\n\nViggo Mortensen (* 20. října 1958 New York) je americký herec, který proslul rolí Aragorna ve filmové trilogii \"Pán prstenů\".\n\nSeverské jméno i příjmení zdědil herec po otci, dánském ekonomovi usazeném v New Yorku. Tam se Viggo 20. října 1958 narodil (jako nejstarší syn, má mladší bratry Waltra a Charlese) a studoval základní školu, ovšem dlouho se tam neohřál. Rodina cestovala s otcem za prací do Venezuely a Argentiny. V roce 1969 se jeho rodiče rozvedli, načež Viggova matka vzala své tři chlapce zpět do Watertownu (New York). Viggo si ale Jižní Ameriku zamiloval a stal se fanouškem argentinského fotbalového týmu San Lorenzo. Byl dobrým studentem na Watertownské střední škole, kde hrál za tenisový tým a byl kapitánem plaveckého týmu. Během studia na střední škole nejraději fotografoval, ale strávil také mnoho hodin malováním. Po promoci v roce 1976 odjel do St. Lawrence, kde na univerzitě studoval státní správu a španělštinu. Tomuto povolání se ale nevěnoval a přestěhoval se do Dánska za otcem. Začal psát poezii a beletrii a živil se příležitostnými pracemi, pracoval v docích, jako řidič kamionu i jako prodavač květin. Výsledkem obou těchto pobytů byla velmi dobrá znalost španělštiny a dánštiny a neocenitelné životní zkušenosti, které Viggo nadále rozšiřoval i po návratu do New Yorku. Pracoval totiž jako číšník a barman, prodával zmrzlinu a stěhoval nábytek, neboť si potřeboval vydělat na koníčky, které ho pohltily už v dětství: malování, fotografování, psaní poezie a jazz.\n\nHerectví bylo dlouho na vedlejší koleji. Viggo se sice občas dostal k nějakému štěku, přičemž z několika filmů jeho mikroroličku vystřihli, ale on se tím nijak netrápil. Sám řekl: „Věděl jsem, že se hereckou práci teprve učím. Bral jsem ji jako příjemné zpestření a nic jsem od ní nečekal“. V roce 1993 vydal první knihu \"Ten Last Night\", která dobře reprezentovala jeho všestranný talent. Jednalo se o sbírku poezie doplněnou vlastními ilustracemi a fotografiemi. Dosud vyšly čtyři další, stejně namíchané svazky (viz percevalpress.com) a také tři cédéčka s jazzovou hudbou, což jednoznačně ukazuje, jak intenzivně se Viggo umělecké tvorbě věnuje. Rok co rok přidává po knize či CD. Na otázku, kde na to všechno nachází čas, lakonicky odpověděl: „Nemám televizi“.\n\n„Viggo není herec, který maluje a píše, Viggo je umělec, který hraje“, řekl režisér Philip Ridley a dlouho to vypadalo, že to tak zůstane. Herectví jako koníček pro zpestření. Přestože jeho první filmová role byla malá, podařilo se mu ji získat ve velmi úspěšném kriminálním dramatu s Harrisonem Fordem, \"Svědek\" (původním názvem \"Witness\", z roku 1985). Dalšími vedlejšími rolemi se prodíral po několik následujících let. Viggo pokračoval dál v hereckém řemesle, chvilku hostoval i v televizi, například v televizním seriálu \"Miami Vice\". V roce 1987 se setkal s Christine „Exene“ Cervenkou, hlavní zpěvačkou punkové skupiny X. Brzy po svatbě se jim narodil syn, Henry Blake Mortensen (* 28. ledna 1988). Pár se přesunul na několik let do Idaha. V roce 1997 se ale rozvedli a přestěhovali se zpět do Los Angeles, kde se společně starali o Henryho.\n\nVýznamnou roli získal v dramatu a režijním debutu Seana Penna \"Indiánský posel\" (původním názvem \"The Indian Runner\", z roku 1991), kde si zahrál vietnamského veterána po boku Davida Morseho. O dva roky později si zahrál s hereckou legendou Al Pacinem v kriminálním dramatu \"Carlitova cesta\" (\"Carlito's Way\"). S dalšími hereckými osobnostmi Genem Hackmanem a Denzelem Washingtonem hrál v thrilleru \"Krvavý příliv\" (\"Crimson Tide\", z roku 1995). Stejný rok si ještě zahrál Lucifera ve filmu \"Boží armáda\" ( \"The Prophecy\").\n\nVýraznější průlom ve Viggově herecké kariéře znamenalo drama \"Portrét dámy\" (původním názvem\"The Portrait of a Lady\", z roku 1996) s Nicole Kidman a Johnem Malkovichem, kde se Viggo objevil ve vedlejší roli nápadníka Nicole Kidman. S další hollywoodskou celebritou Demi Moore si zahrál v roce 1997 v akčním vojenském filmu \"G. I. Jane\". Jen o rok později získal významnou roli v thrilleru \"Dokonalá vražda\" (\"A Perfect Murder\") spolu s Michaelem Douglasem a Gwyneth Paltrow. Ve filmu ztvárnil milence Gwyneth, který je vydíraný jejím manželem Douglasem, aby ji zabil. V roce 1999 si zahrál hlavní mužskou roli v romantickém filmu \"Procházka po měsíci\" (\"A Walk on the Moon\"). O rok později se objevil se Sandrou Bullock ve filmu \"28 dní\" (\"28 Days\"). Název filmu je podle osmadvacetidenní odvykací kúry v léčebně pro pacienty závislé na alkoholu a drogách, kde se Gwen (Sandra Bullock) snaží odvyknout pití alkoholu.\n\nNejvětší průlom v jeho kariéře nastal, když získal roli Aragorna místo herce Stuarta Townsenda (jenž byl z natáčení odvolán) v trilogii J.R.R. Tolkiena \"Pán prstenů\". Celá trilogie se natáčela na Novém Zélandu 18 měsíců (Viggo se k natáčení připojil o 4 měsíce později). První díl \"\" (\"The Lord of the Rings: The Fellowship of the Ring\") byl uveden do kin v roce 2001. Film se ihned stal absolutní jedničkou, která trhala rekordy nejen v návštěvnosti, ale i tržbách. Spolu s Elijahem Woodem (Frodo), Ianem McKellenem (čaroděj Gandalf), Liv Tyler (elfka Arwen) a Orlando Bloomem (Legolas Greenleaf) se stali středem zájmu všech světových médií. Druhý díl \"\" (\"The Lord of the Rings: The Two Towers\") byl uveden do kina o rok později a kopíroval úspěchy prvního dílu. Třetí pokračování \"\" (\"The Lord of the Rings: The Return of the King\") o rok později zabodovalo taktéž a opět vydobylo první místa v žebříčcích návštěvnosti i tržeb. Film získal 11 Oscarů a miliony fanoušků po celém světě. Na podzim 2005 byl uveden do amerických kin film Historie násilí (\"History of Violence\"), kde Viggo ztvárnil hlavní roli a získal hlavní cenu na filmovém festivalu v Cannes. V roce 2006 natočil historický film \"Kapitán Alatriste\", kde ztvárnil titulní roli. Film tolik neprorazil jak by si tvůrci přáli. Sám Viggo z toho byl velmi smutný a netají se tím, že je to jeho nejlepší role za kariéru a úspěch filmu podcenili sami tvůrci. Na říjnovém festivalu v Torontu v roce 2007 představil film \"Východní přísliby\". Jde o thriller, kde si ztvárnil roli mafiána Nikolaie, ve kterém se znovu sešel s režisérem Davidem Cronenbergem. Za tuto roli byl nominován na spoustu cen, mimo jiné na Zlatý glóbus a Oscara. \n\nV roce 2008 si zahrál ve filmu \"Good\" a ztvárnil vnitřně rozervaného hrdinu v dobách nacistického Německa. Ve stejném roce se s Edem Harrisem objevil ve westernu \"Appaloosa\". V roce 2009 ztvárnil hlavní roli ve filmu \"Cesta\" podle knihy Cormaca McCarthyho. V roce 2011 natočil film \"Nebezpečná metoda\", na kterém opět spolupracoval s Davidem Cronenbergem a Vincentem Casselem. Film pojednával o Sigmundu Freudovi a Carlu Jungovi. V roce 2011 se po dvou letech vrátil k divadlu, když si zahrál v madridském uvedení hry Ariela Dorfmana, \"Purgatorio\".\n\nV roce 2016 si zahrál ve filmu \"Tohle je náš svět\" a v roce 2018 v dramatu \"Zelená kniha\". Za oba filmy byl nominován na Oscara v kategorii nejlepší herec v hlavní roli.\n\nDíky své mezinárodní výchově a cestování mluví plynule anglicky, španělsky a dánsky, má znalosti francouzštiny, italštiny, švédštiny a norštiny. Pracoval také jako překladatel pro švédský hokejový tým během zimní olympiády v roce 1980. Učil se také maorštinu pro filmování \"Pána prstenů\" na Novém Zélandu a studoval lakotštinu pro svou roli ve filmu \"Hidalgo\".\n\nViggovou exmanželkou je losangeleská punková zpěvačka českého původu Exene Cervenka. Spolupracovali na přípravě dvou Viggových výstav: fotografií v New Yorku a obrazů v Los Angeles. \n\nViggo je fanouškem argentinského fotbalového klubu San Lorenzo.\n\n"}
{"id": "431840", "url": "https://cs.wikipedia.org/wiki?curid=431840", "title": "Ishmael Noko", "text": "Ishmael Noko\n\nIshmael Noko (* 29. října 1943) je africký luterský duchovní a v letech 1994–2010 generální tajemník Světové luterské federace.\n\nRoku 2000 se stal čestným občanem Slavkova u Brna.\n"}
{"id": "431841", "url": "https://cs.wikipedia.org/wiki?curid=431841", "title": "Výškové kormidlo", "text": "Výškové kormidlo\n\nVýškové kormidlo (angl. elevator) je pohyblivá součást řídících prvků letadla, umístěná na zadní hraně vodorovných ocasních ploch, případně vodorovných ploch umístěných vpředu. Pomocí výškového kormidla může pilot letadla ovládat sklon stroje ve směru letu a tím měnit výšku.\n\n\nV případě změny polohy klapky výškového kormidla se změní také způsob proudění vzduchu obtékajícího vodorovné ocasní plochy. Podle toho se mění i aerodynamické síly působící na tyto plochy. Pokud dojde ke zvýšení vztlaku na vodorovné ocasní ploše (klapky dolů), záď letadla se zvedne, přičemž dojde naopak k poklesu vztlaku na hlavních nosných plochách letadla (křídlech) a letadlo začne klesat. V případě snížení vztlaku na VOP (klapky nahoru) naopak záď poklesne a u křídel dojde ke zvýšení náběhu, které (ovšem pouze do určitého stupně vychýlení) vede k většímu vztlaku na křídlech, letadlo poté stoupá (pokud má dostatečnou rychlost k udržení vztlaku).\n\nU letadel s vodorovnými plochami vpředu nebo u „Delta křídel“ to působí přesně naopak, pro stoupání letadla je potřeba zvýšit vztlak na těchto plochách.\n\nKlapky výškového kormidla u „delta křídel“ často působí zároveň jako směrové kormidlo, kdy pro změnu směru dochází k opačnému vychýlení klapek na obou křídlech:\n"}
{"id": "431843", "url": "https://cs.wikipedia.org/wiki?curid=431843", "title": "Kanibalský film", "text": "Kanibalský film\n\nKanibalský film je podžánr filmového hororu, typický pro italskou filmovou produkci sedmdesátých a osmdesátých let. Pro žánr jsou typické neobyčejně brutální filmy, založené na střetu zástupců moderní civilizace s kanibalskými kmeny v Asii a Jižní Americe. Autoři žánru užívají celou řadu prvků explicitního násilí, snaží se o šokující účinek. Filmy typicky obsahují dlouhé scény mučení, znásilňování, zabíjení lidí i zvířat a pojídání lidského masa, využívají exotické lokace. Žánr úzce souvisí s tzv. Mondo filmy, vysoce brutálními pseudodokumenty, s nimiž později splynul. Většina kanibalských filmů vznikla v období, nazývaném cannibal boom, které je vymezen přibližně léty 1977–1981. Za první kanibalský film je pokládán \"Vymítač kanibalů\" (\"Il paese del sesso selvaggio\", 1972) režiséra Umberta Lenziho, patrně nejslavnějším je Cannibal Holocaust režiséra Ruggera Deodata (1980). K dalším známým dílům patří \"Cannibal Ferox\" a \"Mangiata Vivi\" Umberta Lenziho, \"La Montagna del Dio Cannibale\" Sergia Martina či \"Natura contro\" Antonia Climatiho. K nejvýznamnějším režisérům patří krom již zmíněných Ruggera Deodata a Umberta Lenzho také Jesus Franco (\"Mondo cannibale\") a Joe d'Amato (\"Emanuelle e gli ultimi cannibali\"). Většina filmů tohoto žánru je velmi kontroverzní kvůli týrání zvířat, častým pornografickým scénám a především obrovské brutalitě. \n"}
{"id": "431874", "url": "https://cs.wikipedia.org/wiki?curid=431874", "title": "Vladimír Tošovský", "text": "Vladimír Tošovský\n\nVladimír Tošovský (* 17. října 1961 Praha) je český manažer a politik. Byl ministrem průmyslu a obchodu České republiky ve Fischerově vládě.\n\nVystudoval Elektrotechnickou fakultu ČVUT v Praze se specializací na přenos a rozvod elektřiny. Poté absolvoval postgraduální studium na ČVUT.\n\nV roce 1986 nastoupil do Středočeské energetické, a.s., kde vedl referát odboru řídící techniky a poté vystřídal další vedoucí pozice. V roce 2001 přešel do ČEZ, a.s. kde se stal ředitelem OJ ČEZ Trade. Roku 2005 nastoupil na pozici ředitele úseku trading ČEPS, a.s. (Česká energetická přenosová soustava), kde od roku 2006 působí na pozicích generálního ředitele a předsedy představenstva, stejně jako předseda dozorčí rady Svazu zaměstnavatelů v energetice.\n\nPo pádu Topolánkovy vlády na jaře 2009 byl navržen ČSSD do pozice ministra průmyslu a obchodu ČR, kterým byl jmenován 8. května 2009.\n\nZa návrh energetické koncepce zahrnující prolomení ekologických limitů těžby uhlí v severních Čechách zvítězil v anketě Ropák roku 2009.\n\nJe rozvedený, má tři děti.\n\n"}
{"id": "431876", "url": "https://cs.wikipedia.org/wiki?curid=431876", "title": "Dudácká muzika", "text": "Dudácká muzika\n\nDudácká muzika je typickým projevem lidové hudby jižních až západních Čech. Za hlavní centra dudácké muziky jsou považována města Strakonice (národopisná oblast Prácheňsko) a Domažlice (Chodsko). Dudácké muziky zpracovávají folklor své národopisné oblasti a vystupují v krojích reprezentujících tuto oblast.\n\nNejdůležitějším nástrojem jsou samozřejmě dudy (pukl), jak již vyplývá z názvu. Dnes je ladění českých dud ustáleno na Es-dur.\nKlarinety (štěbence) bývají dva. Es klarinet hraje první hlas a B klarinet druhý. Je to velmi důležitý nástroj, určuje kvalitu každé dudácké muziky.\nSmyčcová sekce muziky bývá obsazena několika houslemi a kontrabasem.\nKontrabas a přiznávkové (kontrové) housle vytvářejí základní rytmický doprovod melodie.\nDoplňující rytmické lidové nástroje jsou vozembouch a fanfrnoch.\n\n\n"}
{"id": "431883", "url": "https://cs.wikipedia.org/wiki?curid=431883", "title": "Rostislav Vondruška", "text": "Rostislav Vondruška\n\nRostislav Vondruška (* 24. března 1961 Kladno) je český manažer a politik v letech 2009–2010 ministr pro místní rozvoj České republiky ve Fischerově vládě.\n\nV roce 1980 dokončil studium na Hotelové škole v Poděbradech. Poté absolvoval Fakultu ekonomiky služeb a cestovního ruchu VŠE v Bratislavě (1980-1984).\n\nV roce 1985 nastoupil na pozici číšníka v hotelu International Praha, poté zde pracoval jako asistent provozního náměstka. V letech 1995-1996 působil v hotelu Hilton Praha (provozní/noční ředitel) a v hotelu Palace Praha (vedoucí ubytovacího úseku). Od roku 1996 byl generálním ředitelem společnosti Kongresové centrum Praha, a.s., následně od roku 1999 ředitelem prodeje a marketingu v hotelech Marriott, Renaissance Praha a Marriott Executive Aparments. V letech 2000-2002 zastupoval jako jednatel svou firmu Perfomax, s.r.o. V následujících dvou letech pak vedl z pozice ředitele prodeje a marketingu firmu G. Benedikt Karlovy Vary. V letech 2004–2014 byl ředitelem CzechTourism – české centrály cestovního ruchu.\n\nPo pádu Topolánkovy vlády na jaře 2009 byl navržen ČSSD do pozice ministra pro místní rozvoj ČR, kterým byl jmenován 8. května 2009.\n\nV roce 2019 dostal roční podmínku za to, že jako šéf CzechTourismu údajně nakoupil poukazy na wellness za 600 tisíc korun a použil je pro soukromé účely.\n\nJe ženatý, má dvě děti.\n\n"}
{"id": "431884", "url": "https://cs.wikipedia.org/wiki?curid=431884", "title": "STS-61-B", "text": "STS-61-B\n\nSTS-61-B byla mise raketoplánu Atlantis. Celkem se jednalo o 23. misi raketoplánu do vesmíru a 2. pro Atlantis. Cílem letu mise bylo vynesení komunikačních satelitů MORELOS-B, AUSSAT-2 a SATCOM KU-2 na oběžnou dráhu. Uskutečnily se dva výstupy do otevřeného prostoru (EVA).\n\n\n"}
{"id": "431885", "url": "https://cs.wikipedia.org/wiki?curid=431885", "title": "STS-66", "text": "STS-66\n\nSTS-66 byla mise raketoplánu Atlantis. Celkem se jednalo o 66. misi raketoplánu do vesmíru a 13. pro Atlantis. Cílem letu mise bylo vynesení satelitů Atlas-3 a CRISTA-SPAS na oběžnou dráhu.\n\n"}
{"id": "431898", "url": "https://cs.wikipedia.org/wiki?curid=431898", "title": "Planika", "text": "Planika\n\nPlanika (\"Arbutus\") je rod rostlin z čeledi vřesovcovité. Jsou to stálezelené stromy nebo keře s nápadně červenou borkou a jednoduchými, střídavými, tuhými listy. Květy jsou pětičetné, uspořádané ve svazečcích nebo hroznech, plodem je bobule. Rod zahrnuje 12 druhů a je rozšířen v teplých oblastech Eurasie a Severní Ameriky. V Evropě rostou dva druhy, planika obecná a planika drobnoplodá. Do střední Evropy žádný z těchto druhů nezasahuje.\nPlody planiky obecné jsou využívány jako ovoce a vyrábějí se z nich alkoholické nápoje. Planiky mají význam v medicíně a poskytují výhřevné dřevo. V subtropických oblastech jsou pěstovány jako okrasné dřeviny, v podmínkách střední Evropy však nejsou zimovzdorné.\n\nPlaniky jsou vzpřímeně rostoucí, stálezelené stromy nebo keře s červenou nebo rezavě hnědou kůrou, odlupující se v tenkých plátech. Některé druhy mohou mít vlivem působení periodických požárů vegetace zduřenou bázi kmene.\nListy jsou jednoduché, kožovité, s vejčitou nebo eliptickou, celokrajnou nebo na okraji jemně či řídce zubatou čepelí.\nKvěty jsou oboupohlavné, pětičetné, uspořádané ve svazečcích nebo hroznech. Kalich je vytrvalý, složený z 5 na bázi srostlých lístků. Koruna je srostlá, smetanová až nažloutlá, baňkovitá. Tyčinek je 10, jsou volné a nevyčnívají z květů. Semeník obsahuje 5 komůrek a nese čnělku zakončenou hlavatou bliznou. Plodem je oranžově až tmavě červená, šťavnatá bobule, obsahující 1 až 5 semen. Plody jsou na povrchu pokryté kuželovitými výrůstky.\n\nRod planika zahrnuje 12 druhů. Je rozšířen ve Středomoří, západní Evropě, jihozápadní Asii, západních oblastech Severní Ameriky, Mexiku a Střední Americe. Centrum rozšíření je v Mexiku, kde roste 8 druhů, z toho 4 endemické. Planika kanárská je endemit Kanárských ostrovů, druh \"Arbutus pavarii\" je endemit Libye.\n\nV Evropě rostou dva druhy. Planika obecná je rozšířena v celém Středomoří a některých částech západní Evropy (Francie, jihozápadní Irsko). Planika drobnoplodá se vyskytuje v jihovýchodní Evropě a na Krymu. Oba druhy rostou také v jihozápadní Asii. V Řecku, kde se areály obou druhů protínají, se vyskytuje i spontánní kříženec, planika rudokorá (\"A.\" x \"andrachnoides\")\nV Severní Americe rostou 3 druhy. Vyskytují se v západních a středojižních oblastech USA, pouze planika Menziesova zasahuje i do jihozápadní Kanady. Druh \"Arbutus xalapensis\" zasahuje jako jediný i do Střední Ameriky (Guatemala, Nikaragua, Honduras).\n\nKvěty planiky \"Arbutus xalapensis\" (syn. \"A. peninsularis\") jsou specializovány na opylování kolibříkem pruholícím (\"Hylocharis xantusi\"). V rámci rodu je uváděno také opylování netopýry.\nPlody planik tvoří významnou součást potravy plodožravých ptáků, ve Středomoří např. drozda zpěvného a sojky obecné. Ve Středomoří je planika obecná živnou rostlinou housenek krásného babočkovitého motýla ostruháka jižního (\"Charaxes jasius\"). V Severní Americe poskytují planiky potravu housenkám lišaje \"Sphinx perelegans\" a řady druhů martináčů (\"Antheraea polyphemus\", \"Citheronia splendens\", \"Hyalophora euryalus\", \"Hylesia continua\", \"Saturnia mendocino\", \"Saturnia pavonia\" a \"Saturnia walterorum\").\n\nPlaniky jsou zajímavé tím, že mají dva odlišné způsoby růstu v závislosti na světelných podmínkách. Při dostatku světla rostou keřovitě a větví se sympodiálně, zatímco ve stinném prostředí mají monopodiální větvení a stromovitý růst s hlavním kmenem.\n\nRod \"Arbutus\" má podobně jako rod \"Arctostaphylos\" a zástupci podčeledi \"Pyroloideae\" zvláštní typ mykorhizy, který byl popsán jako arbutoidní mykorhiza. Podílejí se na ní stopkovýtrusné houby. Jedná se v podstatě o endomykorhizu, která však vykazuje některé podobnosti s ektomykorhizou.\n\nRod \"Arbutus\" je v rámci čeledi \"Ericaceae\" řazen do podčeledi \"Arbutoideae\". Výsledky fylogenetických studií ukazují, že rod není v současném pojetí monofyletický a americké druhy tvoří samostatnou vývojovou linii, představující bazální větev podčeledi \"Arbutoideae\". V budoucnu budou pravděpodobně vyčleněny do nového rodu, tato změna taxonomie však dosud nebyla provedena.\n\n\nPlaniky jsou ceněné subtropické okrasné dřeviny. Svrchní vrstva kůry kmene a větví se s přibývajícím věkem loupe a odkrývá hladkou, červeně zbarvenou vnitřní kůru. Ozdobné je i olistění, plody a květy. Mezi nejčastěji pěstované druhy náleží planika obecná, planika rudokorá a americká planika Menziesova. Rostliny preferují plné výsluní a vyžadují úživnou, dobře propustnou půdu. Planika Menziesova je kyselomilná. Množí se polovyzrálými řízky odebíranými v pozdním létě nebo podzimním výsevem.\n\nNěkteré druhy mají význam v medicíně. Plody a listy planiky obecné a planiky drobnoplodé jsou využívány jako antiseptikum, diuretikum, antioxidant a laxativum, mají také antibiotické a svíravé účinky. Severoamerická planika Menziesova slouží jako emetikum, odvar z kůry je zevně používán na různé kožní neduhy a zranění. Planika obecná je také užívána ke snížení arteriální hypertenze.\nDřevo planik je velmi výhřevné a dlouho hoří. Jako stavební dřevo nemá význam, protože z něj nelze vyrobit rovné trámy. Vyrábí se z něj kvalitní dřevěné uhlí.\n\nSeveroamerické planiky jsou nazývány „Madrones“, podle španělského výrazu \"madroño\". Evropské druhy jsou označovány jako „jahodové stromy“ podle podobnosti jejich plodů s jahody.\nPlanikový strom tvoří součást znaku (medvěd a jahodový strom) města Madrid ve Španělsku. V centru města na náměstí Puerta del Sol se nachází socha medvěda pojídajícího ovoce ze stromu Madroño (planika). Obraz se zobrazuje na znacích, symbolech města, taxi, poklopech, vchodech a v jiné městské infrastruktuře.\nTriptych autora Hieronymuse Bosche Zahrada pozemských rozkoší byl uváděn v inventářích španělské koruny jako „obraz s plody planiky“.\n\nV irském folkloru je hon na bílou laň symbolem hledání moudrosti a staří Irové věřili, že by se posvátná srna mohla snad nacházet pod přístřeškem z planiky.\n\n"}
{"id": "431902", "url": "https://cs.wikipedia.org/wiki?curid=431902", "title": "Kachna (letectví)", "text": "Kachna (letectví)\n\nKachna v letectví, resp. Letadlo kachní koncepce je označení letadla, které má vodorovné řídící plochy (VP) umístěné vpředu před křídlem. Název byl odvozen od podoby letadla, které má díky křídlům umístěným více vzadu podobu letící kachny.\n\nU pomaleji létajících letadel bývají vpředu umístěné VP pevné (sloužící pouze k vyrovnávání letadla a zvýšení vztlaku) a u letadel rychlejších (nadzvukových) bývají naopak pro zvýšení obratnosti letadla nastavitelné (často pravá a levá nezávisle na sobě) a elektronicky řízené.\n\nKachní koncepce přispívá ke zvýšení vztlaku. Těžiště letounu leží před působištěm vztlaku a při klasickém umístění VP v zadní části letadla musí aerodynamická síla vyvozená VP působit proti celkovému vztlaku letadla tak, aby bylo dosaženo rovnovážného letu. V případě umístění VP vpředu musí aerodynamická síla působit naopak nahoru a přispívá tak k celkovému vztlaku.\n\nPři letech na velkých úhlech náběhu (pomalý let) vpředu umístěná VP příznivě ovlivňuje proudění okolo hlavní nosné plochy (křídla) a zvyšuje tak ještě výrazněji celkový vztlak (až o 30 %).\n\nLetoun v kachním uspořádání je navíc poměrně odolný vůči pádům ze ztráty rychlosti (například při přetažení při stoupání) a nechtěným přechodům do vývrtky. Kachní VP totiž ztrácí v krizově nízkých rychlostech vztlak dříve než nosná plocha a při následném poklesu přední části letounu způsobí snížení náběhu na křídle a případně zvýšení rychlosti.\n\nKachní koncepce umožňuje lépe aerodynamicky tvarovat zadní část trupu a nepřímo tak přispívá ke snížení odporu.\n\nHlavní nevýhodou kachní koncepce je zhoršená stabilita letadla při letu. U moderních stíhacích letounů (např. JAS 39 Gripen) ale tato přirozená nestabilita naopak pomáhá k lepší obratnosti stroje při manévrování (udržování stability ve vysokých rychlostech je ale možné pouze díky elektronice, viz fly-by-wire).\n\nV některých režimech letu navíc může být účinnost (vyvozený vztlak) hlavní nosné plochy negativně ovlivněna úplavem za kachní VP.\n\nKachní uspořádání je zároveň oproti tomu klasickému výrazně citlivější na polohu těžiště letounu.\n\n\nLetadla doplňkově využívající kachní VP\n"}
{"id": "431903", "url": "https://cs.wikipedia.org/wiki?curid=431903", "title": "Fulengia", "text": "Fulengia\n\nFulengia (anagram k Lufengu) je rodové jméno, stanovené pro malého prosauropoda nebo bazálního sauropodomorfa, žijícího v období spodní jury na území dnešní Číny. Tento dinosaurus byl popsán paleontology Carollem a Galtonem v roce 1977, typovým druhem je \"F. youngi\".\n\nJedná se o \"nomen dubium\", pravděpodobně se totiž jedná o stejného dinosaura jako \"Lufengosaurus\" (z jehož jména je odvozen i název tohoto rodu). Je možné, že jde také o malé mládě lufengosaura o délce kolem 1 metru. Původně dokonce panovalo přesvědčení, že se jedná o pozůstatky jakéhosi pravěkého ještěra.\n\n"}
{"id": "431907", "url": "https://cs.wikipedia.org/wiki?curid=431907", "title": "Vojtěch Bárta", "text": "Vojtěch Bárta\n\nVojtěch Bárta (16. listopadu 1860 na Moravě v osadě sv.Sidonie – 2. srpna 1916 v Čáslavi) byl podnikatel-továrník, zakladatel akciové společnosti „Bárta a spol“.\n\nJeho otec byl Václav Bárta, pozdější první františkodolský továrník Bártova rodu. Matka Josefa Henke, dcera ředitele brusírny skla ve Světlé nad Sázavou – Karlov.\n\nNarodil se ve sklárně ve sv. Sidonii, kde v té době jeho otec Václav Bárta zastával funkci ředitele továrny. Továrník Josef Schreiber, majitel sklárny ve sv. Sidonii, Josefodolu u Světlé nad Sázavou, brusírny skla Karlov a později i Lednickém Rovném byl bratrancem Josefy Henke, která byla manželkou Václava Bárty. Odtud pramenila počáteční důvěra, které se Václav Bárta těšil od Josefa Schreibera. Ten jmenoval postupně Václava i do dalších ředitelských funkcí firmy Schreiber. V roce 1857 za věrné služby získal Václav Bárta od J. Schreibera darem brusírnu skla ve Františkodole. Nyní se již továrník Václav plně věnuje jak řízení sklárny v Sidonii, tak své brusírně skla, která měla jeden vodní náhon a v roce 1874 zaměstnávala 60 brusičů skla. Surové sklo získával většinou ze skláren v Josefodole u Světlé nad Sázavou a malé tzv. Loukovské huti, zvané též \"Rohule\", která stála na místním vrchu „Melechov“ . Po Václavově smrti získal brusírnu skla jeho nejmladší syn Vojtěch Bárta. V té době je však nezletilý a tak se vedení firmy ujala Vojtěchova matka Josefa Henke a její otec, sklářský ředitel. Rodina se přestěhovala do areálu františkodolské továrny, ve kterém stojí vila, v níž předtím proběhla značná rekonstrukce.\n\nPo dosažení dospělosti převzal vedení brusírny skla a posléze začal s velice razantní přestavbou továrny. Nad brusírnu přistavěl další patro s dílenskou halou, vybudoval skelnou huť a tím postupně z původní brusírny skla vznikla plnohodnotná sklárna. Vojtěchův bratr Josef získal od Josefa Schreibera sklárnu v Antonínově Dole u Jihlavy. Oba bratři založili akciovou společnost Bárta a pol. Jeho sestra se provdala do nedaleké obce Budíkov za místního velkostatkáře Wurma. Synovcem těchto sourozenců byl spisovatel Jan Bárta (* 27.2.1883 v Dubňanech – †1959 v Lednickém Rovném), autor děl \"V soumraku ideálu\", \"Vítěz\" a \"Rákocziho pochod\". Jan Bárta je pochovaný v Lednickém Rovném.\n\nV nedaleké osadě Mariadol zakoupil mlýn s pozemky, které dosahovaly až k řece Sázavě. Mlýn sám však neprovozoval, ale pronajal si ho mlynář Müller, který mlýn provozoval. V osadě Mariadol vybudoval vilku, kterou určil za služební byt pro ředitele své továrny. Vilku pak pojmenoval po jméně prvního ředitele františkodolské továrny na „Zemanku“.\nPro dělníky františkodolské sklárny vystavěl nad továrnou bytovku. Místní občané nazvali po nějaké době dům „Parlamen“. Příčinou byla určitá hašteřivost obyvatel domu.\n\nStal se mecenášem světelského Sokola. Poté byl zvolen za jeho čestného člena a starostou Sokola ve Světlé nad Sázavou. Vzal si za manželku malířku (krajinářku) Bertu, nar. 1872, dceru Jaroslava Schmidta, majitele panství Květinov a Kvasetice. Sestra Jaroslava Schmidta Hermína, byla provdána za zemského poslance Kamila Štangnera ze Štangleru, pána na Horce nad Sázavou (otec Kamila Štanglera ze Štangleru byl říšský poslanec Josef Stangler ze Stangleru). Členům rodu Štanglerů ze Štangleru a jejich potomkům patřil mezi četnými panstvými i panský dvůr Kaliště a panství Košetice a Pyšely. Matka Berty Schmidtové – Bártové se rovněž jmenovala Berta, byla dcerou majitele panství Květinov a Kvasetice a pána na Mirošově Prokopa Richlého.\nProkop Richlý byl potomek zemského poslance a pána na Mirošově Nepumuka Richlého, který svým vlivem stejně jako potomek Johanna Caspara Josepha de Bargera, význačně napomohl získání statu městečka pro Úsobí.\n\nBertin bratr inženýr Robert Schmidt, významný královéhradecký stavitel, vydražil v březnu 1908 v aukci pro svého švagra Vojtěcha Bártu objekt mlýna ve Smrčné u řeky Sázavy přebudovaný na brusírnu skla. Tuto brusírnu Vojtěch již v prosinci téhož roku prodal.\nZakoupil pole o rozloze 2 hektarů vedoucí směrem k nedaleké vesnici Lipnička u Světlé nad Sázavou, les a rybník u osady \"Malý mlýnek\". Rybník se později nazýval \"Bárťák.\n\nS manželkou Bertou měl syna, který byl olympionik a pozdější československý sklářský odborník Zdeněk Hynek Bárta, a dceru Evu, která se provdala za pozdějšího prvorepublikového plukovníka Františka Kůla. Manželé žili společenským životem a nenavštěvovali pouze okolní příbuzenstvo v Kvaseticích, Květinově, Mirošově, Úsobí a Horní Dubenky, kde vlastnil Bertin příbuzný Antonín Kopp sklárnu Janštejn, ale mezi jejich přátele patřil Jaroslav Panuška, Zdeněk Matěj Kuděj, František Antonín Jelínek. Vojtěchova manželka Berta, která byla na svou dobu velice emancipovaná žena pod vlivem svých malířských přátel i podpořena manželem rozhodla se namalovat oponu pro světelskou sokolovnu s Muchovským motivem. Dílo se do dnešního dne nedochovalo.\n\nV roce 1903 uvedl továrník do provozu nový závod své firmy. Stala se jím brusírna skla v Květinově. Objekt brusírny stál u Úsobského potoka. V tomto místě stávala původně valcha. Ředitelem tohoto závodu jmenoval Ludvíka Císaře. Závod byl v průběhu let neustále rozšiřován a jeho výrobky byly vyváženy zejména do Austrálie.\n\nSamostatná františkodolská sklárna, která před první světovou válkou měla jednu sklářskou pec a brusírnu, zaměstnávala 100 dělníků vyrábějících duté a brusné sklo, vyvážela své výrobky zejména do Anglie a USA.\n\nPrvní světová válka znamenala pro firmu silný útlum výroby. V této době onemocněl silným zápalem plic, na který v roce 1916 zemřel.\nJe pochován na hřbitově ve Světlé nad Sázavou. Jeho manželka odešla z Františkodolu do svého rodiště Květinova. Po znárodnění panství Květinov v roce 1945 žila v domově důchodců, který byl vybudován v zámku v obci Věž, ten byl, ironií osudu, v minulosti součástí majetku Bertiny sestřenice Marie Stanglerové (von Stangler). Berta zemřela roku 1963 a je pochována v kryptě kaple rodinné hrobky Schmidtů, v oboře kvasetického zámku.\n\nPo úmrtí převzal firmu jeho syn Zdeněk Hynek Bárta.\n\n\nPísemnosti uložené v Muzeu Světelska\n"}
{"id": "431913", "url": "https://cs.wikipedia.org/wiki?curid=431913", "title": "Jakub Šebesta", "text": "Jakub Šebesta\n\nJakub Šebesta (* 16. listopadu 1948 Krumvíř) byl zaměstnancem státní správy a politikem, v letech 2009–2010 zastával post ministra zemědělství a po dobu necelého měsíce vykonával také funkci ministra životního prostředí České republiky ve Fischerově vládě.\n\nVystudoval Střední technickou školu v Modre, zaměření na vinohradství a vinařství. Poté absolvoval Zahradnickou fakultu Vysoké školy zemědělské (současnou Mendelovu univerzitu) v Brně.\n\nV roce 1972 se stal vedoucím vinařské skupiny zemědělského družstva Krumvíř. V letech 1976–1981 pracoval jako řidič vzorkař ve Státní inspekci jakosti (současná Státní zemědělská a potravinářská inspekce (SZPI). Poté až do roku 1990 působil v roli inspektora kontroly vína. V období 1990–1992 řídil krajský inspektorát ČZPI (současná SZPI). Od roku 1992 byl ústředním ředitelem SZPI. Po pádu Topolánkovy vlády na jaře 2009 byl navržen ČSSD do pozice ministra zemědělství ČR, kterým byl jmenován 8. května 2009.\n\nV říjnu 2013 se rozhodl vzhledem k osobním důvodům opustit místo ústředního ředitele SZPI. Jeho nástupcem se stal Martin Klanica. Šebesta dál s potravinářskou inspekcí spolupracuje jako poradce (zejména pro oblast potravin).\n\nPůsobil v dozorčích radách Výzkumného ústavu veterinárního lékařství, Vinařského fondu ČR, je členem společnosti VINEXPO. V rodné obci vybudoval vysoce intenzivní ovocný sad a založil společnost Domácí dvůr Krumvíř.\n\nJe ženatý, má tři děti.\n\n\n"}
{"id": "431914", "url": "https://cs.wikipedia.org/wiki?curid=431914", "title": "Kudrna", "text": "Kudrna\n\nČeské příjmení Kudrna nosí více různých osobností:\n\n\n\n"}
{"id": "431915", "url": "https://cs.wikipedia.org/wiki?curid=431915", "title": "Durinův lid", "text": "Durinův lid\n\nDurinův lid je jedna z trpasličích čeledí vystupujících v příbězích anglického spisovatele J. R. R. Tolkiena. Durinův lid, jehož členové jsou rovněž známi jako Dlouhovousáči (v originále \"Longbeards\"), je ve třetím věku nejznámějším trpasličím národem Středozemě. Označení Durinův lid získali Dlouhovousáči podle svého praotce Durina často označovaného jako Durin Nesmrtelný. Po tisíce let obýval Durinův lid nejslavnější trpasličí město Khazad-dûm. Z Durinova lidu pocházejí hrdinové Tolkienových románů, Gimli a Thorin Pavéza.\nDurin, kterému bylo pro jeho dlouhý věk přezdíváno Nesmrtelný, byl prý nejstarší mezi sedmi trpasličími praotci, které stvořil samotný Vala Aulë. Durin vyhloubil pod Mlžnými horami město Khazad-dûm, kde jeho lid po tisíce let žil.Ve Druhém věku se Dlouhovousáči spřátelili s elfy z říše Eregion. Král Durin III. prý získal svůj prsten od samotného Celebrimbora. Ve válce posledního spojenectví stáli trpaslíci z Khazad-dûm na straně spojenců.V roce 1980 Třetího věku probouzejí trpaslíci, kteří dolovali v hlubinách Mlžných hor mithril, Balroga, který zahubí krále Durina a vyhání jeho lid z města, které je temně přejmenováno na Moria. Vyhnaný lid postupně zakládá nová sídliště v Ereboru a Šedých horách, která jsou však vypleněna draky. Přeživší se usazují v Železných horách, Durinův dědic Thráin II. však odchází na západ, kde přebývá v Ered Luin. Trpasličí království pod Ereborem je obnoveno po zabití draka Šmaka v roce 2941.Mezi trpaslíky Durinova lidu se věřilo na reinkarnaci Durina I. a proto vždy, když se narodil syn podobný praotci, dostal jméno Durin. Ve Čtvrtém věku se narodil Durin VII., který byl znám jako Durin Poslední.\n\n\n\n"}
{"id": "431917", "url": "https://cs.wikipedia.org/wiki?curid=431917", "title": "Rýzmberk", "text": "Rýzmberk\n\nZřícenina hradu Rýzmberk (překl. Obří hora) se nachází na vysokém zalesněném kopci nedaleko města Kdyně.\n\nHrad byl založen ve druhé polovině 13. století (první písemná zmínka pochází z roku 1279) vlivným panským rozrodem Drslaviců. Tento významný rozrod již delší čas ovládal zdejší kraj a vzešly z něj tak mocné rody, jako byli Černínové z Chudenic či páni z Rýzmberka (později používající jméno Švihovský z Rýzmberka). Hrad sloužil jako pohraniční pevnost a měl za úkol střežit důležitou zemskou stezku vedoucí přes sousední Všerubský průsmyk do bavorského Řezna.\n\nJméno Rýzmberk bylo (dle módy) německé a znamenalo Obří či Obrovu horu. Název odpovídal skutečnosti, neboť hrad se tyčil nad městečkem Kdyní na rozlehlém a vysokém kopci.\n\nPůvodní zakladatelé a majitelé hradu – páni z Rýzmberka – sídlili na hradě až do roku 1407, kdy jej prodali příbuzným z rodu Janovských z Janovic. Ti podle hradu upravili své jméno na Janovský z Rýzmberka (Ryžmberský z Janovic) a panství vlastnili po několik generací do roku 1497. Janovští na hradě trvale sídlili, proto došlo za těchto druhých významných majitelů na hradě k velkým stavebním aktivitám, z nichž přestavba hradu po zhoubném požáru v roce 1448 vtiskla stavbě na staletí její trvalý vzhled. Hrad byl značně přestavěn a rozšířen např. o druhý velký palác v jádře (na třetím nádvoří) či o rozsáhlé předhradí (první nádvoří) s pásmem obranných věžic.\n\nPo odchodu Janovských a krátké periodě několika dalších držitelů se v roce 1508 na hrad po 101 letech dočasně vrací potomci původních zakladatelů – sousední rod Švihovských z Rýzmberka. Ten provedl další opevňovací a stavební úpravy, avšak pro dluhy panství dlouho neudržel a již v roce 1535 Rýzmberk odprodal opětovně Janovským z Janovic. Ani ti panství dlouho nepodrželi, neboť krátce poté v roce 1543 statek odprodali bohatému rodu pánů a říšských hrabat z Gutštejna.\n\nGutštejnové na rýzmberském panství dobře hospodařili, díky čemuž panství rozšířili například o statek Kout na Šumavě, kde si postavili pohodlnou tvrz, pozdější zámek. Vlastní Rýzmberk nadále obývali a nadále upravovali v renesančním stylu, než jej v roce 1622 ztratili v důsledku nepodařeného Českého stavovského povstání. Páni z Gutštejna byli posledními šlechtickými majiteli, kteří hrad (před jeho dobytím v roce 1620) dlouhodobě navštěvovali a obývali. V následujícím období šlechta z hradu zmizela a na hradě sídlili již jen panští úředníci (hejtman, písaři či lesníci), vojenská posádka a čeleď.\n\nZa třicetileté války v říjnu r. 1620 byl hrad dobyt katolickým vojskem pod velením krutého císařského generála Dona Baltazara de Marradas. Hrad se stal oporou císařských a brzy nato (r. 1622) byl císařem a králem Ferdinandem II. (provinilým a protestantským) hrabatům z Gutštejna oficiálně zkonfiskován. Následně se na panství vystřídala řada majitelů – vedle krátké držby dynastií Habsburků – to byli např.: Kracové ze Šarfenštejna, Collonnové z Felsu či Černínové z Chudenic.\n\n1. července 1641 byl hrad podruhé dobyt. Po krátkém obléhání jej obsadili protestanští Švédové pod vedením generálmajora Pfula. Ten na hradě pobyl sice jen několik dní, ale pevnost natolik poničil, že se stavba stala v podstatě neobyvatelnou. Hrad měl ale štěstí a byl ještě znovu opraven, neboť v roce 1643 byl opětovně oporou císařské posádky. Tehdy mělo na hradě sloužit asi 20 až 30 vojáků.\n\nTřicetiletou válkou hrad velmi stavebně utrpěl, proto byl po jejím ukončení postupně opouštěn a měnil se ve zříceniny. Majitelé již o jeho obnovení nestáli, neboť by bylo příliš nákladné, hrad byl odlehlý a oni sami sídlili v pohodlnějších zámcích v Čechách (např. v nedalekém Koutu na Šumavě) či v Německu. Hrad měl být též z rozhodnutí císaře a krále Ferdinanda III. o boření hradů v Čechách rozbořen, k tomu ale nedošlo. V roce 1676 byl hrad v dobovém odhadu panství při jeho prodeji Lamingenům z Albenreuthu popisován již jako převažující zřícenina. Tehdy se bydlelo už jen na dolním (tj. na druhém) nádvoří, kde byla mj. hospoda.\n\nV roce 1676 se majitelem polozříceného hradu stali nechvalně proslulí baroni Lamingenové z Albenreuthu. Ti prosluli jako pověstní utlačovatelé Chodů – (počeštěně) „Lomikarové“ např. v Jiráskově románu Psohlavci či ve stejnojmenném filmu. V době jejich příchodu šlo hrad zřejmě ještě zachránit, neboť areál byl v dolní části stále obydlen poddanými a i horní hrad měl dle popisů stále dobré zdi. K nápravě však nedošlo, a hrad se definitivně proměnil ve zříceniny.\n\nLamingenové přičlenili původní rýzmberské panství ke svému sousednímu velkostatku Trhanov, takže vzdnikl velkostatek zvaný Kout-Trhanov. V roce 1697 zakoupil od Lamingenů koutsko-trhanovské panství se zpustlým hradem Rýzmberk baron Jiří Jindřich ze Stadionu. Jeho rod (povýšený mezitím do hraběcího stavu) udržel koutsko-trhanovský velkostatek až do svého vymření v roce 1908.\n\nZa hrabat ze Stadionu došlo po roce 1834 k stavebním a parkovým úpravám hradního vrchu a k archeologickému průzkumu. Tehdy byla vyspravena hradní sklepení i mnohé zdi. Pokračující zánik trosek se tak dočasně zpomalil. Následně na hradě vystavili majitelé známé výletní místo (kterým zůstal hrad až dodnes) s kuželníkem, terasami či tanečním parketem a mezi lety 1847–1848 v místě mladšího gotického paláce (na bývalém třetím nádvoří) i štíhlou neogotickou rozhlednu.\n\nPo vymření Stadionů získal zříceninu hradu Klub českých turistů (z blízké Kdyně), jenž o hrad usiloval již od roku 1902. Klub je také od 90. let 20. století opětovným vlastníkem hradu. Poněvadž byl hrad oblíbeným výletním cílem, kde se i hrálo divadlo, inicioval Klub stavbu trvalé scény. Tak vznikl pod hradním areálem v jeho těsné blízkosti ve svahu dřevěný amfiteátr, který byl vybudován v letech 1935–1936 a zmodernizován v roce 1958. Dodnes občas slouží k pořádání různých kulturních akcí.\n\nZ původně rozlehlého hradu, složeného ze tří nad sebou umístěných nádvoří, se dochovaly části hradeb s baštami, dobře rozeznatelné příkopy i zbytky staršího paláce s podzemními sklepy. Ty ovšem nejsou veřejnosti běžně otevřeny. Z mladšího gotického paláce se toho zachovalo o něco méně, navíc je k jeho zbytkům přistavěna mladší rozhledna. Ta částečně využívá středověkého zdiva paláce a svým umístěním poněkud narušila původní urbanismus vlastního jádra hradu. Vedle rozhledny najdeme (při vstupu na bývalé třetí nádvoří) dřevěnou chatku bufetu. Mezi ním a věží stojí též dřevěný altán a nad bufetem (stále na bývalém třetím nádvoří) najdeme řadu dřevěných lavic a stolů k příjemnému posezení.\n\nAreál hradu je (stav k červnu 2013) značně zarostlý náletovou zelení, díky čemuž již tak narušené zdi se dále trhají a rozpadají. Celkově je stav hradních zdí (mimo rozhlednu a přilehlého zdiva mladšího gotického paláce, sklepení či několika dalších menších částí) ve spíše katastrofálním stavu. V posledních letech zde občas probíhá archeologický výzkum. Díky němu byl (r. 2004) znovu sesazen a instalován na své původní místo znovunalezený oblouk někdejší druhé brány.\n\nDo areálu je návštěvníkům umožněn volný přístup po celý rok, na rozhlednu je přístup jen v sezóně. Uvnitř rozhledny je malá fotoexpozice k dějinám hradu.\n\nHrad prošel dvěma významnými přestavbami – nejprve v první polovině 14. století za Rýzmberků a ve druhé polovině 15. století za Janovských z Rýzmberka. Tehdy byl hrad po velkém požáru v roce 1448 nákladně přestavěn a rozšířen pro Racka II. Janovského z Rýzmberka. Jistých změn se stavbě dostalo také po roce 1508 za Švihovských z Rýzmberka či později za hrabat z Gutštejnu.\n\nV 19. století došlo k úpravě hradního areálu na výletní místo a v letech 1846–1847 byla tehdejšími majiteli – hrabaty ze Stadionu – postavena nová hranolová (19 m vysoká) neogotická rozhledna. Ta je dodnes symbolem hradu.\n\n\n\n"}
{"id": "431922", "url": "https://cs.wikipedia.org/wiki?curid=431922", "title": "Jesus Christ Superstar (české album, 1995)", "text": "Jesus Christ Superstar (české album, 1995)\n\nKompletní záznam 200. představení muzikálu \"Jesus Christ Superstar\" Andrewa Lloyda Webbera (hudba) a Tima Riceho (libreto) v divadle Spirála na pražském Výstavišti byl vydán v roce 1995. Jde o první album, kde je celý muzikál v češtině, v překladu Michaela Prostějovského.\n\nAlbum vyšlo na dvou CD.\n\n\n\nOrchestr řídil František Preisler ml.\n"}
{"id": "431924", "url": "https://cs.wikipedia.org/wiki?curid=431924", "title": "Thüringisch-Fränkisches Mittelgebirge", "text": "Thüringisch-Fränkisches Mittelgebirge\n\nThüringisch-Fränkisches Mittelgebirge \"(Durynsko-franské středohoří)\" je geomorfologická oblast v Německu, která malou částí Smrčin přesahuje do Česka (v geomorfologickém členění Česka jsou ovšem Smrčiny řazeny pod Krušnohorskou hornatinu). V německém členění má číslo D48, resp. podle starého systému 39. Skládá se z Durynského lesa \"(Thüringer Wald),\" Durynská břidličná vrchovina \"(Thüringer Schiefergebirge),\" Franského lesa \"(Frankenwald)\" a Smrčin \"(Fichtelgebirge).\" Táhne se z Durynska po sasko-bavorské hranici přes Horní Franky do Čech.\n\nPodle staršího systému Emila Meynena se oblast dělí takto:\n\n\n\n"}
{"id": "431930", "url": "https://cs.wikipedia.org/wiki?curid=431930", "title": "Senátní obvod č. 16 – Beroun", "text": "Senátní obvod č. 16 – Beroun\n\nSenátní obvod č. 16 – Beroun je podle zákona č. 247/1995 Sb. tvořen částí okresu Beroun ohraničenou na západě obcemi Hudlice, Svatá, Hředle, Točník, Žebrák, Tlustice, Hořovice, Podluhy a částí okresu Praha-západ ohraničenou na severu obcemi Číčovice, Tuchoměřice, na jihu obcemi Řevnice, Dobřichovice, Černolice, Jíloviště, Klínec, Měchenice, Březová-Oleško, Okrouhlo, a na východě obcemi Zvole, Ohrobec, Dolní Břežany, Zlatníky-Hodkovice a Vestec.\n\nSoučasným senátorem je od roku 2004 občanský demokrat Jiří Oberfalzer.\n\nVe volbách 2010 do Senátu se za obvod Beroun o senátorské křeslo ucházelo šest kandidátů. Byli jimi Tom Jack Illés, DiS. (za SPOZ), Ing. Věra Kovářová (za TOP09), JUDr. Pavel Kysela (za ČSSD), Jiří Oberfalzer (za ODS), JUDr. Rudolf Peltan (za KSČM) a předseda Česko-vietnamské společnosti Marcel Winter (za Suverenitu). Senátora Oberfalzera podpořila i Akce D. O. S. T.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "431951", "url": "https://cs.wikipedia.org/wiki?curid=431951", "title": "Jesus Christ Superstar (film, 2000)", "text": "Jesus Christ Superstar (film, 2000)\n\nJesus Christ Superstar (2000) je britský televizní film, který nově zpracovává slavný stejnojmenný muzikál.\n"}
{"id": "431954", "url": "https://cs.wikipedia.org/wiki?curid=431954", "title": "USS Thresher (SSN-593)", "text": "USS Thresher (SSN-593)\n\nUSS Thresher (SSN-593) byla americká útočná ponorka stejnojmenné třídy s jaderným pohonem. Postavena byla v letech 1958–1961 loděnicí Portsmouth Naval Shipyard. \"Thresher\" byl vůbec první jadernou ponorkou ztracenou při havárii a při jejím potopení byly také nejhorší ztráty na životech – zemřelo všech 129 členů posádky v čele s kapitánem Johnem W. Harveyem. K nehodě došlo 10. dubna 1963 u pobřeží Nové Anglie při zkouškách ponoru do velkých hloubek. Příčina katastrofy nebyla zcela objasněna, pravděpodobně ji zavinilo špatně svařené potrubí ve strojovně. O třídě \"Thresher\" se od té doby hovoří též jako o třídě \"Permit\" – podle druhé postavené jednotky.\n\nDruhou jadernou ponorkou, kterou s 99 muži americké námořnictvo ztratilo o pět let později, byl USS Scorpion.\n\n"}
{"id": "431957", "url": "https://cs.wikipedia.org/wiki?curid=431957", "title": "Gustav Slamečka", "text": "Gustav Slamečka\n\nGustav Slamečka, též Gustáv Slamečka (* 5. června 1959 Nitra), je ekonom, manažer a politik. Od 8. května 2009 do 13. července 2010 byl ministrem dopravy České republiky ve Fischerově vládě. Jednalo se o historicky prvního ministra České republiky, který nastoupil do funkce bez českého občanství (byl tehdy pouze státním příslušníkem Slovenské republiky). České státní občanství získal později.\n\nV roce 1982 absolvoval Fakultu ekonomiky služeb a cestovního ruchu Vysoké školy ekonomické v Banské Bystrici (titul Ing.). Roku 1996 postgraduálně studoval v Czech Management Center Čelákovice (titul MBA), následující rok pak pokračoval na University of Pittsburgh s profilací na management a účetnictví (titul MBA).\n\nV roce 1984 nastoupil do funkce vedoucího odboru v Jednotě Nitra. V letech 1987–1992 působil ve funkci regionálního vedoucího Slovenské obchodní inspekce se sídlem v Nitře. Poté byl ředitelem společnosti Intergames, s.r.o., Nevada, s.r.o., v Bratislavě (1992–1994). V roce 1996 nastoupil do ABN-AMRO Bank jako kreditní analytik. Zde vystřídal další řídící pozice. V letech 2007–2009 za působení ministra dopravy Aleše Řebíčka působil na pozici ředitele Státního fondu dopravní infrastruktury (fakticky podléhal Řebíčkovu 1. náměstkovi Jiřímu Hodačovi). Roku 2009 se stal nejdříve náměstkem ministra dopravy a po pádu Topolánkovy vlády na jaře 2009 byl navržen ODS do pozice ministra dopravy České republiky, kterým byl jmenován 8. května 2009. Ministrem byl až do jmenování nové vlády v červenci 2010.\n\nProtože byl v době působení ve funkci ministra dopravy ČR z pozice ředitele Státního fondu dopravní infrastruktury pouze uvolněn, vrátil se v červenci 2010 do této pozice. Dne 22. června 2011 byl zvolen předsedou představenstva společnosti ČD Cargo a zároveň rezignoval na post ředitele SFDI. Na funkci předsedy představenstva ČD Cargo rezignoval 2. října 2012, z vedení společnosti odchází k 8. říjnu. Po nástupu do ČD Cargo dobrovolně zveřejnil podrobné a úplné majetkové přiznání.\n\nJe svobodný, bezdětný. V srpnu 2009 deník Blesk zveřejnil, že žije v jednom bytě s Janem Novákem (tehdejším vedoucím Úřadu vlády České republiky). Po medializaci výroků odboráře Jaromíra Duška a expremiéra Mirka Topolánka na jaře 2010 se Slamečka přihlásil ke své homosexuální orientaci a k dlouholetému vztahu s Janem Novákem.\n\nV roce 2008 týdeník Ekonom informoval o nadstandardních statisícových odměnách, které ministr dopravy Aleš Řebíček uděloval Slamečkovi v úřednické pozici ředitele Státního fondu dopravní infrastruktury. S těmito odměnami měl Slamečkův příjem přesahovat příjem předsedy vlády. Rovněž v roce 2008 Hospodářské noviny poukázaly na fakt, že ředitel Úřadu vlády Jan Novák, velmi blízký nejbližšímu důvěrníkovi premiéra Topolánka Marku Dalíkovi, ve svém majetkovém přiznání uvedl, že si v roce 2006 půjčil peníze od Gustava Slamečky na nákup nemovitosti ve Špindlerově Mlýně. Šlo o apartmán a bylo to v době, kdy Novák ještě nebyl ve své současné funkci a Slamečka pracoval jako bankéř. Ve stejném objektu jako Novák měl apartmán i Dalík. Články v Hospodářských novinách a Lidových novinách naznačily, že se Slamečka ministrem stal díky svému přátelství s Markem Dalíkem a na jeho doporučení.\n\nPo Slamečkově jmenování do funkce ministra mnohá média upozornila na skutečnost, že není vůbec českým občanem. Podle ČSSD a bezpečnostních odborníků Františka Bublana a Andora Šándora ministr s cizím státním občanstvím tak mohl pro stát představovat bezpečnostní riziko, protože může být obtížné sehnat informace z jeho minulosti. Později, 5. listopadu 2009 získal také státní občanství ČR; má tedy občanství dvojí, jako již několik českých ministrů před ním. Podle Andora Šándora může být zjištění údajů z jeho minulosti komplikované, protože neexistují spřátelené tajné služby a neví se, jestli ty informace poskytnou.\n\nAž při vydání českého občanského průkazu zjistil, že má v rodném listě zapsánu českou verzi křestního jména Gustav, v ostatních dokumentech včetně slovenského občanského průkazu měl jméno ve slovenské podobě Gustáv, pod níž do té doby po celý život vystupoval.\n\nMinisterstvo dopravy pod jeho vedením o 15 let prodloužilo monopol Českých drah v osobní železniční dopravě. Vláda za jeho působení přijala dokument s názvem „Memorandum o zajištění stabilního financování dopravní obslužnosti veřejnou regionální železniční osobní dopravou“, na jehož základě na přelomu listopadu a prosince ministerstvo i všechny kraje uzavřely bez výběrových řízení dlouhodobé celoplošné smlouvy na provozování dopravy s Českými drahami po dobu 10 let s opcí na dalších 5 let, ačkoliv předtím ministerstvo několik let slibovalo a údajně připravovalo podmínky pro vstup konkurence na trh. K uzavření všech smluv došlo ve dnech bezprostředně předcházejících 3. prosinci 2009, odkdy vstoupilo v platnost nařízení Evropského parlamentu a Rady ES č. 1370/2007, které nařizuje výběrová řízení pro přidělování zakázek ve veřejné železniční dopravě.\n\nKritizován byl také za to, že Fischerově vládě namísto zákazu jízd kamiónů (návrh na novelu zákona vláda stáhla) předložil návrh na zvýšení mýtného. Existuje názor, že z ekonomického hlediska je zvýšení mýtného vůči ostatním nákladům pro dopravce vzhledem k cenám pohonných hmot, amortizaci vozidla, platu řidiče a základní sazbě mýtného naprosto marginální. Proto žádný dopravce nebude nutit řidiče, aby čekal šest hodin na levnější sazbu mýta, jen aby pak ušetřil řádově stokoruny. Navýšení zpoplatnění jen na 2% silnic regulaci nezajistí a hrozí objíždění zpoplatněných dálnic a silnic.\n\nMezi odborníky vyvolal kritiku Slamečkův výrok, že na některých regionálních tratích může být taxi levnější než vlak. Podle kritiků není takové tvrzení možné bez srovnání všech nákladů spojených se silniční a železniční dopravou včetně všech přínosů a škod působených společnosti. Slamečka byl novináři dotázán, na kterých tratích je taxi levnější než vlak a kolik procent prostředků na dopravní infrastruktury je vynakládáno na regionální tratě, ale dostali pouze vyhýbavou odpověď.\n\n"}
{"id": "431959", "url": "https://cs.wikipedia.org/wiki?curid=431959", "title": "STS-51-A", "text": "STS-51-A\n\nSTS-51-A byla mise raketoplánu Discovery. Celkem se jednalo o 14. misi raketoplánu do vesmíru a 2. pro Discovery. Cílem letu mise byla záchrana dvou komunikačních satelitů Palapa B-2 a Westar 6 na oběžné dráze. Satelity byly vyneseny na orbitu během mise STS-41-B. Během mise STS-51-A uskutečnili astronauti dva výstupy do otevřeného prostoru (EVA).\n\n\n"}
{"id": "431960", "url": "https://cs.wikipedia.org/wiki?curid=431960", "title": "STS-51-C", "text": "STS-51-C\n\nSTS-51-C byla mise raketoplánu Discovery. Celkem se jednalo o 15. misi raketoplánu do vesmíru a 3. pro Discovery. Cílem letu mise byla doprava dvou satelitů (DOD a ELINT) na oběžnou dráhu.\n\n"}
{"id": "431962", "url": "https://cs.wikipedia.org/wiki?curid=431962", "title": "Lanová dráha Ráztoka – Pustevny", "text": "Lanová dráha Ráztoka – Pustevny\n\nSedačková lanová dráha Ráztoka – Pustevny je dvousedačková lanová dráha v Moravskoslezských Beskydech. Původní lanovka z roku 1940 byla první sedačkovou lanovkou na světě. V 50. letech 20. století byla nahrazena novější dráhou, ta současná pochází z 80. let 20. století. Majitelem i provozovatelem lanové dráhy je sportovní klub SK Skialpin Pustevny.\n\nNávrh lanovky na Pustevny vznikl po odstoupení pohraničí, kde se nacházely téměř veškeré československé hory, Německu v říjnu 1938 a následném vzniku Protektorátu Čechy a Morava v březnu 1939. Jediným vysokým pohořím s nadmořskou výškou nad 1000 m tak českému lidu zůstaly Moravskoslezské Beskydy. Pro zvýšení tamního turistického ruchu bylo rozhodnuto postavit lanovou dráhu. Firma Františka Wiesnera z Chrudimi (po znárodnění podnik Transporta) vypracovala několik projektů na kabinovou lanovku na Lysou horu, Pustevny a Radhošť. Kvůli začátku druhé světové války ale nebyl konečný projekt vybrán a stavba lanovky tak nebyla realizována.\n\nWiesnerova strojírna se ale zabývala i technickým řešení absolutní novinky v oblasti dopravy – osobní sedačkové lanové dráhy (lanovky do té doby stavěné byly kabinové či pozemní). Návrh lanovky v Beskydech ale nezapadl a v prosinci 1939 zadal pražský Svaz lyžařů Františku Wiesnerovi stavbu sedačkové lanovky na Pustevny. Celá stavba proběhla v zimním období a v rychlém tempu, pravidelný provoz byl na lanové dráze zahájen 4. března 1940. Současně s lanovkou vznikly na Pustevnách i sjezdovky. Původní dřevěné stožáry dráhy byly přes léto 1940 za provozu vyměněny za kovové.\n\nV roce 1948 převzala lanovku Československá obec sokolská a v roce 1951 Československé státní dráhy. V roce 1956 byla původní dráha demontována a nahrazena novou od podniku Transporta Chrudim. Od roku 1958 provozovala lanovku Správa tělovýchovných zařízení ČSTV, provoz druhé lanové dráhy byl ukončen na konci roku 1982. Mezi lety 1983 a 1986 probíhala stavba v pořadí již třetí lanovky v této trase (byla však mírně přeložena a v dolním úseku prodloužena). Nová dráha (výrobek podniku Tatrapoma) je v provozu od začátku roku 1987, v roce 1991 byla převedena do majetku klubu SK Skialpin Pustevny. V roce 2006 byla provedena výměna převodovky a dopravního lana.\n\nBudova horní stanice pocházející z roku 1937 byla kvůli špatnému stavu v roce 2016 zbořena a o rok později nahrazena novou budovou podle návrhu architekta Kamila Mrvy.\n\nPrvní lanovka od Františka Wiesnera z roku 1940 byla jednolanová dráha oběžného systému s pevným uchycením jednomístných sedaček. Byla dlouhá 887 m a převýšení činilo 304 m (Ráztoka – 716 m n. m., Pustevny – 1020 m n. m.). Na lanovce se nacházelo 81 jednomístných sedaček (+ sedm nákladních), kapacita byla 216 osob za hodinu. Dráha měla 19 podpěr a jízda jedním směrem trvala 12 minut při maximální rychlosti 1,2 m/s. Demontována byla v roce 1956.\n\nDruhá lanová dráha byla v provozu mezi lety 1956 a 1982, vyrobil ji národní podnik Transporta. Dolní i horní stanice zůstaly zachovány (stejná délka a převýšení jako předchozí lanovka), byl však zvýšen počet podpěr na 21, počet jednomístných sedaček na 89 a rychlost na 1,78 m/s. Díky tomu byla zvýšena i hodinová přepravní kapacita na hodnotu 321 cestujících.\n\nSoučasná lanovka je v provozu od roku 1987 a pochází z produkce slovenského podniku Tatrapoma. Dráha byla v tomto případě prodloužena v dolní části, čímž byla téměř zdvojnásobena její délka, horní stanice naopak zůstala na původním místě. Lanovka je tak v současnosti 1637 m dlouhá a má převýšení 400 m (Ráztoka – 620 m n. m., Pustevny – 1020 m n. m.). Za hodinu přepraví 900 osob, maximální dopravní rychlost činí 2,5 m/s, na dráze se nachází 162 dvoumístných sedaček (původně jich bylo 164). Počet podpěr je 18, z toho 4 tlačné, ostatní nosné.\n\nLanová dráha je hojně využívána v létě turisty a v zimě lyžaři. Poblíž dolní stanice se nachází konečná zastávka autobusové linky z Frenštátu pod Radhoštěm. K horní stanici na Pustevnách naopak zajíždí autobusová linka z Prostřední Bečvy.\n\nLanovka na Pustevny je v provozu celoročně, jezdí denně každou celou hodinu od 7,00 do 18,00 hod. Výjimkou je pouze období každoročních revizí na jaře, kdy je provoz v pracovních dnech omezen (jezdí každé dvě hodiny a pouze do 16,00 hod.). V roce 2008 stála jedna jízda dospělou osobu 55 Kč, v roce 2009 to bylo již 60 Kč. Existují zde zlevněné jízdné pro děti či zvýhodněné zpáteční jízdné. Na lanovce je rovněž možné přepravovat jízdní kola a v zimě lyže.\n\n\n"}
{"id": "431968", "url": "https://cs.wikipedia.org/wiki?curid=431968", "title": "Police Academy (animovaný seriál)", "text": "Police Academy (animovaný seriál)\n\nPolice Academy je americký animovaný televizní seriál z produkce Warner Bros. a Ruby-Spears z roku 1988. Natočeny byly 2 sezóny s celkovým počtem 64 epizod.\n\nSeriál vznikl na základě úspěšné filmové série \"Policejní akademie\". Téměř o deset let později vznikl také hraný seriál \"Policejní akademie\" (1997–1998), rovněž inspirovaný stejným tématem.\n\n"}
{"id": "431972", "url": "https://cs.wikipedia.org/wiki?curid=431972", "title": "Jelena Slesarenková", "text": "Jelena Slesarenková\n\nJelena Vladimirovna Slesarenková ( , * 28. února 1982, Volgograd, SSSR) je ruská atletka, olympijská vítězka a dvojnásobná halová mistryně světa ve skoku do výšky.\n\nV roce 2001 skončila na juniorském mistrovství Evropy v italském Grossetu na čtvrtém místě, tehdy ještě pod dívčím jménem Sivušenková. O rok později se umístila na halovém ME 2002 ve Vídni na pátém místě. V roce 2003 získala stříbrnou medaili na mistrovství Evropy do 23 let v polské Bydhošti a bronz na světové letní univerziádě v jihokorejském Tegu.\n\nNa halovém MS 2004 v Budapešti získala titul halové mistryně světa, když zvítězila v osobním rekordu 204 cm. Stejným výkonem vyhrála též v letní sezóně evropský pohár v atletice v Bydhošti.\n\nNa letních olympijských hrách v Athénách prošla z kvalifikace do dvanáctičlenného finále. 28. srpna se stala olympijskou vítězkou v novém olympijském a národním rekordu 206 cm. Slesarenková procházela soutěží čistě, jediné tři nepovedené pokusy předvedla na výšce 210 cm. Světový rekord Bulharky Stefky Kostadinovové 209 cm tehdy nepokořila. Titul potvrdila v Monaku na světovém atletickém finále.\n\nV roce 2005 vinou zranění vynechala halovou sezónu. Na světovém šampionátu v Helsinkách nenastoupila do kvalifikace, vinou dalšího zranění. O rok později obhájila v Moskvě titul halové mistryně světa. Na Mistrovství Evropy v atletice 2006 v Göteborgu skončila pátá. Později se stala vítězkou světového poháru. V roce 2007 na MS v atletice v japonské Ósace se umístila na 4. místě, když ji k medaili nestačilo ani překonání rovných dvou metrů.\n\nV roce 2008 se ji nepodařilo získat třetí zlato v řadě na halovém mistrovství světa ve Valencii, když prohrála s Blankou Vlašičovou a skončila stříbrná. Na olympiádu do Pekingu odjížděla coby obhájkyně titulu. V kvalifikaci zvládla 193 cm napotřetí a postoupila do patnáctičlenného finále. V něm pokořila 199 i 201 cm napodruhé. Následnou výšku 203 cm však třikrát shodila a umístila se těsně pod stupni vítězů, na čtvrtém místě. O rok později skončila na světovém šampionátu v Berlíně ve finále na desátém místě. Ona i její soupeřka Anna Čičerovová byly ale následně v roku 2016 diskvalifikovány, jelikož v jejich vzorcích z roku 2008 (Beijing) byly nalezeny stopy po dopingu.\n\nV roce 2010 prodělala sérii zdravotních problémů. V halové sezóně roku 2011 bylo jejím nejlepším výsledkem 188 cm. V letní části obsadila na domácím šampionátu v Čeboksarech výkonem 197 cm třetí místo a kvalifikovala se na světový šampionát do jihokorejského Tegu. Na MS poté ve finále zopakovala stejný výkon, což stačilo na konečné 4. místo.\n\n12. února 2008 se stala vítězkou mítinku Brněnská laťka, kde zvítězila výkonem 202 cm. Stala se tak první výškařkou, které se podařilo v České republice v hale skočit 200 cm a více. V roce 2009 se o překonání rekordu mohla postarat Němka Ariane Friedrichová, v Hustopečích ale 203 cm neskočila. Je také držitelkou rekordu Memoriálu Josefa Odložila, kde v roce 2004 zvítězila výkonem 201 cm.\n\nDvoumetrovou hranici a vyšší zdolala celkově 31 krát.\n\n\nDne 20. července roku 2012 se ji narodila dcera Lisa.\n\n"}
{"id": "431977", "url": "https://cs.wikipedia.org/wiki?curid=431977", "title": "Hans Jüttner", "text": "Hans Jüttner\n\nHans Gustav Gottlob Jüttner (2. března 1894 - 24. května 1965) byl důstojník Waffen-SS za druhé světové války v hodnosti SS-Obergruppenführer \"und General der Waffen-SS\". Známý je svým působením jako velitel SS-Führungshauptamt (Hlavní velící úřad SS). Mimo jiné byl i držitelem mnoha vojenských vyznamenání jako je například Rytířský kříž záslužného kříže nebo Německý kříž ve stříbře.\n\nNarodil se 2. března roku 1894 ve městě Schmiegel na území tehdejšího Pruska. Poté, co dokončil gymnázium a složil maturitní zkoušku, tak byl na praxi v bance a následně v roce 1914 vstoupil jako dobrovolník do německé armády.\n\nBěhem války bojoval na východní frontě a účastnil se bitvy o Gallipoli. Také si vysloužil oba stupně železného kříže a mnoho jiných vyznamenání. Z armády byl propuštěn roku 1920 v hodnosti \"Oberleutnant\" (Nadporučík), poté, co bylo Německo nuceno po prohrané válce zmenšit své ozbrojené síly .\n\nKrátce působil u jednotek Freikorps a následně se živil jako prodavač. V roce 1928 si otevřel svoji vlastní živnost a stal se ekonomicky soběstačným. Roku 1931 vstoupil do NSDAP a následně i k jednotkám SA.\n\nV roce 1933 přestěhoval do Vratislavi, kde působil na místní univerzitě jako učitel tělovýchovy. Stejný rok vstupuje k jednotkám SA a je zařazen ke vysokoškolské kanceláři spadající pod SA. O rok později je převelen do bavorského Mnichova, kde se stává vedoucím úseku zabývající se vzděláváním.\n\nV polovině května přestupuje však k SS a je zařazen jako SS-Hauptsturmführer (Kapitán SS) SS-Verfügungstruppe (SS-VT), které byly později přeměněny na Waffen-SS. K počátku září je povýšen do hodnosti SS-Sturmbannführer (Major) a přeřazen do Berlína k inspekčnímu oddělení SS-Verfügungstruppen.\n\nRoku 1939 byl jmenován již v hodnosti SS-Standartenführer (Plukovník) jako inspektor záložních jednotek divize SS-Verfügungsdivision.\n\nPočátkem roku 1940 se stává velitelem velícího úřadu SS-Verfügungstruppen. V létě téhož roku se stává náčelníkem štábu u nově vytvořeného hlavního velícího úřadu SS (SS-Führungshauptamt), který měl na starosti organizační a správní záležitosti Waffen-SS. Pod pravomoc jeho úřadu spadala i správa nacistických koncentračních táborů na území Třetí říše.\n\nV lednu roku 1943 dosahuje Jüttner na vrchol své kariéry a to když je jmenován do funkce velitele hlavního velícího úřadu SS (SS-Führungshauptamt). Později říšský vůdce SS Heinrichem Himmlerem jmenoval Jüttnera do funkce velitele armádní výzbroje a také velitelem záložní armády. Hans Jüttner byl také jedním z těch, kteří byli zodpovědní za výstavbu zajateckých táborů, v kterých byli drženi sovětští vojáci.\n\nNa konci války je Jüttner zajat 17. května roku 1945 britskými jednotkami a později v roce 1948 je Jüttner odsouzen na 10 let nucených prací za válečné zločiny. Po následném odvolání je jeho trest zmírněn jen na 4 roky nucených prací. Později po svém propuštění Jüttner žije v bavorském Bad Tölzu, kde vlastní místní sanatorium. Zde také později 24. května roku 1965 umírá.\n\n\n\n"}
{"id": "431978", "url": "https://cs.wikipedia.org/wiki?curid=431978", "title": "Milena Rychnovská", "text": "Milena Rychnovská\n\nMilena Rychnovská (* 17. října 1928, Brno) je česká ekoložka a pedagožka.\n\nVystudovala Přírodovědeckou fakultu Masarykovy univerzity v Brně, kde pracovala do roku 1955. V letech 1955–1985 se v brněnské pobočce Botanického ústavu Československé akademie věd věnovala studiu lučních společenstev. Kvůli nedobrovolnému penzionování přešla do Ústavu ekologie krajiny Slovenské akademie věd v Bratislavě, kde pracovala až do roku 1990. Od roku 1991 působí na katedře ekologie a životního prostředí Univerzity Palackého v Olomouci, kde v roce 1992 získala titul profesorky ekologie.\n\nJe autorkou 106 původních vědeckých prací v mezinárodních časopisech a sbornících.\n\n14. května 2009 obdržela prof. Milena Rychnovská z rukou ministryně Miroslavy Kopicové a evropského komisaře pro vědu a výzkum Janeze Potočnika Cenu Milady Paulové, která je od roku 2009 udílena Ministerstvem školství, mládeže a tělovýchovy ČR ve spolupráci s Národním kontaktním centrem – ženy a věda Sociologického ústavu AV ČR, v.v.i. Cena ji byla udělena za celoživotní přínos české vědě v oblasti udržitelného rozvoje a ekologie.\n\nV roce 2003 získala za zásluhy v biologických vědách medaili G. J. Mendela Akademie věd České republiky.\n\n"}
{"id": "431980", "url": "https://cs.wikipedia.org/wiki?curid=431980", "title": "Alien Loves Predator", "text": "Alien Loves Predator\n\nAlien Loves Predator, zkráceně ALP, ( ) ale nepřekládá se, je americký webový komiks, parodující vztah Vetřelec versus Predátor. Komiks, který tvoří Bernie Hou pojednává o vetřelci zvaném \"Abe\" (od Alien) a Predátorovi \"Preston\", kteří jsou spolubydlící v jednom Newyorském bytě.\n\nPoprvé se komiks objevil roku 2004 a roku 2008 autor upozorňoval, že nové části budou přibývat sporadicky. Po krátkém provozování jiného komiksu, zvaném \"If You See Something\", se vrátil k ALP a nyní vychází další části každé úterý.\n\nKomiks je ztvárněn formou fotomontáže, kdy Hou využívá figurek vetřelce a predátora a vlastních modelů věcí. Jako ostatní lidé v NY jsou použity panenky. V komiksu ostatní lidi nezaskočí, že s nimi v New Yorku žije vetřelec nebo predátor, kteří mluví anglicky.\n"}
{"id": "431983", "url": "https://cs.wikipedia.org/wiki?curid=431983", "title": "Prepress", "text": "Prepress\n\nPrepress je příprava materiálů, zejména grafiky do tisku. Obrázky pro přípravu se nazývají výtažky, obrázky pro tisk nazýváme předlohy. Prepress v angličtině znamená „předcházející tisku“.\n\nPředloha se původně fotografovala pomocí velikých měchových kamer. Byla uložena v rámu před objektivem kamery. Na matnici se nastavilo zvětšení (zmenšení) a obraz se zaostřil, místo matnice se dal citlivý materiál, provedl se osvit, čímž vznikl negativ.\nObraz se obracel pomocí zrcadel, která se umisťovala před objekty. Na rastrový polotón byl obrázek přeměněn pomocí kruhové autotypické sítě (dvě skla kruhová, s vyleptanými linkami a v nich zatřená černá barva, skla na sebe nalepena tak, aby svíraly linky pravý úhel), která se umisťovala od vstupu před citlivý materiál.\nPři zhotovování výtažků pro CMYK se kruhová síť natáčela pro každou barvu o 15° o proti předchozí. Kruhová síť se natáčela, aby při soutisku barev nevznikalo moaré.\nKromě natáčení se každá barva exponovala přes barevný filtr složený ze dvou ostatních barev.\nPřed filtr se také dávala clona, která měla vliv na tvar tiskového bodu, diamant.\n\nDnes se používá jako předlohy digitální fotografie, která se dodává v přenosném médiu nebo posílá emailovou poštou a opět se zpracovává jako klasické předlohy, ovšem pomocí softwaru na počítači.\n\nZdroj: Technologie SSUD\n"}
{"id": "431984", "url": "https://cs.wikipedia.org/wiki?curid=431984", "title": "SpaceShipThree", "text": "SpaceShipThree\n\nSpaceShipThree (též Scaled Composites SpaceShipThree) je navrhovaný orbitální kosmický raketoplán ve fázi vývoje soukromé společnosti Scaled Composites a Virgin Galactic (podprogramu \"Tier Two\"). Navazuje na projekty SpaceShipOne (2005-2009; první soukromý raketoplán schopný překonat Mach 3 a 100km hranici) a SpaceShipTwo (od roku 2007; vyvíjený suborbitální raketoplán s perspektivou prostředku pro vesmírnou turistiku). Vývoj SpaceShipThree je podmíněn tím, že SpaceShipTwo se ukáže jako úspěšný projekt.\n\nPodle původních návrhů by se po dokončení mělo jednat o první komerční orbitální vesmírné plavidlo, dokonce schopné spojit se ISS a předpokládá se, že jeho vývoj bude mnohem dražší než u předchozích raketoplánů Scaled Composites. Podle serveru Space-tourism.ws by financování projektu měla pomoci výhra 50 milionů dolarů v soutěži \"America's Space Prize\". Tu ale získá to vesmírné plavidlo, které vystoupá do vzdálenosti 240 mil od povrchu Země, provede kolem ní 2 oblety a bezpečně se vrátí zpět. Toto však musí provést dvakrát za sebou v intervalu maximálně 60 dnů od prvního úspěšného pokusu. Soutěž je jednak omezena časově (poslední z obou dvou obletů musí skončit nejpozději 10. ledna 2010) a navíc o výhru v ní usilují i jiné firmy, což ze \"Scaled Composites SpaceShipThree\" zatím dělá projekt s nejasnou budoucností.\n\n"}
{"id": "431985", "url": "https://cs.wikipedia.org/wiki?curid=431985", "title": "Meliorace", "text": "Meliorace\n\nMeliorace (z latinského \"melioratio\" — zlepšení) je soubor různorodých opatření vedoucích ke zlepšení úrodnosti půd, které jsou přirozeně málo úrodné nebo u kterých došlo v důsledku nevhodných zásahů či působením vnějších činitelů ke snížení jejich produkční schopnosti. Meliorací může být například odvodnění zamokřené půdy nebo naopak zavlažování půd s nedostatkem vláhy, vápnění silně kyselých půd či vylehčování těžkých půd. Do melioračních úprav řadíme i protierozní ochranu půd a lesnické meliorace (vysazování melioračních dřevin atd.). Velký dopad na krajinu v rámci melioračních opatření mělo velkoplošné odvodnění. K velkoplošnému odvádění vody z krajiny koncem 19. století dochází nejprve v rámci protipovodňových opatření, později také pro rozšíření plochy zemědělské půdy (důraz na potravinovou soběstačnost), v posledním období meliorací v 70. a 80. letech 20. století pak rozumné důvody provádění mnohdy chyběly. Řeky byly regulovány, koryta toků byla napřímena a prohloubena – zvýšila se jejich kapacita a zrychlil odtok.\n\n\nV Česku se melioracemi zabývá například Státní pozemkový úřad (SPÚ), Výzkumný ústav meliorací a ochrany půdy (VÚMOP), v minulosti Státní meliorační správa (SMS) a její následnická organizace Zemědělská vodohospodářská správa (ZVHS). Meliorace se vyučují např. na Katedře hydromeliorací a krajinného inženýrství FSv ČVUT nebo na Fakultě životního prostředí ČZU v oboru Krajinné inženýrství.\n\n\n\n"}
{"id": "431987", "url": "https://cs.wikipedia.org/wiki?curid=431987", "title": "Hainosaurus", "text": "Hainosaurus\n\nHainosaurus („ještěr od řeky Hain“) je rodem vymřelého mořského plaza z čeledi Mosasauridae. Byl jedním z největších zástupců této čeledi, jeho délka mohla v dospělosti dosáhnout zhruba 12–17 metrů. To z něj zřejmě dělalo dominantního predátora svrchnokřídových moří. Mezi možnou potravu hainosaurů patřily želvy, plesiosauři, ptakoještěři, hlavonožci, žraloci, ryby nebo i jiní mosasauři. Byl zástupcem podčeledi Tylosaurinae, patřil tedy k blízkým příbuzným severoamerického rodu \"Tylosaurus\".\n\n\n"}
{"id": "431994", "url": "https://cs.wikipedia.org/wiki?curid=431994", "title": "Ford model A (1903)", "text": "Ford model A (1903)\n\nPůvodní Ford model A byl prvním automobilem vyráběným společností Ford Motor Company, výroba začala v roce 1903. Prvním majitelem se 23. července 1903 stal Dr. Ernst Pfenning z Chicaga. Mezi lety 1903 a 1904 bylo vyrobeno 1750 automobilů Ford model A. Model A byl v roce 1904 ve výrobě nahrazen modelem C, s nímž se krátký čas prodával souběžně.\n\nAutomobil byl dvousedadlový runabout nebo čtyřsedadlový model, na přání se střechou. Měl vodorovně uložený plochý dvouválcový motor (boxer) o výkonu 8 koňských sil (6 kW) umístěný uprostřed vozu a třírychlostní planetovou převodovku, která byla později montována i do vozů modelu T. Automobil vážil 562  kg a mohl dosáhnout nejvyšší rychlosti až 72  km/h. Rozvor byl 1,8 m a cena tehdy činila 750 dolarů. Na přání bylo možno vůz dovybavit zadním prostorem pro dva cestující (u dvousedadlového vozu), zadními dveřmi (za 100 dolarů) a gumovou střechou (za 30 dolarů) nebo střechou koženou (za 50 dolarů).\n\nSpolečnost utratila téměř celý svůj počáteční finanční kapitál (28 000 dolarů, na kontě v bance zbylo pouze 223 dolarů a 65 centů), než byl prodán první vůz. Úspěch tohoto auta vytvářel první zisk pro Ford Motor Company, první úspěšný podnik Henryho Forda.\n\nAčkoli Ford inzeroval model A jako \"nejspolehlivější stroj na světě\", trpěl také dětskými nemocemi tehdejších automobilů - přehříval se a prokluzoval mu převodový řemen. Model A se vyráběl pouze v červené barvě, některé vozy byly později přelakovány.\n\nNěkteré modely A byly vybaveny větším, silnějším motorem z modelu C a byly prodávány jako Model AC.\n\n"}
{"id": "431996", "url": "https://cs.wikipedia.org/wiki?curid=431996", "title": "Medvědice (rod)", "text": "Medvědice (rod)\n\nMedvědice (\"Arctostaphylos\") je rod keřů nebo malých stromů z čeledi vřesovcovité, s oranžovou, nebo červenou kůrou a tuhými, zkroucenými větvemi.\n\nExistuje asi 60 druhů řazených do rodu medvědice, od plazivých pobřežních a horských druhů, po malé stromy až 6 metrů vysoké. Většina z nich jsou stálezelené rostliny (jeden druh je opadavý), s malými oválnými listy 1–7 cm dlouhými, uspořádanými na stonku do spirály. Květy jsou zvonkovité, bílé nebo světle růžové, nahloučené po 2–20. Kvete na jaře. Plody jsou malé bobule, zrající v létě nebo na podzim. Bobule některých druhů jsou jedlé, např. \"Arctostaphylos pungens, Arctostaphylos tomentosa.\"\n\nK zástupcům tohoto rodu patří:\n\n\nPorosty medvědice najdeme v tzv. chaparralech, významném biomu západní Severní Ameriky. Rozšíření sahá od jižní Britské Kolumbie v Kanadě přes Washington po Kalifornii a Nové Mexiko v USA, a všude po celém severním a středním Mexiku.\n\nTři druhy medvědice – medvědice alpská \"(Arctostaphylos alpina)\", \"Arctostaphylos rubra\" a medvědice lékařská (\"Arctostaphylos uva-ursi\") – jsou přizpůsobeny arktickému a subarktické klimatu a na Severní polokouli jsou rozšířeny v severní Severní Americe, Asii a Evropě. V ČR roste pouze medvědice lékařská \"(Arctostaphylos uva-ursi)\", v Rakousku a na Slovensku ale také medvědice alpská \"(Arctostaphylos alpina)\", tu najdeme i v Alpách a v Belianských Tatrách.\n\nNeobvyklá společenstva medvědice se nachází na Hood Mountain, v Sonoma County, Kalifornii, kde stojí trpasličí les.\n\nVe střední Evropě se začala používat jako léčivá rostlina od 18. století. I dnes se některé druhy se používají v domácím léčitelství. Pro účely domácího léčitelství se sbírá list, lze jej sbírat celoročně.\nŘíká se, že urologický čaj je výborným protizánětlivým prostředkem, ale není to pravda, podle návodu, který je na obalu, se nemohou po čtvrthodinovém louhování uvolnit látky z medvědice lékařské, zejména arbutin. Ty se uvolňují až mnohem déle, po 45 minutách louhování. Urologický čaj musíme tudíž louhovat po mnohem delší dobu, jinak získáváme čaj pouze močopudný, nikoli protizánětlivý.\n\n Nadměrné zálivce je třeba se vyhnout v horkém počasí. Medvědice lékařská však snáší slunce i polostín, je nenáročná, vyžaduje písčitohumózní půdu, snáší i sucho. Medvědice lékařská se množí výsevy, řízky a dělením.\n\nV ČR přirozeně rostoucí medvědice lékařská \"(Arctostaphylos uva-ursi)\" patří k silně ohroženým druhům a je chráněna i zákonem. Chráněná je i na Slovensku, v Německu a Švýcarsku.\n\nMedvědice lékařská, používaná u nás v domácím léčitelství, obsahuje glykosid arbutin a její dlouhodobé používání jako léčivé rostliny není vhodné, působí zhoubně na jaterní tkáň. Při předávkování může způsobit poškození jater a glykosurii.\n\n\n"}
{"id": "431998", "url": "https://cs.wikipedia.org/wiki?curid=431998", "title": "Huzová (hrad)", "text": "Huzová (hrad)\n\nHuzová (též Mutkov nebo Waldhausen) byl hrad, jehož zbytky leží u obce Mutkov, přibližně 1,5 km jižně od obce Huzová v okrese Olomouc. Huzová se připomíná roku 1264 jako léno olomouckého biskupství a brzy se stala městečkem. Roku 1326 bylo léno v držení bratří Voka, Markvarta a Pavla z rodu Hrutoviců, jejichž předek založil koncem 13. století hrádek. Hrádek však nebyl využíván dlouho a bratři Vok a Pavel postavili hrad Sovinec a tato část rodu se začala nazývat pány ze Sovince. Hrad Huzová byl v tomto období opuštěn, což dokládají i nálezy keramiky.\n\nJe pravděpodobné, že příbuzný (bratranec) bratří Voka, Markvarta a Pavla Vok koupil hrad Holšten a založil rod pánů z Holštejna.\n\n\n"}
{"id": "431999", "url": "https://cs.wikipedia.org/wiki?curid=431999", "title": "Půta", "text": "Půta\n\nPůta může být:\n\n\nPříjmení \"Půta\" nesou tyto osobnosti:\n\nOd křestního jména \"Půta\" (latinsky \"Potho\") je odvozeno:\n"}
{"id": "432000", "url": "https://cs.wikipedia.org/wiki?curid=432000", "title": "Herbstosaurus", "text": "Herbstosaurus\n\nHerbstosaurus (\"Herbstův ještěr\") je rodové jméno pterodaktyloidního ptakoještěra žijícího v období svrchní jury na území dnešní Argentiny. Původně byly fosílie tohoto pterosaura mylně považovány za pozůstatky malého teropodního dinosaura. Typový druh \"H. pigmaeus\" byl formálně popsán v roce 1974.\n\n"}
{"id": "432001", "url": "https://cs.wikipedia.org/wiki?curid=432001", "title": "Ford model A", "text": "Ford model A\n\nJako Ford model A se vyráběly dva modely automobilů:\n\n"}
{"id": "432002", "url": "https://cs.wikipedia.org/wiki?curid=432002", "title": "Ron Perlman", "text": "Ron Perlman\n\nRonald Francis „Ron“ Perlman (* 13. dubna 1950 New York, New York) je americký televizní, filmový a dabingový herec.\n\nNarodil se ve Washington Heights na Manhattanu v New Yorku. Jeho matka, Dorothy, byla komunální zaměstnankyní, otec jazzovým bubeníkem a opravářem. Navštěvoval George Washington High School a později v roce 1971 Lehman College v New Yorku, kde obdržel titul bakaláře hudby a divadelního umění. Absolvoval na Minnesotské univerzitě, kde promoval jako magistr teatrologie. Svého času se přihlásil jako dobrovolný pomocník do programu Young Storytellers Foundation (zal. 1997), v němž profesionální herci pomáhají školou povinným dětem rozvíjet jejich tvůrčí schopnosti prostřednictvím psaní scénářů.\n\nJe židovského původu. Se svou ženou Opal se vzali 14. února 1981; mají 2 děti, dceru Blake Amandu (*1984) a syna Brandona Averyho (*1990).\n\nHrál v mnoha filmech a televizních seriálech během 80. a 90. let 20. století, i po roce 2000. Poprvé byl obsazen francouzským režisérem Jean-Jacquesem Annaudem do jeho známého filmu beze slov \"Boj o oheň\" (1981), situovaného do pravěku, kde představoval neandrtálce Amukara, jednoho z ústřední trojice postav. Tentýž režisér jej využil i do svého dalšího známého díla pocházejícího svám námětem středověké detektivky, do snímku \"Jméno růže\" (1986), kde ztvárnil postavu polodementního, znetvořeného hrbáče Salvatoreho. Poté hrál v různých menších a vedlejších rolích ve filmech a v televizních seriálech; zlomová byla až role Vincenta v TV seriálu \"Beauty and the Beast \"spolu s Lindou Hamiltonovou v letech 1987–1990. To mu roku 1988 vyneslo Zlatý glóbus za nejlepší mužský herecký výkon v seriálu a velké množství fanoušků.\n\nDalší filmy následovaly: \"Romeo krvácí\" (1993), \"Dobrodružství Hucka Finna\" (1993), \"Ostrov Dr. Moreaua\" (1996), \"\" (1997), \"Nepřítel před branami\" (2001), \"Blade 2\" (2002). Také se objevil ve dvou filmových adaptacích románů Stephena Kinga \"Sleepwalkers\" a \"Beznaděj\". Představil se i v seriálech \"\", \"Krajní meze\" a \"Sedm statečných\".\n\nVe všech uvedených filmech ale hrál vedlejší role (krom seriálu \"Beauty and the Beast\"), příležitost k té hlavní dostal až v roce 1995, když se objevil ve filmu Jean-Pierra Jeuneta a Marca Cara \"Město ztracených dětí\", kde se představil jako silák One, putující za záchranou uneseného chlapce. Další hlavní roli obdržel v roce 2004, když ztvárnil komiksového hrdinu ve filmu \"Hellboy\". Mexický režisér Guillermo del Toro, který s ním předtím pracoval na filmu \"Cronos\" a \"Blade II\", obhajoval Perlmana na roli i přesto, že studio chtělo obsadit do role někoho známějšího, jako třeba Vina Diesela. Perlman si zopakoval roli Hellboye ve filmu \"\" (2008).\n\nZahrál si i menší roli v oceněné TV reklamě na pivo zn. Stella Artois. Šot jménem \"Devil's Island\" („Ďáblův ostrov“) vyhrál zlatou medaili Britské reklamní ceny.\n\n\n\n"}
{"id": "432004", "url": "https://cs.wikipedia.org/wiki?curid=432004", "title": "Vartnov", "text": "Vartnov\n\nVartnov je zřícenina hradu, která se nachází v osadě Pocheň, severozápadně od obce Brumovice v okrese Opava. Hrad založil pravděpodobně rod pánů z Warty někdy ve 14. století. Poprvé se hrad zmiňuje roku 1377 při dělení údělů mezi syny Mikuláše II. Opavského. Hrad koupil Vok I. z Holštejna, po něm ho zdědil jeho syn Štěpán, který se psal po Vartnovu. Páni z Holštejna drželi hrad až do roku 1421, kdy ho zřejmě nedobrovolně prodali vévodovi Janovi II. Za česko-uherských válek patřil hrad Bernardovi Bírkovi z Násile, ale byl uherským vojskem dobyt a vypálen a již nebyl obnoven. Zřícenina je chráněna jako kulturní památka.\n\nPůvod hradu je nejasný. Někteří ho kladou již do 13. století. Archeologický materiál původem nesahá před rok 1300. Také typ stavby je běžný spíše pro přelom 13. a 14. století. Hrad možná vznikl jako černá stavba. Jen z názvu hradu je možné předpokládat, že ho založili páni z Varty. Je pravděpodobné, že hrad byl založen před rokem 1335. Zřejmě od doby před rokem 1349 hrad patřil pánům z Holštejna. Roku zeměpán 1421 Jan II. Opavský hrad odňal Štěpánovi mladšímu z Holštejna a Vartnova a dal ho svému stoupenci Ondřeji Šternovi ze Životic. Jan II. zůstal lenním pánem hradu. Husitské války se hradu vyhýbaly. Po smrti Jana II. připadl hrad jeho synům Mikuláši V. Krnovskému a Václavu IV. Ratibořskému. Od roku 1437 byl pánem hradu jen Mikuláš V. Roku 1446 byl Vartnov Mikulášem podstoupen Bernardu Bírkovi z Násilé. \n\nRoku 1474 byl hrad Vartnov dobyt vojáky krále Matyáše Korvína při jeho tažení proti slezským knížatům podporujícím Jagellonce. Tehdy patřil Hynkovi Bírkovi z Násilé. Dobývání dokazují archeologické nálezy z let (1929) 1933 až 1935. Šlo o šipky, roztříštěná kamenná koule, kamenné a železné koule, koule do praku o váze 80 kg, palcát, zbytky hlavní děl, beran nalezený v nádvoří atd. Po dobytí byl hrad zapálen, půda na dvoře byla propálena až půl metru hluboko. Od té doby byl hrad zpustlý. Zatímco na jeho předhradí se život připomíná i v pozdějších letech. Roku 1523 je zde jmenován poplužní dvůr, který zde však nebyl dlouho. Později se zde připomíná mlýn, zničený během Třicetileté války. Roku 1668 koupila zpustlé místo od krnovských minoritů krnovská knížecí komora a pronajala pozemky 15 zahradníkům. To byl počátek dnešní Pochně. Kámen z hradu obyvatelé z Pochně a okolí používali na stavbu a byla z něj i zpevněna a rozšířena cesta z Pochně do Úbla.\n\nVartnov byl nevelký hrad, tvořící předěl mezi hradem a tvrzí. Šlo o hrad vodní. Hrad byl oválný a byl obklopen vodním příkopem, před kterým byl ze tří třetin val. Hrad byl obehnán parkánem buď zcela anebo z části. Původně jednoduchá brána byla nahrazena věžovitou bránou dovnitř hradu otevřenou s průjezdem a zdí od něj odděleným vchodem pro pěší. Uvnitř na prvním nádvoří stál nový palác a naproti budova neznámého určení. Příčná zeď vydělovala v zadní části hradu dvorek se studnou a starým palácem. Na hradě je zachován i jeden sklípek v suterénu starého paláce. Zachován je i lomený gotický portálek vedoucí do suterénu téhož paláce. Předhradí hradu bylo pravděpodobně opevněno palisádami možná i zdmi a mělo i vlastní vodní příkop.\n\n"}
{"id": "432005", "url": "https://cs.wikipedia.org/wiki?curid=432005", "title": "N.R.M.", "text": "N.R.M.\n\nN.R.M. (\"Niezaležnaja Respublika Mroja – Nezávisla Republika Snů\") běloruská rocková skupina založená roku 1994 členy skupiny \"Mroja\". Skupina ve zpěvu a kontaktu s publikem používá jen běloruštinu.\n\n\n"}
{"id": "432014", "url": "https://cs.wikipedia.org/wiki?curid=432014", "title": "Oberpfälzisch-Bayerischer Wald", "text": "Oberpfälzisch-Bayerischer Wald\n\nOberpfälzisch-Bayerischer Wald \"(Hornofalcko-bavorský les)\" je geomorfologická oblast v Bavorsku, která se táhne ze severozápadu na jihovýchod podél české hranice. Teoreticky pokračuje i na území Česka a Rakouska, protože geomorfologické hranice nelze stanovovat na základě politicko-administrativních hledisek; mimo německé území ale není vymezena, protože německý systém geomorfologického členění se zabývá pouze oblastmi uvnitř německých hranic. Vzhledem k tomu, že v Německu tato oblast zahrnuje právě ty celky, které by z českého pohledu spadaly pod Šumavskou subprovincii České vysočiny, lze předpokládat, že jejím českým (a rakouským) pokračováním jsou celky náležející této subprovincii. Na jihu je Hornofalcko-bavorský les oddělen tokem Dunaje od Alpského podhůří (konkrétně Unterbayerisches Hügelland und Isar-Inn-Schotterplatten, tedy \"Dolnobavorská pahorkatina a isarsko-innské štěrkové plošiny),\" na západě sousedí s Franskou Albou a Hornofalcko-hornomohanskou pahorkatinou, na severozápadě pak se Smrčinami, které už patří pod Thüringisch-Fränkisches Mittelgebirge \"(Durynsko-franské středohoří).\"\n\nV německém členění má číslo D63, resp. podle starého systému 40. Jak už napovídá název, skládá se z Hornofalckého \"(Oberpfälzer Wald)\" a Bavorského lesa \"(Bayerischer Wald),\" ten je ovšem vlastně jen německou částí Šumavy.\n\nPodle staršího systému Emila Meynena se oblast dělí takto:\n\n\n\n"}
{"id": "432021", "url": "https://cs.wikipedia.org/wiki?curid=432021", "title": "Seznam dílů seriálu Police Academy", "text": "Seznam dílů seriálu Police Academy\n\nToto je seznam dílů seriálu \"Police Academy\". Americký animovaný seriál \"Police Academy\" vznikal v letech 1988 a 1989, kdy byly pořízeny a odvysílány dvě série o 64 dílech.\n"}
{"id": "432022", "url": "https://cs.wikipedia.org/wiki?curid=432022", "title": "Mikuláš I.", "text": "Mikuláš I.\n\nJméno Mikuláš I. patří těmto osobám:\n\n"}
{"id": "432024", "url": "https://cs.wikipedia.org/wiki?curid=432024", "title": "Jesus Christ Superstar (film, 1973)", "text": "Jesus Christ Superstar (film, 1973)\n\nJesus Christ Superstar (1973) je film založený na stejnojmenném muzikálu.\n\nBěhem natáčení filmu \"Šumař na střeše\" (1971), Barry Dennen (který zpíval Piláta na albu z roku 1970) navrhl Normanu Jewisonovi, že by měl natočit film podle muzikálu Jesus Christ Superstar. Po poslechu alba Jewison souhlasil. Film se natáčel v Palestině (zejména v ruinách města Avdat) a na dalších místech Středního východu v roce 1972. Herci byli většinou vybráni z inscenace muzikálu na Broadwayi, Ježíše a Jidáše hráli Ted Neeley a Carl Anderson. Neeley na Broadwayi hrál malomocného a zaskakoval v roli Ježíše. Zároveň s Dennenem hráli stejné role jako na Broadwayi také Yvonne Ellimanová (Marie Magdalena) a Bob Bingham (Kaifáš). Yvonne Ellimanová navíc zpívala Marii Magdalenu i na původní gramofonové nahrávce, je tak jediná, kdo svou roli zpíval na původní desce a zároveň hrál na Broadwayi (a navíc ve filmu). Původně chtěl režisér Jewison do role Ježíše Iana Gillana (zpíval Ježíše na původním albu), ale Gillan nabídku odmítl, neboť dal přednost turné se svou skupinou Deep Purple. I ve filmu byly, podobně jako v divadelním nastudování, změněny některé věty, přesto se film neubránil kontroverzím.\n\n\nSoundtrack k filmu vyšel ve Spojených státech na 2LP v roce 1973. V reedici na CD vyšel v roce 1993 a 1998.\n\n\n\n\n"}
{"id": "432033", "url": "https://cs.wikipedia.org/wiki?curid=432033", "title": "Cesta (druh pozemní komunikace)", "text": "Cesta (druh pozemní komunikace)\n\nCesta je pozemní komunikace zpravidla nižší třídy a kvality než silnice, zejména nezpevněná, avšak v některých nářečních oblastech jsou pod pojem zahrnovány i silnice. \n\nSlovo „cesta“ je odvozeno od staročeského slova „cěstění“, tedy „čištění“, což pochází z doby, kdy byly hlavními stezkami jen úzké lesní průseky, které rychle zarůstaly vegetací a byly na nich odstraňovány překážky (kameny, dřeviny).\n\nVětšina cest je zařaditelná pod pojem polní cesty nebo lesní cesty. Typické cesty jsou jednopruhové a dvoustopá vozidla se na nich mohou míjet jen se zvýšenou opatrností nebo jen na rozšířených místech. Termínem „cesta“ se obvykle označují komunikace uzpůsobené k provozu automobilů, potahů nebo pojízdných strojů a speciálních vozidel; komunikace určené jen pro pěší, cyklisty, jezdce na koních nebo obdobný provoz se obvykle označují jako stezky nebo pěšiny.\n\nPodle dřívější ČSN 73 6100 „Názvosloví silničních komunikací“, bodu 40, je cesta místní nebo účelová komunikace nižšího řádu, která vznikla stálým ježděním po určitém pruhu pozemku bez jakýchokoliv stavebních úprav nebo s místními nahodilými úpravami povrchu a místními zemními pracemi nebo záměrným provedením nejnutnějších zemních prací v dosud nepojížděném terénu: tyto typy cest jsou považovány za nezpevněné. Pokud je cesta v celé své délce upravena nezhutněnou sutí, kameny, štěrkopískem, stavebním rumem nebo podobnými hmotami, je touto normou označována již za zpevněnou cestu.\n\nNěkteré cesty jsou zpevněny živičným, panelovým či dlážděným povrchem, někdy i v silniční kvalitě. Z technického hlediska mohou být některé takové cesty řazeny již mezi silniční komunikace, i když ze správního a provozního hlediska silnicemi nejsou. Celoročně udržovatelný povrch mají mít například lesní cesty I. třídy, mnohé z nich mají běžnou silniční šířku. Naproti tomu nová ČSN 73 6101 zavedla v roce 2004 pojem jednopruhových silnic. V České republice není zavedeno značení, které by umožňovalo silnice nižších kategorií od kvalitnějších cest na místě rozeznat: vyústění polní nebo lesní cesty na jinou pozemní komunikaci se však nepovažuje za křižovatku a platí na něm jiná úprava provozu než na vyústění silnice.\n\n\n"}
{"id": "432034", "url": "https://cs.wikipedia.org/wiki?curid=432034", "title": "Clark Ashton Smith", "text": "Clark Ashton Smith\n\nClark Ashton Smith (13. ledna 1893 – 14. srpna 1961) byl americký spisovatel, básník, malíř a spisovatel horroru, fantasy a sci-fi. Pro své příběhy, literární přátelství s H. P. Lovecraftem od roku 1922 do smrti roku 1937 je dodnes populární. S Lovecraftem a Robertem E. Howardem, také přítelem a korespondentem, zůstává Smith jedním z nejslavnějších přispěvatelů do pulp magazínu Weird Tales.\n\nSmith trávil většinu svého života v malém městě. Žil v malé místnosti se svými rodiči, Fanny a Timeem Smithovými. Jeho formální vzdělání bylo omezeno: trpěl psychickými poruchami, a kvůli tomuto problému prošel pouze osmi roky mluvnické školy a nikdy se nedostal na střední školu. Po opuštění školy pokračoval v samostudiu, učil se francouzsky a španělsky a jeho téměř fotografická paměť mu umožnila uchovat si v paměti nesmírné množství informací z širokého rozsahu četby, včetně několika celých slovníků a encyklopedií.\n\nSmith začal psát povídky ve věku jedenácti let a dvě z nich, \"Meč Zagan\" a \"Černé diamanty\", byly později publikovány v Hippocampus Press. Obě povídky jsou charakterizovány středověkou výpravou a výpravou podobnou pohádkám tisíce a jedné noci. Smithovu ranou tvorbu dále ovlivnily podobné pohádky bratří Grimmů (rovněž podobné arabským pohádkám) a práce Edgara Allana Poea. V pozdějším mládí se stal chráněncem sanfranciského básníka George Sterlinga, který mu pomohl publikovat jeho první sbírku básní \"The Star-Treader a další básně\", která se dočkala velmi dobrého přijetí u amerických kritiků, jeden z nich nazval C. A. Smitha Keatsem Pacifiku. Díky Sterlingovi vešel Smith ve známost coby člen místního nočního klubu Auburn Monday, kde se značným úspěchem četl několik ze svých básní . Publikace \"Ebony and Crystal\" roku 1922 byla následována nadšeným dopisem od H. P. Lovecrafta, čímž začalo patnáct let přátelství a korespondence.\n\nSmith byl po většinu svého života nucen vykonávat podřadná zaměstnání jako sbírání ovoce a kácení dřeva z důvodu finančního zabezpečení sebe a svých rodičů. Po smrti svých rodičů se 10. listopadu 1954 oženil s Carol Jones Dormanovou a odstěhoval se do Pacific Grove v Kalifornii.\n\nSmith trpěl celý svůj život očními problémy. Zemřel ve spánku 14. srpna 1961.\n"}
{"id": "432039", "url": "https://cs.wikipedia.org/wiki?curid=432039", "title": "Venuše z Hohle Fels", "text": "Venuše z Hohle Fels\n\nVenuše z Hohle Fels (německy \"Venus vom Hohle Fels, vom Hohlen Fels; Venus von Schelklingen\"), též Švábská venuše je asi šest centimetrů vysoká venuše vyřezaná z mamutí slonoviny. Byla objevena v září 2008 během vykopávek v jeskyni Hohler Fels Südfuß ve švábských Alpách v Schelklingenu, asi 20 km jihozápadně od Ulmu. Soška byla vyrobena před nejméně 35.000 lety a pochází z nejnižších vrstev Aurignacienské kultury z období mladého paleolitu.\n\nSoška je jedním nejstarších vyobrazení člověka a také jedním z nejstarších příkladů figurativního umění na světě. Existují další dvě venuše, které mohou být ještě starší (Venuše z Berekhat Ram a Venuše z Tan-Tanu), jejich datování je však sporné.\n\nSoška je 6 centimetrů velká, vyřezaná do mamutího klu, má trup s neúplnýma nohama, které končí nad koleny, v místě hlavy má očko, které sloužilo pravděpodobně na zavěšení. Chybí jí levá ruka a rameno a postrádá také chodidla. Umělec potřeboval desítky ne-li stovky hodin, aby toto dílo vytvořil.\n\nSošky převážně nahých žen se zdůrazněním některých pohlavních znaků představují projevy kultu zabezpečující plodnost. Mají většinou výrazně modelovaná ňadra, boky a hýždě. Podobné sošky žen pocházejí i z dalších nalezišť v Evropě, od západní po východní (Francie, Rakousko, Ukrajina).\n\nVydání časopisu \"Nature\" ze 14. května 2009 popisuje v krátkém filmu sošku jako \"prehistorickou pin-up girl\". Skutečnost, že soška má zvýrazněná ňadra a ruce dopředu podporuje v médiích a denním tisku sexuálně motivované interpretace, i když se jedná o symbol plodnosti.\n\nV jeskyni Hohle Fels se již dříve našly tři jiné zajímavé plastiky z mamutích klů – hlava koně, vodní pták připomínající kachnu a soška „\"Löwenmensch\"“ – napůl lev a napůl člověk.\n\n\n"}
{"id": "432046", "url": "https://cs.wikipedia.org/wiki?curid=432046", "title": "Hreidmar", "text": "Hreidmar\n\nHreidmar \"(Hreiðmar)\" byl trpaslík, mocný král a čaroděj. Měl tři syny Fáfniho, Regina, Otra. Jeho syn Otr, ten byl zrovna proměněn ve vydru, když byl omylem zabit Lokim. A Hreimdar sám byl posléze zabit svými zbylými syny, když jej dostihla kletba Andvariho prstenu, jež přinesl Loki jako výkupné za sebe Ódina a Höniho. \n"}
{"id": "432049", "url": "https://cs.wikipedia.org/wiki?curid=432049", "title": "Ren", "text": "Ren\n\nRen je ve starověké egyptštině slovo s významem „jméno“. Podle představ Egypťanů nesloužilo pouze k označení určitého objektu, ale tvořilo přímo součást existence osoby, předmětu či jevu. U člověka tvořilo jednu ze složek jeho osobnosti. Se slovy jazyka a zejména se jmény proto bylo spojováno přesvědčení o magické moci nad označovaným a o magickém vědění o něm vyplývající ze znalosti jména. \n\n"}
{"id": "432054", "url": "https://cs.wikipedia.org/wiki?curid=432054", "title": "Snekkar", "text": "Snekkar\n\nSnekkar byla rychlá vikinská loď, langskip, velmi podobná drakkaru. Byla však menší, zpravidla do 25 metrů délky. Šířka i ponor lodi byl zmenšen ve stejném poměru jako délka lodi. Snekkar měl příď zdobenou hadí hlavou, na rozdíl od dračí hlavy na drakkaru. Měl vynikající pohyblivost a mohl se plavit po řekách i na moři. Byl vybaven jedinou obdélnou plachtou, k pohánění se užívalo také vesel.\n\n\n"}
{"id": "432055", "url": "https://cs.wikipedia.org/wiki?curid=432055", "title": "Sainte-Mère-Église", "text": "Sainte-Mère-Église\n\nSainte-Mère-Église je obec v departementu Manche v regionu Normandie v severozápadní Francii.\n\nSousední obce: Amfreville, Neuville-au-Plain, Fresville, Ravenoville, Beuzeville-au-Plain, Turqueville, Écoquenéauville, Sébeville, Carquebut, Chef-du-Pont a Picauville.\n\nObcí protéká řeka Merderet.\n\nZaloženo ve 12. století, dochované záznamy dokazují, že původní název byl \"\"Sanctae Mariae Ecclesia\"\", latinsky to znamená \"Chrám Svaté Marie\". Ve francouzštině ma dvojí význam a dá se také přeložit \"Chrám matky boží.\" Město bylo značně poškozeno během stoleté války.\n\nMěsto je nejvíce známé tím, že hrálo velkou roli při vylodění v Normandii ve druhé světové válce. Protože tato vesnice stála na hlavní silnici N13, která byla pro Němce nejdůležitější k protiútoku na spojence vyloděné na plážích Utah a Omaha. Časně ráno 6. června 1944 jednotky složené z 82. výsadkové divize a 101. výsadkové divize osvobodily město při Operaci Boston a mohly se chlubit tím, že to bylo jedno z prvních měst dobytých během invaze.\n\nNoční přistání, okolo 1:40 ve městě, zaznamenalo těžké ztráty v řadách parašutistů. Několik budov ve městě bylo v plamenech, které ozařovaly noční oblohu, a dělaly z parašutistů snadný terč. Několik z nich se upálilo v ohni. Hodně jich seskočilo do korun stromů a byli zastřeleni dříve než se stačili odříznout. Němečtí obránci byli v pohotovosti.\n\nZnámý je incident s parašutistou Johnem Steelem ze 505. PIR, kterému se padák zachytil za věžičku kostela, a mohl jen pozorovat boje pod ním. Unikl zajetí tím, že předstíral smrt do druhého dne, kdy bylo město osvobozeno. Nehoda byla ztvárněna ve filmu \"Nejdelší den\" (\"The Longest day\").\n\nBrzo ráno, okolo 5 hodin, jednotky vedené podplukovníkem Edwardem C. Krausem z 505. PIR převzali město s lehkým odporem. Zřejmě byly německé jednotky zmatené a unavené po zbytku noci. Ačkoliv, těžký německý protiútok začal později během dne a trval do dalšího dne, tak lehce vyzbrojené jednotky udržely město do doby než přijely tanky z pláže Utah odpoledne 7. června.\nDalší připomenutí vojáci, kteří osvobodili město:\nKrause a Vandervoort obdrželi Distinguished Service Cross za jejich akce při osvobození města.\n\nHenry Langrehr byl také zapojen při osvobození Sainte-Mère-Église. Propadl do skleníku, což bylo také zobrazeno ve filmu \"Nejdelší den\" (\"The Longest day\"). 6. listopadu 2007 obdržel, spolu s dalšími pěti muži, Řád čestné legie od francouzského prezidenta Nicolase Sarkozyho.\n\nTuristický ruch v Sainte-Mère-Église je zaměřen hlavně na jeho roli při invazi v Den D. Je tu více malých muzeí, obchodů se suvenýry z druhé světové války a mnoho restaurací. Figurína parašutisty je zavěšena na věžičce kostela, na připomenutí nehody Johna Steela.\n\nZa kostelem je pramen, který má prý podle poutníků léčebnou sílu. Pramen je zasvěcený Svaté Meen (Saint Méen).\n\n\"Počet obyvatel\"\n\n\n"}
{"id": "432056", "url": "https://cs.wikipedia.org/wiki?curid=432056", "title": "Antonín Kratochvíl", "text": "Antonín Kratochvíl\n\nJméno a příjmení Antonín Kratochvíl nebo Antonín Kratochvil má více osob:\n\n"}
{"id": "432058", "url": "https://cs.wikipedia.org/wiki?curid=432058", "title": "Českoleská oblast", "text": "Českoleská oblast\n\nČeskoleská oblast je geomorfologická oblast rozkládající se na pomezí jihozápadních Čech a východního Bavorska. V rámci českého geomorfologického členění patří pod Šumavskou subprovincii, spolu se Šumavskou hornatinou, která na ni navazuje na jihovýchodě. V Bavorsku se částečně překrývá s oblastí Oberpfälzisch-Bayerischer Wald, která je definovaná v rámci německého členění a odpovídá německé části Šumavské subprovincie. Na severozápadě se Českoleská oblast dotýká Krušnohorské hornatiny, resp. Thüringisch-Fränkisches Mittelgebirge (Smrčiny), Podkrušnohorské oblasti (Chebská pánev) a Karlovarské vrchoviny. Na severovýchodě přechází v Plzeňskou pahorkatinu.\n\nČeskoleská oblast se dělí na následující celky:\n\nNěmecká část se dělí na následující celky:\n\n"}
{"id": "432074", "url": "https://cs.wikipedia.org/wiki?curid=432074", "title": "Alois Podhajsky", "text": "Alois Podhajsky\n\nPlukovník Alois Podhajsky (24. února 1898 Mostar - 23. května 1973 Vídeň) byl ředitel Španělské jezdecké školy ve Vídni, také olympijský medailista v drezuře, jezdecký instruktor a spisovatel.\n\nPodhajsky byl ředitelem školy po celou dobu 2. světové války a tím také zůstal až do svého odchodu na odpočinek roku 1965. I po odchodu na odpočinek pokračoval ve vyučování klasického jezdeckého stylu a napsal množství knih na toto téma. Podhajsky zemřel na mozkovou mrtvici roku 1973 ve Vídni.\n\nBěhem 2. světové války, kdy se obával o bezpečnost školy a koní z důvodu náletů na Vídeň, Podhajsky evakuoval většinu stájí z města do Sv. Martina v Horních Rakousích. Množství klisen z Piberského chovu, chovná farma, která dodávala koně škole, byly rovněž evakuovány.\n\nPodhajsky upozornil generála George S. Pattona na další chov lipicánů. Mnoho lipicánských klisen a několik hřebců bylo vyčleněno Němci z rakouského chovu v Piberu a posláno do Hostouně do nacistické dostihové stáje v tehdejším Protektorátu Čechy a Morava. Když Hostouň spadala již pod sovětskou bojovou linii, zajatí němečtí důstojníci, pod výslechem vedeným americkým kapitánem Ferdinandem Sperlem, poskytli detaily ohledně umístění lipicánů a požádali Američany, aby zachránili koně dříve, než padnou do rukou Sovětů, jelikož měli obavu, že by koně byli utraceni pro koňské maso. Patton vydal rozkazy a 28. dubna 1945 plukovník Charles H. Reed se členy skupiny A, C a F ze 2. Kavalerie, provedli přepadení za sovětskou linii, přijali kapitulaci Němců v Hostouni a evakuovali koně. Poté byla před generálem George Pattonem provedena parkurová přehlídka většiny koní. Lipicáni byli převezeni do Welsu, poté do Wimsbachu v Horním Rakousku.\n\nPodhajsky je vzpomínán především v souvislosti se záchranou lipicánů, jejich zachování během války, stejně jako pro svou oddanost myšlence zdokonalování klasické drezury, a pro jeho příspěvek v oblasti Španělské jezdecké školy.\n\nPo skončení války byli lipicáni navráceni do Vídně až na podzim roku 1955.\n\n\n\n\n"}
{"id": "432079", "url": "https://cs.wikipedia.org/wiki?curid=432079", "title": "The TRIAL", "text": "The TRIAL\n\nThe TRIAL je název hudební skupiny, která existovala v letech 1988 až 1993. Vznikla v Berouně, odkud expandovala prostřednictvím nahrávek, koncertů a médií do Prahy a zanedlouho do celého Československa. Její styl byl označován jako technopop (nebo též synthpop). Sama kapela se hlásila k odkazu elektroniky 80. let. Těžištěm práce bylo studiové nahrávání a experimentování se zvukem. The TRIAL vydal dva singly a dvě alba. Skupina natočila také tři videoklipy pro TV. Během své existence připravil The TRIAL dva samostatné koncertní programy. Vrcholem se stala podpora legendárního britského DJ a hudebního publicisty BBC Johna Peela, který skupinu pozval do Anglie a vysílal její nahrávky na BBC Radio One a Radio Luxembourg. V roce 2009 vznikly remixy nepublikovaných skladeb “Let’s Shake Down“ a “Pull It Back“, které spolu s videoklipy pro skupinu vytvořil MaxOne.\n\nTam je další německo-turecké-švýcarský experimentální/new wave kapela s názvem The Trial, která byla založena v Berlíně v roce 1985 a od té doby aktivní.\n\nIn The Fiction Press - 1990 (SP)\nPictures - 1991 (LP, MC)\nNo Love In Future - 1991 (CD,MC)\nYou And Darkness - 1992 (SP)\nLet’s Shake Down - 2009 (free MP3)\nPull It Back - 2009 (free MP3)\n\nTerrible Scream - 1988\nIn The Fiction Press - 1990\nSex Story - 1991\nLet’s Shake Down - 2009\nPull It Back - 2009\n\nOficiální stránky skupiny The TRIAL\nThe TRIAL na YouTube\nThe TRIAL na MySpace\nVideoklip - Let’s Shake Down, režie: MaxOne\nVideoklip - Pull It Back, režie: MaxOne\n"}
{"id": "432087", "url": "https://cs.wikipedia.org/wiki?curid=432087", "title": "Ankylosauria", "text": "Ankylosauria\n\nAnkylosauria je poměrně rozsáhlou skupinou býložravých, obvykle silně \"opancéřovaných\" ptakopánvých dinosaurů, kteří žili v období střední jury až nejpozdnější křídy na všech kontinentech s výjimkou Afriky. Většina z nich byla vybavena jakýmsi pancířem z kostěných štítků (osteodermů), který je chránil před dravými teropodními dinosaury. Jejich fosilie jsou známé od spodní jury až do samého konce křídy (rozpětí asi 200 až 66 milionů let před současností). Zřejmě nejstarší zástupci se objevují ve spodní juře Číny. Jeden rod byl v roce 2006 popsán také z Antarktidy (\"Antarctopelta oliveroi\").\n\nSkupina byla pojmenována roku 1923 americkým paleontologem Henrym F. Osbornem. Patří jako infrařád do podřádu Thyreophora, kam řadíme také populární stegosaury. Skupina Ankylosauria se obvykle dělí na čeledi Nodosauridae a Ankylosauridae, někdy se také samostatně vyčleňuje čeleď Polacanthidae. V roce 2019 byla publikována studie o objevu fragmentu tělního \"pancíře\" neznámého archaického ankylosaura z období spodní jury v souvrství Kota v Indii. Jedná se o jeden z nejstarších fosilních objevů zástupců této skupiny na světě. Ačkoliv z kontinentů někdejší Gondwany neznáme mnoho jejich pojmenovaných a formálně popsaných zástupců, různé izolované objevy fragmentů kostry, osteodermů nebo otisků stop ukazují, že ankylosauři byli poměrně početně zastoupeni také na území Austrálie, Oceánie a Jižní Ameriky.\n\nAnkylosauři patří ke středně početným a druhově rozmanitým vývojovým skupinám dinosaurů, celkem je k červenci roku 2019 známo asi 95 druhů těchto ptakopánvých dinosaurů. To z nich činí momentálně pátou nejpočetnější skupinu druhohorních dinosaurů, po teropodech (466), sauropodomorfech (362), ornitopodech (213) a rohatých dinosaurech (ceratopsech, 109).\n\nNejlépe obrněnými zástupci jsou ankylosauridi, z nichž někteří mají dokonce kostěná oční víčka a na ocase obvykle velkou kostěnou palici, používanou jako obrannou zbraň proti predátorům. I když rány touto tělesnou zbraní nebyly vedeny tak precizně, jako v případě ocasu stegosaurů, pokud se ankylosaurid trefil, její dopad měl zdrcující účinky. Největším dosud známým zástupcem je svrchnokřídový \"Ankylosaurus magniventris\", jehož délka možná dosáhla 8 až 9 metrů a hmotnost kolem 8000 kilogramů. Nejstarší formy ankylosaurů však byly poměrně lehce stavěné a běhaly ještě po dvou končetinách. Zajímavá je stavba mozku těchto dinosaurů, podrobně zkoumaná moderními technologiemi. Výrazně zatočené nosní kanálky v lebce pravděpodobně sloužily jako výkonný výměník tepla, který těmto dinosaurům zajišťoval aktivní a kvalitní termoregulaci.\n\n\n"}
{"id": "432093", "url": "https://cs.wikipedia.org/wiki?curid=432093", "title": "Astrodon", "text": "Astrodon\n\nAstrodon (\"hvězdicovitý zub\") byl rod velkého sauropodního dinosaura, příbuzného rodu \"Brachiosaurus\". Žil v období spodní křídy na území východní části dnešních Spojených států amerických. Na základě studia palynomorfů (vzorků pylu) bylo stáří formace Arundel, ve které se fosilie tohoto dinosaura vyskytují, na 118 až 110 milionů let. Bylo odhadnuto, že na výšku mohl tento dinosaurus měřit až přes 9 metrů a na délku přes 15 metrů. Hmotnost zřejmě přesáhla i 15 tun.\n\nJiž v roce 1859 byly objeveny dva zuby tohoto dinosaura ve formaci Arundel nedaleko města Bladensburg v Marylandu. Ve stejném roce je pojmenoval Christopher Johnson rodovým jménem \"Astrodon\". Až v roce 1865 však přidal paleontolog Joseph Leidy také druhové jméno, které zvolil na počest svého předchůdce - \"A. johnstoni\". V roce 1888 objevil ve stejné geologické formaci pozůstatky sauropoda O. C. Marsh. Pojmenoval je \"Pleurocoelus\", tento název je však dnes obvykle považován za mladší synonym astrodona. \"Astrodon\" je znám především jen z pozůstatků mláďat a nedospělých jedinců, takže dospělý sauropod mohl být skutečně obřím dinosaurem. Marshovy fosílie jsou dnes pokládány za různá růstová stádia astrodona. V roce 1998 byl \"Astrodon\" prohlášen za státního dinosaura Marylandu.\n\n\"Astrodon\" se objevuje například v románu \"Červený raptor\" od paleontologa Roberta T. Bakkera.\n\n\n"}
{"id": "432094", "url": "https://cs.wikipedia.org/wiki?curid=432094", "title": "Východosibiřské moře", "text": "Východosibiřské moře\n\nVýchodosibiřské moře je okrajovou částí Severního ledového oceánu při severním pobřeží Ruska. Leží mezi Novosibiřskými a Wrangelovým ostrovem. Má rozlohu asi 913 000 km² a hloubku až 915 m. Na západě sousedí s Mořem Laptěvů, na východě s mořem Čukotským.\n\nVýchodosibiřské moře má velmi členité pobřeží. Ústí do něj řeky Indigirka, Alazeja a Kolyma. Východosibiřské moře je většinou celoročně pokryto ledem.\n"}
{"id": "432095", "url": "https://cs.wikipedia.org/wiki?curid=432095", "title": "Sänaleg", "text": "Sänaleg\n\nSänaleg (སད་ན་ལེགས།), též Thide Songcän, byl pravděpodobně mezi lety 799–815 tibetským králem. Byl jedním ze synů krále Thisong Decäna a trůnu se chopil poté, co z dosud ne zcela jasných příčin ukončil svou vládu jeho bratr Mune Cänpo.\n\nV době, kdy se chopil vlády, byl ještě mlád, proto spolu s ním vládli čtyři ministři. Za Sänalega Tibetská říše podnikala dobyvačné výpravy, a to zejména na západní území, která byla v držení Arabů. Podle muslimských záznamů Tibeťané dokonce měli obsadit hlavní město Transoxánie – Samarkand.\n"}
{"id": "432102", "url": "https://cs.wikipedia.org/wiki?curid=432102", "title": "Meagcchom", "text": "Meagcchom\n\nMeagcchom (མེས་ཨག་ཚོམ, „Vousáč“), též Thide Sugcän, byl mezi lety 704–755 tibetským králem.\n\nTrůn přebral v roce 704 po svém otci Düsong Mangdžeovi. Část tibetských pramenů uvádí příběh o tom, kterak si Meagcchom vyžádal čínskou princeznu pro svého syna Džangccha. Podle C. W. Žagabpy však o čínskou princeznu požádala Thilmalö, Meagcchomova babička a dočasná regentka. Meagcchom byl vstřícný vůči buddhismu a podílel se na jeho šíření. Po jeho smrti v roce 755 se dalším králem Tibetské říše stal Thisong Decän, jeden ze tří tibetských „dharma králů“.\n"}
{"id": "432115", "url": "https://cs.wikipedia.org/wiki?curid=432115", "title": "Poken", "text": "Poken\n\nPoken je kombinace USB flash disku, RFID čipu a webové databáze uživatelských profilů. Každý si může Poken koupit, registrovat se na webu DoYouPoken.com a vložit zde své kontaktní údaje, zejména odkazy na své profily v sociálních sítích. Ve chvíli, kdy se potkají dva lidé s Pokenem, pomocí \"plácnutí si\" (ťuknutím dvou Pokenů o sebe) si tyto dva Pokeny předají informaci jeden o druhém a po připojení Pokenu k internetu se databáze aktualizuje o nové údaje – propojení dvou profilů. Poken tak slouží jako vizitka.\n\nPokeny mají většinou jeden základní tvar, ale různý vnější vzhled, obličej.\n\n"}
{"id": "432119", "url": "https://cs.wikipedia.org/wiki?curid=432119", "title": "SEB", "text": "SEB\n\nSEB (\"Skandinaviska Enskilda Banken AB\") je jedna z největších švédských bank. Byla založena roku 1972 sloučením bank \"Stockholms Enskilda Bank\" a \"Skandinaviska Banken\". Prostřednictví fondu \"Investor AB\" je vlastněna rodinou Wallenbergových. SEB kromě skandinávských zemí významně působí též v Německu, v Polsku a v Pobaltí.\n"}
{"id": "432134", "url": "https://cs.wikipedia.org/wiki?curid=432134", "title": "Belonochasma", "text": "Belonochasma\n\nBelonochasma („jehlovitá ústa“) je rod čelistnatého obratlovce z druhohorních sedimentů v bavorských Frankách (Německo). Původně byla tato fosílie považována za pozůstatky ptakoještěra, tuto verzi však vyvrátil Oskar Kuhn v roce 1961 a v roce 1978 také Peter Wellnhofer. Přesnější zařazení tohoto druhohorního živočicha je však nejisté.\n\n\n"}
{"id": "432155", "url": "https://cs.wikipedia.org/wiki?curid=432155", "title": "Johann Karl Loth", "text": "Johann Karl Loth\n\nJohann Carl Loth (8. srpna 1632 Mnichov – 6. října 1698), byl německý malíř, ale většinu svého aktivního života žil v Benátkách.\nTaké se mu říká Johann Karl, Carlotto, a Carlo Lotti. Byl synem a žákem Johanna Ulricha Lotha (1590 – 1662). Jeho bratr František Loth byl také malíř v Benátkách a v Německu.\nJohann Carl byl ovlivněn Pietrem Liberim. Měl četné žáky mezi kterými byli např.\nWillem Drost, Cornelis de Bruijn, Johann Michael Rottmayr, Paul Strudel, Santo Prunati, Daniel Seiter a Giovan Battista Langetti.\n"}
{"id": "432160", "url": "https://cs.wikipedia.org/wiki?curid=432160", "title": "Marcello Malpighi", "text": "Marcello Malpighi\n\nMarcello Malpighi (10. března 1628 – 30. listopadu 1694) byl italský lékař a přírodovědec. Položil základy histologie.\n\nMalpighi se narodil v Crevalcore v Itálii a v 17 letech vstoupil na Boloňskou univerzitu, kde studoval filozofii a lékařství. Po studiích pracoval na univerzitě a brzy začal odborně publikovat, a to zejména v periodiku Královské společnosti.\n\nMalpighi byl ve své době přívržencem nového vědeckého vidění světa a stavěl se proti některým lékařským paradigmatům své doby, která mnohdy přetrvávala z antiky. Mnoho svých objevů učinil s pomocí mikroskopu, ukázal cestu oborům, jako je botanika, embryologie, anatomie člověka a patologie.\n\nObjevil například glomeruly v ledvinách (malpigická tělíska), malpighické trubice, kožní papily, chuťové pohárky a žlázové složky jater. Z botaniky zkoumal například průduchy.\n\n\n"}
{"id": "432162", "url": "https://cs.wikipedia.org/wiki?curid=432162", "title": "Rai 5", "text": "Rai 5\n\nRai 5 je pátý kanál italské veřejnoprávní televize Rai.\n\nRai 5 je kulturně-umělecký kanál s prvky dokumentu pro náročné diváky. Vysílá hlavně divadelní představení, operu, balet, klasickou hudbu, ale i koncerty popových hvězd a kulturní magazíny. Dále cestovní magazíny, náboženské pořady a pořady pro menšiny. Vysílá i záznamy cen Grammy a udílení Oskarů. Ve velké míře se věnuje evropské kinematografii a většinou se jedná o artové filmy anebo starší oceňovanou filmovou klasiku. V minulosti byla tato stanice známá jako Rai Extra. Kanál vysílá volně v digitální síti DVB-T a internetu. Příjem ze satelitu Hot Bird je kódovaný. Na tomto kanálu se vůbec nevysílá reklama ani sponzoring.\nProgramem Rai 5 se inspirovala Česká televize při tvorbě kanálu ČT art.\n\nPublicistika a sport se zde neobjevují.\n"}
{"id": "432171", "url": "https://cs.wikipedia.org/wiki?curid=432171", "title": "Čemeřice", "text": "Čemeřice\n\nČemeřice (\"Helleborus\") je rod rostlin z čeledi pryskyřníkovitých. Celkem obsahuje asi 20 kvetoucích bylin, které jsou vesměs trvalkami a většinou jsou jedovaté. S výjimkou dvou druhů je původním domovem všech čemeřic Evropa.\n\n\n"}
{"id": "432180", "url": "https://cs.wikipedia.org/wiki?curid=432180", "title": "Ilyrismus", "text": "Ilyrismus\n\nIlyrismus (chorvatsky Ilirizam, v srbské cyrilici pak Илиризам) bylo politicko-kulturní hnutí, které se objevilo ve 30. a 40. letech 19. století v Chorvatsku, které bylo tehdy ještě součástí rakouského císařství. Je reakcí chorvatských spisovatelů a kulturně aktivních osob své doby na procesy, které probíhaly například v Čechách a na Moravě, na Slovensku a v dalších oblastech Rakouska, tedy na obnovu vlastní kultury, jazyka a tradic. Název pro toto hnutí se inspiroval existencí Ilyrských provincií v době napoleonských válek. Hnutí mělo zdůraznit vzájemnost a jednotu jihoslovanských národů, které se později spojily do jugoslávského státu.\n\nChorvatsko přináleželo k zemím Koruny svatoštěpánské. V oblasti, kterou získalo Rakousko díky vítězství nad vojsky Napoleona, vládly maďarizační tlaky (maďarština byla od roku 1827 například povinná na všech školách), podobně jako v jiných částech tohoto soustátí, kde se nacházelo nemaďarské obyvatelstvo. V této době se zde začaly objevovat myšlenky na obnovu kultury chorvatského národa. Obecně jsou známé jako ilyrismus, avšak také se používá termín chorvatské národní obrození. Hlavním nositelem této myšlenky bylo obyvatelstvo měst, moderní inteligence se začala formovat v Rakousku na přelomu 18. a 19. století.\n\nNejaktivnějšími osobami z této doby byli spisovatel Ljudevit Gaj a gróf Janko Drašković. Gaj začal spolupracovat s mladými a vzdělanými lidmi, s generací 20. let 19. století. Jednalo se například o slovinsko-chorvatského spisovatele Stanka Vraze, dalšími jmény pak byli Dimitrije Demeter, Ivan Mažuranić, Ljudevit Vukotinović, Dragutin Rakovac, Antun Nemčić, Fran Kurelac, Pavao Štoos, Ivan Derkos, Josip Kundek, Antun Vakanović, Antun Mihanović. Nejstarší z této skupiny pak byl Antun Mažuranić. Překládali tvorbu ruských i polských autorů, šířili díla napsaná ještě ve staré Dubrovnické republice. Podobně jako Češi i Chorvati měli jasně stanovený národní program, který formulovali do dvou skupin - minimalistický (ve smyslu zachování chorvatské kultury, státnosti a nezávislosti) a maximalistický (počítající s podporou ostatních jihoslovanských národů, hlavně pak Slovinců, kde národně-obrozenecké hnutí bylo v porovnání s Chorvatskem značně pozadu. Pro získání podpory na zlepšení vztahů s ostatními Slovany, hlavně pak tedy se Srby, navštívil Gaj Rusko, které mělo tehdy mezi kulturními představiteli utlačovaných slovanských národů velmi dobrou pověst. Program ilyrského hnutí byl později redefinován jako kulturně-osvětová akce, což vedlo v letech 1835 až 1848 k největšímu rozvoji obrozeneckých aktivit. V různých chorvatských městech (Varaždin, Karlovac etc.) byly zřizovány čítárny, kde se mohli místní seznámit s idejemi obrozenců. Stejně ale největší odezvu našel v užším Chorvatsku, Srbové a Slovinci stáli stále poněkud stranou. Jediným Slovincem, který byl aktivní v ilyrském hnutí byl Stanko Vraz, který se však nakonec ztotožnil spíše s prostředím chorvatským. Pro propagátory nových myšlenek byla vzorem francouzská revoluce a srbští jazykový reformátoři Dositej Obradović a Vuk Stefanović Karadžić. Roku 1842 byla založena \"Matica ilirska\".\nOficiálně bylo ze strany Vídně ilyrské hnutí zlikvidováno roku 1843 (bylo zakázáno používat pojem \"ilyrský\", což vedlo k jeho cílenému rozkladu), pět let před slovanským sjezdem v Praze. Nespokojenost nevyvolávaly nové časopisy (Kolo, Iskra) a díla národnostně zaměřených autorů nejen v Rakousku, ale také i v Uhersku. Reakcemi byla ostrá cenzura, zvýšení politického útlaku a soudní procesy. Obrozenecký časopis \"Branislav\" tak začal od roku 1844 vycházet v Bělehradě. Mezi Srby však myšlenky ilyrismu nenalezly příliš velký ohlas, neboť ti byli již plně ztotožněni s vlastním národním programem a měli vlastní (byť stále ještě autonomní) stát. Srbský obrozenec Vuk Stefanović Karadžić sice považoval všechny jižní Slovany za jeden národ, ovšem jednotný ale pod srbským jménem, nikoliv ilyrským. Ilyrské jméno ve své tezi Srbi svi i svuda odmítl, neboť Ilyry nepovažoval za Slovany.\n\nHnutí však bylo v mnoha směrech úspěšné. Moderní chorvatština (několik let po ukončení těchto obrozeneckých snah bylo rozhodnuto o formálním sloučení srbského a chorvatského jazyka v jeden) přijala za svůj standard štokavské nářečí a opustila původní dialekt kajkavský, který dominoval v okolí Záhřebu a v rakouském příhraničí a byl směrodatný ve středověké literatuře. Byla přijata nová abeceda a opuštěn maďarštinou ovlivněný spřežkový pravopis. Položeny byly základy k chorvatskému národnímu uvědomění. V následujících letech, hlavně ke konci 19. století, se začalo mluvit i o tzv. ideji trialismu, který by umožňoval připojení Bosny a Hercegoviny k Chorvatsku a vytvoření třetí jednotky Rakousko-Uherska, tedy Chorvatska.\n\nPředstavitelé ilyrismu ve svých pracích hledali staré chorvatské autory, kteří mluvili o slovanství, jihoslovanství a chorvatství. Přijali ideje, které hlásal Jan Kollár, tedy o jednom slovanském národu se čtyřmi plemeny (ruským, českým, polským a ilyrským). Kollár pod názvem Ilyrové označoval Jihoslovany. To přesně vyhovovalo tezi o jednotném národě jižních Slovanů (která přežívala ještě v období meziválečného jugoslávského státu) a také odkazovala na to, že Jižní Slované jsou potomky Ilyrů, tedy národa, který obýval Balkánský poloostrov ještě před obdobím stěhování národů a příchodu Slovanů. Své myšlenky chtěli obrozenci prokázat poukázáním na jazykovou podobnost; že všichni používají jako spisovný jazyk štokavské nářečí štokavskou variantu srbštiny/chorvatštiny, a to od dob literatury psané v Dubrovnické republice až po reformní práce Vuka Karadžiće. Na základě toho pak tvrdili, že existuje jediná jihoslovanská literatura psaná jedním jazykem a tudíž se tak jedná i o jediné národní hnutí.\n\nKromě literárního programu se ale také mluvilo o politických cílech. Představitelé ilyrismu byli zaměření proti feudalistickým vztahům, odmítali šíření latiny a podporovali rozvoj národního jazyka. Stavěli se tak do opozice k tomu, co bylo propagováno z Budapešti.\n\n\n"}
{"id": "432183", "url": "https://cs.wikipedia.org/wiki?curid=432183", "title": "Daniel Seiter", "text": "Daniel Seiter\n\nDaniel Seiter (nebo Saiter) (asi 1642 nebo 1647 Vídeň- 1705 Turín) byl italský barokní malíř.\n\nByl žákem Johanna Karla Lotha v Benátkách, pak se přestěhoval do Říma, aby pracoval v ateliéru\nCarlo Maratta. Cestoval do Turína, kde pomáhal zdobit fresky v kupoli kaple v Ospedale Maggiore.\nTaké maloval v Brunšviku a Drážďanech.\n"}
{"id": "432186", "url": "https://cs.wikipedia.org/wiki?curid=432186", "title": "Hubert Jedin", "text": "Hubert Jedin\n\nHubert Jedin (17. června 1900, Großbriesen, Horní Slezsko – 16. července 1980, Bonn) byl německým katolickým knězem a významným církevním historikem 20. století, který se věnoval především dějinám koncilů, zejm. tridentského a dějinám doby konfesionalizace. \n\nJedin, který pocházel z 10 dětí, studoval od r. 1918 dějiny a teologii v Mnichově, Freiburgu a Vratislavi, kde byl r. 1924 vysvěcen na kněze. V letech 1926–1930 studoval v Římě, posléze učil na univerzitě ve Vratislavi, ale protože jeho matka byla židovského původu, byla mu výuka nacisty zakázána. Kardinál Adolf Bertram jej jmenoval biskupským archivářem, pak pobýval znovu v Římě, kde se věnoval v rámci Görressovy společnosti edici akt tridentského koncilu.\nPo válce se stal profesorem církevních dějin na katolické teologické fakultě v Bonnu, během druhého vatikánského koncilu byl koncilním znalcem. Byl oceněn čestným prstenem Görresovy společnosti, od r. 1968 se stal členem římské Accademia Nazionale dei Lincei.\n\nNejznámějším Jedinovým dílem jsou čtyřdílné dějiny tridentského koncilu, byl také hlavní redaktorem více svazkové příručky církevních dějin (Handbuch der Kirchengeschichte), zabýval se i problematikou periodizace a historické terminologie. jeho velkým přínosem je doplnění termínu katolická reforma jako protějšku pojmu protireformace a jejich vzájemné vymezení. Jedin je autorem asi 40 knih, jeho bibliografie zahrnuje asi 700 položek.\n\n\n\n"}
{"id": "432192", "url": "https://cs.wikipedia.org/wiki?curid=432192", "title": "Landshut", "text": "Landshut\n\nLandshut je město v Bavorsku, v jihovýchodní části Německa na řece Isar a je správní centrum regionu Dolního Bavorska. Město leží na dálnici (Autobahn) A 92.\n\nLandshut leží v centru Dolního Bavorska, asi 72 kilometrů severovýchodně od Mnichova, a je součástí alpského podhůří. Středem města protéká řeka Isar.\n\nKontinentální klima se vyznačuje vysokou vlhkostí a průměrnou roční teplotou 8,5 °C. Nejchladnější měsíc je leden s průměrnou teplotou −1,0 °C a nejteplejší měsíc je srpen s průměrnou teplotou 18,1 °C. V rámci Bavorska je Landshut nadprůměrně bohatý na srážky.\n\n\nV Lansdhutu je městská doprava provozována autobusy na třinácti linkách. Vedle těchto 13 linek jsou vedeny tři linky, které jsou určeny pro dojíždějící a propojují nejdůležitější dopravní cesty s nádražím.\n"}
{"id": "432193", "url": "https://cs.wikipedia.org/wiki?curid=432193", "title": "Lee Friedlander", "text": "Lee Friedlander\n\nLee Friedlander (* 14. července 1934) je současný americký novinářský fotograf a umělec.\n\nFriedlander studoval fotografii na Umělecké univerzitě designu v kalifornské Pasadeně. V roce 1956 se odstěhoval do New Yorku, kde fotografoval obaly na alba pro jazzové muzikanty. Jeho ranou tvorbu ovlivnili Eugène Atget, Robert Frank a Walker Evans. Roku 1960 ocenila nadace Johna Simona \"Guggenheim Memorial Foundation\" Friedlandera grantem, aby se mohl více zaměřit na své umění, stejně jako v letech 1962 a 1977.\n\nNěkteré z jeho nejslavnějších fotografií se objevily v září roku 1985 v časopisu Playboy, černobílé fotografie aktů Madonny z pozdních sedmdesátých let. Jako student dostal roku 1979 za sérii jejích fotografií vyplaceno pouze 25 dolarů. Pro srovnání v roce 2009 byl jeden z obrázků byl na aukci \"Christie's Art House\" prodán za 37.500 dolarů.\n\nPracuje především s 35mm fotoaparátem Leica a černobílým filmem. Friedlanderův styl se zaměřil na \"sociální krajinu.\" Jeho umění používá detašovaných obrazů městského života, odrazů ve výlohách, struktury orámované ohradami a plakáty se symboly moderního života.\n\nV roce 1963 Mezinárodní muzeum fotografie uspořádalo první samostatnou Friedlanderovu výstavu. Friedlander hrál později roku 1967 významnou roli jako kurátor výstavy Johna Szarkowského \"Nové dokumenty\" v Muzeu moderního umění v New Yorku spolu s Garry Winograndem a Diane Arbus. V roce 1990 ocenila MacArthurova nadace Friedlanderovi cenou \"MacArthur Fellows Program\".\n\nFriedlander nyní pracuje především se středoformátovými kamerami (např. Hasselblad Superwide). Kvůli jeho útrapám s artritidou je víceméně doma a zaměřuje se na fotografování svého okolí. Jeho kniha, \"Stems\" (Stonky) odráží jeho život v době jeho operace kolena. Prohlásil, že jeho \"končetiny\" mu připomínají rostlinné stonky. Tyto fotografie znázorňují textury, které nebyly v jeho dřívější práci obvyklé. V tomto smyslu, se tyto fotografie podobají fotografiím Josefa Sudka, který také, zbaven svobody, fotografoval ve svém domě a v ateliéru.\n\nJe otcem violoncellisty Erika Friedlandera a Anny Friedlanderové.\n\nV roce 2005 Muzeum moderního umění vystavilo velkou retrospektivu Friedlanderových děl. V témže roce obdržel mezinárodní ocenění Hasselblad International Award. Jeho práce byla o tři roky později vystavena opět v sanfranciském muzeu, také v retrospektivní výstavě.\n\n\n"}
{"id": "432200", "url": "https://cs.wikipedia.org/wiki?curid=432200", "title": "Ringhofferovi", "text": "Ringhofferovi\n\nRinghofferovi byla pražská německá rodina podnikatelů a průmyslníků. Zprvu vyráběli pivovarské a cukrovarnické zařízení, později železniční vagony a tramvaje. Jejich Ringhofferovy závody byly jedním z největších průmyslových závodů v Rakousko-Uhersku. Po sloučení s kopřivnickou vagónkou nesl podnik od roku 1936 název Ringhoffer–Tatra a po druhé světové válce byl znárodněn pod jménem Tatra. Původní smíchovská vagónka se posléze v roce 1963 stala součástí ČKD jako ČKD Tatra.\n\nFrantišek Ringhoffer byl kotlář z Müllendorfu u Eisenstadtu (Burgenlandsko), který po vyučení ve Vídni roku 1769 odešel na vandr do Prahy a po složení mistrovských zkoušek si založil v Platnéřské ulici na Starém Městě dílnu na výrobu pivovarských kotlů. Později se stal starostou kotlářského cechu, od roku 1793 městským starším a radním. Po jeho smrti roku 1827 dílnu převzal jeho syn Josef Ringhoffer, který už roku 1820 zřídil kovárnu mědi (hamr) v Kamenici u Jílového a začal vyrábět i cukrovarská zařízení – dnes firma Strojmetal Kamenice s.r.o.\n\nPo jeho smrti roku 1847 továrnu ve věku 30 let převzal jeho syn František Ringhoffer II. (1817–1873), který ji přestěhoval na Nové Město, do dnešní Opletalovy ulice a roku 1852 založil výrobu železničních vagonů na Smíchově. První nákladní vagon byl vyroben 1854, tendr 1857 a osobní vagon 1863. Roku 1870 vyrobila firma také první osobní výtah v českých zemích, na zámku v Zákupech. V letech 1861–1865 byl Ringhoffer starostou města Smíchova, o nějž se neobyčejně zasloužil a roku 1862 byl vyznamenán Rytířským řádem Františka Josefa. Už roku 1854 založil pro své dělníky jako jeden z prvních nemocenské pojištění a roku 1870 penzijní fond. V letech 1861–1873 byl (s přestávkou) poslancem Českého zemského sněmu a roku 1872 získal Řád železné koruny, což znamenalo také povýšení do šlechtického stavu. V roce 1871 nechal znovu založit Velkopopovický pivovar, jehož otevření se nedožil. Když 23. března 1873 zemřel, odkázal svým třem synům továrny, panství a zámky v Kamenici, Štiříně, Kostelci u Křížků a Velkých Popovicích.\n\nVedení továren se ujal nejstarší František Ringhoffer III. Narodil se 22. listopadu 1844, vystudoval vojenskou akademii a do roku 1873 sloužil v císařské armádě jako důstojník. Přestěhoval i mědikoveckou výrobu ze Starého Města na Smíchov, rozšířil cukrovarskou výrobu i hamr v Kamenici. Pro zaměstnance zřídil úrazový fond, fond pro pozůstalé, knihovnu a učňovskou školu. Základem úspěchu firmy bylo dokonalé řemeslné zpracování všech výrobků. Za F. Ringhoffera III. se nejvíce rozvinula výroba osobních i nákladních vagonů a v letech 1874–1880 jich továrna vyvezla 4500. Roku 1891 vyrobila salonní vlak pro rakouského císaře, v dalších letech i pro rumunského krále a tureckého pašu, jídelní vozy pro belgickou společnost Wagons-Lits, vagony pražských tramvají, petřínské lanovky, chladicí zařízení a mnoho dalšího. Byl poslancem Českého zemského sněmu (od roku 1876) a od roku 1892 doživotním členem Panské sněmovny ve Vídni. Zemřel 23. července 1909.\n\nFirmu převzal jeho syn inženýr František Ringhoffer IV. (31. května 1874–29. února 1940). Od roku 1911 se firma stala akciovou společností Ringhofferovy závody a během první světové války vyrobila přes 20 tisíc vagonů. Později, když koupila i automobilku v Kopřivnici, jmenovala se Ringhoffer-Tatra a postupně ovládala i další vagonky a elektrotechnické firmy v ČSR (Moravskoslezskou vagónku ve Studénce, Waggonfabrik Bohemia v České Lípě, Továrnu na vozy v Kolíně, Elektrotechnickou továrnu Sousedík ve Vsetíně). Stala se tak vůbec největším výrobcem vagónů na světě. V letech 1929–30 firma Ringhofer vyrobila salonní vůz Aza 80 pro prezidenta T. G. Masaryka. Roku 1938 se rodina přihlásila k německé národnosti a poslední člen dynastie Ringhofferů, JUDr. Hanuš Ringhoffer zemřel v prosinci 1946 v internaci v Mühlberg an der Elbe.\n\nPo znárodnění v roce 1945 vystupoval původní závod na Smíchově ve svazku centrálně řízených vagónek pod názvem Vagonka Tatra Smíchov s dosavadním výrobním programem – osobní i nákladní železniční vozy, tramvaje, trolejbusy – až do roku 1963, kdy byl přeřazen do nově ustaveného oborového podniku ČKD Praha jako závod ČKD Tatra. Výroba železničních vozů byla záhy ukončena a kromě krátké kooperace na výrobě motorových lokomotiv se závod definitivně orientoval na výrobu tramvají. Přestože firmu koupila společnost Siemens, závod v Praze zanikl v roce 2011.\n\nU příležitosti 200. let od narození Františka II. Ringhoffera proběhla na Smíchově v galerii Portheimka výstava nazvaná Ringhofferové. Historik Pavel Fabini, autor výstavy, zde zachytil vývoj rodového podnikání Ringhofferů a jejich politické a kulturní aktivity.\n\nMonumentální hrobka rodiny Ringhofferů s ukřižovaným Kristem od Josefa Václava Myslbeka se nachází v Kamenici u Prahy.\n\n\n\n"}
{"id": "432202", "url": "https://cs.wikipedia.org/wiki?curid=432202", "title": "Laurin &amp; Klement C2", "text": "Laurin &amp; Klement C2\n\nLaurin & Klement C2 byl osobní a nákladní automobil vyráběný rakousko-uherskou automobilkou Laurin & Klement.\n\nMotor byl řadový dvouválec s rozvodem SV, byl uložen vpředu a poháněl zadní kola. Objem byl 2281 cm³, výkon 10 kW (14 koní). Vůz dosahoval rychlosti až 45 km/h.\n\nVyráběl se jako faeton, drožka nebo valník, vyrobeno bylo se 49 kusů.\n\n"}
{"id": "432208", "url": "https://cs.wikipedia.org/wiki?curid=432208", "title": "Paul Mauffray", "text": "Paul Mauffray\n\nPaul Mauffray je americký dirigent. Od roku 1994 působí i v České republice. Věnuje se zejména hudbě Leoše Janáčka.\n\nMauffrayho první působení v České republice byl záskok na poslední chvíli při provedení Janáčkovy orchestrální suity z opery Příhody lišky Bystroušky s Filharmonií Hradec Králové v roce 1994. Od té doby je Paul Mauffray pravidelně zván do Hradce Králové jako hostující dirigent.\n\nV roce 1995 získal Mauffray čestné uznání v soutěži Pražské jaro za provedení Stravinského Svěcení jara a Janáčkova Tarase Bulby. Byl také dvakrát finalistou mezinárodní dirigentské soutěže Bartók International Opera Conducting Competition v Rumunsku, v roce 2005 a opět v roce 2007, kdy získal 2. cenu a díky tomu dirigoval uvedení La traviaty v Bukurešťské národní opeře.\n\nV letech 1995 až 1997 byl asistujícím dirigentem opery pražského Národního divadla, kde spolupracoval s dirigenty Bohumilem Gregorem a Jiřím Bělohlávkem na Janáčkových operách Příhody lišky Bystroušky, Káťa Kabanová a Její pastorkyňa. Poté asistoval Siru Charlesovi Mackerrasovi s Českou filharmonií při natáčení Káti Kabanové a Rusalky. \n\nPaul Mauffray spolupracoval při přípravě osmi Janáčkových inscenací jako asistent dirigenta včetně prvního provedení Janáčkova Osudu v USA na Bard Music Festival (2003) a v Salcburku, kde asistoval Siru Johnovi Eliotovi Gardinerovi při nastudování Její pastorkyně s Českou filharmonií (2001).\n\nV roce 2007 nastoupil jako asistent šéfdirigenta do Janáčkovy opery v Národním divadle Brno, kde dirigoval Verdiho Dona Carlose. Rok poté pracoval jako asistent šéfdirigenta Kirilla Petrenka na uvedení Káti Kabanové s Vídeňským rozhlasovým orchestrem v Divadle na Vídeňce.\n\nDirigent Paul Mauffray byl pozván v 2016 jako hostující dirigent do Mariinského divadla v Petrohradě, kde dirigoval dvě představení Dvořákovy Rusalky. Bylo to jeho druhé působení v tomto divadle, již dříve přijal pozvání od Valerije Gergijeva, aby zde dirigoval zkoušky při nastudování Věci Makropulos. \nMezi sólisty, s nimiž Paul Mauffray spolupracoval, jsou mimo jiné:\nMezi českými a slovenskými orchestry, které Paul Mauffray dirigoval, jsou:\n\n\n"}
{"id": "432209", "url": "https://cs.wikipedia.org/wiki?curid=432209", "title": "Neff", "text": "Neff\n\nPříjmení Neff (Neffová) nosí více různých osobností:\n\n\n"}
{"id": "432210", "url": "https://cs.wikipedia.org/wiki?curid=432210", "title": "Mune Cänpo", "text": "Mune Cänpo\n\nMune Cänpo (མུ་ནེ་བཙན་པོ།) byl 39. král Tibetu. Vládl snad mezi lety 797–799.\n\nPředešlý král, jeho otec Thisong Decän, patří k nejznámějším králům Tibetu, a to zejména z toho důvodu, že vystupoval jako patron buddhismu. Osobnost Mune Cänpa zůstává do značné mír záhadou, stejně jako určení dat jeho vlády, které se v různých pramenech rozchází. Mune Cänpo byl tvůrcem rozsáhlých, avšak neúspěšných reforem, které měly v Tibetské říši snížit propast mezi bohatou a chudou vrstvou obyvatelstva. Na přelomu 8. a 9. století byl zavražděn, a to buď vlastní matkou, či nespokojenými poddanými, kteří nesouhlasili s Mune Cänpovými reformami.\n"}
{"id": "432211", "url": "https://cs.wikipedia.org/wiki?curid=432211", "title": "RC Bystrc", "text": "RC Bystrc\n\nRC Bystrc je brněnský ragbyový klub, založený v roce 1953 jako Slavia VŠ Brno. Klubové barvy jsou oranžová a černá. Předsedou klubu je Pavel Holeček.\n\n\n"}
{"id": "432212", "url": "https://cs.wikipedia.org/wiki?curid=432212", "title": "Temperamentní body", "text": "Temperamentní body\n\nTemperamentní body (též Ašské temperamentní body) byla listina vydaná v roce 1775 Marií Terezií.\n\nMarie Terezie tímto dokumentem ukončila autonomní vývoj Ašska, a definitivně začlenila toto území k Čechám a Rakousko-Uherské říši. Dosavadní svoboda náboženského vyznání zůstala v platnosti (později potvrzená Tolerančním patentem), stejně tak jako osvobození Ašska a Zedtwitzů od daní, které městu i ašské šlechtě zaručovala salva guardia. Zedtwitzům také zůstala vlastní soudní moc nad ašským regionem.\n"}
{"id": "432217", "url": "https://cs.wikipedia.org/wiki?curid=432217", "title": "Zábavní park Tivoli", "text": "Zábavní park Tivoli\n\nTivoli je známý zábavní park v centru dánské metropole Kodaně. Byl založen roku 1843 Georgem Carsensenem na pozemcích bývalého vojenského opevnění. Otevřen byl 15. srpna téhož roku. Původně se jmenoval \"Tivoli & Vauxhall\" podle dvou tehdejších významných veřejných parků, pařížské Jardin de Tivoli a londýnských Vauxhall Gardens. Je druhým nejstarším zábavním parkem na světě a zaujímá rozlohu 82 717 m². V době založení stál park na samém okraji města, ale vzhledem k rozvoji městské aglomerace stojí dnes v úplném centru města. Ročně Tivoli navštíví okolo čtyř milionů lidí.\n\nV parku se nachází nejstarší dřevěná horská dráha světa \"Rutschebanen\" z roku 1914 a moderní dráha \"Dæmonen\", na níž vozíky jezdí rychlostí až 77 km/h a přetížení činí 4G. Dalšími atrakcemi jsou 80 metrů vysoký řetízkový kolotoč \"Himmelskibet\", ruské kolo \"Ballongyngen\", koncertní sál pro 1660 diváků, divadlo pantomimy v podobě čínské pagody a velké akvárium. Pravidelně zde vystupuje chlapecký pěvecký sbor \"The Tivoli Guard Boys\". Park je otevřen od dubna do září a také na Halloween a o vánočních svátcích. O letních prázdninách se každý pátek koná rockový koncert (\"Fredagsrock\").\n\nV roce 1943 byl park poničen požárem, který založili dánští nacisté.\n\n"}
{"id": "432218", "url": "https://cs.wikipedia.org/wiki?curid=432218", "title": "Tivoli", "text": "Tivoli\n\nTivoli je město v italském regionu Lazio, přibližně 30 km východně od Říma, známé též pod antickým názvem Tibur.\n\nSousední obce: Castel Madama, Guidonia Montecelio, Marcellina, Roma, San Gregorio da Sassola, San Polo dei Cavalieri, Vicovaro.\n\n\n\"Počet obyvatel\"\n\n\nMěsto je dostupné autobusem i železnicí (trať Roma–Sulmona–Pescara). V období 1879 až 1933 byla k dispozici pro dopravu do Říma i parní tramvajová linka.\n"}
{"id": "432222", "url": "https://cs.wikipedia.org/wiki?curid=432222", "title": "Polokonzerva", "text": "Polokonzerva\n\nPolokonzerva je pasterovaný výrobek neprodyšně uzavřený v obalu, se zvýšenou trvanlivostí, nejvýše však 6 měsíců. Výroba a skladování polokonzerv podléhá v Česku zákonu č. 110/1997 Sb., o potravinách a tabákových výrobcích a o změně a doplnění některých souvisejících zákonů ve znění pozdějších předpisů, což jsou například vyhláška č. 287/1997 Sb., o veterinárních požadavcích na živočišné produkty, vyhláška č. 294/1997 Sb., o mikrobiologických požadavcích na potraviny, způsobu jejich kontroly a hodnocení, ve znění vyhlášky č. 91/1997 Sb., nebo vyhláška č. 264/2003 Sb., pro maso, masné výrobky, ryby a výrobky z nich. Vyhlášky spadají pod Nařízení Komise (ES) č. 2073/2005, o mikrobiologických kritériích pro potraviny, jako součásti nařízení Evropského parlamentu a Rady (ES) č. 852/2004, o hygieně potravin\n"}
{"id": "432227", "url": "https://cs.wikipedia.org/wiki?curid=432227", "title": "Transoxanie", "text": "Transoxanie\n\nTransoxanie nebo také Transoxánie („země za Amudarjou“), z arabštiny Maverannáhr je část střední Asie přibližně odpovídající dnešnímu Uzbekistánu, Tádžikistánu a jihozápadnímu Kazachstánu. Pomocí geografických mezníků lze Transoxanii vymezit jako území mezi řekami Amudarjou (ve starověku zvána – \"Oxos\") a Syrdarjou. Tímto jménem se dotyčné území obvykle označuje pro dobu starověku či počátek středověku, i když jej někteří autoři používají pro současnou dobu. Centry Transoxanie byla města Buchara a Samarkand.\n\n"}
{"id": "432238", "url": "https://cs.wikipedia.org/wiki?curid=432238", "title": "Heda Bartíková", "text": "Heda Bartíková\n\nHeda Bartíková (* 27. března 1944 v Praze) je česká redaktorka, novinářka a spisovatelka.\n\nJejí tatínek byl spisovatel Alois Hříbal. Po základní škola absolvovala Střední průmyslovou školu zemědělskou, ale zemědělství se nevěnovala. Pracovala jako novinářka, v Kartografii byla techničkou, na tělovýchovné škole ČUV ČSTV působila v roli odborné referentky. V roce 1985 se stala redaktorkou nakladatelství Olympia. Hodně psala, používala také pseudonym Hedy Bartley..\nPsala poezii, detektivky, biografii o Páralovi, horrorové a sci-fi povídky. Povídky ji otiskly časopisy Květy, Maska, Magazín Co vás zajímá a další.\n\n\n\n\n\n"}
{"id": "432242", "url": "https://cs.wikipedia.org/wiki?curid=432242", "title": "Žebříček IIHF 2008", "text": "Žebříček IIHF 2008\n\nŽebříček IIHF mužů pro rok 2008.\n"}
{"id": "432243", "url": "https://cs.wikipedia.org/wiki?curid=432243", "title": "Medaile Emanuela Bořického", "text": "Medaile Emanuela Bořického\n\nMedaile Emanuela Bořického je udělována Přírodovědeckou fakultou Univerzity Karlovy domácím i zahraničním vědcům, kteří se mimořádně zasloužili o pokrok v petrologii, mineralogii nebo geochemii. Medaile, nesoucí jméno význačného českého mineraloga a petrografa Emanuela Bořického,je označena nápisem: \"\"Medaile Emanuela Bořického\"\" a příslušným rokem udělení. V mezinárodním kontextu nese označení: \"\" Award of Emanuel Bořický Medal\"\".\n\nKomise pro udělování medaile Emanuela Bořického je složena takto: \n\n\n"}
{"id": "432248", "url": "https://cs.wikipedia.org/wiki?curid=432248", "title": "Carl Malmsten", "text": "Carl Malmsten\n\nCarl Malmsten (vlastním jménem Charley Per Henrik Malmsten, 7. prosince 1888, Stockholm – 13. srpna 1972, Öland) byl švédský designér nábytku.\n\nCarl Malmsten se prosadil roku 1916 výhrou v soutěži na zařízení stockholmské radnice. Za své nákresy získal první i druhou cenu. Dlouhodobě se držel myšlenek severského klasicismu a stavěl se proti rozmachu funkcionalismu ve Švédsku ve třicátých letech 20. století.\n\nNa výstavě nábytku v Göteborgu v roce 1956 představil prototypy nábytku pro sériovou výrobu. Do té doby navrhoval nábytek na zakázku v omezených sériích. Rokem 1956 se však začíná jeho nábytek dostávat i mezi široké vrstvy. Kopie nábytku dle jeho návrhu se dodnes vyrábějí.\n"}
{"id": "432251", "url": "https://cs.wikipedia.org/wiki?curid=432251", "title": "Žehušická obora", "text": "Žehušická obora\n\nPřírodní památka Žehušická obora se nachází poblíž obce Žehušice v okrese Kutná Hora. Chráněné území je v péči Krajského úřadu Středočeského kraje. Obora je součástí Krajinné památkové zóny Žehušicko.\n\nPředmětem ochrany jsou přirozená společenstva lužních lesů a luk v okolí říčky Doubravy. Vyskytují se zde též staré solitérní duby, na něž je vázán výskyt vzácných druhů hmyzu. Předmětem ochrany je rovněž populace bílé jelení zvěře, chované v oboře.\n\nObora byla založena šlechtickým rodem Thun-Hohenstein ve stylu anglického parku na místě někdejšího vysušeného rybníka \"Kravinec\". V oboře je chováno po více než 150 let jedno z mála stád bílé jelení zvěře na světě v počtu 130 kusů. Do Žehušic byli první bílí jeleni dovezeni v roce 1780, pocházejí zřejmě z Persie nebo Kavkazu. Ale již na počátku 18. stol. bylo několik bílých jelenů chováno v honitbě císaře Karla VI. u Brandýsa nad Labem. Tyto jeleny dostal císař darem od ruského cara Petra I. Původ žehušických jelenů není znám, ale pravděpodobně byli také dodáni přes Rusko. Příběh o tom, že byli v 18. století dovezeni hrabětem Thunem z Indie není pravdivý. Není pravda, že se jedná o jediné bílé jeleny na světě, další stáda žijí v oborách na území Rakouska, Německa a Dánska.\n\nV Žehušické oboře se natáčel televizní seriál \"Území bílých králů\" a kniha Den bílého jelena od Jaroslava Holečka.\n"}
{"id": "432255", "url": "https://cs.wikipedia.org/wiki?curid=432255", "title": "Cooksonia", "text": "Cooksonia\n\nCooksonia je rod vyhynulých suchozemských vyšších rostlin, řazených mezi rhyniové rostliny. Nese jméno po paleontoložce Isabel Cooksonové. Její fosílie představují pravděpodobně nejstarší známé cévnaté rostliny, neboť se datují již do doby mezi spodním a svrchním silurem (před 428 milióny lety). Nejmladší nálezy pochází z počátku devonu. Cooksonia tedy na Zemi rostla nejméně 13 miliónu let. Některé zkameněliny byly objeveny i v Česku včetně té nejstarší dosud známé rostlinné makrofosilie (\"Cooksonia barrandei\") pocházející z lokality Barrandovy jámy u Loděnic. Její stáří se odhaduje přibližně na 432 miliónů let.\n\n\"Cooksonia\" dosahuje na výšku jen několik centimetrů a podle její prosté stavby se zdá, že je jednou z nejjednodušších cévnatých rostlin vůbec. Skládá se z stonků, které se několikrát větví, a z malých kulovitých sporangií (výtrusnic), v nichž vznikaly výtrusy. Uvnitř se nacházejí podle paleontologických průzkumů fosílií vodivá pletiva připomínající svou stavbou tracheidy.\n\nByly popsány i druhy, které se navzájem liší některými strukturními znaky především na výtrusnici:\n\n"}
{"id": "432257", "url": "https://cs.wikipedia.org/wiki?curid=432257", "title": "Pryskyřník prudký", "text": "Pryskyřník prudký\n\nPryskyřník prudký (\"Ranunculus acris\") je jedovatá, vytrvalá a středně vysoká bylina z rodu pryskyřník, je jedním z nejběžnějších druhů pryskyřníků v ČR.\n\nJedná se o vytrvalou rostlinu dorůstající nejčastěji výšky 20–100 cm s velmi krátkým nebo prodlouženým oddenkem, cca 1–10 cm dlouhý. Lodyha je lysá nebo hlavně v dolní polovině řídce až hustě přitiskle chlupatá. Listy jsou střídavé, přízemní jsou dlouze řapíkaté, lodyžní jsou s kratšími řapíky až přisedlé. Čepele přízemních listů jsou zpravidla tři- až pětiklané či pětidílné, úkrojky jsou čárkovitě kopinaté, někdy ale až klínovitě vejčité (subsp. \"frieseanus\"), zastřihovaně zubaté. Lodyžní listy jsou podobné přízemním, všechny listy jsou přitiskle až štětinatě chlupaté. Květy jsou žluté, květní stopky jsou na průřezu oblé. Kališních lístků je 5, jsou kopinaté až úzce vejčité, vně chlupaté. Korunní lístky jsou žluté, vejčité, nejčastěji 8 –10 mm dlouhé. Kvete v květnu až v srpnu. Plodem je nažka, která je asi 2,4–3,2 mm dlouhá, lysá, na vrcholu zakončená krátkým zobánkem, který je přímý až stočený. Nažky jsou uspořádány do souplodí. Počet chromozómů je 2n=14 nebo 28 (v ČR nikoliv). Celá rostlina obsahuje jed, který člověku způsobuje puchýře, nebezpečný je i pro dobytek.\n\nJedná se o variabilní druh, ve střední Evropě se rozlišují 3 poddruhy.\n\nPryskyřník prudký je široce rozšířen téměř po celé Evropě, chybí jen v nejjižnější části, nepatrně přesahuje do severní Afriky, dále roste ve velké části Asie, původní je snad také na Aleutech a v Grónsku Člověkem zavlečen je ale i mnohde jinde, např. v Severní Americe, kde je dosti rozšířen a zdomácnělý, dále je udáván adventivní výskyt v Jižní Americe, na Novém Zélandu, v Austrálii a na některých ostrovech v Tichém oceánu. V České republice je to velmi hojný druh rozšířený od nížin do hor, který najdeme v loukách a pastvinách, především sv. \"Arrhenatherion\", ale i pastviny sv. \"Cynosurion\" a v loukách sv. \"Calthion\" (méně podmáčené typy) aj.\n\n\n \n"}
{"id": "432259", "url": "https://cs.wikipedia.org/wiki?curid=432259", "title": "London Stock Exchange", "text": "London Stock Exchange\n\nLondon Stock Exchange nebo zkráceně LSE je akciová burza se sídlem v Londýně, Spojené království. Založena byla v roce 1801 a nyní je jednou z největších burz na světě. Na burze je kromě britských akciových společností zalistována i řada zahraničních firem. LSE je součástí společnosti London Stock Exchange Group plc.\n"}
{"id": "432265", "url": "https://cs.wikipedia.org/wiki?curid=432265", "title": "Phạm Duy", "text": "Phạm Duy\n\nPhạm Duy (5. října 1921 Hanoj – 27. ledna 2013 Ho Či Minovo Město) byl vietnamský hudební skladatel.\n\n"}
{"id": "432267", "url": "https://cs.wikipedia.org/wiki?curid=432267", "title": "Let ČSA 540", "text": "Let ČSA 540\n\nLet ČSA č. 540, se strojem Iljušin Il-62 registrace OK-DBF, na pravidelné lince Praha – Damašek – Bagdád – Teherán, skončil během přiblížení na letiště v Damašku nárazem do písečné duny a mohutným požárem. Nehoda se odehrála 20. srpna 1975 v 01:13 hod místního času. Jedná se o nejtragičtější leteckou nehodu v historii ČSA, při které zahynulo 126 osob. Příčinu nehody nebylo možné jednoznačně stanovit, předpokládá se, že se mohlo jednat o chybu pilota.\n\nLetoun registrace OK-DBF, „Brno Trade Fair“, byl 174 místný, čtyřmotorový proudový letoun sovětské výroby, Iljušin Il-62. Do flotily ČSA byl zařazen v září 1973, v době nehody byl tedy v provozu necelé 2 roky. Letoun byl určen pro dálkové tratě a jeho nádrže proto pojmuly značné množství paliva - přibližně 80 t. Na palubě letounu se nacházelo 117 cestujících a jedenáctičlenná posádka – celkem 128 osob. Piloty letadla byli velitel (CPT) Gajdoš, druhý pilot (F/O) Žižka, kteří spolu dobře nevycházeli, což mohlo mít určitý dopad na jejich pracovní výkony a týmovou spolupráci. Piloti ovšem nebyli v kokpitu sami, spolu s nimi tam seděl navigátor a mechanik.\n\nPopisovaná nehoda byla jedinou vážnou nehodou tohoto typu stroje u Československých aerolinií. Ve službách ČSA se od dubna 1968 do října 1994 vystřídalo celkem 21 kusů.\n\nMezinárodní letiště v Damašku (IATA:DAM, ICAO:OSDI) se nachází cca 15 km jihovýchodně od města. Při příletu od Středozemního moře (Cyprus FIR) je třeba proletět asi 100 km vzdušným prostorem Libanonu (Beirut FIR) a pak překonat pohraniční pohoří Antilibanon, na jehož úpatí se Damašek rozprostírá. Zatímco na západ od letiště se ještě vyskytují terénní vyvýšeniny, na východ je již krajina zcela plochá, prakticky se stejnou nadmořskou výšku jako má letiště - 2 000 ft (610 m, 71 mb). Letiště má dvě asfaltové paralelní dráhy - jižní RWY 05R/23L a severní 05L/23R. Asi 4 km před prahem RWY 05R se nachází radiomaják VOR, RWY 23R je vybavena naváděcím systémem ILS a asi 8,5 km před prahem radiomajákem NDB. V době nehody nebylo letiště vybaveno sekundárním radiolokátorem, takže na řídící věži neměli k dispozici aktuální informace o výšce letounu.\n\nLetoun startoval z letiště Praha-Ruzyně v 19:35 hod. (18:35 UTC), s cílovým letištěm v íránském Teheránu a mezipřistáními v syrském Damašku a iráckém Bagdádu. V okamžiku nehody měl letoun za sebou asi 2 600 km z více než 4 000 km dlouhé cesty. Až do nehody probíhal let bez zvláštních událostí.\n\nKolem 22:00 hod UTC, po přeletu Bejrútu, bylo letadlo předáno libanonským pracovištěm řízení letového provozu pracovišti ATC v Damašku. S tím piloti navázali spojení v 22:02 hod, ohlásili, že se nacházejí v letové hladině FL210 (tedy 21 000 ft, neboli cca 6,4 km), sestupují na výšku 11 000 ft (cca 3,4 km) a udali i předpokládaný čas vstupu do oblasti Damascus FIR v 22:05 hod. Od TWR Damašek obdrželi informaci, že budou přistávat od severovýchodu, na severní dráhu (RWY 23R), a údaje o počasí na letišti: protivítr 230°, 10 kts (18 km/h), jasno, dohlednost dobrá a atmosférický tlak QNH 1 010 mb. V rámci standardních postupů potvrdil pilot přijetí informací jejich zopakováním a od řídící věže obdržel povolení k přiblížení.\n\nPro posádku přilétající od západu to znamenalo, že minou letiště severně a s navigací pomocí radiomajáku VOR zahájí v předepsaném místě klesání na výšku 4 000 ft  AMSL. Poté provedou zatáčku zpět na jihozápad, do osy dráhy, kde pak s pomocí signálu ILS uskuteční konečné přiblížení na letiště a přistání. Ve 22:09 hod nahlásila posádka, že hodlá zahájit VOR přiblížení, k čemuž od pracoviště TWR Damašek obdržela povolení a byly jí opakovaně předány meteorologické informace. Posádka jejich přijetí potvrdila zopakováním důležitých dat - dráhy RWY 23R a tlaku QNH 1 010 mb. To bylo poslední radiové spojení s letem OK 540.\n\nČtyři minuty po posledním hlášení, v 22:13 hod UTC, narazil letoun ve tmě do písečné duny. Stalo se to při dokončování poslední zatáčky před konečným přiblížením, přibližně 17 km před prahem dráhy, tedy zhruba 4 minuty před přistáním. Po nárazu došlo k destrukci letounu a ke vznícení paliva následovanému mohutným požárem. Všichni na palubě, kromě dvou osob, zahynuli. Nehoda byla ohlášena náhodnými svědky kolem 22:15 hod.\n\nMohutný požár zcela zničil oba letové zapisovače. Z lékařských posudků vyplynulo, že v okamžiku nárazu bylo tělo velitele v uvolněném stavu, s letounem zřejmě přistával druhý pilot. Byl nalezen relativně nepoškozený panel s výškoměrem prvního pilota, který byl vynulován na správnou hodnotu tlaku. V jakém stavu byly ostatní barometrické a radiové výškoměry se nepodařilo zjistit. Na palubě letadla nedošlo k požáru, ani k explozi před nárazem do země a žádná část letadla se od něho před nárazem neoddělila.\n\nVyšetřovací komise nedokázala zjistit příčinu nehody, jako nejpravděpodobnější označila možnost, že si posádka nebyla vědoma skutečné výšky letu. Na domovském letišti a na ostatních letištích v socialistických zemích byla v té době dispečery předávána výška QFE - skutečný barometrický tlak v úrovni dráhy. Od věže v Damašku však obdrželi výšku QNH - tlak přepočítaný na hladinu moře, v našem případě tedy zvýšený o 71 mb. Pokud má pilot barometrický výškoměr vynulovaný na QFE, vede letadlo tak, aby postupně sklesal až na 0 m, má-li vynulováno na QNH postupně snižuje výšku letadla až na nadmořskou výšku letiště (pro RWY 23R je to 610 m). Jestliže měli mít v místě nehody 4 000 ft (1 220 m) AMSL, nabízí se vysvětlení, že se pilot zmýlil a rutinně postupoval jako při přiblížení s vynulováním na QFE, přičemž pochopitelně došlo k nárazu ve chvíli, kdy sklesal na hodnotu nadmořské výšky terénu pod letounem. Musíme ovšem současně předpokládat, že žádný z pilotů ani navigátor neměl zapnuté, nebo nesledoval radiové výškoměry, stejně jako, že pilot před přistáním nezjišťoval, nezapamatoval si, nebo si v hlavě nějak podvědomě přepočítal požadovanou výšku z navigační mapy standardních přístrojových příletů (STAR). Pokud je toto vysvětlení pravdivé, jedná se o typický případ havárie způsobené řízeným letem do terénu.\n\nO 40 dní později, v časných ranních hodinách 30. září, došlo za podobných okolností k neobjasněné nehodě letu maďarské společnosti Malév č. 240, kdy Tu-154 registrační značky HA-LCI explodoval ve vzduchu při přiblížení na letiště v nedalekém libanonském Bejrútu. V onom roce propukla v Libanonu vleklá a zničující občanská válka, do které byli zapojeny ještě OOP, Izrael a Sýrie. OOP tehdy získala výraznější mezinárodní uznání a začala zřizovat v některých zemích své kanceláře (obdoba velvyslanectví). Dvou prvních slavnostních otevření, v Praze a Budapešti, se zúčastnili i vedoucí činitelé OOP, kteří se snad měli následující den lety OK 540 a MA 240 vracet, což mohl být podle autorů konspiračních teorií jeden z možných důvodů sestřelení těchto letounů.\n\nTeorii, že letoun OK-DBF byl sestřelen, měl údajně potvrdit jeden z přeživších cestujících - tuto informaci není možné z dostupných informací, ani potvrdit, ani vyvrátit.\n\n"}
{"id": "432273", "url": "https://cs.wikipedia.org/wiki?curid=432273", "title": "Senátní obvod č. 17 – Praha 12", "text": "Senátní obvod č. 17 – Praha 12\n\nSenátní obvod č. 17 – Praha 12 podle zákona č. 247/1995 Sb. zahrnuje území městských částí Praha 12, Praha 16, Praha-Lipence, Praha-Lochkov, Praha-Velká Chuchle,Praha-Slivenec, Praha-Zbraslav, Praha-Kunratice, Praha-Šeberov, Praha-Újezd, Praha-Libuš, Praha-Petrovice a část území městské části Praha 4 tvořenou katastrálními územími Hodkovičky a Lhotka.\n\nSoučasným senátorem je od roku 2018 Pavel Fischer.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "432274", "url": "https://cs.wikipedia.org/wiki?curid=432274", "title": "Michael Barratt", "text": "Michael Barratt\n\nMichael Reed Barratt (* 16. dubna 1959 ve Vancouveru, státě Washington, USA), původně lékař, je od července 2000 americký astronaut, člen oddílu astronautů NASA. V březnu 2009 se poprvé dostal do vesmíru na šestiměsíční let na Mezinárodní vesmírné stanici (ISS) v rámci Expedice 19 a Expedice 20, přistál v téhož roku. \n\nMichael Barratt se narodil ve Vancoueru na severozápadě Spojených států, rodina žila ve městě Camas ve státě Washington. Roku 1981 Barratt získal titul bakaláře zoologie na \"University of Washington\", o čtyři roky později se stal doktorem medicíny na \"Northwestern University\". Zde působil jako lékař ještě tři roky. Potom pracoval v \"Veterans Administration Lakeside Hospital\" v Chicagu (1988–1989) a \"Wright State University\" (1989–1991).\n\nOd roku 1991 pracoval v NASA. zprvu v oddělení rozpracovávajícím systémy ventilace na stanici Freedom, od roku 1992 jako lékař. Rok 1994 strávil ve Středisku přípravy kosmonautů v Rusku, v rámci zabezpečení letu STS-71 na Mir.\n\nV červenci 2000 byl vybrán mezi astronauty NASA. Absolvoval všeobecnou kosmickou přípravu a získal kvalifikaci letový specialista. V únoru 2007 byl jmenován náhradníkem Michaela Finckeho, velitele Expedice 18, odstartovavšího v říjnu 2008. Současně se od srpna 2007 připravoval na funkci palubního inženýra Expedice 19.\n\nDo vesmíru odstartoval Barratt v Sojuzu TMA-14 26. března 2009, s Gennadijem Padalkou a již podruhé letícím vesmírným turistou Charlesem Simonyim. Členové nové základní posádky převzali stanici od stávajícího osazenstva – Expedice 18, ze které přešel do Expedice 19 Kóiči Wakata. Ostatní kosmonauti z Expedice 18 a Simonyi se 8. dubna vrátili na Zem. Padalka, Barratt a Wakata zůstali na stanici a věnovali se běžné vědecké a provozní činnosti. Od 29. května se k nim připojila tříčlenná posádka Sojuzu TMA-15, na stanici od té doby pracuje šestičlenná posádka jako Expedice 20.. Dne 11. října 2009 přistál Barratt s Padalkou a kanadským vesmírným turistou Guyem Lalibertém v Sojuzu TMA-14 v Kazachstánu, v kosmu prožil při prvém letu 198 dní, 16 hodin a 42 minut.\n"}
{"id": "432281", "url": "https://cs.wikipedia.org/wiki?curid=432281", "title": "Hartman z Holštejna", "text": "Hartman z Holštejna\n\nHartman z Holštejna byl moravský pán, který založil hrad Holštejn a kolonizoval holštejnské panství. \n\nHartman pocházel z rodu erbu beranních rohů, kteří měli sídlo v Ceblovicích (zaniklé vsi na Tišnovsku). Se svým starším bratrem Bohušem, který se zpočátku psal po Jedovnicích, začal v polovině 13. století osídlovat málo zalidněnou část Drahanské vrchoviny. Noví osadníci přicházeli nejen z českého království, ale i z německy mluvících zemí. Osídlování probíhalo zčásti díky vazbám na Rakousko, zčásti zásluhou olomouckého biskupa Bruna ze Schauenburku, který pocházel z Německa a byl jedním z moravských činovníků velké kolonizace. \n\nHartman se poprvé v listinách objevuje roku 1252, kdy se svým bratrem Bohušem svědčil při založení žďárského kláštera. V následujících letech byl připomínán na řadě listin. Jeho bratr však panství, které mělo původně sídlo na tvrzi v Jedovnicích, opustil a přestěhoval se na Přerovsko, kde vystavěl hrad Drahotuše a založil tam vlastní rod pánů z Drahotuš. Hartman začal budovat na panství nové pevné sídlo. Jako Hartman s přídomkem „z Holštejna“ se uvádí poprvé na pečeti listiny z 5. března 1268, což znamená, že jeho nový hrad Holštejn byl v té době dostavěn nebo alespoň zčásti obyvatelný. Od roku 1278 se uváděl jako Hartman z Holštejna již na všech listinách. Téhož roku získal významnou funkci brněnského komorníka. Hartman byl významným šlechticem své doby, i když starší literatura uvádí, že byl loupeživým rytířem. Toto bylo způsobeno záměnou s jiným moravským hradem Hoštejnem. Ve skutečnosti se Hartman uváděl v listinách na prvních prestižních místech. Z veřejného života se stáhl v roce 1302, kdy už byl stár. Na jeho místo nastoupil jeho syn Crha z Holštejna, který však v roce 1308 předčasně zemřel. Hartman se naposledy uvádí 1. ledna 1315 na listině zábrdovického kláštera, poté zemřel. Hrad Holštejn a holštejnské panství získal odúmrtí král. \n\nRadoslav z Ceblovic (1173-1227)\n"}
{"id": "432282", "url": "https://cs.wikipedia.org/wiki?curid=432282", "title": "Dobrovolná bezdětnost", "text": "Dobrovolná bezdětnost\n\nDobrovolně bezdětný/á je termín užívaný pro osobu, která netouží mít děti. Dobrovolně bezdětní jsou různorodou skupinou lidí, a existuje mnoho důvodů, proč nechtějí mít děti.\n\nLidé, kteří nechtějí mít děti se v angličtině označují jako childfree (child = dítě, free = svobodný). Užívá se zkratka CF. Významově tento termín znamená něco jiného než termín „childless“. Přípona „-less“ implikuje nedostatek a tento termín tak označuje osoby, které si přejí dítě, ale nemají ho. Termín childfree vznikl, aby se odlišila skupina lidí, kteří se svobodně rozhodli nemít dítě a demonstrují, že jejich životy nejsou poznamenány nedostatkem něčeho a jsou stejně plnohodnotné jako životy osob, které dítě počaly.\nAlternativní termín je „childless by choice“.\n\nOxford English Dictionary uvádí slovo childfree poprvé v roce 1913. Dále byl termín užit 3. června 1972 v článku časopisu Time, který oznamoval vytvoření National Organization for Non-Parents . Oživen byl v roce 1990, kdy Leslie Lafayette vytvořil další skupinu dobrovolně bezdětných, the Childfree Network.\n\nPrvní veřejné proklamace lze hledat v souvislosti s rozvojem antikoncepce a kontroly porodnosti v 60. letech „Childfree“ skupiny se začaly formovat v 70. letech, nejznámější je The National Organization for Non-Parents and No Kidding.\n\nNárodní organizace pro nerodiče The National Organization for Non-Parents (N.O.N.) začala se svou činností v roce 1972 v Palo Alto pod vedením Ellen Peck and Shirley Radl. N.O.N. byla vytvořena, aby podpořila myšlenku, že muži a ženy mají volbu nemít dítě. Změnila název na the National Alliance for Optional Parenthood, a v 80. letech pokračovala jako podpůrná skupina pro osoby, které nechtěly mít dětí a vystupovala proti „pronatalismu“ (postoj/reklama/podpora a glorifikace rodičovství). Podle proklamací bylo jejím účelem vychovávat veřejnost k nerodičovství jako plnohodnotnému životnímu stylu, podpora dobrovolně bezdětných a podpora povědomí o problému nárůstu populace,pomoc dalším podobným organizacím.\n\nV současnosti je sídlo organizace ve Washingtonu. Organizace distribuuje publikaci „Am I Parent Material?“ N.O.N. navrhla 1. srpen jako „Den nerodičovství“, Non-Parents' Day.\n\nNechceme děti No Kidding! je mezinárodní nezisková organizace vytvořená pro single osoby i páry, které nikdy nechtějí mít děti, nezáleží na důvodu. První pobočku založila Jerry Steinberg ve Vancouveru (Kanada) v roce 1984. V Kanadě existuje poboček velké množství, také ve Spojených státech a dalších zemích. Organizace se rozšiřuje, lidé mohou zakládat nové pobočky kdekoliv ve světě.\n\nÚčelem organizace No Kidding! je dát bezdětným dospělým možnost hovořit o svých zájmech, aniž jsou omezováni lidmi, kteří stále hovoří o svých dětech a možnost hledat si podobné přátele. Vstup je možný pro kohokoliv, kdo nikdy nebyl rodičem. Kluby organizují velké množství aktivit včetně výletů, večírků, koncertů apod.\n\nOrganizace jednou ročně pořádá setkání členů z US a Kanady. První shromáždění se konalo v roce 2002, v roce 2008 se setkání konalo v New Yorku a v roce 2009 je k 25. výročí připravováno setkání ve Vancouveru.\n\n\n\n\n\n\n\n\n"}
{"id": "432284", "url": "https://cs.wikipedia.org/wiki?curid=432284", "title": "Unquillosaurus", "text": "Unquillosaurus\n\nUnquillosaurus (\"ještěr od řeky Unquillo\") je rodem vyhynulého maniraptorního teropodního dinosaura, žijícího v období svrchní křídy (asi před 84-72 miliony let) na území dnešní Argentiny. Zachovala se pouze jedna pánevní kost, která nasvědčuje tomu, že celková délka tohoto dinosaura dosáhla asi 3 metrů.\n\nTypovým druhem je \"U. ceibalii\", popsaný Powellem v roce 1979 a znovu prostudovaný Novasem a Agnolinem v roce 2004. Ti zjistili, že šlo pravděpodobně o dromaeosaurida.\n\n\n"}
{"id": "432290", "url": "https://cs.wikipedia.org/wiki?curid=432290", "title": "Mönpové", "text": "Mönpové\n\nMönpové (Tibetsky: མོན་པ་, Wylie: mon pa) jsou etnickou skupinou žijící především v Tibetské autonomní oblasti a Arunáčalpradéši. Jejich počet je odhadován na přibližných 78 000, přičemž okolo 50 000 jich připadá na Arunáčalpradéš, zhruba 25 000 na Tibet, několik tisíc Mönpů žije v Bhútánu.\n\nJejich jazyk spadá do tibeto-barmské skupiny a je psán tibetským písmem. Většina Mönpů jsou stoupenci tibetského buddhismu, konkrétně školy gelug. Živí se především zemědělstvím, řezbářstvím, výrobou thanek a tkalcovstvím.\n"}
{"id": "432302", "url": "https://cs.wikipedia.org/wiki?curid=432302", "title": "Merkur (spolek)", "text": "Merkur (spolek)\n\nSpolek Merkur spojoval obchodníky v českých zemích. Působil v letech 1862 až 1918. Název pochází z římské mytologie, kde je Merkur bohem obchodu.\n\n1862 Schváleny stanovy Obchodnického spolku Merkur, který si dal za cíl rozvíjení obchodního vzdělání, později založí obchodní školu, vzájemnou podporu a společenské styky obchodníků. Z počátku bylo vedení spolku česko-německé, na valné hromadě roku 1867 získali většinu čeští obchodníci a ovládli výbor. U zrodu stáli:Josef Wohanka a Jan Neff.\n\n1868 vzniká z iniciativy spolku Živnostenská banka pod názvem „Živnostenská banka pro Čechy a Moravu“. Centrálu měla v dnešní budově České národní banky v Praze v ulici Na Příkopech. A byla financována přímo českým kapitálem. Podporovala malé a střední podniky.\n\n1871: Vznik „Pražské bursy na zboží a cenné papíry“. Obchodní spolek Merkur, který ve své době sdružoval většinu významných zástupců obchodu podal podnět k založení pražské burzy. Po jejím založení v roce 1871 vydal prohlášení:\n\n„Zřízení Pražské bursy, otázka hojně přetřásaná a pečlivě uvážená má býti uskutečněna.\nRozkvět českého průmyslu v posledních letech, velké rozmnožení dopravních prostředků,\nvzájemné vztahy, jež vznikají značným vývozem, tvoření nových hodnot, to vše vyžaduje\nzprostředkovací činnosti, která pouze na burse může se rozvíjeti uspořádaným způsobem.\nÚprava obchodu s českými hodnotami na Vídeňské burse nedostačuje, neboť buď nedochází\nk žádným obratům, nebo ojedinělé obraty vyvěrají z podnětu okamžité spekulace“.\n\nSvoji činnost zahájila v sobotu 15. dubna 1871, v domě č. p. 990 v ulici Na Příkopě na Praze 1.\n\n1872: obchodní spolek Merkur zakládá svoji první obchodní školu, je to také první obchodní škola pouze s českým vyučovacím jazykem, její název je Českoslovanská akademie obchodní a sídlí v Resslově ulici č. 5 v Praze. Ve znaku má dodnes Merkura. Provolání ke zřízení školy podepsalo mnoho významných osobností té doby, např.: František Palacký,František Ladislav Rieger, Julius Grégr, E. J. Kittl (jeho dcerou byla Ema Destinnová) a samozřejmě spolek Merkur.\n\n"}
{"id": "432309", "url": "https://cs.wikipedia.org/wiki?curid=432309", "title": "Warren Clarke", "text": "Warren Clarke\n\nWarren Clarke (26. dubna 1947 Oldham, Anglie – 12. listopadu 2014) byl anglický herec a příležitostný producent a režisér.\n\nV televizi začínal v britské „mýdlové opeře“ \"Coronation Street\" (dokonce dvakrát – roku 1966 jako Kenny Pickup, poté v r. 1968 jako Gary Bailey).\n\nJeho první velkou rolí ve filmu byl Dim v Kubrickově kultovním filmu \"Mechanický pomeranč\" (1971). Následovala druhá role po boku Malcolma McDowella ve filmu \"O Lucky Man!\" (1973).\n\nPoté Clarke ztvárnil přes stovku televizních a filmových rolí v Británii i cizině, za zmínění např. stojí ruský disident Pavel Upenskoj ve filmu \"Firefox\" Clinta Eastwooda (1982).\n\nKomediální nadání dokázal jako Oliver Cromwell v jedné epizodě známého seriálu \"Černá zmije\" (s Rowanem Atkinsonem v hlavní roli, 1988). V roce 1984 si zahrál netypickou roli – desátníka britské armády v Indii Dixona, otevřeně se hlásícího k homosexualitě.\n\nCelosvětově i v Česku je nejznámější díky své roli detektiva superintendanta Andyho (Andrewa) Dalziela v televizním seriálu \"Dalziel a Pascoe\"; z celkem 61 epizod natočených v letech 1996–2007 jich také 33 produkoval nebo spoluprodukoval (2000–2007) a 3 režíroval (2002, 2006).\n\nV roce 2009 ztvárnil kapitána Peterse v televizním filmu podle Agathy Christie \"Proč nepožádali Evanse?\" (natočeném v řadě příběhů slečny Marplové, i když v předlohové knize nevystupovala).\n\n"}
{"id": "432312", "url": "https://cs.wikipedia.org/wiki?curid=432312", "title": "Regino z Prümu", "text": "Regino z Prümu\n\nRegino z Prümu (narozen nejpravděpodobněji v roce 840 v Altripu, zemřel v 915 v Trevíru) byl benediktinský opat a středověký kronikář. \n\nBěhem svého života byl znám jako opat kláštera v Prümě. Do historie se nejvíce zapsal jako východofranský kronikář, který zapisoval všechny důležité informace během svého života. Psal také o událostech narození Ježíše Krista, až po rok 906. Tedy do roku, kdy na Velké Moravě končí vláda Mojmíra II. \n\nV jeho kronice jsou také zapsány události o dějinách Velké Moravy. Jeho kronika byla nejvíce zaměřena na sled událostí franských panovníků.\n\n"}
{"id": "432316", "url": "https://cs.wikipedia.org/wiki?curid=432316", "title": "Pedocentrismus", "text": "Pedocentrismus\n\nPedocentrismus je pedagogicky směr dvacátého století, odvozený od myšlenek knihy E. Keyové \",Století dítěte“\" (1903). Podřizuje cíle výchovy a vzdělávání zcela individuálním potřebám a zájmům dítěte, přeceňuje však hlediska biologická před společenskými. Později i některými svými představiteli (J. Dewey) odmítnut jako příliš jednostranný.\n\nPedocentrismus se vyznačuje těmito znaky:\n\nS pedocentrismem často souvisí i projektová metoda, která je hojně využívána právě při aplikaci tohoto přístupu. Projektová metoda bývá často využívána na i běžných školách v České republice. Projektová metoda je vyučovací metoda, jíž jsou žáci vedeni k řešení komplexních problémů a získávají zkušenosti praktickou činností a experimentováním. Žáci mají vliv na výběr tématu, vychází z jejich prožitků. Bývá spojována právě s alternativními přístupy k vyučování. Projektová metoda došla k širokému uplatnění na běžných školách v České republice. Nabízí nejen integraci učiva do logicky uspořádaných celků, odpovídajících praktickým životním situacím. Umožňuje také samostatnou i skupinovou práci, kladení otázek a jejich zkoumání. Stanovuje jasný cíl, odpovědnost za proces i výsledek řešení.\n\nVzhledem k tomu, že pedocentrický přístup není typickým a preferovaným způsobem vyučování, k jeho uplatňování často dochází v alternativních školách. Tyto alternativní školy sdílí podobné znaky, jako například důraz na samostatnou práci dítěte, vlastní objevování, svobodu dítěte ve volbě učiva atd. Tyto koncepty jsou tedy orientovány na dítě a vycházejí z pedocentrismu.\n\nV České republice momentálně funguje několik škol, které pracují právě na těchto principech. Jedná se o:\n\n\n\n"}
{"id": "432317", "url": "https://cs.wikipedia.org/wiki?curid=432317", "title": "Měchýřovka portugalská", "text": "Měchýřovka portugalská\n\nMěchýřovka portugalská (\"Physalia physalis\", Linnaeus, 1758), někdy pro svůj tvar nazývána „Portugalská galéra“ nebo „Modrý portugalský válečník“, je zástupce žahavců spadající mezi trubýše. I s chapadly dosahuje obvykle délky okolo 10 metrů, někdy to však může být až 30 metrů. Je považována za velmi nebezpečnou člověku, její požahání je extrémně bolestivé. Tělo je složené ze vzdušného měchýře, jenž plave na hladině moře, a dolní části sestávající z dlouhých ramen.\n\nMěchýřovka portugalská se vyskytuje v teplých vodách, často v tisíci-členných skupinách. Její vzdušný měchýř je třpytivě zbarvený. Zajímavé je, že zvíře se umí natáčet po větru a udržovat určitý kurz. V teplých letních měsících se vydává na sever, k pólům.\n\nPod měchýřem měchýřovky portugalské se vyskytují polypi, tzv. krycí jedinci. Z jejich ochranných kruhů vystupují velmi lapavá vlákna. Každé vlákno obsahuje žahavé pouzdro, sloužící k tomu, aby ochromilo rybu, která se ocitne v bezprostřední blízkosti. Žahavá vlákna mají svaly, kterými lovenou kořist podávají k ústům. \n\nJe známo, že na trsu se nacházejí jedinci, kteří mají na starost rozmnožování. Z nich vznikají pohlavní cestou nové kolonie. Tak se může měchýřovka stále znovu a znovu obnovovat, což vysvětluje jejich velké počty. Při uhynutí měchýřovka vypouští do moře spermie a vajíčka, z nichž vznikají noví jedinci. Oplozená vajíčka se vyvinou přímo v dalšího dospělého medúzovce. Nejdříve se z nich stanou volně plovoucí larvy, dále vznikají miniaturní medúzy, které poté žijí volně v moři.\n\nHlavním predátorem měchýřovky je kareta obecná.\n\n"}
{"id": "432320", "url": "https://cs.wikipedia.org/wiki?curid=432320", "title": "Polsat Warsaw Open", "text": "Polsat Warsaw Open\n\nPolsat Warsaw Open byl profesionální tenisový ženský turnaj kategorie \"Premier Tournaments\" na okruhu WTA Tour hraný v letech 1995–2010. Konal se ve Varšavě na otevřených antukových dvorcích.\n\nPředchozími názvy turnaje byly \"Warsaw Cup by Heros\" (1995–2000), \"J&S Cup\" (2001–2007) a v roce 2009 pak \"Warsaw Open\".\n\n"}
{"id": "432322", "url": "https://cs.wikipedia.org/wiki?curid=432322", "title": "Warsaw Open 2009", "text": "Warsaw Open 2009\n\nTenisový turnaj WTA Warsaw Open 2009 se konal ve dnech 18.–23. května v polském hlavním městě Varšavě na otevřených antukových dvorcích. Odměny činily 600,000 USD.\n\n\n"}
{"id": "432324", "url": "https://cs.wikipedia.org/wiki?curid=432324", "title": "Jízda králů", "text": "Jízda králů\n\nJízda králů je slovácký a hanácký lidový obyčej, specifická podoba králenských slavností kdysi rozšířených po celém Česku, spojený povětšinou s křesťanským svátkem letnic. Od roku 2011 je zapsána organizací UNESCO na seznam Mistrovských děl ústního a nehmotného dědictví lidstva. Garantem zpracování údajů o jízdě králů je Národní ústav lidové kultury ve Strážnici. \n\nNejpopulárnější, i díky umělcům jako byl Joža Uprka, se jezdí každý rok ve slováckém Vlčnově. Na Dolňácku se jezdí ve Skoronicích u Kyjova při příležitosti kyjovského Slováckého roku od roku 1921 za organizace Sokola Karla Kozánka, poté v lokalitách jako Kunovice, Hluk, Kyjov a dalších. V Kunovicích jízdu pořádají každý druhý rok a každé tři roky ji pořádá v rámci svých Dolňáckých slavností město Hluk. Na Hané jsou to Doloplazy či Chropyně, ve které se nazývá „Jízda krále Ječmínka“, obnovená je i v hanáckém městě Kojetín. Vzkříšená byla jízda i v Hroznové Lhotě, kde ji v devadesátých letech jezdívaly několikrát i dívky.\n\nV jiných evropských regionech existují podobné slavnosti, které mají svůj různý historický původ a liší se také názvy, jako: \"jízda křižáků\" (\"křižerjo\") v Lužici, \"jízda po osení\" v Rakousku a Bavorsku, \"velikonoční jízda\" v Polsku, \"šestizvonění\" ve švýcarském Curychu. \nJízda králů navazuje na tradiční venkovské obyčeje jako jsou \"jarní sečení trávy\", \"odchod legrútů\" atd. \n\nPodobné jsou taktéž zvyky počátku léta spojené s volbou krále a královny rozšířené ve velké části Evropy: u Slovanů (rusalje) Německu (Pfingstl), Skandinávii, ve Francii a v Anglii (May Queen, Jack in the Green, Jack o' Lent). \n\nDnes tradice jízd králů znovuožívá v řadě obcí slováckého regionu, před 2. světovou válkou se jezdilo v téměř každé vsi.\n\nVznik je nejasný a zabývali se jím již etnografové v 19. století. Jízda snad vznikla původně z královských ceremonií, či z velikonočních procesí, které mají již původ v pohanských snahách o zajištění bohaté úrody na polích pomocí jakéhosi veřejného průvodu na koních, objížďky polí, v bývalých německých regionech ve Slezsku to byla „Saatreiten“ (jízdy po osení). Jinak svatodušní objížďky na koních mají společný jakýsi charakter prosebných procesí a jsou formálně podobné se svatodušními obřadními královskými průvody, nesou se prapory, kříže, zpívá se. Tyto průvody snad mohly být kdysi i určitým vzorem pro vznik církevně motivovaných procesí. Oba druhy obřadních průvodů však mohly vzniknout také zcela samostatně, nezávisle na sobě, mohly se paralelně vyvíjet. Jízdy s křížem, nazývané „křižejo“ byly osobitou součástí katolické náboženské kultury především na německých etnických územích a ve slovanských oblastech ležících v jejich bezprostředním dotyku jako byla Lužice či Polsko. \n\nLidový obyčej či slavnost byl zaznamenán v Bojkovicích na konci 18. století, konal se o hodech a jezdci seděli na volech (Jeřábek 1971: 114). Také nejasný původ, podobnost s jízdou králů zde ovšem je. Také jízda králů se jezdila v řadě okolních obcích. Zajímavé jsou zmínky o tzv. „velikonočních jízdách v Ludgeřovicích“ na Hlučínsku ve Slezsku. Podle různých historických zmínek převážně ústního podání, zde v několika obcích vypukla po třicetileté válce jakási tehdy neznámá smrtelná nemoc, která zasáhla přes polovinu obyvatel. Místní kaplan v Ludgeřovicích, pod jehož kostel obce spadaly, navrhl uspořádat velikonoční procesí na koních kolem polí za zpěvu nábožných písní. V čele průvodu jel rychtář s křížem.\n\nPůvod je patrně z iniciačního obřadu mladých mužů, tak jako to vidíme ještě velmi zachovale na folklorních slavnostech v Kyrgyzstánu, kde mladí muži soupeří ve střelbě či zápase na koňských sedlech. Pojem zápas vznikl od „držení se za pasy“ a byl na Slovácku velmi oblíben. Koncem 19. století se však objevila řada snah o historický podtext slavností. Tyto hypotézy vzniku jízdy králů vzešly z okruhu moravské inteligence a měly v sobě pravděpodobně vlasteneckou motivaci poukázat na dějiny českých zemí.\n\n\nKrálův obličej je zahalen pentlemi, které mu visí vertikálně z čepce, podobnou pomůcku používají stále jezdci ve stepích Kyrgyzstánu proti slunci a prachu, pentle jsou nahrazeny spletenými koňskými žíněmi, které splývají jezdci z čapky. Obličej si tito kočovníci navíc natírají černou barvou. Podobně i jejich kůň má spletenou hřívu do copánků, které visí přes oči a hlavu a často jsou ozdobeny korálky. V Kyrgyzstánu je také množství podobných soubojů a koňských her jako \"Kok boru\"- na západě známá jako pólo, která přišla do Anglie z Indie, \"Kyz kuumai\" chlapci a dívky soupeří společně v jízdě, \"Upai\" účastní se jí mladší chlapci a cvičí se v jízdě, střelbě atd. DNA moravských Slováků má s Kyrgyzstánci také v chromozonu Y v několika bodech podobnou genetickou strukturu. Také zvolání Hýlom, hýlom či Hýlom, hálom, kterým jízda ve většině obcích začíná pravděpodobně pochází z ugrofinského „hallani“: slyšet či „hivóm“: volám , ale původ slova může být také tatarský. Na území jihovýchodní Moravy pobývalo v minulosti početné tatarské vojsko až do vlády Václava I.-jednookého syna Přemysla Otakara I., jak také dokládá opevněný kostel ve vsi Vlčnov s dnes již zasypaným valem. V češtině je řada tatarských slov již dávno zdomácnělých jako tábor (tapqur), šavle, hurá (urmah- bij!) či horda, není též bez zajímavosti časté používání svérázného, původem tatarského, „Huš“ v tomto regionu za české „Hej“, starší „Hoj“ a „Húj“.\n\nJízda králů z Vlčnova je z jízd králů nejpopulárnější a má za sebou minimálně dvousetletou tradici. Jezdí z horního konce vsi směrem na dolní konec a je spojena také s lidovým jarmarkem a s možností prohlídky muzea a starých domů. Koná se každý rok nepřetržitě minimálně od roku 1808 na letnice. Původně se jízda konala pravidelně o svatodušním pondělí, ale od roku 1953 se přesunula na svatodušní neděli a po roce 1964, kdy Vlčnov oslavil sedmisté výročí obce, se termín místo pohyblivé svatodušní neděle stanovil na poslední neděli v květnu. K její popularitě přispěl také fakt, že byla zachycena v 19. století na impresionistickém plátně malířem Jožou Uprkou. Ten vlastnil ateliér v nedaleké Hroznové Lhotě a maloval žánrové výjevy z místního života, poutě, shromážděn, mše v kostele atd. Obraz Jízdy králů Joža Uprka maloval v roce 1897. O pár let později tento region také navštívil, přesněji v roce 1902, slavný francouzský sochař Auguste Rodin a přirovnal tento kraj k starověké řecké Helladě. Touto cestou, které se účastnil také Alfons Mucha vyvrcholil umělecký zájem té doby o tento region. Inspiraci v něm nalézal také malíř Josef Mánes, v cyklu kalendáře Moravský rok, či portrétu Veruny Čudové. Ve Vlčnově se odehrává filmová adaptace knih Žert režiséra Jaromila Jireše, dnes zařazeno do československé filmové Nové vlny šedesátých let a ve třicátých letech se zde natáčela adaptace divadelní hry Maryša režie: Josef Rovenský, Maryša Jiřina Štěpničková a v roli starého Vávry Jaroslav Vojta. Dnes je sbírka fotografií z natáčení filmu, získána pro obec z pozůstalosti Dr. Ladislava Rutteho, umístěna v trezoru na vlčnovské radnici Exteriéry Vlčnova a okolí lze spatřit i ve filmech jako Slovácko sa súdí a později Slovácko sa nesúdí, které byly natočeny podle místních historek, které sepsal Zdeněk Galuška. Nesmíme zapomenout, že také první fotografie jízdy králů byla pořízena právě ve Vlčnově a to roku 1890 regionalistou a profesorem gymnázia z tehdejšího krajského města Uherského Hradiště Josefem Klvaňou v uličce „Ke dvoru“. Je to jedna z prvních dokumentárních fotografií na Moravě vůbec umístěná dnes v Moravském zemském muzeu v Brně. Vzhledem k roku pořízení 1890 a k vědeckému účelu jejího vzniku je to jedna z prvních vědeckých fotografií vzniklých na území dnešní České republiky.\n\nJízda králů ve Vlčnově začíná v neděli setkáním v domě krále, poté legrúti, osmnáctiletí chlapci, společně se stejně starými dívkami- družicemi odcházejí do kostela na mši; poté se jede na radnici, kde se žádá starosta o souhlas. Úvodní slova jízdy jsou stále stejná: „Hýlom, hýlom! Počúvajte, horní, dolní, domácí aj přespolní, co vám budu povídati o svatodušní neděli…“ \n\nSamotná královská jízda se skládá z jízdy legrútů - vyvolávačů na koních ve vlčnovských krojích, v organizaci vojenské kavalérie. Doprovázejí krále. Koně jsou ozdobení pentlemi a stylizovanými květinami, také různými většinou červenými šátky, umístěnými na způsob praporů. Králem je vždy malý chlapec, protože podmínkou je aby byl panic. Král sedí, na koni, který mu vede jeho otec, ruce v bok. Jeho kůň je doprovázen po stranách dvěma legrúty s tasenými šavlemi, král má v ústech bílou růži. Být vybrán za krále je pro rodinu ve vsi vždy velkou poctou, královského koně pentlí matka krále. Co se týká věku krále, mohou být ale výjimky. Podle novináře Jana Janči se na konci 19. století stal králem ve Vlčnově osmnáctiletý Tomáš , koně mu ale zdobila „galánka“ Františka, jelikož jeho matka již byla na takovou práci stará.\nKrálova družina žádá přihlížející diváky vtipným vyvoláváním („vyvolávkami“, „hláškami“) o finanční dary slovy: \"Na krála, maměnko, na krála.\" pro váhající jedince upřesňují: „Máme krála chudobného, ale velmi poctivého“. Finance se jim dávají do boty nebo vhazují do kasiček tam připevněných. Vyvolávky se dříve vztahovaly k obyvatelům jednotlivých domů ve vsi, kteří často z takové vyvolávky měli moc velkou radost či naopak:\n\n\nV dnešní době se vztahují spíše k již anonymním divákům, kteří přijeli za lidovou zábavou, proto často musí legrút improvizovat:\n\nI tak se stane, že mnohá dívka, studem rudá, vykřikne raději předem: „Dám vám do boty! Jen nic už na mě nekřičte!“\nPrůvod je poté doprovázen krojovými soubory, dechovou hudbou z celého regionu i ze Slovenska, průvodem dětí v krojích, ale třeba i holandskou dechovkou z Komenského Naardenu. Vlčnovský Jarmark nabízí řemeslné lidové výrobky, dnes spíš převládají suvenýry a místní speciality.\n\nV Kunovicích se jízda králů konala od roku 1918 do roku 2000 celkem třináctkrát. Posledních několik let se koná znovuobnovená jízda každé dva roky.\n\nPrůběh jízdy \n\n\n\nV Hluku se jezdí jízda králů vždy jednou za tři roky jako součást Dolňáckých slavností. První písemná zmínka pochází z roku 1865. Jezdilo se každoročně o svatodušním pondělí, mimo období válečná a v době hospodářské krize v letech 1930-1933. V roce 1945 se jízda objevila v ulicích Brna, kde srdce Brňanů získal František Huspenina vyvolávkou: „Brno, Brno, město hezké, bylos dlouho německé. A slibujem ti město hezké, že už budeš stále české.“ V roce 1950 v napjaté situaci kolektivizace venkova se jízda nekonala. Obnovena byla v roce 1957. Jezdila se každým rokem až do roku 1965, kdy se stala součástí národopisných slavností, tím zmizel iniciační smysl jízdy, kterou vždy jezdili osmnáctiletí chlapci. Na Hluckou tvrz umístil postavu svého hejtmana Jana Šarovce František Kožík. JUDr. Ladislav Rutte byl prvním organizátorem slavností.\n\nPrůběh: Krále si vybírají mladíci a již dlouho předem se na jízdu připravují ježděním na koních, na které si musejí zvykat, protože již nemohou jezdit na koních vlastních, jako to bylo dřív, jelikož jich v dnešní době již nevlastní. Král jede v družině, po každé straně má své páže. Pážata i král jedou na bílých koních a jsou převlečeni do ženských krojů. Ostatní jezdci jsou v krojích mužských. „Turecké“ šátky mají přivázány na holích jako prapory. Ráno v den jízdy jede kavalérie pro krále, žádá rodiče o souhlas a podobně se žádá i starosta. Poté již vyvolávají a objíždějí ulice města. Král je hlídán pážaty, kteří jej chrání před únosem šavlemi. V případě unesení krále některými jezdci z jiné obce, byl král vykoupen, jako výkupné sloužilo víno nebo pivo. Většinou ale Hlučané měli převahu a svého krále na rozdíl od okolních nepostrádali. Změnou oproti předešlým jízdám jsou tzv. žebráci, tito chlapci jsou vybaveni proutěnými koši a ukládají do nich větší dary za vyvolávání. Většinou víno a slivovice. Tekutiny, které se za vyvolávání obdrží, se často konzumují přímo v průvodu. Hluk má specifický prvek: srdce na prsou koně. Koně jsou ozdobeni papírovými růžemi a stuhami zapletenými do hřívy. Také jsou vodiči koní spíše starší pánové.\n\nPrvní fotografii jízdy králů ve Skoronicích pořídila Vlasta Havelková, pravděpodobně v letech . Najdeme ji ve druhém svazku díla Moravské Slovensko (Praha 1922, s. 678). Snímek je mylně označen jako svatba ve Skoronicích. Konala se na letnice, postupně však tento zvyk slábl a v letech 1900 až 1942 se jízda králů ve Skoronicích už nekonala. Nepřímý podnět k obnově dal svým vyprávěním dr. Maxmilián Kolaja z obce Vlkoš. Jízdy se konaly později v rámci Slováckého roku v Kyjově či jako součást jiných událostí, kupř. ve Strážnici či sjezdu Skoronických rodáků. Seznam jízd: 1943, 1944, 1946 - prezentace na slavnostech v Hodoníně, 1947, 1955, 1958, 1961- na Slováckém roku v Kyjově, 1962 - součást oslav ve Vracově, 1966, 1971-1975 na Slováckém roku v Kyjově, 1977, 1985- Strážnice, 1987 - Slovácký rok v Kyjově.\n\nPrůběh: Jízdu jezdí chlapci od 17 do 28 roků, ale stává se, že účastníkem byl i padesátiletý jezdec. Věk není omezen, také někteří účastníci jezdí jízdu několikrát i počtvrté. Většinou pocházejí všichni ze Skoronic. Rozdělují se na vyvolávače, děkovníky a výběrčí, texty vyvolávají na jednotlivé domy. V den konání jízdy, tento den není nijak stanoven u festivalů, setkání rodáků je 28. srpna a jinak se jízda králů jezdila se na letnice. Brzy ráno odcházeli chlapci do okolních obcí pro koně, kteří se musí ještě vystrojit. Toto strojení dělaly dříve dívky, dnes již celá rodina. Chlapci mají kyjovské kroje a po deváté hodině se řadí na návsi a jedou společně za starostou pro souhlas. Ke starostovi je vyslána delegace vyslanců, tvoří ji: praporečník s tureckým šátkem uvázaným na žerď a 3 vyvolávači. Starosta jim podepíše listinu a dává souhlas k jízdě slovy: „V naší obci odedávna dobrý zvyk je vídat, chasu v kroji na koních mezi námi vítat. Povolení máte. Krále hleďte chrániti, aby vám ho nemohli cizí lidé zajmouti!.“ Praporečník s tureckým šátkem se s ní vrací k ostatním a jede v čele průvodu. Za ním tři vyvolávači, poté jede král, který je převlečen do ženského kroje a bílou růží drží v ústech. Chrání jej dva pobočníci, dále jsou to čtyři jezdci jako doprovod, čtyři výběrčí a děkovníci. Kavalkáda objíždí všechny ulice ve vsi a vyvolávači vyvolávají ke všem domům a jejich majitelům různé vyvolávky, shromažďují se dary většinou víno nebo peníze. Končí se kolem 13:30 odpoledne. Poté se koná koncert dechovky a taneční zábava.\n\nTaké je s jízdou králů spojen únos či zajetí krále, často se v polích sešli jedné obce legrúti s jízdou ze sousední obce. Zápasili buď králové mezi sebou či celé skupiny navzájem. Pokud došlo k únosu krále, musela jej rodina vykoupit. Pro rodiče krále to znamenalo další výdaje a pro celou obec značnou ostudu. Toto počínání se dělo často a v minulosti to končilo i velmi tragicky - viz Bitva čtyř králů.\n\nJízdy králů byly v Evropě velmi hojným a běžným jevem. Například v době barokní se v Rakousku a Bavorsku na farnostech konaly objížďky na koních, vždy v den světce, kterému byla příslušná farnost zasvěcena. Vlivem rakouské nadvlády pronikly tyto oslavy i do farností německých obcí na jižní Moravě. Tyto svátky byly převážně spojené se světcem Leonardem. Ve slavnostním průvodu byly neseny obrazy sv. Leonarda, koně byly ozdobeny květy a pentlemi a účastnili se jí kněží, ministranti, trubači, praporečníci a v kočárech poté pořadatelé či honorace, dnes bychom je nazvaly „sponzory“. Na německém území se před vznikem protestantské církve konaly alegorické křižácké jízdy, jízdy s kříži po návsích, a až do roku 1600 se jízda křižáků udržovala také u lužických Srbů, kteří se ale od zmíněného roku stali již evangelíky a protestantským vedením byly jízdy křižáků zakázány.\n\nVelmi zajímavá je jízda na koních vždy třetí pondělí v dubnu v Curychu ve Švýcarsku „Sechseläute“ (šestizvonění) oslavuje se při ní „pálení sněhového muže jménem Boegg“. Boegg je to, co člověku kouká v zimě často z nosu, humor Švýcary nikdy neopouští. Boegg má podobu jakéhosi sněhuláka a představuje zimu. Podle času, kdy se mu roztopí hlava, ve skutečnosti je jeho hlava naplněna trhavinou, v dřívějších dobách střelným prachem, se odhaduje, jak bude teplé léto, čím déle trvá než přijde Boegg o hlavu tím bude léto deštivější a studenější a naopak. Nejkratší čas byl 5:07 minut v roce 1974, nejdelší v roce 2001 a to 26:23. Hranice je vysoká cca 10 až 13 metrů a hlava Boegga je naplněna výbušninou. Někdy se do hranice přilévá letecký benzín kerosen. Kolem hořící hranice jezdí potomci starých curyšských řemeslných rodinných cechů - jezdci cechu- v historických kostýmec a se svými prapory „zlatníci“, „pekaři“, „sýraři“ atd. Tento svátek je velmi starý a stále velmi oblíbený. Na jiných místech Švýcarska a Tyrol jsou jízdy spojené s náboženským procesí. \n\n„Jízda s kříži“ či „Velikonoční jízda“: katolická velikonoční jízda, tradice udržovaná v Lužickém Srbsku, v Hoyerswerda-Hojeřicích, Kamenz-Kamenec, Bautzen-Budyšíně. Jezdí se na Zmrtvýchvstání Páně a vždy v elegantních cylindrech a s kříži či soškami Krista.\n\nPolská velikonoční jízda také nazývaná „procesją stu koni“, se koná na velikonoční pondělí a kromě jezdců se jí účastní i historické kočáry. Jezdí se od nepaměti, první písemná zmínka vzpomíná procesí v Ostropii a pochází z roku 1711. Ústní podání praví, že pochází z Bavorska. V Bieńkowicach v Raciborskiej oblasti se tradiční procesí odhaduje do 13. století. Historický rekord byl 130 koní. Celá trasa má kolem sedmi kilometrů. Jezdí se v obcích Raciborzu, Pietrowicach Wielkich, Sternalicacha Ostropie, Bieńkowicach a Biskupicach v polském Slezsku a je jednou z nejstarších v Evropě. Koncem třicátých let 20. století byla pouť zneužita politickou propagandou nacistů, kteří tvrdili, že pouť původně oslavuje Karla Velikého. V roce 1937 v obci Wójtowa Wieś skupinaHitlerovců postřílela během procesí polovinu účastníků, kteří pocházeli ze vsi Schonwaldu polsky Bojkow, protože zpívali náboženské písně v polštině. V roce 1885 byla část této velikonoční jízdy k vidění v ulicích Londýna. V Pietrowiciach Wielkich se jezdí již 300 let a jezdí se vždy s věnci kolem krku. Její původ se také odvozuje od Sv. Jiří. \n\n\n\n"}
{"id": "432325", "url": "https://cs.wikipedia.org/wiki?curid=432325", "title": "Franz Herre", "text": "Franz Herre\n\nFranz Herre (* 11. dubna 1926 Fischen im Allgäu) je německý historik a publicista. Je autorem množství populárních knih zabývajících se především dějinami Rakouska a Německa.\n\nFranz Herre vystudoval historii na Mnichovské univerzitě a dlouhá léta pracoval jako novinář. V letech 1962–1981 působil jako šéfredaktor v Kolíně nad Rýnem.\n\n3-462-01286-X (česky \"Císař František Josef I. Jeho život - jeho doba\". Praha : Ikar, 1998. 430 s. ISBN 80-7202-336-5)\n3-421-06213-7.\n"}
{"id": "432326", "url": "https://cs.wikipedia.org/wiki?curid=432326", "title": "Internationaux de Strasbourg 2009", "text": "Internationaux de Strasbourg 2009\n\nTenisový turnaj WTA Internationaux de Strasbourg 2009 se konal ve dnech 18. - 23. května ve francouzském Štrasburku venku na antukových dvorcích. Odměny činily 220,000 USD.\n\n\n"}
{"id": "432328", "url": "https://cs.wikipedia.org/wiki?curid=432328", "title": "Světový pohár družstev 2008", "text": "Světový pohár družstev 2008\n\nPavouk\n\nOficiální web\n"}
{"id": "432332", "url": "https://cs.wikipedia.org/wiki?curid=432332", "title": "Andrew Allen", "text": "Andrew Allen\n\nAndrew Michael Allen (4. srpna 1955 Philadelphia, Spojené státy) je americký vojenský letec a kosmonaut, který byl třikrát na palubě raketoplánu ve vesmíru.\n\nJe absolvent \"Villanova University\", studium zde ukončil v roce 1977. Pak nastoupil k námořní pěchotě, kde se po absolvování letecké školy stal vojenským pilotem na F-4 a F/A 18 a v roce 1987 ukončil dokonce vojenskou školu zkušebních letců (\"US Navy Test Pilot School, Patuxent River, MD\"). Potom, v srpnu 1987, nastoupil k NASA, do Johnsonova vesmírného střediska v Houstonu, a zahájil astronautický výcvik. Od srpna 1988 byl zařazen do jednotky astronautů jako letový specialista. V období let 1992 až 1996 absolvoval třikrát let na oběžnou dráhu Země. Strávil zde 37 dní a stal se 276 kosmonautem světa.\n\nJe ženatý, má tři děti.\n\nPoprvé letěl v létě 1992 v raketoplánu Atlantis. Jednalo se o misi STS-46, dle COSPAR 1992-049A, na palubě bylo 7 členů posádky a dvě družice, evropská Eureca a italské TSS-1. Start i cíl byl na Floridě, na kosmodromu Mysu Canaveral (USA, stát Florida)\n\nDruhý let absolvoval o dva roky později, na jaře roku 1994, tentokrát v raketoplánu Columbia. Čtrnáctidenní mise s označením STS-64 byla katalogizována v COSPAR 1994-015A. I tentokrát byl start i cíl na Floridě. Na palubě byla pětičlenná posádka, která se věnovala práci na vědeckém zařízení USMP-2 vč.12 krys.\n\nTaké třetí let byl v raketoplánu Columbia, Allen byl jeho velitelem. Posádka byla sedmičlenná, mezinárodní. Jednalo se o misi STS-75, dle COSPAR 1996-012A, uskutečněnou na konci února 1996.\nNa palubě měli vědeckou jednotku USMP-3 a italskou družici TSS-1R, která se však z vlečeného lana utrhla. Přistáli tam, kde startovali, na Floridě.\n\n\n"}
{"id": "432336", "url": "https://cs.wikipedia.org/wiki?curid=432336", "title": "Candide", "text": "Candide\n\nCandide, čili Optimismus () je satira francouzského osvícenského filosofa Voltaira, prvně publikovaná roku 1759. Novela je mimo jiné satirickou reakci na Leibnizovo učení o nejlepším možném světě. Novela byla publikována jako pseudopřeklad z němčiny.\n\nDěj románu se odehrává v Německu někdy v 18. století. Hlavní postava příběhu Candide vyrůstá ve Vestfálsku, na krásném zámku, barona Thunder-ten-Tronckha. Jméno dostal podle svého prostého až dětinského chování. Naivně myslí, má jemné mravy, zastává jednoduché názory a bezelstně jedná. Jeho učitel, filozof Panglos, totiž zastává teorii, že jakákoli příčina na světě má následek a naopak. Náš svět je proto nejlepší a nic na něm nemůže být zlepšeno. Pod vlivem svého učitele Candide s těmito názory souhlasí. Líbí se mu také slečna Kunigunda, která na Candida pomyslí, když jednou Panglose spatří jak dává jedné ze služebných ve křoví hodiny praktické fyziky. Candide se jednou s Kunigundou neočekávaně potká za španělskou stěnou. Ta upustí kapesníček, Candide jí ho podá a přitom vášnivě políbí. Přistihne je ale baron a prostého Candida vyžene ze zámku.\n\nCandide přijde příští den do neznámého města s divným jménem, kde se setká s verbíři bulharského krále. Ti ho pohostí a potom v okovech odvedou k vojsku. Tam se naučí pár cviků a odejde pryč. Brzy je chycen jako zběh a má na vybranou, buď proběhne šestatřicetkrát uličkou, nebo bude popraven. Candide nejprve zvolí uličku, ale dva tisíce mužů ho, po dvou kolech zbijí tak, že se smíří s popravou. Bulharský král, který vojenský tábor právě navštívil mu uděluje milost. \n\nVypukne válka mezi Bulharskem a Abarií. Dojde ke krvavé bitvě. Candide přežije a z bitevního pole plného mrtvých a umírajících utíká zpustošenou krajinou do Holandska. Tam se nejprve protlouká jako žebrák je zatčen a horlivými misionáři pokřtěn. Po té se ho ujme jeden zbožný člověk novokřtěnec Jakub. Později Candide potká zuboženého, boláky pokrytého žebráka. Slituje se nad ním a dá mu almužnu. Žebrák se mu po té vrhne kolem krku a Candide v něm pozná svého učitele Panglose. Candide se Panglose ujme a spolu s Jakubem o něho pečují. Panglos se zotaví a Candidovi sdělí strašlivou zprávu; Kunigunda je mrtva! Bulharští vojáci zámek přepadli, celý zpustošili, vyloupili a všechny povraždili. Kunigundu prý nejprve znásilnili a pak jí rozpárali břicho. Nešťastný Candide několikrát omdlí. Později se Panglose zeptá proč tak těžce onemocněl, ten mu odpoví, že ho syfilidou nakazila jeho milenka, ona komorná ze zámku. Jakub o Panglose pečuje, vyléčí ho; ten přijde o jedno oko a ucho a poté se všichni vypraví do Lisabonu.\n\nCestou jejich loď ztroskotá v bouři. Přežijí pouze Candide, Panglos a krutý námořník, který opustil tonoucího Jakuba, který mu krátce předtím zachránil život. Lisabon, kam nakonec všichni doplavou na troskách zničené lodi, krátce poté stihne strašné zemětřesení. Mnoho obyvatel zahyne, naši cestovatelé však přežijí. Panglos a Candide pomáhají postiženým obyvatelům; námořník okrádá mrtvé a za naloupené peníze si koupí dívku. Nehledě na prožité útrapy a tragické události je Panglos stále přesvědčen, že na světě je všechno, jak má být. Brzy je zatčen inkvizicí a spolu s Candidem a několika dalšími nešťastníky označen za viníky zemětřesení. Panglos je oběšen a jeho spoluobvinění upáleni. Candide je potrestán pouze veřejným výpraskem. Po vykonaném trestu začne pochybovat o platnosti názorů svého učitele, kterým dosud bezvýhradně věřil. V té době se setká se stařenou, která mu z neznámých důvodů poskytne přístřeší, jídlo a další životní potřeby. Starou ženu poslala Kunigunda, považovaná za mrtvou. Když se s ní překvapený a nevýslovně šťastný Candide setká, vypráví mu, co se událo od jeho vyhnání ze zámku. Byla skutečně znásilněna a rozpárali jí břicho, Jeden bulharský velmož se jí ale ujal a po čase ji prodal židovi, donu Issacharovi, který jí z náklonnosti daroval dům. Zalíbila se také Velkému inkvizitorovi, a ten se s židem domluvil, že bude v dohodnutých dnech Kunigundu navštěvovat. Ona stále ještě oběma odolává.\n\nZ rozmluvy je vyrušil don Issachar, který Kunigundu přišel navštívit. Rozlícený se na Candida vrhl s nožem, ten se ubránil a Issachara zabil mečem, který mu přinesla stařena. Rozhodli se uprchnout, při přípravě útěku přišel na návštěvu inkvizitor a Candide, přesvědčený, že mu hrozí upálení, zabil i jeho. A poté všichni tři prchají do přístavu Cádiz.\n\nDruhá část novely se odehrává v Americe. Cestou do Buenos Aires vypráví stařena o svém životě, prohlašuje se za dceru papeže Urbana X., která byla unesena berberskými piráty a prožila mnoho nešťastných let v Maroku, Turecku a Rusku. Poté se seznámila s donu Issacharem. Všichni tři se dostanou do Buenos Aires, kde se guvernér Don Fernando d'Ibarra y Figueroa y Mascarenes y Lampourdos y Souza zamiluje do Kunigundy. Pak ale přijede důstojník, který chce Candida zatknout za vraždu Velkého inkvizitora, a Candide se sluhou Cacambem prchají do Paraguaye. Velitel na hranicích se ukáže být Kunigundiným bratrem, jenž se po svém zázračném zmrtvýchvstání přidal k jezuitům. Candide mu sdělí, že Kunigundu miluje a chce si ji vzít za ženu, její bratr ho napadne, dojde k souboji a Candide bratra probodne kordem. Na útěku se Candide a Cacambo setkají se ženami, které obtěžují dvě velké opice. Candide opice zabije, aleženy je oplakávají. Vyjde najvo, že to byly milenecké páry. Candida a Cacamba zajmou lidojedi Orejones a chtějí je uvařit v kotli, když ale zjistí, že nejde o jezuity, propustí je na svobodu.\n\nPoté se dostanou do Eldoráda, kde jsou ulice pokryty zlatem, neexistují kněží a král má smsl pro humor. Candide tu není šťastný, protože touží po Kunigundě a velkorysý král mu dovolí odejít dívku hledat. Cacambo odchází s ním. Král je na cestu vybaví stovkou nákladních ovcí (tj. lam) a množstvím peněz. Candide ale peníze dílem poztrácí a dílem jsou mu ukradeny. Dorazí do Surinamu, kde se Candide chystá na cestu do Evropy, zatímco Cacombo odjíždí do Buenost Aires aby přivedl Kunigundu. Candide se zatím v Surinamu spřátelí s pesimistickým manichejcem Martinem, který hlásá, že hmotný svět byl stvořen Ďáblem. \n\nPo celou cestu do Evropy se Candide a Martin dohadují o filozofii a podstatě světa. Přes Bordeaux doplují do Anglie, kde jsou svědky popravy admirála, odsouzeného za to, že nezabil dost nepřátel. Vyděšený Cabdide uprchne z Anglie do Benátek, kde potká prostitutku Paquettu, jež nakazila Pangrola syfilidou a nyní žije se spustlým theatinským mnichem Girofléem. Oba vypadají šťastně, ale uvnitř jsou zoufalí. Candide daruje Paquettě dva tisíce piastrů a tisíc dá Girofléovi.\n\nNa banketu u bentáského šlechtice Pococuranta se Candide setká s Cacambem, jenž mu oznámí, že Kunigunda se nyní nachází v Konstantinopoli. Než odjedou z Benátek, potkají na karnevalu šest podivných maškar, jsou to přestrojený ruský car, turecký sultán, princ Karel Eduard Stuart, Theodor z Korsiky, saský kurfiřt August a polský král Stanislav, kteří si tu chtěli inkognito užít sexu.\n\nCestou do Konstantinopole potká Candide mezi veslaři na galéře Panglosa a Kunigundina bratra. Panglos, přes všechny peripetie, jimiž si prošel, stále nemění své filozofické názory. V Konstantinopoli najde Candide Kunigundu, která už není vůbec hezká, jak v otroctví u knížete Rákocziho myje nádobí.\nCandide vykoupí Kunigundu z otroctví a chce se s ní oženit, ale její bratr si nepřeje, aby se za kohokoli vdala. Je však vzápětí prodán do otroctví a už do niceho nemůže mluvit. Candide pro sebe a Kunigundu koupí z posledních peněz malou farmu, kam za ním přichází Pasquette a Giroflée. Ti utratili tři tisíce piastrů a jsou bez prostředků.\n\nNa konci příběhu se Candide se svými přáteli vypraví za moudrým dervišem a chce se od něj nechat poučit o filozofii, podstatě dobra a zla. Derviš mu ale zabouchne před nosem dveře. Při spáteční cestě se setkají s Turkem, jenž si předsevzal věnovat život jednoduché práci na své zahradě a nezabývat se vnějšími záležitostmi. On a jeho čtyři děti pracují na své zahradě a žijí bez tří zel: nudy, bídy a zločinu. Candide, Pangloss, Martin, Kunigunda, Paquette, Cacambo, stařena a Giroflée zůstanou spolu na Candidově farmě, aby každý vykonával tu práci, k níz má největší talent. Pangloss se holedbá, že všechno se ukázalo jako nejlepší možné pro potřeby všech Candide ho ale vyzve, aby šel spolu s ním a s ostatními pracovat na zahradu.\n"}
{"id": "432338", "url": "https://cs.wikipedia.org/wiki?curid=432338", "title": "STS-67", "text": "STS-67\n\nSTS-67 byla mise raketoplánu Endeavour. Celkem se jednalo o 68. misi raketoplánu do vesmíru a 8. pro Endeavour. Cílem letu mise byly experimenty se stanicí Spacelab.\n\n"}
{"id": "432339", "url": "https://cs.wikipedia.org/wiki?curid=432339", "title": "STS-77", "text": "STS-77\n\nSTS-77 byla mise raketoplánu Endeavour. Celkem se jednalo o 77. misi raketoplánu do vesmíru a 11. pro Endeavour. Cílem letu mise byly experimenty se stanicí Spacehab.\n\n"}
{"id": "432340", "url": "https://cs.wikipedia.org/wiki?curid=432340", "title": "Peptidová vazba", "text": "Peptidová vazba\n\nPeptidová vazba, také peptidická vazba, je druhem kovalentní chemické vazby obsahující seskupení atomů –CO–NH–. Je typická např. pro proteiny a polypeptidy, v nichž se –CO–NH– vytváří při kondenzaci jednotlivých aminokyselin, ale dále i pro syntetické polyamidy. Chemicky se sloučeniny s tímto uskupení atomů nazývají amidy.\n"}
{"id": "432341", "url": "https://cs.wikipedia.org/wiki?curid=432341", "title": "Nick Carter (literární postava)", "text": "Nick Carter (literární postava)\n\nNick Carter je fiktivní geniální americký detektiv, hrdina více než tisíce příběhů, které vycházely od konce 19. do poloviny 20. století v USA. V ČR je znám především jako hrdina komediální parodie \"Adéla ještě nevečeřela\". \n\nPoprvé se postava Nicka Cartera objevila 18. září 1886. Jeho příběhy, řazené obvykle mezi vlakové čtivo neboli šestákové romány, postupně psala řada autorů. Ve druhé polovině 20. století se jeho příběhy staly námětem několika filmů a seriálů.\n\nNick Carter je poměrně typický hrdina brakové literatury, oproti kolegům mu ovšem bylo naděleno všeho nejméně dvojnásobné množství: inteligence, logického myšlení, tělesných schopností, cti, širokého rozhledu po nejmodernějších výdobytcích vědy a techniky, citu pro spravedlnost, neústupnosti… Zároveň ale jeho činnost není prosta chyb. \n"}
{"id": "432342", "url": "https://cs.wikipedia.org/wiki?curid=432342", "title": "Nick Carter", "text": "Nick Carter\n\nNick Carter může být:\n\n"}
{"id": "432344", "url": "https://cs.wikipedia.org/wiki?curid=432344", "title": "Frederiek Nolf", "text": "Frederiek Nolf\n\nFrederiek Nolf (10. února 1987 v Kortrijku – 5. února 2009 v Dauhá) byl belgický cyklista.\n\nV letech 2008–2009 byl členem týmu \"Topsport Vlaanderen\". \n\n"}
{"id": "432346", "url": "https://cs.wikipedia.org/wiki?curid=432346", "title": "Seznam větrných elektráren v Česku", "text": "Seznam větrných elektráren v Česku\n\nV tomto seznamu jsou uvedeny větrné elektrárny a větrné farmy v Česku. Zahrnuty jsou všechny elektrárny s instalovaným výkonem vyšším než 100 kW. Celkový instalovaný výkon větrných elektráren registrovaných Energetickým regulačním úřadem v České republice k 31. 12. 2018 byl 316,2 MW.\n\nPoznámka: \"Rok uvedení do provozu\" znamená postavení první elektrárny v dané lokalitě. \"Počet turbín\" označuje, kolik větrných turbín (větrných generátorů) se nachází ve větrné farmě, nebo se nacházelo v době ukončení provozu. Pokud není uvedeno jinak jsou údaje převzaty ze seznamu České společnosti pro větrnou energii.\n\n"}
{"id": "432348", "url": "https://cs.wikipedia.org/wiki?curid=432348", "title": "Pseudopřeklad", "text": "Pseudopřeklad\n\nPseudopřeklad je původní literární dílo, které je však vydáno jako překlad, tj. je viditelně označeno jako překlad, a tím je i skryt původní autor, který může být uveden jako překladatel, nebo není uveden vůbec. Většina pseudopřekladů je tak zároveň vydána pod pseudonymem.\n\nPseudopřeklady byly v dějinách literatury a překladu používány z mnoha různých důvodů. Autor se ještě zřetelněji než u pseudonymního díla distancuje od obsahu textu. Dílo je od prvopočátku vnímáno jako cizí vůči domácí kultuře.\n\nPravděpodobně nejznámějším pseudopřekladem je Voltairův \"Candide\".\n"}
{"id": "432350", "url": "https://cs.wikipedia.org/wiki?curid=432350", "title": "Epsilon Eridani", "text": "Epsilon Eridani\n\nEpsilon Eridani je hvězda podobná Slunci o hmotnosti 0,85 Slunce ve vzdálenosti 10,5 světelného roku. Je nejbližší hvězdou v souhvězdí Eridanu a po α Centauri a Síriu třetí nejbližší hvězda viditelná pouhým okem. Dle dnešního stavu vědění (květen 2009) je Slunci nejbližší hvězdou s potvrzenými planetami. Nejbližší hvězda od ε Eridani je Luyten 726-8 ve vzdálenosti 5,22 světelných let.\n\n"}
{"id": "432352", "url": "https://cs.wikipedia.org/wiki?curid=432352", "title": "Trubadúr", "text": "Trubadúr\n\nTrubadúři neboli trobadoři byli básníci, skladatelé, muzikanti a zpěváci v jedné osobě, kteří se vyskytovali ve vrcholném středověku zejména v jižní Francii – Okcitánii. Jejich řečí byla okcitánština, románský jazyk příbuzný francouzštině a katalánštině. Právě z okcitánštiny pochází i pojmenování trobadorů: \"Trobar\" v okcitánštině znamená \"tvořit\" a \"trobador\" je pak \"tvůrce\". Nejstarší trobador, jehož dílo známe, je Vilém IX., jeho dílo ovšem vykazuje znaky vyspělosti, proto se předpokládá, že stavěl už na předchozí tradici.\n\nStyl trubadúrů přebíraly i okolní země, byli inspirací pro truvéry v severní Francii i pro německé minnesängry.\n\n"}
{"id": "432356", "url": "https://cs.wikipedia.org/wiki?curid=432356", "title": "Alexander Hemala", "text": "Alexander Hemala\n\nAlexander Hemala (* 3. září 1952 Brno) je český televizní moderátor a hlasatel.\n\nVystudoval Fakultu žurnalistiky Univerzity Karlovy.\n\nV Československé televizi pracoval od roku 1973. Byl nejdéle sloužícím hlasatelem veřejnoprávní televize, když byla v roce 2005 tato funkce zrušena. V České televizi působí jako režisér denního vysílání a věnuje se i moderování v rozhlase a na společenských akcích.\n\nSekvence s Alexandrem Hemalou uvádějícím film ve stylu někdejší Československé televize je v kinech od roku 2006 promítána před filmy distribuovanými společnosti Aerofilms, spjaté s pražskými kiny Aero a Světozor. V roce 2007 vystupoval rovněž v trikových spotech, které v kinech propagovaly takzvanou adopci sedaček jako formu sponzoringu rekonstrukce pražského kina Světozor.\n\nV roce 2010 se zúčastnil 4. ročníku televizní taneční soutěže a show \"StarDance ...když hvězdy tančí\". Také se zúčastnil akce SFC (Scream for Cool). Od 31. srpna 2014 do února 2015 provázel pořadem \"Receptář prima nápadů\", kde nahradil Přemka Podlahu.\n\nJe ženatý a má tři děti.\n"}
{"id": "432359", "url": "https://cs.wikipedia.org/wiki?curid=432359", "title": "John C. Breckinridge", "text": "John C. Breckinridge\n\nJohn Cabell Breckinridge (16. ledna 1821, Lexington, Kentucky – 17. května 1875, Lexington, Kentucky) byl americký státník a politik, 14. viceprezident USA.\n\nBojoval s kentuckými dobrovolníky v mexicko-americké válce. Po válce zasedal v Kongresu USA. Od 4. března 1857 do 4. března 1861 zastával ve vládě James Buchanana za Demokratickou stranu úřad viceprezidenta USA. Za stejnou stranu byl také nominován na prezidenta USA, získal 11 otrokářských států, 18,1 % hlasů od občanů a 72 hlasů volitelů, ale prohrál s Republikánem Abrahamem Lincolnem. Po porážce rezignoval na křeslo senátora za stát Kentucky a v listopadu 1861 se stal brigádním generálem Konfederace, generálmajorem se stal v dubnu 1862. Dne 15. května 1864 vyhrál bitvu u New Marketu ve Virginii. V únoru 1865 byl jmenován ministrem obrany Konfederace. Po válce pobýval v exilu na Kubě, v Evropě a Kanadě a později se věnoval právní praxi v Kentucky. Zemřel v rodném městě 17. května 1875.\n"}
{"id": "432363", "url": "https://cs.wikipedia.org/wiki?curid=432363", "title": "Alena Vostrá", "text": "Alena Vostrá\n\nAlena Vostrá, rozená Alena Obdržálková, ( Praha – tamtéž) byla česká spisovatelka-prozaička, autorka knih pro děti, scenáristka, dramatička, loutkářka, rozhlasová redaktorka, manželka divadelníka Jaroslava Vostrého.\n\nJejí otec byl strojní inženýr, matka Božena Obdržálková (1903—1989) byla autorkou vzpomínkové prózy \"Bylo...\", který vyšel v souboru o staré Praze \"Růže z pražských trhů\".\n\nPo maturitě na jedenáctileté střední škole začala Alena Vostrá (tehdy Obdržálková) studovat zeměměřičství na ČVUT. Po dvou semestrech toto studium ukončila a od roku 1958 studovala loutkářství na DAMU, odkud byla po dvou letech vyloučena. V době, kdy nemohla studovat, pracovala v Československém rozhlase, kde dětem, které napsaly skřítkovi Hajajovi, psala odpovědi.\n\nPovažovala své vyloučení z DAMU za nespravedlivé, odvolávala se a po dvou letech směla studium dokončit v jiném oboru. Rozhodla se pro dramaturgii a studium úspěšně ukončila. Po ukončení studia a úspěšném uvedení své hry a současně diplomové práce \"Na koho to slovo padne\" v Činoherním klubu se stala spisovatelkou na volné noze. \n\nZemřela náhle v roce 1992.\n\nV letech 1963-1988 byl jejím manželem Jaroslav Vostrý, divadelní teoretik, historik a kritik, autor divadelních her, dramatizací a adaptací. Divadelní adaptaci F. M. Dostojevského \"Zločin a trest\" napsali manželé Vostrých společně.\n\nOd 60. let 20 století se její příspěvky objevovaly v časopisech Literární noviny, Tvář, Host do domu aj. V časopise Plamen otiskla v roce 1963 pod pseudonymem Alena Králová novelu \"Elegie\" a v roce 1964 pod vlastním jménem novelu \"Bůh z reklamy\".\n\n\n\n\n\n\n"}
{"id": "432372", "url": "https://cs.wikipedia.org/wiki?curid=432372", "title": "Rage", "text": "Rage\n\nRage může znamenat:\n\n\n"}
{"id": "432376", "url": "https://cs.wikipedia.org/wiki?curid=432376", "title": "Jaroslav Vostrý", "text": "Jaroslav Vostrý\n\nJaroslav Vostrý (* 24. ledna 1931 v Turnově) je český dramatik, divadelní teoretik, historik, režisér, dramaturg, publicista a kritik, divadelní organizátor a pedagog.\n\nPo maturitě na čáslavském gymnáziu v roce 1950 nejprve pracoval v jakožto dělník, v letech 1952 až 1958 vystudoval pražskou DAMU v oboru divadelní věda a dramaturgie. Od roku 1956 působí také jako divadelní publicista a redaktor v časopisu \"Divadlo\" (později i jako jeho šéfredaktor), později působil a publikoval i v dalších divadelních tiskovinách. Od roku 1964 působil jakožto dramaturg Státního divadelního studia. V roce 1965 společně s Ladislavem Smočkem spoluzaložil divadlo Činoherní klub, kde působil jako jeho umělecký vedoucí. Od roku 1963 vyučoval také na pražské DAMU. V dobách normalizace byl nucen opustit Činoherní klub (1972) a na DAMU mohl od roku 1975 působit pouze jako externí pedagog. V letech 1976–1986 spolupracoval s Činoherním studiem v Ústí nad Labem a Divadlem Jaroslava Průchy na Kladně jako autor a režisér, v 1980–1981 působil v kladenském divadle také jako režisér a umělecký šéf, v letech 1981–1986 ve Východočeském divadle Pardubice (režisér). V roce 1990 se vrátil do Činoherního klubu jako jeho ředitel a působil zde do roku 1993. Na DAMU se vrátil v roce 1987, zde se v roce 1990 řádně habilitoval jakožto docent, v roce 1992 jmenován profesorem, v letech 1993–1995 rektorem Akademie múzických umění v Praze, v roce 1995 založil katedru teorie a kritiky DAMU, jejímž vedoucím byl do roku 2000, od roku 1996 je ředitelem Ústavu dramatické a scénické tvorby DAMU, kde v roce 2002 založil časopis Disk. V roce 2010 založil se svou druhou ženou Zuzanou Sílovou \"Scénologickou společnost\".\n\nKromě své umělecké činnosti se soustavně věnuje odborné publicistice a divadelní kritice. V současné době působí také jako ředitel Výzkumného ústavu dramatické a scénické tvorby DAMU. Byl též šéfredaktor a předseda redakční rady časopisu \"Disk\".\n\n\n\n\n\n"}
{"id": "432377", "url": "https://cs.wikipedia.org/wiki?curid=432377", "title": "Věci veřejné", "text": "Věci veřejné\n\nVěci veřejné (zkratka VV) byla česká politická strana, která v období 2010 až 2012 participovala na vládě Petra Nečase. Jednalo se o stranu typu business-ﬁrm party. Především před parlamentními volbami v roce 2010 se deklarovala jako strana přímé demokracie, vycházející ze spolupráce s registrovanými příznivci (tzv. „véčkaři“) a prosazující referenda. Do Poslanecké sněmovny byla zvolena v květnu 2010 se ziskem 24 mandátů. Po vládní krizi a vnitrostranických sporech v roce 2012 založila část vedení, poslanců a členů novou stranu LIDEM – liberální demokraté.\n\nStrana Věci veřejné úzce spolupracovala s Vydavatelstvím Pražan, které vydává časopisy \"Pražan\" a \"Věci veřejné\".\n\nV polovině července 2015 se politická strana Věci veřejné transformovala na spolek Věci veřejné, přičemž první předsedkyní spolku byla zvolena Olga Havlová.\n\nVěci veřejné vznikly v roce 2001, jako strana byly zaregistrovány 22. července 2002. V roce 2002 získaly VV jeden mandát v zastupitelstvu MČ Praha 1 a působily v opozici v MČ Praha 1. Svou práci zaměřily na pomoc občanům v každodenním řešení jejich problémů ve styku s radnicí – hluk, sociální a právní problémy, deregulace. Zároveň prostřednictvím svého zvoleného zastupitele předkládaly návrhy usnesení ke zlepšení fungování MČ Praha 1. Jejich aktivity inspirovaly občany z jiných míst, tak vznikly v roce 2005 a 2006 místní buňky Věcí veřejných v Praze 7, Černošicích (ta se v roce 2009 osamostatnila pod názvem Věci černošické) a Kostelci nad Orlicí.\n\nČlánek z portálu Novinky.cz, který vyšel 15.2.2012 poukazuje na slábnoucí členskou základnu strany. V roce 2010 zaplatilo členský příspěvek cca 1 700 členů. Po volbách 2010 však prudce vzrostl zájem o členství a čekatelů o něj tak bylo přes 4 000. Nicméně po mnoha nezdarech, korupčních aférách a nepopulárních krocích vedení strany, začátkem roku 2012 zaplatilo členský příspěvek (a stalo se tak opětovně řádnými členy) jen něco přes 800 lidí.\n\nDne 14. července 2015 se politická strana Věci veřejné transformovala na spolek Věci veřejné, přičemž první předsedkyní spolku byla zvolena Olga Havlová.\nDne 25. ledna 2014 si strana zvolila vedení ve složení:\n\nToto předsednictvo stranu vedlo až do její transformace na spolek v červenci 2015.\n\nNásledující členové strany zasedali ve vládě Petra Nečase za Věci veřejné:\n\n\nNa XVI. stranické konferenci 16. a 17. února 2013 bylo zvoleno vedení strany ve složení:\n\nZa skutečného lídra strany byl médii do zvolení předsedou v roce 2013 považován Vít Bárta, který se od počátku účastnil koaličních vyjednávání o vzniku vlády Petra Nečase za stranu Věci veřejné a následných koaličních jednání ve formátu K9 (tři členové za každou vládní stranu).\n\nPoslanci zvolení na kandidátce Věcí veřejných v parlamentních volbách 29. května 2010:\n\nStrana Věci veřejné nechává své členy a registrované příznivce rozhodovat v internetových referendech o různých částech programu. Možnost hlasovat je po registraci možná na webových stránkách www.veciverejne.cz. Zaregistrovaní příznivci strany s právem hlasovat se nazývají Véčkaři.\nPříklad internetového referenda: na otázku \"Podporujete šrotovné ?\" odpovědělo ANO 25,04 % Véčkařů, NE 74,96 %. Strana proto bude vystupovat proti zavedení šrotovného.\n\nStrana navrhuje prodloužení ochranné doby autorského díla ze 70 let na 90 let.\n\nVe volbách v roce 2006 v Praze 1 získaly 22% hlasů a staly se druhou nejúspěšnější stranou. Vznikla zde však koalice bez Věcí veřejných mezi ODS a stranami ED, ČSSD. Buňky Věcí veřejných v Černoších a Kostelci získaly v místních zastupitelstvech čtyři, resp. dva mandáty. V roce 2008 vznikla buňka Věcí veřejných také v Praze 5.\n\nV roce 2008 se Věci veřejné účastnily voleb do Senátu, kde jejich dva kandidáti v pražských okrscích Praha 1 a Praha 5 nebyli zvoleni.\n\nVěci veřejné ohlásily svou účast v předčasných volbách do Poslanecké sněmovny 9. a 10. října 2009.\n\nV roce 2009 se Věci veřejné zúčastnily voleb do Evropského parlamentu. Lídrem kandidátní listiny byla původně Jana Zachová, která však byla dne 30. dubna 2009 odvolána volebním zmocněncem VV Ing. Jiřím Vejmelkou. Lídrem kandidátní listiny se pak stala dvojka na kandidátce, zastupitelka Prahy 1 ThDr. Kateřina Klasnová. Věci veřejné se se ziskem 2,40 % hlasů umístily na sedmém místě. Nejvíce hlasů získaly v Praze (3,13 %), nejméně v Moravskoslezském kraji (1,51 %).\n\nPro volby do PSP ČR v roce 2010 museli všichni kandidáti podepsat vázací smlouvu na jejímž základě se vzdali ústavou garantovaného volného mandátu a zavázali se pod hrozbou pokuty sedm milionů Kč hlasovat podle rozhodnutí stranického vedení. Ústavní právník Kysela v rozhovoru označil tyto smlouvy za protiústavní. Strana v nich získala 10,88 % hlasů, což představovalo 24 mandátů v dolní komoře. 5. dubna 2011 byl z poslaneckého klubu i strany vyloučen Jaroslav Škárka, který se stal nezařazeným poslancem, a strana disponuje 23 mandáty.\n\nVe volbách do PSP ČR v roce 2013 kandidovali někteří členové Věcí veřejných na kandidátce hnutí Úsvit přímé demokracie Tomio Okamury. Jako poslanci byli zvoleni: za Jihočeský kraj - Karel Pražák, za Ústecký kraj - David Kádner, a za Moravskoslezský kraj- Olga Havlová. Poslancem se stal rovněž MUDr. Jiří Štětina za Královéhradecký kraj, exposlanec VV zvolen jako nestraník. Tito jmenovaní poslanci jsou členy poslaneckého klubu Úsvitu přímé demokracie, jež vznikl  vznikl v 7. období 5. listopadu 2013.\n\nVe volbách do Evropského parlamentu získaly VV celkem 6 988 hlasů, což bylo 0,46 % všech hlasů.\n\n\nV červnu 2010 oznámil podnikatel Zdeněk Bakala, že během předvolební kampaně věnoval politické straně 6 milionů korun.\n\nStrana byla nepřímo sponzorovaná zadáváním drahé inzerce firmou ABL v časopise \"VĚCI VEŘEJNÉ\".\nLubomír Zaorálek, místopředseda ČSSD, vyzval 3. června 2010 stranu, aby vrátila šest milionů korun, které dostala na volební kampaň od Zdeňka Bakaly nebo aby je předala sdružení nájemníků BYTYOKD.CZ zastupujícího nájemníky usilují o koupi bývalých bytů OKD, jež nyní vlastní společnost RPG Byty ovládaná Bakalou. Podle Zaorálka je absurdní, že strana Bakalu kritizovala, že nájemníky bytů OKD obelhal slibem o umožnění odkoupit za netržní cenu, a zároveň se od něj dává financovat.\n\nDne 4. března 2011 se strana na návrh svého věřitele, mediální agentury MÉDEA podnikatele Jaromíra Soukupa, dostala do insolvenčního řízení. To bylo ale následně zastaveno, protože věřitel vzal svůj návrh zpět.\n\nV časopise Respekt vyšel 4. dubna 2011 článek, podle něhož výkonný místopředseda strany a poslanec Jaroslav Škárka redaktorům tvrdil, že pravidelně bere od Víta Bárty peníze za loajalitu a mlčení o financování strany. Po jeho uveřejnění Škárka i Bárta zprvu vnitrostranickou korupci popřeli; Škárka ovšem zanedlouho verzi Respektu potvrdil, podal na Víta Bártu trestní oznámení a rozhodl se odejít ze strany. Avšak dříve než tak učinil, byl 5. dubna z poslaneckého klubu a strany vyloučen. Podle Víta Bárty nešlo o peníze za mlčenlivost ve věci financování strany, ale o půjčku, např. na nákup oblečení. Jiní poslanci strany pak potvrdili, že jim neformální lídr strany podobné půjčky také nabízel, a to jako finanční kompenzaci za jimi odhlasované citelné snížení poslaneckých platů.\n\nPoté se kauza rozrostla o další poslance strany, tehdejší předsedkyně poslaneckého klubu Kristýna Kočí podala kvůli podobnému činu na Bártu též trestní oznámení a vyzvala jej k rezignaci na všechny funkce, následně byla 7. dubna vyloučena z poslaneckého klubu i ze strany. Podle ní šlo v jejím případě o půlmilionový úplatek za loajalitu Bártovi, který dala ihned do notářské úschovy, předseda Věcí veřejných Radek John ale tvrdí, že si tyto peníze půjčila na kabelky a pak z toho udělala úplatek. Poslanec Stanislav Huml z klubu odešel téhož dne sám a prohlásil, že s Věcmi veřejnými již nechce mít nic společného. Klub jej ovšem i tak formálně vyloučil. Výhrady má dále poslankyně Jana Suchá, ta však chce v poslaneckém klubu a ve straně zůstat.\n\n8. dubna na funkci ministra dopravy rezignoval Vít Bárta, se sdělením, že nechce zatěžovat reformní činnost vlády svou kauzou a hodlá všechny nejasnosti okolo financování a další kritiku jasně objasnit. Kandidatury na post předsedy strany se nevzdal.\n\nBártovi se podařilo zbavit se obvinění až 19.12.2012, kdy odvolací soud pro Prahu 5 konstatoval, že nebylo dokázáno, že peníze byly úplatky.\n\nV lednu 2014 Nejvyšší soud zamítl dovolání státního zástupce proti dřívějšímu rozsudku, a tím byli Vít Bárta i Jaroslav Škárka definitivně zproštěni všech obvinění.\n\nV souvislosti s finanční aférou strany probíhající na jaře roku 2011 zjistil časopis Respekt, že obnos 6 milionů Kč, jež Michal Babák daroval Věcem veřejným si, dle jeho vlastního tvrzení, za tímto účelem vypůjčil od společnosti WCM CZ (v níž figuruje coby jednatel), a splácí jí je z výtěžku prodeje akcií společnosti, na jejíž jméno si údajně nevzpomněl. Možnost, že by v této kauze figuroval pouze jako prostředník někoho, kdo si přeje zůstat veřejnosti neznám, Babák popřel. V přiznání majetku a příjmů při vstupu do Sněmovny Babák přiznal pouze měsíční příjem ve výši 200 000 Kč, vlastnictví tří nemovitostí (zatížených hypotékou) a automobilu, nikoliv akcií v hodnotě 30–40 milionů. Za prodej svých podílů ve společnostech MB consulting a Dark dog v letech 2006 a 2007 získal 50 000 resp. 40 000 Kč. Předseda strany, Radek John, dne 13. dubna prohlásil že materiály k Babákovu financování má strana v tašce, ale odmítl je ukázat. Dne 16. dubna 2011 prohlásil Babák ve vyjádření deníku Právo, že 650 000 Kč poskytl Věcem veřejným ze svých soukromých prostředků, 2,5 milionu si vypůjčil z vlastní firmy MxB a 3,5 milionu od firmy WCM CZ; a své dluhy chce splatit prodejem 15 % akcií na majitele společnosti Bene Factum, který má být uskutečněn v letošním roce. Vlastnictví těchto akcií Babák při vstupu do Sněmovny nepřiznal, dle svého prohlášení dílem protože v té době neznal jejich přesnou aktuální hodnotu, dílem protože nechtěl, aby jeho majetkové poměry byly známy v místě jeho bydliště. Podle veřejně dostupných údajů však po 50 % společnosti Bene Factum patří Miloši Havránkovi a Petru Šrámkovi.\n\nPoslanec Babák existenci svého podílu ve společnosti Bene factum nedoložil, s odvoláním na obchodní tajemství, s tím, že jeho tvrzení bude v budoucnu potvrzeno tiskovým prohlášením společnosti Bene factum. Smlouvy dokládající že si na sponzoring strany vypůjčil od společností WCM CZ a MxB jsou podepsány pouze Babákem (který je jednatelem první a spoluvlastníkem druhé z nich), takže nelze zcela vyloučit možnost že smlouvy vznikly až dodatečně, a Babák odmítl zpřístupnit zástupcům tisku účetní knihy, v nichž by měla být data zaznamenána, s poukazem na obchodní tajemství. Existenci půjček dokládá výpisy ze svého bankovního účtu, a existenci 3,5 milionové půjčky od společnosti WCM CZ potvrzuje i minoritní vlastník WCM CZ Josef Liška. Odhadovaný výnos (35 milionů Kč) z prodeje svého podílu ve společnosti Bene factum vysvětluje poslanec Babák jejím obratem v posledních letech, podle poslední dostupné účetní uzávěrky z roku 2009 však byla účetní hodnota celé společnosti 1,363 milionu Kč, a společnost vykazuje mírnou ztrátu.\nPřevody peněžních sum na Babákův účet, které zčásti probíhaly v hotovosti, vzbudily podezření banky, která své pochybnosti o původu peněz oznámila Finančně analytickému útvaru ministerstva financí, který v květnu 2011 zahájil prověřování transakcí.\n\nV souvislosti s aférou financování poslanců strany bylo také zjištěno, že příspěvky Lukáše Vícha, který dle vlastního prohlášení daroval straně 27 000 Kč, nejsou uvedeny v oficiálních výročních zprávách strany, což potvrzuje netransparentnost jejího financování.\n\nDne 17. dubna 2011 bylo také týdeníkem Respekt zjištěno, že na některých smlouvách s finančními přispěvateli strany pro rok 2010 byl podpis tehdejšího prvního místopředsedy strany J. Škárky zfalšován, což bylo doloženo odborným grafologickým posudkem. Věci veřejné se k této záležitosti odmítly vyjádřit, s odkazem na odpovědnost Škárky (začátkem dubna ze strany vyloučeného protože obvinil Víta Bártu z uplácení za mlčení o financování strany), který ještě coby místopředseda správnost dokumentace souhrnně stvrdil svým podpisem ve výroční zprávě VV.\n\nDne 22. dubna 2011 vyšlo najevo, že v seznamu sponzorů, jenž je povinnou součástí výroční zprávy stran, nejsou uvedeny dary v řádu desetitisíců korun od Vratislava Vařejky, bývalého asistenta poslance VV Otto Chaloupky.\n\nPo ročním vyšetřování bylo v červnu 2012 protikorupční policií potvrzeno že financování VV je v pořádku, přes některé nesrovnalosti v účetnictví, žádné spáchání trestného činu, či praní špinavých peněz nezjistila. Protikorupční útvar provedl výslechy mnoha osob, zadal znalecký posudek a vycházel z forenzního auditu strany, poslanec Babák navíc nechal provést audit účetnictví vlastních financí, firem i VV za posledních deset let.\n\nV pátek dne 8. dubna 2011 uveřejnila Mladá fronta DNES dokument pocházející z října roku 2008, v němž jeho údajný původce Vít Bárta, faktický vedoucí činitel Věcí veřejných, rozvíjí koncepci navýšení ekonomické moci společnosti ABL v České republice do r. 2014 prostřednictvím zvýšení politické moci Věcí veřejných (koalice s ODS na radnici hl.m. Prahy, rozvoj vztahů s představiteli ČSSD) a z ní posléze plynoucího navýšení zakázek od veřejné sféry a ekonomických elit země.\n\nBárta se vzdal vedení agentury ABL už před volbami a zahájil kroky k tomu, aby s firmou neměl nic společného. Po kritice kvůli střetu zájmů, v červnu 2010 také prodal svou polovinu této bezpečnostní agentury.\n\nV poslední době není atmosféra mezi voliči pro tuto stranu příznivá. Již krátce po vstupu do Nečasovy vlády začaly volební preference Věcí veřejných klesat, v dubnu 2011 se dostaly pod pětiprocentní hranici. Podle průzkumu u agentury Factum Invenio z dubna 2012 by strana Věci veřejné spadla v preferencích na historické minimum od voleb 2010, a to na pouhé 1,4 %. Výzkum proběhl ještě těsně před kauzou, kdy špičky VV v podstatě oznámily odchod z vlády a následně opět zahájily jednání o pokračování vlády. Strana tím velice utrpěla, protože se nedokázala jednoznačně přiklonit ani k jedné z možností, a rozkoly v ní vygradovaly až ve faktickou sebedestrukci původně jednotného vedení strany i členské základny.\n\nPo rezignaci Víta Bárty premiér Petr Nečas oznámil, že v pondělí 11. dubna 2011 prezidentu republiky navrhne odvolání dvou ministrů za tuto stranu, jmenovitě Radka Johna a Josefa Dobeše a předá demisi ministra Bárty. Tak se také stalo.\n\nDalší setrvání na trojkoaličním projektu strana podmínila demisí ministrů Vondry, Fuksy a Kalouska, a to podle principu „presumpce viny,“ který byl podle vyjádření uplatněn na jejich členy kabinetu. 11. dubna nabídl demisi ministr obrany Alexandr Vondra, aby neblokoval vládní změny a umožnil budoucí spolupráci trojkoalice. Premiér Nečas od VV požadoval odchod lidí spojených s firmou ABL a demisy Vondry nepřijal. Požadavky obou stran dohody nebyly splněny. Po vypršení termínu byl vyjednán dodatek ke smlouvě a nový termín, stanovený na 30. června. K tomuto datu se premiér a Věci veřejné dohodli na „úpravách“ ve vládě a přiřknutí čtyř ministerských postů.\n\n19. dubna vzešla z jednání ve formátu K12 koaliční dohoda, podle níž Radek John zůstane vicepremiérem, nově s gescí boje proti korupcí, Josef Dobeš setrvá na postu ministra školství, mládeže a tělovýchovy, novým ministrem dopravy se stane Radek Šmerda a ministrem vnitra pak Jan Kubice. 21. dubna pak prezident republiky jmenoval dva nové ministry.\n\nV důsledku vleklé vládní politické krize a vnitrostranických sporů ve straně Věcí veřejných, 17. dubna 2012, pouhé čtyři dny po vyhlášení rozsudku nad poslanci VV Vítem Bártou a Jaroslavem Škárkou,\nohlásila dosavadní místopředsedkyně VV, poslankyně a místopředsedkyně vlády za Věci veřejné Karolína Peake odchod z Věcí veřejných a založení nové politické platformy. Odchod z Věcí veřejných a přechod do platformy Karolíny Peake následně potvrdili oba zbývající ministři za Věci veřejné – Pavel Dobeš a Kamil Jankovský a dále 4 z 21 poslanců, kterými strana v té době disponovala – Lenka Andrýsová,\nDagmar Navrátilová,\nViktor Paggio a\nJana Suchá. Spolu s Karolínou Peake prý nadále hodlají plnit koaliční smlouvu. O den později měla tato parlamentní frakce včetně samotné K. Peake a přistoupivších Jiřího Rusnoka a Martina Vacka k dispozici již 7 poslanců. Premiér Nečas v té době vypověděl koaliční spolupráci s Věcmi veřejnými a vyjádřil se, že s platformou Karolíny Peake bude ochotný spolupracovat, ale pouze tehdy, vytvoří-li tito poslanci alespoň poslanecký klub (pro který platí minimum 10 poslanců), bez takovéto podpory by většinu ve sněmovně již nepovažoval za bezpečnou a raději vyhlásí předčasné volby.\n\nPředseda strany Radek John reagoval na vystoupení Karolíny Peake ze strany ze zahraničí prohlášením, že je šokován, že situace mu připomíná „Sarajevský atentát“ v ODS z roku 1997, a dále: a poslanecký klub Věcí veřejných se prý sejde co nejdříve a bude situaci řešit s rozvahou. 19. dubna pak poslanecký klub Věcí veřejných ze svého středu vyloučil jednak Víta Bártu a jednak již sedm \"přeběhlíků\", kteří opustili stranu pro frakci Karolíny Peake (včetně Jiřího Rusnoka, Martina Vacka). Hlasování se účastnilo zbývajících 12 členů poslaneckého klubu. 21. dubna z Věcí veřejných přestoupil do platformy Karolíny Peake osmý poslanec – Radim Vysloužil.\n\nVěci veřejné se po odchodu z koalice soustředily na opoziční práci. Předseda VV Vít Bárta vtiskl po svém zvolení za předsedu v únoru 2013 novou strategii, částečně spočívající v boji proti oligopolům a kartelům. Bárta, Babák a další poslanci předložili několik zákonů, například novelu zákona o spotřebitelském úvěru, který měl omezit lichvu, novelu energetického zákona, přinášející liberalizaci na trhu s teplem, zákon o zrušení anonymních akcií a další. VV také podpořily návrh zákona o loteriích a jiných podobných hrách z pera ministra financí Miroslava Kalouska. Zákon umožňoval okamžité stažení nelegálně povolených automatů, nicméně i Kalousek se v klíčovém hlasování 13. 8. 2013 zdržel. Kateřina Klasnová navrhla 22. 3. 2013 sněmovně usnesení, jehož přijetím poslanci zavázali vládu ke zrušení sKaret, k němu nakonec došlo 8. 8. 2013.\n\nDne 14. července 2015 se politická strana Věci veřejné transformovala na spolek Věci veřejné. Důvodem transformace bylo, že straně chyběly peníze na provoz a její členové začínali postupně spolupracovat s jinými subjekty. Značka Věci veřejné však úplně nezmizela, nadále bude působit jako sdružení a kandidovat v komunálních volbách. První předsedkyní spolku byla zvolena Olga Havlová, jeho řadovými členy jsou například i bývalí předsedové Jiří Kohout, Vít Bárta a Radek John.\n\n"}
{"id": "432384", "url": "https://cs.wikipedia.org/wiki?curid=432384", "title": "ATI Rage", "text": "ATI Rage\n\nATI Rage je řada grafických karet podporující GUI 2D akcelerace, video akcelerace a 3D akcelerace. Je pokračovatel řady Mach 2D akcelerátorů.\n\nOriginální 3D Rage (neboli Mach64 GT) čip je založen na Mach64 2D jádru s novými 3 funkcemi a MPEG-1 akcelerací. 3D Rage byl použit na ATI 3D Xpression grafických kartách.\n\nDruhá generace Rage (neboli Mach64 GT-B) nabízí zhruba 2x vyšší 3D výkon. Grafický procesor je postaven na předělaném Mach64 GUI jádru s optimálním 2D výkonu s jednocyklovými EDO paměťmi nebo vysoce výkonnými SGRAM. 3D Rage II čip je rozšířený, pinově kompatibilní s 3D Rage akcelerátory. Čip je kompatibilní s druhou generací PCI, má o 20 % výkonu více ve 2D a přidána kompatibilita s přehráváním MPEG-2 (DVD video). Čip podporuje v ovladačích Microsoft Direct3D a Reality Lab, QuickDraw 3D Rave, Criterion RenderWare a Argonaut BRender.\n\nRage II byl montován do některých Macintosh počítačů. Obsahovaly ho Macintosh G3, Power Mac 6500 a originální iMac G3 (RageII +).\n\nSpecifikace RAGE II+DVD:\n\nATI udělala několik změn proti Rage II, \"a new triangle setup engine, perspective correction improvements\", podpora mlhy a průhlednosti, \"specular lighting support\", rozšíření přehrávání videa a DVD podpora. Čip 3D RAGE Pro byl navržen pro Intelovský AGP, \"taking advantage of execute-mode texturing, command pipelining, sideband addressing, and full 2x-mode protocols\". Standardně dodávaná paměť byla 8 MiB SGRAM nebo 16 MiB WRAM. 3D RAGE IIC není postavena na jádru RAGE II, jednalo se o jádro 3R RAGE Pro se sníženou cenou.\n\nRAGE Pro nabízela výkon jako NVIDIA RIVA 128 a 3dfx Voodoo akcelerátory, ale v praxi nebyla výkonnější. V době uvedení postrádala podporu OpenGL. V únoru 1998 přejmenovala čip na \"RAGE Pro Turbo\" a díky novým ovladačům (4.10.2312) se honosila o 40% větším výkonem v testovacích programech (\"benchmarks\"). Ve hrách stále nabízel čip stejný výkon. To se podepsalo na pověsti čipu a přesto že ATI nakonec vydala ovladače, které zvyšovaly výkon i ve hrách, o kartu již mezi hráči nebyl zájem.\n\nRAGE Pro byl prodávám jako Xpert@Work nebo Xpert@Play, na Xpert@Play byl TV-out navíc. Byl navíc integrován do grafického čipsetu Sun Ultra 5/10 pracovní stanice.\n\nRAGE LT (neboli Mach64 LT) byl letován na základní desky nebo do mobilních zařízení (notebook). Čip byl vydán v roce 1996, byl velmi podobný RAGE II a podporoval podobné příkazy (programování). Byl vyvinut s technologií LVDS (\"Low Voltage Differential Signaling\") pro notebook LCD a měl pokročilou správu napájení (\"block-by-block power control\"). RAGE LT PRO byl postaven na 3D RAGE PRO, byl první použitý mobilní GPU do AGP. Nabízel funkci \"\"Filtered Ratiometric Expansion\"\", která automaticky upravila obraz do maximální velikosti (\"full screen\"). ATI ImpacTV2+ byl integrován do čipu RAGE LT PRO s podporou zobrazení vícekrát obrazu, tj. současný výstup na TV, CRT a LCD. Dále může ovládat 2 displeje s rozdílným obrazem a obnovovací frekvencí s integrovaným duálním nezávislým CRT ovládáním.\n\nRAGE XL byla levnější verze RAGE Pro čipu. Nízko odběrové řešení s možností 2D akcelerace, čip byl použit na mnoha kartách nižší třídy (\"low-end\"). Objevil se i na některých základních deskách od Intelu v roce 2004 a 2006 byl použit pro serverové základní desky. RAGE XL byl následně předělán na ATI ES1000.\n\nČip byl zmenšení RAGE Pro, s optimalizací pro levnější segment se základními grafickými výstupy byla nezbytnost.\n\nPostupně se ATI snažilo vytvořit nejrychlejší a velmi pokročilý 3D akcelerátor, proto ATI přišla s Rage 128. Byly 2 verze RAGE 128 GL a RAGE 128 VR. VR byla levnější varianta s vnitřním 128-bit návrhem a vnější 64-bitovou paměťovou sběrnicí. GL byl navržen plně 128-bit.\n\n\nRage 128 podporoval Direct3D 6 a OpenGL 1.2 . Podporoval mnoho funkcí z předešlých verzí Rage, jako nastavení trojúhelníků (\"triangle setup\"), DVD akcelerace a schopnost VGA/GUI akcelerace. Rage 128 měl přidaný \"inverse discrete cosine transform (IDCT) acceleration to the DVD repertoire\". Bylo to první dvojitý renderování od ATI, možnost 2 pixelů za takt na výstupu (\"two pixel pipelines\"). Čip uměl dobře 32bitový barevný mód, ale 16bitový byl už horší, Rage 128 nebyl rychlejší v 16bitovém nastavení barev, přesto že bylo méně náročné na propustnost. Byl konkurencí proti NVIDIA RIVA TNT, Matrox G200 a G400 a 3dfx Voodoo 3 (plně nepodporoval 32bitové barvy).\n\n\nRage 128 Pro byl nástupcem Rage 128. Tento čip obsahoval některá vylepšení \"including an enhanced triangle setup engine that doubled geometry throughput to eight million triangles/sec\", lepší filtrování textur, DirectX 6.0 komprese textur, podpora AGP 4x a DVI a \"RAGE Theater\" čip pro lepší kódování/dekódování videa. Čip byl letován na hráčsky orientované grafické karty RAGE Fury Pro a kancelářsky orientované Xpert 2000. PRO RAGE 128 Pro měl konkurenci Voodoo 3 3500, RIVA TNT2 Ultra a Matrox G400 MAX.\n\nanglicky \"Alternate Frame Rendering\"\n\nRAGE Fury MAXX obsahoval 2x čip Rage 128 Pro v konfiguraci alternativního renderování snímků pro získání až skoro 2x většího výkonu.\n\nNebyl vydán pod jménem Rage \"x\", ale pod jménem Radeon \"xxx\". Díky tomu je Rage 128 Pro poslední vydaný čip ze série Rage.\n\nVětšina verzí Rage byla použita v mobilním segmentu. Některé verze byly zvlášť upraveny a vyladěny pro mobilní segment. Byly to první grafické karty s přezdívkou \"\"Mobility\"\" (mobilní).\n\n\nTyto karty nejsou kompatibilní s funkcemi DirectX 9.0c.\n\n"}
{"id": "432386", "url": "https://cs.wikipedia.org/wiki?curid=432386", "title": "Michal Cimala", "text": "Michal Cimala\n\nMichal Cimala (* 23. ledna 1975, Havířov) je český sochař a designér.\n\n\nPo škole se zaměřil na design a sochařství. Získal stipendia v Miláně, Berlíně. Absolvoval stipendium v San Franciscu a ve Španělsku. Samostatně vystavuje od roku 2004. Dělal interiéry butiku Myrnyx tyrnyx v Praze, Hip-hop klubu v Karlových Lázních a Diskotéky v Karlových Varech. Nyní se Cimala také věnuje street artu a konceptuální tvorbě. Minulý rok, k příležitosti výročí světové výstavy Expo 58 a založení Laterny magiky, spolu s Janem Loukotou režíroval Code 58.08. Od 13. 3.- 18. 4. 2009 probíhá jeho výstava Tuzemský export v Ostravě. Michal Cimala je však také hudebníkem, spolu s Petrem Voříškem založili skupinu Roxor. Cimala pro tuto skupinu vytvořil několik originálních nástrojů.\n\n\n\n\n\n\n"}
{"id": "432388", "url": "https://cs.wikipedia.org/wiki?curid=432388", "title": "Okres Cegléd", "text": "Okres Cegléd\n\nOkres Cegléd ( ) je okres ve středním Maďarsku, v Pešťské župě. Správním centrem okresu je stejnojmenné město Cegléd.\n\nV okrese se nachází celkem 12 měst a obcí, jimiž jsou:\nAbony, Albertirsa, Cegléd, Ceglédbercel, Csemő, Dánszentmiklós, Jászkarajenő, Kőröstetétlen, Mikebuda, Tápiószőlős, Törtel, Újszilvás.\n\n"}
{"id": "432397", "url": "https://cs.wikipedia.org/wiki?curid=432397", "title": "Jay Buckey", "text": "Jay Buckey\n\nJay Clark Buckey (* 6. června 1956 New York, stát New York, Spojené státy) je americký lékař, kosmonaut a politik, který byl jednou na palubě raketoplánu ve vesmíru.\n\nPo základní a střední škole absolvoval vysokoškolské studium na Cornell University v Ilhaca (stát New York). Doktorát medicíny složil v roce 1981. Pak nastoupil roční praxi do nemocnice New York Hospital, Westchester. Odtud se dostal na školu v Dallasu na Dallas Soutwestern Medical School, kde pracoval do roku 1995, tedy 14 let. V období let 1995-1996 pracoval v Lebanonu na Dartmouth-Hitchcock Medical Center ve státě New Hampshire.\nV roce 1996 odjel do Houstonu, kde se podrobil kosmonautickému výcviku u NASA. V roce 1998 absolvoval let do vesmíru, po němž se vrátil do Lebanonu jako ředitel fakulty a zůstal zde do roku 2004. V roce 2008 kandidoval v senátních volbách za Demokratickou stranu v New Hampshire.\n\nDoktor Buckey je ženatý, jeho žena Sarah se jmenovala za svobodna Mastersová.\n\nV roce 1998 se zúčastnil patnáctidenní mise STS-90 na palubě raketoplánu Columbia a stal se tak 377. kosmonautem světa. Mise byla katalogizována v COSPAR pod označením 1998-022A Sedmičlenná posádka se věnovala práci v laboratoři Neurolab, což byla upravená verze Spacelabu pro potřeby lékařů. Mise byla zdařilá. Start i cíl byl na Floridě, na kosmodromu Mysu Canaveral (USA, stát Florida).\n\n\n"}
{"id": "432398", "url": "https://cs.wikipedia.org/wiki?curid=432398", "title": "Railjet", "text": "Railjet\n\nRailjet je obchodní označení používané Rakouskými spolkovými dráhami (ÖBB) pro moderní vysokorychlostní vlakové soupravy Viaggio Comfort\nod jízdního řádu ročníku 2008/9. Výrobcem vlaku je společnost Siemens, Vídeň.\n\nRailjet je vlaková souprava typu Viaggio Comfort, která má maximální provozní rychlost 230 km/h, 185 metrů délky (bez lokomotivy), hmotnost 330 tun a 408 sedadel v první rakouské sérii, 442 sedadel v sérii pro ČD. Standardně je v soupravě spojeno sedm vozů plus elektrická lokomotiva obchodního označení ÖBB Taurus řady 1016/1116 ÖBB nebo řady 1216 ÖBB.\n\nVozy mají vzduchově vypružené vysokorychlostní podvozky SF400, vícesystémový centrální elektrický zdroj s technologií IGBT, tlakotěsné vozové skříně s odlehčenou ocelovou konstrukcí. Mezi vozy jsou použita centrální spřáhla, přechody jsou kryty měchy a jsou v tlakotěsném provedení. Přechodové dveře jsou za jízdy trvale otevřené. Na obou koncích je jednotka vybavena standardním spřahovacím a narážecím ústrojím (šroubovka a nárazníky) a standardními vzduchovými a elektrickými propojkami podle UIC.\n\nRakouský Railjet je rozdělen do tří tříd: druhé třídy (Economy – 316 míst k sezení; na každou zásuvku dvě sedačky), první třídy (First – 76) a nejvyšší třídy Business o 16 místech. Business třída je vybavena koženými sedačkami s přípojkami do elektrické sítě. Ve variantě pro ČD je 384 + 10 sklopných míst ve druhé třídě (včetně 7 míst pro kola; rakouský railjet zatím možnost přepravy kol nenabízí, ale během roku 2015 bude možnost přepravovat až 5 kol), 42 v první třídě a 6 v Business class. Imobilním cestujícím je k dispozici vestavěná pojízdná plošina u nástupních dveří či dotykové ovládací prvky. Celá souprava je vybavena klimatizací, monitory a podrobným informačním systémem.\n\nPrvních 51 souprav rakouských Railjetů má konfiguraci zmíněnou výše, ovšem od soupravy 52 až 60 je konfigurace stejná jako u českých Railjetů, takže první a Business třída nabízí v těchto vlacích nižší kapacitu, naopak druhá třída má o jeden vůz více.\n\nRakouské spolkové dráhy vysoutěžily 67 railjetů v roce 2006. Ve skutečnosti odebraly první třiadvacetikusovou sérii, ale ze čtyřiačtyřicetikusové opce odebraly nakonec jen 60 souprav (květen, 2016). První rakouský railjet se objevil na kolejích v roce 2008, český v roce 2014.\n\nAktuálně provozované relace (prosinec, 2017):\n\n\nPři spuštění linky Praha – Graz byl zrušen tradiční vlak EC Vindobona z Hamburgu do Villachu. Název Vindobona byl pro vlaky railjet na trase Praha - Graz poznovu použit od 9. 12. 2018.\n\nOd prosince 2018 byl také prodloužen jeden pár spojů na trase Curych hl.n. – Bratislava hlavní nádraží, původně jezdil jenom do Vídně.\n\nV běžném provozu dnes railjety jezdí rychlostí do 230 km/h.\n\nVe dnech 11. – 14. května 2009 probíhaly zkoušky vlakové soupravy railjet na Železničním zkušebním okruhu (ŽZO) u Cerhenic na Kolínsku, blízko obce Velim.\nVýzkumný ústav železniční na základě objednávky společnosti Siemens a Rakouského státního dopravce (ÖBB) prováděl typové zkoušky této soupravy – v sunutém režimu. Květnové typové zkoušky (elektrická kompatibilita) se účastnila jedna z nových, dosud spojově nevyužitých souprav.\n\n15. června 2009 se souprava objevila na českých tratích, kde cestou na veletrh do Ostravy a 18. června 2009 zpátky zastavila v několika stanicích.\n\n13. 6. 2011 České dráhy veřejně oznámily, že mají zájem o nákup a převzetí 16 souprav Viaggio Comfort (Railjet) od firmy Siemens z opce Rakouských drah, která nebyla zcela využita a část vlaků proto byla nabídnuta právě ČD, a akce se tak významně přiblížila podpisu smlouvy.\nZakázka byla ve stejný den zveřejněna v Informačním systému o veřejných zakázkách coby Oznámení o dobrovolné průhlednosti ex ante.\nO pár dní později na železničním veletrhu Czech Raildays v Ostravě náměstek GŘ ČD pro osobní dopravu Antonín Blažek oznámil, že sešlo z původního plánu nasadit Railjety na trať Praha – Ostrava. Bližší informace k nasazení vozidel v případě podpisu smlouvy neuvedl.\n\n28. 6. 2011 podala společnost Škoda Transportation námitku proti nákupu těchto souprav, čímž Českým drahám těsně před vypršením opce podpis smlouvy znemožnila.\nDva dny nato však byla opce Rakouským spolkovým drahám firmou Siemens prodloužena.\nJelikož České dráhy námitce nevyhověly, podala Škoda Transportation návrh na zahájení řízení o přezkoumání úkonů zadavatele k ÚOHS. V srpnu bylo na nákup Railjetů uvaleno Úřadem pro ochranu hospodářskén soutěže tzv. „předběžné opatření“ a ČD tak nemohly podepsat smlouvu se společností Siemens dokud případ neskončí.\nJelikož se ale Škodě Transportation nepodařilo dokázat, že je opravdu schopna nabídnout ČD adekvátní vlaky za srovnatelnou či nižší cenu, byla její námitka úřadem zamítnuta a předběžné opatření bylo zrušeno.\n\n30. září 2011 České dráhy podepsaly se společností Siemens a s Rakouskými spolkovými drahami (ÖBB) smlouvu o odkoupení 16 vlaků Railjet z opce Rakouských drah. ČD se chystaly za každou soupravu zaplatit o 350 tisíc eur víc než ÖBB, tj. o 3 %.\nVšech 16 souprav by mělo mít hodnotu 200,5 milionů eur (po přepočtu cca 5 miliard korun). Soupravy by měly být dodané ČD v letech 2013 a 2014, první by měla být dodána na přelomu let 2012 a 2013.\nNasazeny by měly být na tratě Praha – Berlín – Hamburg a Praha – Vídeň – Graz.\n\nNa začátku února 2012 České dráhy oznámily, že místo původně sjednaných 16 sedmivozových souprav (celkem 112 vozů) koupí 8 osmivozových jednotek a 7 sedmivozových (tj. celkem 113 vozů) a má dojít ke konstrukčním změnám a změnám interiéru. Například bude vypuštěna Premium Class a nahrazena vozem první třídy, oddíl bistra bude od počátku vybaven plnohodnotnými místy k sezení a celkový počet míst k sezení se zvýší z 6 752 míst na 7 355 míst.\nZměnou zakázky se cena navýší o 15 852 000 eur (asi 400 milionů Kč) na 216 467 900 eur (bez DPH), ale cena na jedno sedadlo poklesne z původních 29 700 na cca 29 400 eur při vyšší obsaditelnosti a přibudou další služby – v posledním voze každé soupravy má být navíc víceúčelový oddíl až pro 10 jízdních kol a pro objemná zavazadla.\nProvoz tedy bude celkově ekonomičtější. Změna byla způsobena požadavky německých drah (DB), s nimiž ČD jednají o nasazení těchto vlaků mezi Prahou a Hamburkem. DB souběžně jednají i se společností RegioJet – pokud nedojde k dohodě mezi DB a ČD, mohou ČD do konce března 2012 od smlouvy o nákupu souprav odstoupit bez sankcí.\nSedmivozové soupravy mají jezdit do Rakouska, ČD už mají s ÖBB podepsané memorandum.\n\nJednotky měly být taženy lokomotivami řady 380 (Škoda 109E), jejichž úprava pro tento účel má stát dalších 50 až 100 milionů Kč. V takové soupravě by byla pořizovací cena za místo k sezení cca 1 milion Kč (při kurzu 24,50 Kč/euro).\n\nKoncem dubna 2012 bylo oznámeno, že České dráhy od nákupu vlaků Viaggio Comfort odstupují, protože potřebují finance na nákup vnitrostátních rychlíků, a zároveň že vyjednávání o provozu na trase Praha – Berlín – Hamburk od prosince 2013 nyní povedou Deutsche Bahn s RegioJetem, nikoli s ČD. V únoru 2014 DB již opět vyjednávají s ČD o exkluzivitě na této lince, a to na deset let od prosince 2015, ale počítají s lokomotivami řady 380 a rekonstruovanými konvenčními vozy do 200 km/h.\n\nV květnu roku 2012 však České dráhy přehodnocují odstup od smlouvy a zvažují nákup pěti sedmidílných souprav. Byly by nasazeny na zbylou nicméně neméně zajímavou trasu Praha – Brno – Wien (– Štýrský Hradec, něm. \"Graz\"). Pro pokrytí všech vlaků na tomto rameni by ÖBB dorovnaly svými dalšími 5 soupravami, avšak všechny by byly taženy rakouskými lokomotivami Taurus.\n\n16. srpna 2012 Dozorčí rada ČD dala souhlas ke spuštění výroby sedmikusové série railjetů za 100 mil. eur dle kontraktu ze září 2011 pro společný provoz s ÖBB na lince Praha – Pardubice – Brno – Břeclav – Vídeň – Štýrský Hradec (druhé největší rakouské město) s tím, že se o dalších 8 jednotkách rozhodne do poloviny roku 2013. V roce 2014 počítá s uvedením do provozu těchto sedmi jednotek a s nahrazením starších vozidel na jiných, především vnitrostátních spojích soupravami EuroCity zbylými z této linky.\nZmíněnou linku by od prosince 2014 pokrylo 7 jednotek ČD, 3 jednotky ÖBB a potřebné lokomotivy ÖBB řady 1216 Taurus, přičemž k ČD by bylo do domovské stanice v Praze předisponováno sedm lokomotiv pro denní provoz a dvě záložní.\nDále se vyjednává o nasazení zbylých 8 jednotek na plné pokrytí linky Praha – Bratislava – Budapešť. V srpnu 2013 bylo patřičnými orgány ČD rozhodnuto, že 8 zbylých railjetů na linku Praha-Bratislava-Budapešť nebude objednáno a opce na těchto 8 vlaků v září 2013 definitivně vypršela.\nDne 21. února 2013 projela souprava v rámci zkušební jízdy po okružní trase Vídeň – Břeclav – Brno – Česká Třebová – Olomouc – Přerov – Břeclav – Vídeň\n\nDne 17. dubna 2013 jela souprava Railjet poprvé trasu Vídeň – Břeclav – Brno – Česká Třebová – Praha s cestujícími. Po této jízdě do Prahy, kde byla pokřtěna lokomotiva Taurus se jménem \"Spirit of Praha\", následovala prezentační jízda railjetu do Ostravy. Při té příležitosti ČD také upřesnily, že v době nasazení railjetů očekávají zkrácení jízdní doby Praha – Vídeň o cca 30 minut na cca 4 h 10 min.\n\nZkušební provoz byl oficiálně zahájen s první dodanou soupravou 6. května 2014 nasazením na spoj IC 571 \"Zdeněk Fibich\" a dále především na spoje IC 572 / 573 \"Brněnský drak\".\n\nDruhá dodaná souprava byla nasazena v průběhu května a zkušební provoz byl tak rozšířen především na spoje IC 570 až 573 \"Zdeněk Fibich\" a \"Brněnský drak\" na trati Praha – Pardubice – Brno – Břeclav a na spoje IC 100 / 101 \"Moravia\" na trati Bohumín – Břeclav – Vídeň.\n\nPátá souprava se do Prahy dostala 3. září 2014. Ta poté sloužila jako testovací a ke střídání předchozích čtyř souprav, které jezdily na několika spojích do Vídně a na \"Brněnském draku\".\n\n\n"}
{"id": "432403", "url": "https://cs.wikipedia.org/wiki?curid=432403", "title": "Barevný index", "text": "Barevný index\n\nBarevný index je v astronomii (CI) rozdíl magnitud hvězdy ve vybraných spektrálních intervalech. Byl zaveden německým fyzikem Karlem Schwarzschildem. Původně byl zaveden jako rozdíl mezi fotografickou a vizuální hvězdnou velikostí.\nVšeobecně je to rozdíl mezi hvězdnými velikostmi ve dvou různých spektrálních oblastech, mezi hvězdnou velikostí v oblasti kratších vln a hvězdnou velikostí v oblasti delších vln.\n\nV systému UBV je definovaný barevný index (index U – B, index B – V) při hvězdě spektrálního typu A0 takto: B – V = U – B = 0; při teplejších hvězdách je záporný, při chladnějších kladný.\n"}
{"id": "432404", "url": "https://cs.wikipedia.org/wiki?curid=432404", "title": "Krupa (skladba)", "text": "Krupa (skladba)\n\nKrupa je skladba anglické technorockové skupiny Apollo 440. Vyšla na jejich albu \"Electro Glide in Blue\" (1997), jako singl z roku 1998 se umístila na 23. místě v britské hitparádě.\n\nSkladba je holdem americkému bubeníkovi polského původu Genu Krupovi a je téměř celá instrumentální. Jediným „zpěvem“ jsou opakované věty \"Yeah yeah\" a \"Now back to the Gene Krupa syncopated style\" (sample z dialogu ve filmu Taxikář z roku 1976). Základem skladby jsou bicí a jejich rytmus, což je holdem improvizovanému bubnování Gena Krupy.\n\nKe skladbě byl natočen také videoklip, zobrazující „různé obyčejné lidi běžného dne v obyčejném městě“. Tváře osob ale nejsou přímo zobrazeny, aby vizuální stránka nepotlačovala hudební základ.\n\nSkladba je celosvětově oblíbena jako hudba v televizních reklamách a předělech, v roce 2009 byla např. použita jako znělka seriálu dokumentů České televize \"Zašlapané projekty\".\n"}
{"id": "432420", "url": "https://cs.wikipedia.org/wiki?curid=432420", "title": "Senátní obvod č. 18 – Příbram", "text": "Senátní obvod č. 18 – Příbram\n\nSenátní obvod č. 18 – Příbram je podle zákona č. 247/1995 Sb. tvořen celým okresem Příbram, jihozápadní částí okresu Benešov ohraničenou na severu obcemi Vrchotovy Janovice, Olbramovice, Vojkov, Heřmaničky, Smilkov a Červený Újezd, a jižní částí okresu Praha-západ, ohraničená na severu obcemi Mníšek pod Brdy, Řitka, Líšnice, Davle, Petrov, Libeř a Psáry.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "432423", "url": "https://cs.wikipedia.org/wiki?curid=432423", "title": "Jaguar Mark IV", "text": "Jaguar Mark IV\n\nJaguar Mark IV byl luxusní automobil vyráběný britskou automobilkou Jaguar Cars mezi lety 1945 a 1949. Označení Mark IV se začalo užívat až po válce, předtím se vyráběl jako SS Jaguar 1½ litre; 2½ litre a 3½ litre od roku 1935 do roku 1940. Nástupcem se stal model Mark V.\n\nPřed válkou se název \"Jaguar\" užíval pouze ve spojení s novými limuzínami značky SS Cars (název platný od roku 1933), a to navíc pouze jako doplněk zkratky SS. Ty se poprvé představily na londýnském autosalonu v roce 1935 a byly nazvány SS Jaguar 2½ litre a 1½ litre. Vzhledem stále připomínaly svého předchůdce, model SS 1, ale kromě dalšího páru dveří (model SS 1 byl pouze dvoudveřový) byla největší změnou nová pohonná jednotka s ventilovým rozvodem OHV. Blok motoru včetně pohyblivých komponentů stále ještě pocházel od automobilky Standard, která do té doby byla jediným dodavatelem firmy SS, o přepracování motoru se však postarala sama automobilka SS. S novým rozvodem a dvěma karburátory SU měl nyní 2,5 litrový šestiválec výkon 102 koní. Původně měl vůz rám z jasanového dřeva, ale od roku 1938\nměly všechny vozy moderní ocelovou karoserii. Výroba byla přerušena v roce 1940, kdy se automobilka\nmusela začít plně soustřeďovat na válečnou produkci.\n\nV roce 1945 se automobilka SS z pochopitelných důvodů přejmenovala na Jaguar Cars Ltd\na obnovila - jako většina tehdejších evropských automobilek - předválečnou produkci. Rozběhla se tak výroba 1½; 2½ a 3½ litrových modelů. S výrobou se začalo v červenci 1946, nyní však pod označením Jaguar Mark IV. Název Mark IV byl vybrán pro odlišení od nového modelu Mark V,\n\nkterý byl také dodáván s 2½ a 3½ litrovými motory.\n\nSS Jaguar 1½ Litre se představil společně s modelem 2½ litru na londýnském autosalonu Motor Show 24. září 1935. Pohon zajišťoval čtyřválec od automobilky Standard, který byl použit také u staršího modelu SS 2. Motor s postranními ventily měl objem 1 608 cm a výkon přes 40 koní. To vozu stačilo k max. rychlosti 110 km/h.\n\nOd roku 1938 se začal montovat nový motor s označením \"Standard Flying 14\" se zvýšeným objemem na 1 776 cm a výkonem 70 koní. Tento motor měl již moderní shora řízené ventily, stále však zůstávala stárnoucí přední tuhá náprava a ovládání bubnových brzd táhly. Vzhledem se stále víc přibližoval svému o litr silnějšímu bratrskému modelu. Vůz se nabízel ve variantě čtyřdveřové limuzíny Saloon nebo jako kupé se snímací střechou Drophead Coupé. Dohromady se vyrobilo necelých 11 000 vozů. Výroba skončila v roce 1949, jako poslední ze tří nabízených variant. Poslední exempláře sloužily jako firemní vozy managementu automobilky.\n\nSS Jaguar 2½ Litre byl představen společně s 1½ litrovou verzí v roce 1935. Společně s nimi se představil také typ Tourer, který se ovšem prodával jen několik málo měsíců. Model 2½ Litre Saloon se stejně jako jeho předchůdce těšil velkému zájmu laiků i odborníků, když opět překvapil svou nízkou cenou, která činila pouhých 385 liber. Prestižní list The Autocar ocenil komfortní podvozek, měkkou a plynulou jízdu, skvělé jízdní vlastnosti i stabilitu při vysokých rychlostech. Poháněl ho již zmíněný šestiválcový motor s rozvodem OHV s objemem 2 663 cm. Výkon dosahoval 102 koní a max. rychlost 140 km/h. V roce 1938 se rozvor náprav zvětšil z 3020 na 3050 mm, díky čemuž se zvětšil prostor pro cestující. Výroba skončila v roce 1948. Vyrobilo se 6 281 exemplářů, z toho pouze 105 ks modelu Tourer.\n\nVerze s 3½ litrovým motorem byla nejsilnější nabízená varianta vozidel SS Jaguar prodávaná od roku 1937 do roku 1948. Pod kapotou se ukrýval nový motor s rozvodem OHV, jehož objem byl použitím karburátorů s vyšším průtokem a převrtáním válců zvýšen na 3 485 cm. Výkon se zvýšil na 125 koní, díky němuž dosahoval vůz rychlosti až 150 km/h a zrychlení z 0 na 100 km/h za 14 s. Toto provedení se po válce stalo pro značku důležitým vývozním artiklem, když velká část produkce putovala do Spojených států.\n"}
{"id": "432424", "url": "https://cs.wikipedia.org/wiki?curid=432424", "title": "Jan Kozánek", "text": "Jan Kozánek\n\nJan Kozánek (21. června 1819 Přerov – 17. ledna 1890 Kroměříž) byl český advokát, novinář a politik; poslanec Moravského zemského sněmu. V jeho odkazu pokračoval syn Karel Kozánek.\n\nNarodil se v Přerově. Pocházel ze zchudlé šlechtické (zemanské) rodiny. Jeden z předků Antonín Kozánek vlastnil statek v Hochstettnu (dnes Vysoká pri Morave na západním Slovensku) ještě na konci 18. století, jeho sestra Terezie byla manželkou urozeného Jiřího Miletiese. Později asi dělením majetku rodina zchudla. Otec Jan Kozánek starší (1790–1866) se uvádí jako \"čižmář\" (obuvník) a za prací patrně odešel na Moravu. Žil nejprve v Holešově, kde se mu narodila roku 1817 dcera Anna. Syn Jan Kozánek se narodil roku 1819 již v Přerově. Jeho kmotrem byla Marianna Kohutkova a její manžel Václav Kohutek notář v Kroměříži.\n\nVychodil normální školu v Přerově. Studoval gymnázium, filozofii a práva v Olomouci. V období let 1833–1839 vystudoval v Olomouci. Roku 1833 byl imatrikulován na nižším gymnáziu v Olomouci jako „Joannes Kotzanek“. V letech 1838–1840 následovalo dvouleté studium folozofie coby přípravy na vysokou školu. Od roku 1840 do roku 1844 studoval s vyznamenáním práva na Františkově univerzitě v Olomouci, kde získal titul doktora práv. Na doktora práv byl promován 3. listopadu 1845. Během studií se seznámil s Benjaminem Demelem, který se počátkem 60. let přistěhoval do Kroměříže, kde spolu s Kozánkem budovali český národní život ve městě.\n\nV letech 1845–1848 působil na praxi u advokáta Dr. K. Dietricha v Opavě. Po studiích se taky živil jako vychovatel v Opavě. 29. října 1851 se jeho manželkou stala Marie Mošnerová. Už od roku 1836 docházel jako gymnazista do rodiny olomouckého profesora Františka Mošnera a vyučoval jeho tehdy ještě velmi mladou dceru Marii češtině. Jejich syn Karel Kozánek (1853–1941) působil jako advokát a hudební organizátor, stejně jako další syn Emil Kozánek (1856–1927).\n\nJiž během revolučního roku 1848 se veřejně angažoval. Působil tehdy na Opavsku a Těšínsku. Byl slezským dopisovatelem nově vzniklých \"Morawských Nowin\". Nesouhlasil s radikalismem vídeňského povstání, naopak podporoval jednání Říšského sněmu. Psal především o volbách do Frankfurtu, kde Slované ze Slezska neměli žádné zastoupení, a kritizoval obavy Němců brojících proti snažení o spojení slezských, moravských a českých Slovanů. Své obavy o počeštění vyjadřovali heslem: \"Wir sind Deutsch geboren, sind alt, um erst czechisch zu lernen, und wollten daher Deutsch bleiben.\" Frankfurtský parlament byl výrazem snah o vytvoření německého národního státu. František Palacký ovšem jménem českého národa účast na něm odmítl. Kozánek tehdy o německém obyvatelstvu ve Slezsku napsal: \"„Ale řevnivost proti Čechům jenom dříme a pro spojení s nimi by zde u Němců darmo hlasy hledal\".“ Později o Říšském sněmu (rakouský parlament) napsal: „Pro nás Vídeňský sněm zapomněli zdejší Němci hodně na Frankfurt a mluvějí již více po křesťansku, vyjímajíc jen některé přepjatce. jimž Frankfurt je nade všecko: i nad spravedlnost.\"“ \"Národní noviny\", vydávané tehdy Karlem Havlíčkem Borovským, napsaly v roce 1848: \"„V Opavě pronásledují Kozánka!\"“ Kozánek v této době přispíval nejen do Morawských nowin, ale také do listu \"Česká včela\". V této době udržoval i bohatou korespondenci s Aloisem Vojtěchem Šemberou. Od koncem 40. let byl publicisticky i literárně činný. Počátkem roku 1848 mu otiskl Moravský týdeník povídku \"Sirotek\".\n\nV roce 1848 se vyjadřoval i k otázce státoprávního uspořádání Čech, Moravy a Slezska. Organizoval kulturní podniky a setkání. V Havlíčkových Národních novinách kritizoval odmítavý postoj slovanských Moravanů ke sblížení s Čechami („\"Vědí Němci dobře, že když bratr s bratrem, Moravan s Čechem se nespojí, násilné jich různé přilepení k Německu patrně se usnadní.\"“) Zároveň uvedl: „\"Proti Čechům rozšiřuje se zde systematicky zášť a kyselost, a to všelikým dovoleným i nedovoleným, motorným i nemotorným způsobem. Proto prý Čechové chtějí spojení s Moravou, aby se z bohatství moravského co hladovci najedli; o Praze nemluví se zde jinak, než jakobychom tam navšední den i ve svátek německé maso jedli a krev Němců pili; nejinak než jako Turci a Mamelukové nakládáme s Němci, těmi „ubohými“ podrobenci svými! Proto jsme chtěli spojiti se s Moravou, abychom všechny úřady jen do Prahy a do Čech dostali a tak se na moravské outraty vyživili!\"“ Národnostní poměry ve Slezsku líčil v Národních novinách následovně: „\"Ve větším díle měst panuje duchaprázdnost až hanba... Města ne s míchaným, nýbrž s obyvatelstvím veskrz slovanským mají německou stranu v sobě, která si na pána hrá...\"“ O maďarské revoluci prohlásil: „\"Věru, musíme obdivovat horoucí lásku těchto a mnohých jiných Maďarů ku své vlasti...\"“ Označil ovšem Maďary za „\"odbojníky proti sjednocenému, všem národům spravedlivému Rakousku, vrahy a katy našich bratrů Slovanů v uherské zemi.\"“ K poměru Maďarů a Němců tvrdil, že „\"Jsou jejich elity spojeny s německou stranou a chtějí společnými silami ovládat slovanskou část obyvatelstva...\"“ V otázce budoucí podoby Rakouska uvedl: „\"aby náš císař pán nějakým způsobem nebyl podřízen německému císaři neb přednostovi, aniž náš sněm německému parlamentu.\"“ Odmítal centralistické pojetí státu („\"Mám tedy za potřebné, aby vždy pro sebe ty země, které spolu stejné poměry mají, svou zvláštní správu podle vlastní provinciální ústavy měly, ale jen tak dalece, pokud by to mocné jednotě celého císařství nepřekáželo.\"“)\n\nHodlal kandidoval ve volbách do rakouského Říšského sněmu roku 1848 a některé výše uvedené názory na státoprávní uspořádání Rakouska, byly koncipovány jako volební program. Kandidatura ovšem byla podána příliš pozdě a Kozánek tak nebyl k volbám připuštěn.\n\nV roce 1849 v korespondenci vytkl městským úředníkům v Přerově onikání. On sám prosil o užívání oslovení „Vy“, protože užívání plurálu „Oni“ prý bylo zavedeno podle německého způsobu.\n\nV roce 1849 čelil problémům okolo pracovního uplatnění v advokacii. Přijal proto možnost stát se úředníkem a působil jako ředitel nově ustavené komise pro vyvazování pozemků v Jihlavském kraji. Podle jiného zdroje byl právním poradcem v 18. vyvazovacím okrese, vymezeném pro města a obce Třebová, Trnávka, Svitavy, Březová, Jevíčko, Jaroměřice, Šebetov, Konice, Cechy, Jesenec, Laškov, Náměšť, Ludeřov a další. Komise zahájila práce počátkem roku 1850.\n\nRoku 1851 byl v rámci nové organizace advokacie a notářství jmenován za advokáta a notáře v Kroměříži. Zde se také veřejně angažoval. V Kroměříži založil Občanskou besedu jako jeden z hlavních národních spolků. V roce 1861 společně s Františkem Skopalíkem a Ferdinandem Urbánkem založil Hospodářskou jednotu záhlinicko-kvasickou. Stál i u založení rolnického akciového cukrovaru v Kroměříži roku 1867. Dlouhodobě byl aktivní v komunální politice. Od roku 1887 byl předsedou národního klubu v městském zastupitelstvu v Kroměříži. Byl členem ředitelství městské spořitelny.\n\nV 60. letech se Kozánek zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii venkovských obcí, obvod Kroměříž, Přerov, Kojetín, Zdounky. Poslanecký slib skládal v únoru 1867 v češtině. Mandát zde obhájil v zemských volbách v březnu 1867 a zemských volbách v roce 1870. V zemských volbách v září 1871 se na sněm dostal za kurii městskou, obvod Kroměříž. Po jisté přestávce se na sněm vrátil v doplňovacích zemských volbách 22. listopadu 1873, tentokrát opět za kurii venkovských obcí, obvod Kroměříž, Přerov, Kojetín, Zdounky. Uspěl zde i v řádných zemských volbách v roce 1878 a zemských volbách v roce 1884. Poslancem byl až do své smrti roku 1890. Byl místopředsedou klubu poslanců Moravské národní strany (staročeské). V roce 1871 zasedal i jako člen zemského výboru.\n\nV roce 1882 patřil mezi spoluzakladatele českého gymnázia v Kroměříži. Přispěl také k založení rolnických škol v Přerově a Kroměříži. Byl zakladatelem a protektorem spolku Radhošť, zaměřeního na podporu moravských studentů v Praze, a roku 1880 byl jmenován členem Státního soudního dvora. Zakládal také rolnickou záložnu v Kroměříži. Ta byla roku 1872 vládou rozpuštěna, ale Kozánek zachránil část jejího rezervního fondu, která pak mohla být použita na zřízení české průmyslové školy v Kroměříži. V roce 1889 obdržel od císaře ke svým 70. marozeninám Řád železné koruny.\n\nZemřel v lednu 1890 a je pohřben na kroměřížském hřbitově.\nRozsáhlý kozánkovský archív byl zničen během nacistické okupace, kdy jeden z rodinných příslušníků byl obviněn z držení soukromé lovecké zbraně. Tehdy byla spálena většina starší tehdejší korespondence. Jisté pozůstatky jsou uchovávány u posledního žijícího člena rodu v Kroměříži, Ing. Emila Kozánka. Ten uchovává také rodinné vzpomínky na Jana Kozánka od Ludmily Vysloužilové a rodinnou kroniku, sestavenou v roce 1956 Viktorem Kozánkem. V Přerově, Kozánkově rodišti, nejsou žádné doklady o jeho rodině. Hlavním zdrojem poznatků o Kozánkovi je jen dobová korespondence a dobový tisk.\n\nKozánkovic kroměřížská vila, často označovaná za patricijský dům, byla centrem kulturních besed a politických debat. Jedním z hostů zde byl např. rodinný přítel Antonín Dvořák. V Kroměříži koncem 80. let hostovalo smyčcové Florentinské kvarteto: primáriem byl Jean Becker, dále jej tvořili Mazi, Chiostri a Spitzer-Hegyesi. Toto kvarteto, proslulé především interpretací klasických mistrů, pozval do Kroměříže roku 1879 šlechtic Rudolf Thurn-Taxis, který stál v čele Hlaholu, Moravana a byl přítelem Bedřicha Smetany. Syn Karel Kozánek se tenkrát obrátil na Antonína Dvořáka, aby pro kvarteto napsal skladbu ryze českou, jménem Jeana Beckera, primária kvarteta. Dvořák vyhověl a sepsal: kvarteto Es dur op. 51.\n\nPo listopadu 1989 byla vila sídlem mnoha různých firem, v současnosti (2018-2019) prochází kontroverzní přestavbou na byty.\n\n"}
{"id": "432433", "url": "https://cs.wikipedia.org/wiki?curid=432433", "title": "Zlatá legenda", "text": "Zlatá legenda\n\nZlatá legenda (latinsky Legenda aurea) je středověká sbírka životopisů svatých (tzv. hagiografií, tj. životopisů bez zázraků), legend (tj. životopisů se zázraky) a traktátů k církevním svátkům.\n\nSestavil ji nejspíše mezi lety 1260 a 1267 italský dominikánský mnich a pozdější biskup Jakub de Voragine.\n\nSvým charakterem legendy navazují na tradici řeckého dobrodružného románu. Jednajícími hrdiny jsou však evropští a asijští (např. Barlaam a Josafat) světci a první křesťanští mučedníci. Autor do legendaria zařadil světce od nejstarších (sv. Štěpán) po novodobé (sv. František).\n\nJakub de Voragine bohatě čerpal z dalších pramenů, Zlatá legenda je z velké části kompilací. U světců, jejichž historicita je doložena autentickými prameny, čerpá autor z těchto pramenů a často je cituje (např. u sv. Řehoře nebo u sv. Augustina vkládá citáty z jejich spisů a epištol).\n\nPři sepisování legend čerpal z Životů Otců (většina legend o východních světcích), Eusebiovy Církevní historie (Ekklésastiké historiá), na ní navazujících Trojdílných církvních dějin (Historie ecclestiastica tripartita) a Školské historie (Historia scholastica) Petra z Troyes. \n\nnáboženským účelům (jako námět kázání nebo předmět individuální zbožnosti), jednak představovala bohatý inspirační zdroj pro umělce, plný poutavých příběhů.\n\nV dominikánských klášterech se snad nejdříve označovala jako Legenda sanctorum, v našich rukopisech se nejčastěji nazývá Passionale. Název Zlatá legenda – Legenda aurea dostala Jakubova sbírka až dodatečně, když se už všeobecně rozšířila, a to právě v důsledku tohoto rozšíření, aby už z názvu byla patrná její výbornost a cena.\n\nJejí vliv je patrný i v českém prostředí, kdy se Legendou inspirují česká legendaria (tj. soubory legend), ve kterých vystupují čeští světci. Legenda byla často překládána do národních jazyků a k původním příběhům se přidávaly legendy o domácích svatých.\n\n"}
{"id": "432434", "url": "https://cs.wikipedia.org/wiki?curid=432434", "title": "Rosička (rozhledna)", "text": "Rosička (rozhledna)\n\nRozhledna Rosička se nachází na stejnojmenném vrchu, kóta 644 m n.m., jihozápadně od obce Sázava, na jejímž katastrálním území leží. Kóta geomorfologicky náleží Křižanovské vrchovině. \n\nRozhledna není první stavbou, využívající tento vrchol. V roce 1930 zde byl umístěn letecký maják (označený jako č. 7 na trati začínající v Praze-Kbelích) sloužící k navigaci nočních letů Praha – Bratislava , který byl zbourán za 2. světové války. Později ho vystřídal triangulační bod opatřený dřevěnou věží. V 90. letech byly v souvislosti s rozvojem mobilní telefonie učiněny pokusy vybudovat rozhlednu, která by byla zároveň vysílačem pro digitální telefon. Rozhledna s vysílačem operátora Český Mobil byla nakonec vybudována v roce 2001 (červen-červenec) podle rozhledny z Babylonu u Kozárova. Slavnostní otevření bylo 12. srpna 2001. Celková výška ocelové věže je 42 metrů. Spodní část tvoří dva dvanáctimetrové díly o průměru 2 m, vyhlídková plošina je ve výšce 24 m, vede na ní 140 schodů po točitém schodišti po obvodu stožáru. Další část slouží mobilnímu operátorovi. \n\nAutem lze zajet k parkovišti na okraji lesíka pod rozhlednou, odbočka vlevo ze silnice Nížkov – Rosička. Nejbližší železniční stanice je Sázava u Žďáru, kde zastavují osobní vlaky Havlíčkův Brod - Žďár nad Sázavou. Rozhledna je přístupná celoročně, v letním období je vstup zpoplatněn.\n\nKruhový výhled se otvírá na Posázaví, Českomoravskou vrchovinu – Křižanovská vrchovina s nejvyšším bodem Harusův kopec, Žďárské vrchy, Železné hory či Jihlavské vrchy s vrchem Javořice, Matějovský rybník, Žďár nad Sázavou s kostelem sv. Jana Nepomuckého.\n\n"}
{"id": "432439", "url": "https://cs.wikipedia.org/wiki?curid=432439", "title": "Palác Adria", "text": "Palác Adria\n\nPalác Adria je významná architektonická památka postavená v rondokubistickém slohu v roce 1924. Nachází se v městské části Praha 1 na nároží Jungmannova náměstí a Národní třídy (Národní 36/40, Jungmannova 36/31) na Novém Městě.\n\nPalác pochází z let 1923–1924 a byl postaven ve stylu rondokubismu italskou pojišťovnou Riunione Adriatica di Sicurtà podle návrhu arch. Josefa Zasche ve spolupráci s architektem Pavlem Janákem. Palácem prochází z Jungmannovy ulice na Národní třídu pasáž Adria. Na sochařské výzdobě paláce se podíleli Otto Gutfreund, Jan Štursa, František Anýž, Karel Dvořák a Bohumil Kafka.\nÚpravu objektu pro divadelní provoz provedli architekti František Cubr, Josef Hrubý a Zdeněk Pokorný.\n\n\n\n"}
{"id": "432449", "url": "https://cs.wikipedia.org/wiki?curid=432449", "title": "Mátyás Rákosi", "text": "Mátyás Rákosi\n\nMátyás Rákosi (maďarsky \"Rákosi Mátyás\", vlastním jménem Mátyás Rosenfeld nebo \"Emanuel Róth\", 9. březen 1892 Ada – 5. únor 1971 Gorkij) byl maďarský komunistický politik. Zakladatel a první Generální tajemník MDP a předseda vlády Maďarské lidové republiky v letech 1952–1953.\n\nOd mládí aktivně pracoval v dělnickém hnutí. Na univerzitě se dokonce stal členem kroužku Galileiho, kde vedl sociálně demokratické křídlo. Po studiích v Hamburku se stal úředníkem v Londýně.\n\nNěkolik měsíců po vypuknutí první světové války padl do ruského zajetí. V zajateckém táboře rozvinul účinnou protiválečnou propagandu. Po skončení války se vrátil do tehdejší Maďarské demokratické republiky a zde v listopadu založil Kommunisták Magyarországi Pártja (\"Strana komunistů Maďarska\").\n\nBěhem existence komunistické Maďarské republiky rad byl zástupcem lidového komisaře pro obchod a politickým komisařem divize na jižní frontě. Jako voják se vyznamenal v bojích u Salgótarjánu, kdy Maďarská Rudá armáda porazila československo-francouzská vojska. V červenci se stal celostátním náčelníkem Vörös Őrség (\"Rudé stráže\" – obdoba policie). Také pomáhal při vzniku Slovenské republiky rad.\nPo pádu MRR v srpnu 1919 uprchl před Horthyho antikomunistickým režimem do Rakouska. Odtud byl ovšem v roce 1920 vyhoštěn za své názory a tak odešel na východ od Sovětského svazu. Zde pracoval v letech 1920 až 1924 jako tajemník Kominterny.\n\nV únoru 1924 ilegálně překročil hranice Maďarského království a ihned zahájil přípravy k znovuvybudování ilegální komunistické strany. Dne 22. září 1925 byl zatčen a v listopadu souzen stanným soudem. Následně byl v roce 1926 odsouzen na 8 a půl roku vězení, v roce 1934 po dalším soudu za svou činnost během MRR byl odsouzen na doživotí.\n\nV rámci maďarsko-sovětské smlouvy byl Rákosi v roce 1940 deportován do SSSR. Zde až do roku 1945 pracoval jako člen moskevské emigrační komunity Magyar Kommunista Párt.\n\nDo Maďarska se vrátil po osvobození sovětskou Rudou armádou a stal se generálním tajemníkem Magyar Kommunista Párt a ministrem státních věcí.\n\nV listopadových volbách v roce 1945 zvítězila Független Kisgazda Párt (\"Strana nezávislých malorolníků\") se ziskem 59,9 % hlasů. MKP vedená Mátyášem Rákosim obdržela pouze 17 % hlasů. Sovětský maršál Vorošilov však odmítl vládu samotných malorolníků a po jeho intervenci byla ustavena koaliční vláda s komunisty, kteří drželi několik klíčových pozic (ministerstvo vnitra, velitelství pohraniční stráže).\n\nPo vyhlášení Druhé Maďarské republiky měly již od počátku nově utvářené orgány státní správy lidově demokratický charakter. Prvním prezidentem byl zvolen člen Független Kisgazda Párt Zoltán Tildy, přívrženec Sovětského svazu, naopak premiérem se stal rovněž malorolník Ferenc Nagy, stoupenec západních demokracií.\n\nV roce 1947 se opět konaly volby, ve kterých zvítězila koalice v čele s MKP. Ta se pod Rákosiho vedením 12. června 1948 sloučila s MSZDP do jednotné Magyar Dolgozók Pártja (\"Maďarská strana pracujících\"). Jejím generálním tajemník se stal Matyás Rákosi. Krátce na to došlo k likvidaci opozice a dne 15. srpna 1949 byla vyhlášena Maďarská lidová republika, jejíž ústava, sestavená podle ústavy SSSR z roku 1936, byla přijata 20. srpna téhož roku. Mátyás Rákosi si ke svým funkcím přidal ještě jednu, stal se náčelníkem Výboru pro bezpečnost státu.\nRákosi, který se stal vůdcem MLR, začal vyžadovat od svých spolustraníků z MDP naprostou poslušnost. Jeho největším rivalem byl László Rajk, který se stal ministrem zahraničí. Toho se však už v září 1949 Rákosi zbavil tím, že ho dohnal k soudu, kde se Rajk musel přiznat k tomu, že byl agentem Miklóse Horthyho, Lva Trockého, Josipa Broze Tita a západního imperialismu. Rajk byl samozřejmě shledán vinným a následně popraven.\n\nRákosi se v MLR snažil co nejvíce upevnit svoji moc. Kolem 2 tisíc lidí nechal popravit a přes 100 tisíc bylo uvězněno. Ti členové strany, které se vůči této politice postavili, byli vyloučeni, což činilo přibližně 200 tisíc lidí. Začaly vykonstruované soudní procesy s náboženskými činiteli, bojovníky z druhé světové války a odpůrci režimu.\n\nV srpnu 1952 byl Rákosi zvolen Národním shromážděním předsedou Rady ministrů. Ovšem po smrti Stalina v březnu 1953, byl na přímý rozkaz nového vůdce SSSR Nikity Chruščova v červnu odvolán a novým premiérem se stal Imre Nagy.\n\nAvšak zarytý stalinista Rakosi zůstal nadále generálním tajemníkem MDP a po další tři roky soupeřil s Imre Nagyem o moc. Imre Nagy představoval nový reformní směr, zrušil státní kontrolu nad médii a podpořil veřejnou diskusi o politické a ekonomické reformě. Nechal také propustit politické vězně a začal mluvit o svobodných volbách a vystoupení MLR z Varšavského paktu. V roce 1956 již veřejně mluvil o možnosti Maďarska \"\"přijmout status neutrality podle rakouského vzoru\"\".\n\nDne 9. března 1955 Rákosi jménem ÚV Magyar Dolgozók Pártja Nagye obvinil z revionizmu, protisocialistického nacionalismu a za špatnou hospodářskou situaci v zemi. Tisk tento útok podpořil a 18. dubna byl po jednotném hlasování Národního shromáždění sesazen ze svého postu. Rákosi se opět stal mužem číslo jedna. Jeho politický comeback však netrval dlouho. Poté, co Nikita Chruščov vystoupil proti kultu osobnosti, byl již v červenci 1956 Rákosi odvolán ze všech svých stranických funkcí (oficiálně \"\"ze zdravotních důvodů\"\") a následně poslán do SSSR na \"\"léčbu\"\".\n\nOd roku 1956 žil Rákosi v Sovětském svazu. O rok později byl zbaven poslaneckého mandátu, následně deportován do Krasnodaru, poté do Kirgizie a nakonec do města Gorkij. V roce 1960 mu bylo dočasně pozastaveno členství ve straně MSZMP, kterou vedl János Kádár a o dva roky později byl ze strany vyloučen úplně. Mátyás Rákosi, stalinista a komunistický vůdce, zemřel 5. února 1971 ve městě Gorkij (dnes Nižnij Novgorod) v SSSR. O dva týdny později byly jeho tělesné pozůstatky pohřbeny v tajnosti v Budapešti.\n\n\n\n"}
{"id": "432451", "url": "https://cs.wikipedia.org/wiki?curid=432451", "title": "Tribus", "text": "Tribus\n\nTribus (seskupení, shluk) je v biologii taxonomická kategorie, která je nižší než čeleď nebo podčeleď a vyšší než podtribus (podseskupení, skupinka) nebo rod.\n"}
{"id": "432453", "url": "https://cs.wikipedia.org/wiki?curid=432453", "title": "Potemníkové", "text": "Potemníkové\n\nPotemníkové (Tenebrioninae) jsou velká podčeleď potemníků (Tenebrionidae), kromě jiných obsahující též brouka, jehož larvám se říká moučný červ.\nMnozí z těchto robustních a obvykle středně velkých brouků mají zvrásněné krovky. Zbarveni jsou od černé, přes hnědou až po šedou barvu, často se sametovým povrchem; všeobecně nejsou lesklí, spíše matní, několik druhů má kovové zabarvení.\n\nPotemníkové jsou potravou pro bezobratlé a menší skupinu obratlovců, jako jsou ptáci, hlodavci a ještěrky. Larvy některých druhů jsou pěstovány jako krmivo pro některé živočichy držené v zajetí.\n\nDruh \"Tenebrio molitor\" je používán jako krmivo pro živočichy chované v teráriích. Ostatní druhy rodů \"Tenebrio\" a \"Tribolium\" jsou též chovány jako krmivo pro zvířata. Druh \"Tribolium castaneum\" je používán jako laboratorně pro genetické pokusy. Některé další druhy rodů \"Tenebrio\" a \"Tribolium\" (\"T. confusum\" nebo \"T. destructor\") a další druhy (např. \"Gnathocerus cornutus\") jsou škůdci na cereáliích a mouce skladované v silech a sýpkách.\n\nPotemníci (Tenebrioninae) jsou rozděleni do 20 tribů. Zařazení některých druhů je diskutabilní a jsou o tom mezi entomology vedeny spory.\n\n\n"}
{"id": "432454", "url": "https://cs.wikipedia.org/wiki?curid=432454", "title": "Nodosauridae", "text": "Nodosauridae\n\nNodosauridi (příslušníci čeledi Nodosauridae) byli jedna ze dvou hlavních skupin ankylosaurů - \"obrněných dinosaurů\". Žili v období pozdní jury a celé křídy na území Severní Ameriky, Evropy, Asie, Austrálie a Antarktidy.\n\nVšichni nodosauridi patřili stejně jako ankylosauridi mezi tyreoforany, pro které jsou charakteristické různé výrůstky a kostěné \"pancíře\". Byli to středně velcí až velcí dinosauři, pohybující se po všech čtyřech končetinách a živící se výlučně rostlinnou stravou. Jejich čelisti vykazovaly malé dentikulátní zuby a parasagitální linii osteodermů (kostěných destiček), kryjících jejich hřbet a břicho. Obvykle neměli kostěné palice na konci ocasu, tak jako ankylosauridi. Místo toho je zdobila série dlouhých, do stran vyčnívajících kostěných bodců, které mohly podle názoru některých paleontologů posloužit jako prostředky aktivní obrany.\n\nVývojově nejvyspělejší podčeledí této čeledi je zřejmě podčeleď Nodosaurinae, zahrnující vývojově nejvíce odvozené druhy.\n\nČeleď Nodosauridae byla pojmenována americkým paleontologem O. C. Marshem v roce 1890, jakýmsi základním a referenčním druhem se stal \"Nodosaurus\".\n\n\nKlad Nodosauridae byl poprvé definován americkým paleontologem Paulem Serenem v roce 1998 jako \"všichni ankylosauři příbuznější rodu \"Panoplosaurus\" než rodu \"Ankylosaurus\"\". Tuto definici přejali v roce 2004 také Vickaryous, Maryanska a Weishampel. Vickarious \"et al.\" považují dva rody z této skupiny za nejistě zařazené (\"incertae sedis\"): \"Struthiosaurus\" a \"Animantarx\". Nejprimitivnějším zástupcem skupiny je podle jejich analýzy rod \"Cedarpelta\".\n\nV roce 2011 byl v dole Millenium Mine společnosti Suncor Energy odkryt skvěle zachovaný nález fosilie dosud nepojmenovaného nodosaurida, který žil na území současné severovýchodní Alberty v období spodní křídy, asi před 110 miliony let. Délka částečně zachovaného exempláře by činila asi 5,4 metru, hmotnost kolem 1400 kilogramů. Zachovala se výborně i textura hřbetního pancíře a kůže na krku dinosaura. Fosilie byla vystavena v expozici Royal Tyrrell Museum v květnu roku 2017. Podle výzkumu dochovaných melanozomů mohl být dinosaurus zaživa údajně červenavě zbarvený.\n\n\n"}
{"id": "432457", "url": "https://cs.wikipedia.org/wiki?curid=432457", "title": "RC Praga Praha", "text": "RC Praga Praha\n\nRC Praga Praha je český ragbyový klub, založený v roce 1944 jako tým Radostně Vpřed. Klubové barvy jsou žlutá a černá. Předsedou klubu je Miroslav Fuchs . Sídlí na adrese U Rokytky, Praha 9-Vysočany.\n\n\n\n"}
{"id": "432458", "url": "https://cs.wikipedia.org/wiki?curid=432458", "title": "Hlavní hodnota integrálu", "text": "Hlavní hodnota integrálu\n\nHlavní hodnota integrálu ( \"\") je metoda určování hodnot některých integrálů, které nelze standardně definovat. V závislosti na typu singularity vyskytující se v integrálu je hlavní hodnota definována jako konečné číslo:\n\n\n\nV některých případech je nutné vypořádat se najednou se singularitami v bodu \"b\" a zároveň v nekonečnu. To se dělá většinou\n\n"}
{"id": "432459", "url": "https://cs.wikipedia.org/wiki?curid=432459", "title": "Volby do Evropského parlamentu ve Spojeném království 2009", "text": "Volby do Evropského parlamentu ve Spojeném království 2009\n\nVolby do Evropského parlamentu ve Spojeném království proběhly ve čtvrtek 4. června 2009, souběžně s lokálními volbami v Anglii. Z voleb vzešlo celkem 72 britských zástupců v Evropském parlamentu s mandátem do roku 2014. Ve volbách zvítězila nejsilnější opoziční Konzervativní strana, naopak porážku utrpěli vládnoucí Labouristé, kteří skončili až na třetím místě. Mandáty získaly i další strany, včetně krajně pravicové Britské národní strany.\n\nV Anglii, Skotsku a Walesu byla pro rozdělení mandátů užita D'Hondtova metoda, zatímco v Severním Irsku byl použit volební systém jednoho přenosného hlasu (STV).\n\nNásledující tabulka uvádí 12 volebních obvodů v rámci Spojeného království. Počet mandátů je srovnáván s rokem 2004 (Velká Británie přišla kvůli rozšiřování Evropské unie o 6 mandátů).\n\n\n"}
{"id": "432464", "url": "https://cs.wikipedia.org/wiki?curid=432464", "title": "RC Dragon Brno", "text": "RC Dragon Brno\n\nRC Dragon Brno je český ragbyový klub, založený v roce 1946 jako Sokol Brno I. Klubové barvy jsou zelená a černá. Předsedou klubu je Jiří Valášek. Adresa klubu je Cacovice 973/9, Brno – Maloměřice, 614 00.\n\n\n\n"}
{"id": "432466", "url": "https://cs.wikipedia.org/wiki?curid=432466", "title": "RC Havířov", "text": "RC Havířov\n\nRC Havířov (Rugby Club Havířov) je český ragbyový klub, založený 10. ledna 1966 jako oddíl ragby TJ Slavia Havířov. Oddíl založili bývalí ostravští hráči Eda Vaníček a Karel Gaman. Klubové barvy jsou bílá a červená, od roku 2011 klub příležitostně používá i barvy starorůžovou pro dres a černou pro šortky.\n\nV roce 2012 klub ukončil partnerství s firmou EuroSystems, a.s., přestal užívat název RC Rental.cz Havířov a vrátil se k názvu Rugby Club Havířov.\n\nOd 1.ledna 2014 je klub zapsán u Krajského soudu v Ostravě jako spolek - oddíl L, vložka 3585\n\nPředsedou klubu je Ing. Radomír Kloda. Adresa klubu je Astronautů 859/2, Havířov-Město, 736 01.\n\n\n\n"}
{"id": "432469", "url": "https://cs.wikipedia.org/wiki?curid=432469", "title": "Diapsida", "text": "Diapsida\n\nDiapsidi („mající dva oblouky“) jsou velmi rozšířenou skupinou plazů, jejichž původním společným znakem jsou dva spánkové otvory na lebce. První zástupci této skupiny se objevili již v období karbonu asi před 300 miliony let. Také dnes jsou poměrně hojní a zahrnují krokodýly, šupinaté (ještěry a hady), hatérie a podle novějších výzkumů pak rovněž želvy, řazené dříve obvykle mezi anapsida. Podle moderní klasifikace patří do této skupiny navíc také ptáci. Dnes existuje ne méně než 7 925 druhů diapsidů a pokud počítáme i ptáky, pak přes 17 725.\n\nV roce 2018 byla publikována vědecká studie, naznačující, že byl rekonstruován ancestrální genom předka všech diapsidů, a to za pomoci moderních postupů, umožněných vývojem nových výzkumných technologií.\n\nMezi nejznámější vyhynulé skupiny patří neptačí dinosauři, ptakoještěři, plesiosauři, mosasauři a mnoho dalších vývojových skupin.\n\n\n"}
{"id": "432473", "url": "https://cs.wikipedia.org/wiki?curid=432473", "title": "Spektroskop", "text": "Spektroskop\n\nSpektroskop je přístroj pro rozkládání viditelného spektra na jednotlivé složky a jejich vizuální pozorování. Skládá se z kolimátoru se štěrbinou, disperzního prvku (hranol, mřížka) a objektivu spojeného s dalekohledem. Kolimátor vytváří z rozbíhavých paprsků zkoumaného světla paprsky rovnoběžné, které dopadají na disperzní prvek, který zkoumané světlo rozkládá na spektrum. Dalekohled umožňuje podrobnější zkoumání vzniklého spektra. \n\nPodobnou funkci jako spektroskop má spektrograf, který umožňuje zaznamenání zkoumaného spektra, a spektrometr, který umožňuje proměření zkoumaného spektra.\n\n"}
{"id": "432477", "url": "https://cs.wikipedia.org/wiki?curid=432477", "title": "Ytong", "text": "Ytong\n\nYtong je značka stavebních výrobků z bílého pórobetonu. V České republice jej vyrábí společnost Xella CZ (součást nadnárodního koncernu Xella\nInternational).\n\nTvárnice značky Ytong jsou typické svou jednolitostí, nízkou hmotností, vysokou tepelnou izolací, stabilitou a snadnou opracovatelností (tvárnice lze libovolně řezat). Tvárnice lze použít pro stavbu samonosné až pětipodlažní konstrukce. V České republice se jedná o nejprodávanější značku výrobků z lehkého autoklávovaného betonu – pórobetonu.\n\nHistorie rozšíření produktu této značky je spjatá s rozvojem stavebního průmyslu v meziválečném období a nutností šetřit se zdroji na vytápění ve Švédsku, kde byla vysoká poptávka po úsporných domech. Poprvé  byla pórobetonová tvárnice průmyslově vyrobena v roce 1927 v jihošvédském městě Yxhultu. Průmyslová výroba byla zahájena na základě objevu z roku 1923, kdy dr. Johan Axel Eriksson poprvé namíchal bázi pro výrobu autoklávového pórobetonu. Značka Ytong byla oficiálně zaregistrována v roce 1940. Název značky je odvozen z místa výroby a názvu technologie: Yxhult anghärdade Lättbetong = YTONG.\n\nPórobeton obecně získává své vlastnosti vytvořením vzduchových dutin (tzn. pórů v betonové hmotě) při výrobě. Vzduch uložený v těchto pórech činí materiál lehčím a zároveň se stává izolantem, neboť v pórech nemá vzduch možnost cirkulovat.\n\nTvárnice značky Ytong jsou vyráběny výhradně ze čtyř surovin přírodního původu – křemičitý písek, vápno, cement a voda. Při výrobě se doplní reakční prvek hliník, v podobě prášku či pasty. Hliník dále reaguje s hydroxidem vápenatým a následně se pevně váže v umělém minerálu – tobemoritu. Díky jemně namletému písku tvárnice získává typickou bílou barvu. Ytong neobsahuje žádné nebezpečné ani zdraví škodlivé chemické sloučeniny a látky.\n\nU šedého pórobetonu se jako příměs nahrazující písek používá popílek vzniklý jako vedlejší průmyslový produkt při spalování uhlí v elektrárnách. U popílku jako příměsi je však problém s přesným určením jeho původu, tedy i přesného složení – často může obsahovat stopové množství zdraví nebezpečných látek, např. olova, kadmia, rtuti a arzénu. Dosud není zcela prokázáno, že se tyto látky nemohou z šedé tvárnice uvolňovat, mohou tak být potenciálně nebezpečné při řezání a jiném opracovávání šedého pórobetonu. Neexistuje žádná studie o stabilitě těchto látek v pórobetonu, není tedy jasné, zda látky časem nemohou unikat do okolí. Evropská komise momentálně projednává zařazení popílku na list látek s nebezpečnými vlastnostmi. Například v sousedním Německu se již šedý pórobeton téměř nepoužívá, neboť jsou problémy s jeho ekologickou likvidací (látky obsažené v popílku se nesmějí dostat do půdy a vody). Avšak při výrobě bílého pórobetonu Ytong se znovu používá odpad vzniklý jeho produkcí a všechny komponenty z Ytongu se mohou i po demolici budovy znovu použít.\n\nŠedý pórobeton je chemicky i mechanicky méně stabilnější, neboť využití popílku snižuje podíl oxidu křemičitého či křemene. To v důsledku znamená, že stabilizující substance není použita v dostatečném množství. Navíc je prokázáno, že šedý pórobeton má několikanásobně vyšší smrštivost, může být tedy po letech nestabilní. Tvárnice z šedého pórobetonu může následně mít tendenci v průběhu let praskat, či se odlupovat.\n"}
{"id": "432478", "url": "https://cs.wikipedia.org/wiki?curid=432478", "title": "Volby do Evropského parlamentu v Nizozemsku 2009", "text": "Volby do Evropského parlamentu v Nizozemsku 2009\n\nVolby do Evropského parlamentu v Nizozemsku proběhly ve čtvrtek 4. června 2009. Z voleb vzešlo celkem 25 nizozemských zástupců v Evropském parlamentu s mandátem do roku 2014. Pro rozdělení mandátů byla použita D'Hondtova metoda.\n\n\n"}
{"id": "432483", "url": "https://cs.wikipedia.org/wiki?curid=432483", "title": "Alexander Rybak", "text": "Alexander Rybak\n\nAlexander Igorijevič Rybak (rusky \"Алекса́ндр И́горевич Рыба́к\", bělorusky \"Аляксандр І́гаравіч Рыбак\", Aljaksandr Igaravič Rybak) (* 13. května 1986, Minsk) je norský zpěvák-písničkář, houslista, herec, skladatel a klavírista běloruského původu.\n\nV květnu 2009 zvítězil na soutěži Eurovision Song Contest v Moskvě s písní „Fairytale“ („Pohádka“) s tehdy rekordním ziskem 387 bodů.\nJeho debutové album \"Fairytales\", vydané v roce 2009, se umístilo v top 20 devíti evropských hitparád, včetně prvního místa v Norsku a Rusku. Eurovize se účastnil taktéž v roce 2018 v Lisabonu v Portugalsku, kde ve finále skončil na 15. místě se 144 body.\n\nAlexander Rybak se narodil 13. května 1986 v Minsku v Bělorusku (tehdy součást SSSR). S rodinou se přestěhoval do Norska ve věku čtyř let. Zde byl Alexander pokřtěn a vychován v pravoslavné víře.V pěti letech začal navštěvovat hodiny houslí a klavíru. Alexandrův otec je věhlasný běloruský houslista, zatímco jeho matka je klavíristka. Od deseti let navštěvoval Hudební institut Barratt Due v Oslu.\n\nRybak plynně hovoří a zpívá v norštině, běloruštině, ruštině a angličtině.\n\nV roce 2005 se Alexander Rybak zúčastnil norské odnože pěvecké soutěže Idol (\"Idol: Jakten på en superstjerne\"), kde se probojoval do semifinále. O rok později s vlastní písní „Foolin'“ zvítězil v \"Kjempesjansen\", talentové soutěži norské veřejnoprávní televize NRK. Následně spolupracoval s Mortenem Harketem ze skupiny A-ha a jinými známými umělci. V roce 2007 debutoval v divadelní produkci muzikálu \"Šumař na střeše\" Nového divadla v Oslu. Za svoji roli obdržel cenu Hadda.\n\nPočátkem roku 2009 Rybak zvítězil v soutěži Melodi Grand Prix 2009, národním kole Norska do Eurovize 2009. Soutěžní píseň „Fairytale“, kterou sám napsal, obdržela přes 715 000 diváckých hlasů.\n\n14. května 2009 Rybak vystoupil na mezinárodním semifinále v Moskvě, odkud z prvního místa postoupil do finálového kola. Zde o dva dny později zvítězil s rekordním počtem 387, porážejíc zástupkyni Islandu Yohannu o 169 bodů. Zlomil tak rekord skupiny Lordi, která o tři roky dříve zvítězila s 292 body.\nRybak byl jasným favoritem na vítěze a obdržel rekordní počet nejvyšších dvanáctibodových ohodnocení (16; překonáno až o tři roky později švédskou zpěvačkou Loreen).\nV národním kole i na Eurovizi Rybaka doprovodili tanečníci z formace Frikar Dance Company.\n\nDva týdny po vítězství v Eurovizi bylo vydáno očekávané debutové album \"Fairytales\", které obsahuje vítězný singl. Bylo pozitivně přijato kritikou a obsadilo místa v nejlepší dvacítce hitparád v Norsku, Belgii, Dánsku, Finsku, Německu, Polsku, Rusku, Švédsku a na Kypru.\nRybak následně ztvárnil postavu Leviho ve filmu norské režisérky Grete Salomonsen \"Yohan\", který vyšel v březnu 2010. Spolu se zpěvačkou Elisabeth Andreassen se vydal na turné po Norsku, a s uskupením Frikar následně objížděl koncerty v Evropě - koncem února 2010 vystoupil i v Lucerna Music Baru v Praze.\n\nV prosinci 2009 Rybak zazpíval píseň „Fairytale“ na koncertě k příležitosti vyhlášení Nobelovy ceny za mír v Oslu. Ve stejné době nazpíval titulní píseň k ruskému filmu \"Černý blesk\" v produkci slavného Timura Bekmambetova.\nSoučasně byl vydán dokument \"Fairytale - Film\", který mapoval zpěvákovu cestu k vítězství na Eurovizi.\n\nKoncem ledna 2010 Rybak předvedl ve Finsku svůj nový singl \"Europe's Skies\". V březnu vystoupil v televizní show BBC - britském národním kole do Eurovize 2010. O měsíc později vydal spolu s hip-hopovou formací Opptur singl \"Fela Igjen\".\n\nNa soutěži Eurovizi 2010, která se díky Rybakovu vítězství konala v Oslu, zpěvák v květnu vystoupil jako host.\n\nV červnu 2010 bylo vydáno druhé album \"No Boundaries\", které se umístilo v hitparádách v Norsku, Švédsku, Finsku a Polsku.\nV lednu 2011 se stal soutěžícím televizní show „Let's Dance“, švédské odnože Strictly Come Dancing, kde obsadí čtvrté místo.\n\nPozději vydal album \"Visa Vid Vindens Ängar\", n němž spolupracoval s legendárním švédským umělcem Matse Paulsonem.\n\nV lednu 2011 následně vystoupil jako host v rumunské odnoži pěvecké soutěže X-Factor.\n\nV květnu 2012 vyšel duet Alexandra a rumunské zpěvačky Pauly Seling „I'll Show You“ (Selling spolu s rumunsko-norským zpěvákem Ovim obsadila třetí místo na Eurovizi 2010 v Oslu). Píseň nabyla značné popularity v rumunských rádiích a byla distribuována vydavatelstvím Capsounds.\n\nNový singl „Leave Me Alone“, který je určený Rybakově pronásledovatelce byl vydán v říjnu 2012 a byl doprovozen videoklipem a ruskou verzí „Dostala“.\n\nKoncem listopadu Alexander vydal vánoční album \"Christmas Tales\".\n\nPro mladou zpěvačku Annsofi složil Rybak píseň „I'm With You“, která obsadila čtvrté místo v národním kole Norska do Eurovision Song Contest 2013.\n\n"}
{"id": "432494", "url": "https://cs.wikipedia.org/wiki?curid=432494", "title": "Amerling", "text": "Amerling\n\nPříjmení nosilo více osobností:\n\n\nOdvozené názvy:\n"}
{"id": "432496", "url": "https://cs.wikipedia.org/wiki?curid=432496", "title": "Památník národního písemnictví", "text": "Památník národního písemnictví\n\nPamátník národního písemnictví (PNP) je kulturní, muzejní, vědeckou a vzdělávací institucí, která získává, shromažďuje, zpracovává, eviduje a zpřístupňuje sbírku, která se vztahuje k vývoji literatury a knižní kultury v českých zemích včetně dokladů vážících se k životu, dílu a odkazu významných osobností české literatury od 18. století do současnosti. Plní funkci muzea ve smyslu ustanovení § 10 odst. 6 zákona č. 122/2000 Sb., o ochraně sbírek muzejní povahy. Sídlí na adrese Strahovské nádvoří 132/1, 118 00 Praha – Hradčany.\n\nSoučástí PNP je také Letohrádek Hvězda (Obora Hvězda, 160 00 Praha 6 - Liboc), Malá vila (Pelléova 20/70, Praha 6 160 00 Bubeneč), Petschkova vila (V Sadech 2/44, Praha 6 160 00 Bubeneč), kde vznikne budoucí sídlo PNP, a Centrální depozitář v Litoměřicích (Tyršovo náměstí 68/5, Litoměřice).\n\nInstituce byla založena v roce 1952 jako Památník národní kultury v prostorách zabaveného Strahovského kláštera. V roce 1953 se PNK přejmenoval na Památník národního písemnictví.\nStruktura PNP se po dobu své existence vyvíjela pod vlivem politických změn a také s ohledem k rozrůstání a rozšiřování sbírkového materiálu a akvizic. Po vzniku v 50. letech a přípravě stálé expozice, jejíž uspořádání a spravování bylo zpočátku hlavním důvodem založení Památníku, byla v 60. letech podporována široká výstavní, publikační a programová činnost instituce. Roku 1964 byl do PNP začleněn Literární archiv Národního muzea. V následujícím roce byl vyhlášen I. ročník soutěže o Nejkrásnější československé knihy roku a od roku 1966 vychází sborník Literární archiv. V 70. letech se PNP věnoval především zpracování získaných archiválií a od některých svých aktivit ustoupil. Na počátku období tzv. normalizace po roce 1972 byla část archivů přemístěna do nepřístupného fondu zakázaných autorů a řada výstav byla zrušena a nahrazena jinými tématy.\n\nV roce 1977 se PNP stal součástí Mezinárodního výboru literárních muzeí ICOM/ICLM, jehož členem (s krátkou přestávkou 1989 –1992) zůstal i po roce 1989. V letech osmdesátých se PNP věnoval důkladnému zpracování nových akvizic.\n\nPo roce 1989 se musel PNP vyrovnat s existenčními problémy, obhájit své postavení a svůj význam v kulturním životě, vyřešit majetkoprávní vztahy, budovu, archiválie i některé dílčí sbírkové soubory navrátit premonstrátům a ostatním subjektům. Od počátku 90. let pokračuje instituce v akvizicích, ve vědeckém zpracování fondů, prezentaci vlastní práce veřejnosti, organizaci literárně - vědných konferencí. Od roku 2010 je zařazen mezi výzkumné organizace.\n\nRoku 2007 PNP získal tzv. Malou vilu v Pelléově ulici, kam r. 2011 přesídlilo Oddělení prezentace, které pořádá množství literárních a vzdělávacích programů a výstav. Zde je umístěna rekonstrukce bytu Ladislava Mňačka. Po opravě Petschkovy vily (V sadech 2/44, Praha 6 - Bubeneč), která s Malou vilou sousedí, se zde bude nacházet sídlo instituce, odborná pracoviště, studovny, výstavní a programové prostory. Zbylé fondy se přestěhují částečně sem a jejich větší část do budovaného centrálního depozitáře v bývalých kasárnách v Litoměřicích.\nVeškeré fondy spravované PNP jsou rozděleny mezi tři sbírkotvorná oddělení: Literární archiv, Umělecké sbírky a Knihovnu.\n\nNejvětší část sbírky PNP tvoří materiály uložené v Literárním archivu (2288 archivních fondů do roku 2015). Tyto rozsáhlé fondy uchovávají především psané archiválie osobní i korporační s časovým vymezením od 18. století po současnost. Převážnou část představují fondy osobností působících v kulturní oblasti, které se věnovaly literární činnosti, dramatickému nebo výtvarnému umění. Archiv taktéž spravuje pozůstalosti osobností vykonávajících některou z profesí, která se této sféry přímo dotýká (překladatelé, novináři, literární vědci a historici, archiváři, knihovníci atd.). Významnou část sbírky tvoří rozsáhlý fotografický archiv a audio archiv, který uchovává záznamy literárních pořadů, jako jsou autorská čtení, besedy se spisovateli, rozhovory, vzpomínky a podobně. Specificky vymezená sbírka českého písemnictví 19. a 20. století představuje neucelenější soubor produkce té doby vůbec. Rozsahem své sbírky uložené v Literárním archivu tak patří PNP mezi přední evropské instituce svého druhu.\n\nLiterární archiv vznikl roku 1818 jako součást Národního muzea. K významnému rozvoji archivu, který do té doby existoval pouze jako pododdělení Muzejní knihovny, došlo ve dvacátých letech přispěním tehdejšího ředitele a kulturního historika Čeňka Zíbrta. K důležitým předválečným akvizicím patří korespondence J. Vrchlického, J. S. Machara, část pozůstalosti J. Arbesa. Po roce 1945 byl získán rodinný archiv Fričů, osobní fondy Karla Teigeho, bratří Mrštíků. V 50. letech se podařilo získat fondy Zdeňka Kalisty, Vítězslava Nezvala, Jana Wericha, Karla Čapka, dopisy Franze Kafky a řadu dalších.\n\nPro nedostatek místa v centrální budově na Václavském náměstí byl archiv v roce 1953 přestěhován na Strahov. Zpočátku zde sídlil nezávisle na PNP, v roce 1964 však byl do něj začleněn. Rozsáhlé rozrůstání sbírky vyvolalo potřebu vytvoření dalšího depozitáře, kterým se v roce 1969 staly Staré Hrady.\n\nV sedmdesátých letech pokračoval Literární archiv v akviziční činností a důkladnějším zpracování starších fondů. Významnou činností byl nákup sbírek tzv. zakázaných autorů. Archiv připravil ve spolupráci s nakladatelstvím Albatros množství faksimilií literárních dokumentů a zapůjčuje sbírkové materiály na místní i mezinárodní výstavy.\n\nPo roce 1989 se podařilo získat rozsáhlý fond Svazu československých spisovatelů, nakladatelství Československý spisovatel, Melantrich a mnoho osobních fondů: Ivan Blatný, Václav Černý, Ladislav Fuks, Jaroslav Foglar, Vladimír Holan, Bohumil Hrabal, Jindřich Chalupecký, Jiří Kolář, Josef Váchal. Po roce 1990 se některé archiválie dostaly do fondů jiných institucí, kterým svou povahou lépe odpovídaly.\n\nOddělení uměleckých sbírek spravuje jednu z nejrozsáhlejších kolekcí výtvarného umění v České republice. Je to cca 400 000 sbírkových předmětů. Neustále se rozrůstající sbírka obsahuje kromě grafiky, kresby a malby také soubor plastiky, užitého umění, mobilií či hmotných památek po řadě českých literátů. Posláním Oddělení uměleckých sbírek je dokládat vývoj české literatury a knižní kultury v širokých společenských souvislostech a na vztazích mezi literaturou a výtvarným uměním.\n\nOddělení, které bylo založeno ještě před otevřením PNP v roce 1953, zahájilo svou činnost organizováním budoucí expozice české literatury. Základ umělecké sbírky tvoří tzv. Karáskova galerie, která byla do správy PNP převedena v roce 1955. Její součástí jsou rozsáhlé konvoluty výtvarných děl české i evropské provenience od starověku až do poloviny 20. století.\n\nV prvním desetiletí od založení PNP byla sbírka rozšířena o obrazovou část podnikových archivů prvorepublikových nakladatelských domů J. R. Vilímka, Družstevní práce, J. Otty a jiných. Mezi další početné fondy patří umělecká sbírka překladatele, kulturního publicisty a básníka J. Krecara, bibliofila A. Sáňky nebo nakladatele J. Portmana.\n\nV 50. letech 20. století bylo Oddělení uměleckých sbírek obohaceno o kolekce děl vztahujících se k životu a dílu Aloise Jiráska a Mikoláše Alše (někdejší Muzeum A. Jiráska a M. Alše). V následujících desetiletích se četnými odkazy a nákupy podařilo do sbírek zařadit i početné soubory výtvarných děl předních autorů 19. a 20. století, např. J. Berglera, S. H. Pinkase, J. Váchala, K. Hlaváčka, F. Bílka, J. Štursy, H. Boettingera, V. Preissiga, F. Koblihy, J. Konůpka, Z. Kratochvíla, Z. Buriana, Z. Braunerové, V. Maška, V. H. Brunnera, K. Teigeho, Toyen, J. Čapka, F. Bidla, A. Hoffmeistera, V. Boudníka, J. Koláře, B. Kolářové, A. Šimotové, K. Pacovské, P. Nešlehy, K. Nepraše, D. Puchnarové, D. Chatrného, M. Polcara a mnoha jiných.\n\nVýznamná je i reprezentativní kolekce italské, francouzské, německé a holandské kresby a grafiky z 15.-18. století. Díky sběratelskému úsilí Jiřího Karáska ze Lvovic spravuje oddělení i významnou sbírku polského a ruského umění. V rámci akvizičního programu jsou sbírky systematicky doplňovány také o současnou tvorbu (např. L. Vilhelmová, P. Nikl, D. Cajthaml, P. Piekar atd.). V posledních letech začala být budována sbírka autorské knihy.\n\nSoučástí oddělení je od roku 1991 Kabinet ex libris v Chrudimi s rozsáhlou sbírkou české knižní značky. Zde se pravidelně koná celostátní přehlídka Trienále českého ex libris.\n\n\nKnihovna PNP je specializovanou muzejní knihovnou, která spravuje víc než půl milionu svazků knih a časopisů. Získává a veřejnosti zpřístupňuje především muzejní exempláře knih běžných vydání, které jsou ceněné díky glosám, dedikacím, autografům a exlibris. Součástí knižních sbírek jsou rovněž autorské knihy, bibliofilie s četnými unikátními ilustracemi či uměleckou knižní vazbou.\n\nSoučasná akvizice je zaměřena na získávání osobních a institucionálních knihoven a navazuje tak na soubor více než stovky knižních celků získaných v minulosti (např. knihovna V. Holana, V. Nezvala, A. Sáňky, nakl. Aventinum).\n\nZměny, které nastaly po roce 1989, ovlivnily dosavadní složení fondů knihovny. Z cenného původního jádra historických fondů, do něhož patřila Strahovská knihovna a další klášterní knihovny, vydaného původním vlastníkům na základě restitučního zákona, zbyl jen fragment sbírky rukopisů a starých tisků, získaných již za existence PNP.\n\nKnihovna je veřejně přístupná, v rámci celostátní sítě knihoven spolupracuje se Souborným katalogem ČR a s Národními autoritami ČR; v rámci AMG je členem knihovnické komise; elektronický katalog je on-line přístupný na webu PNP.\n\nVzniklo v 70. letech jako útvar kulturně výchovný, který sloužil k výrobě pořadů připomínajících literární výročí, narození a významné kulturní události. Od roku 2011 sídlí v Pelléově ulici č. 20/70 a připravuje množství výstav, literárních besed a setkání, mimo jiné například ve spolupráci s Městskou částí Praha 6 od roku 2014 dlouhodobý projekt Literáti z naší čtvrti.\nV blízké době sem bude přemístěno kompletní zařízení bývalého bytu Ladislava Mňačka.\n\nPamátník národního písemnictví organizuje výstavy, konference, přednášky a pořady s literární tematikou a vydává sám nebo ve spolupráci s dalšími subjekty řadu sborníků a publikací. Vydává množství tiskovin a drobnějších katalogů k pořádaným výstavám, vědeckým konferencím, besedám a literárním pořadům. Do roku 2015 uspořádal několik set podobných akcí.\n\n\n"}
{"id": "432502", "url": "https://cs.wikipedia.org/wiki?curid=432502", "title": "Dvorce (Lysá nad Labem)", "text": "Dvorce (Lysá nad Labem)\n\nVesnice Dvorce je místní částí středočeského města Lysá nad Labem. Leží 3 km západně od Lysé, asi 17 kilometrů západně od Nymburka a 25 kilometrů východně od centra Prahy při železniční trati 072 a při silnici II/331 na okraji místního lesa.\n\nVesnici Dvorce u Lysé nad Labem založil roku 1760 František Karel Rudolf Swéerts-Sporck. Domky tehdy stávaly po jedné straně cesty, a proto se vžilo pořekadlo, že ve Dvorci se peče chléb na jedné straně. Dvorcům se též přezdívalo \"Vystrkov.\" Nedaleko v lesích bývala poustevna svatého Františka. Dnes se místu říká \"U Altánu.\"\n\nKe Dvorcům patřila samota Bažantnice – dům číslo popisné 1. (Dnes na jeho místě stojí čerpací stanice LPG.) Jednopatrová budova pocházela patrně z dob Habsburků, neboť na bývalé stodole byl umístěn kamenný znak a letopočet ze 17. století. V roce 1758 nechal Bažantnici hrabě Sweerts-Spork obnovit. Přízemí bylo pro služebnictvo a patro pro panstvo. Za hraběte Sweerts-Sporka se ročně prodávalo dvě stě bažantů. Dle zápisů Josefa Vojáčka bývaly Dvorce za první republiky oblíbeným letním sídlem Pražanů. V kronikách lze dohledat informace o předešlých obyvatelích vesnice, ale jinak zápisy v kronikách o Dvorcích nejsou příliš rozsáhlé. \nUlice Peckova nese své jméno po Josefu Peckovi, jenž za druhé světové války vedl ilegální odbojovou skupinu. Byl jako první zatčen a na Pankráci roku 1941 popraven. Po revoluci 1989 však některé názvy ulic z nemovitostí zmizely a tak ves Dvorce nemá do současnosti evidovanou žádnou ulici.\n\nV roce 1943 byl u Dvorců zřízen jeden z pracovních táborů. Byli v něm umístěni totálně nasazení mladí muži, kteří měli budovat železnice a muniční sklady pro německou armádu v Milovicích nad Labem.\n\nNa jaře 1945 začali Němci u Dvorců budovat podzemní kryty a skladiště pro svojí munici a tanky. Z hlavní železniční trati Lysá-Všetaty byla ke krytům zavedena i vlečka. Od 5. května 1945 byla obec Dvorce v kritickém postavení, protože od Staré Lysé až ke Karlovu byl celý les muničním skladem německých vojáků a tanků. Dodnes jsou kolem lesních cest patrná místa, kde byly bunkry umístěny. Místa se vyznačují už jen mělkou obdélníkovou prohlubní v lesním porostu.\n\nDne 22. května 1945 byl bývalý pracovní tábor přeměněn v internační tábor pro Němce přivezené sem z Prahy. Umístěno zde bylo 605 osob. Internovaní byli dáváni na práce zemědělcům v okolí.\n\nDne 6. června 1947 byl odhalen památník obětí druhé světové války, jenž je umístěn mezi kapličkou a hasičskou zbrojnicí. V roce 2010 byla provedena jeho generální oprava a provedena výměna pamětní desky. Také okolí pomníku prošlo rekonstrukcí a výsadbou nových keřů a květin. V témže roce byla rovněž provedena rekonstrukce přilehlého chodníku a okolí.\n\nKvůli častým požárům podél trati byl 18. února 1928 založen ve Dvorcích sbor dobrovolných hasičů.\nRoku 1934 zde proběhla elektrifikace, při které všichni členové sboru pomáhali. Dne 15. března 1939 okupace Německem zastavila aktivitu sboru. Avšak v šedesátých letech byl sbor opět aktivní a účastnil se jak zásahů u požárů, tak i soutěží v požární ochraně a útoku, přičemž „Dvorečtí hasiči“ byli mezi nejlepšími v okrese Nymburk a získávali v soutěžích řady ocenění. Roku 1976 měl hasičský sbor 20 činných členů, 31 přispívajících a 12 žen. Předsedou sboru byl Bohuslav Šach a velitelem Jindřich Sedláček. Od roku 2010, se ujal po řádné volbě vedení nový starosta sboru a člen sboru Petr Nenutil. Velitelem byl zvolen Jan Škriňa a vznikla zásahová jednotka JPO V se zaměřením na požáry v okolí trati a práci s motorovou pilou. Sbor byl jednotkou okrsku č. 3, který dále tvořily jednotky Lysá nad Labem, Stará Lysá, Milovice a Byšičky. Členů bylo v roce 2010, 30 z toho 12 aktivních ostatní podporující. Mládež tvořilo 13 dětí. Hasičské zbrojnici se dostalo i mnoho změn po dlouhých 20 letech. Byl vybudován rozvod vody po nemovitosti, sociální zařízení, oprava vnitřního interiéru a instalace nového ústředního topení. Veškeré práce na opravách zbrojnice konali členové sboru ve své dobrovolné činnosti za finančního krytí města Lysá nad Labem. Byla obnovena také kulturní činnost sboru a obnovily se tradiční akce konané nejen pro obyvatele obce Dvorce. V roce 2012 došlo k dalším změnám ve výboru sboru. Strojníkem byl zvolen místní občan a to Vladimír Švásta, který pozvedl jednotku ve své činnosti. Dále pak jednotka a sbor získali po dlouhých letech i nové vozidlo Ford tranzit nejen k zásahům, ale i pro přepravu osob. V roce 2017 tedy k 31.12.2017 došlo ke zrušení sboru. Aktivní členové a členové JPO 5 se přeregistrovali k sousednímu sboru Stará Lysá.\n\nO Dvorcích se traduje, že se zde zdržoval loupežník Babinský se svou tlupou.\n\nMezi Dvorcemi a Starou Lysou se rozkládal rybník Hladoměř. Koluje o něm legenda, že jeho hráz (patrná dodnes) byla navršena za ukrutného pána z Donína. Poddané nutil bičem nosit hlínu, těhotné ženy nevyjímaje. Po pánově smrti lidé vídali v noci, jak se po hrázi prohání kočár tažený jedním mužem. Vdova po pánu z Donína se jednou v noci vydala na hráz a svého muže poznala. Ptala se černých postav sedících na kočáře, jak může svého muže osvobodit. Odpověděli, že až bude všechna hlína z hráze roznesena tam, kde byla vzata, bude její muž osvobozen. Vdova odpověděla, že to není možné. Černé postavy odvětily, že mu tedy není pomoci.\n\nOtakar Svoboda (1880–1930), československý politik, meziválečný poslanec Národního shromáždění za Československou stranu národně socialistickou a starosta Českých Budějovic.\n"}
{"id": "432504", "url": "https://cs.wikipedia.org/wiki?curid=432504", "title": "Geomorfologické členění Rakouska", "text": "Geomorfologické členění Rakouska\n\nGeomorfologické nebo přírodní dělení Rakouska (německy \"naturräumliche Gliederung Österreichs)\" je možné vést podle různých autorů různě, s ohledem na geomorfologická, geologická, fytogeografická, zoologická, klimatologická a další kritéria. Na nejvyšší úrovni tzv. \"Großraumů\" („velkooblastí“, provincií) se rakouské území dělí na tři nestejně velké části:\n\n\nJednou z autorit, která navrhla členění Rakouska na tzv. \"naturraumy\" (přírodní oblasti), je Spolkový úřad životního prostředí \"(Umweltbundesamt).\" Níže uvedené celky vycházejí převážně z tohoto členění, pokud není řečeno jinak.\n\n\nZ hlediska českého členění patří uvedené oblasti pod Šumavskou subprovincii, akorát poslední oblast (Östliches Niederes Waldviertel) patří pod Českomoravskou subprovincii.\n\nVáclav Král používá pro rakouskou část České vysočiny podstatně hrubší členění, které se skládá pouze ze tří částí. Všechny tři sahají až k Dunaji, tj. např. Šumava zahrnuje i Mühlviertler Hochland:\n\nJižní hranici České vysočiny tvoří převážně Dunaj, ale na několika místech jeho tok proráží úzké soutěsky skrz Českou vysočinu, jejíž výběžky pak leží i na jeho pravém břehu. Patří k nim např. Sauwald, Kürnberger Wald, Neustadtler Platte, Hiesberg a Dunkelsteiner Wald.\n\nV centrálních částech České vysočiny převažuje žula, rula se objevuje více na západním a východním okraji.\n\n\nAlpské podhůří je tvořeno molasou, tedy třetihorními usazeninami na severním okraji Alp. Stejný původ mají i horniny Vídeňské pánve a Karpatského podhůří. Karpatské podhůří je od alpského odděleno Tullnským polem (Tullner Feld) u Dunaje. Vídeňská pánev je tektonická proláklina mezi Alpami a Karpaty. Obsahuje molasu, konkrétně písek, slín \"(Mergel)\" a \"Tegel\" (vápenatá hornina obsahující slín a jíl). Vídeňskou pánev se zbytkem Panonské pánve spojují brány Hainburger Pforte, Brucker Pforte a Wiener Neustädter Pforte.\n\n\nFlyšové partie sestávají z pískovců a slínů. V Severních vápencových Alpách převažují vápence a dolomity triasového stáří, pod nimi i jurské. Střední Alpy jsou budované kyselými přeměněnými horninami, např. rulami a krystalickými břidlicemi, pod nimi někdy i vápenci a dolomity.\n\n"}
{"id": "432507", "url": "https://cs.wikipedia.org/wiki?curid=432507", "title": "Interferometr", "text": "Interferometr\n\nInterferometr je přístroj pro velmi přesná měření, jehož princip je založen na interferenci světla. Interferometry se používají k měření délek (pak se nazývají interferenční komparátory), k určení indexů lomu u plynů a u kapalin (pak se nazývají interferenční refraktometry) a k určení jemné struktury spektrálních čar (pak to jsou interferenční spektroskopy).\n\nNejstarší druh interferometru, který v roce 1881 navrhl a sestavil Albert Abraham Michelson.\n\nJsou to dvě rovnoběžné desky na nichž se odráží a láme svazek rovnoběžných paprsků. Mezi tyto dvě desky se vloží trubice s plynem, u kterého zjišťujeme index lomu, a trubice s vakuem (index lomu = 1). Při měření porovnáváme optické dráhy paprsků, které prochází trubicemi. Trubice s plynem můžeme nahradit trubicemi s kapalinou. Toho se využívá v lékařství při zjišťování kvality krevního séra.\nTento interferometr je také nazýván Interferometr Mach-Zehnderův. Je velmi podobný interferometru Jaminovu, pouze svazky paprsků, které prochází první a druhou trubicí jsou od sebe více vzdáleny.\n\nZkoumané světlo prochází štěrbinou, objektivem a pak dvěma štěrbinami rovnoběžnými s první. Za těmito štěrbinami je umístěna spojná čočka, za kterou dochází k interferenci a vzniku interferenčních proužků na stínítku. Mezi objektiv a dvouštěrbinovou destičku se vkládají trubice s plynem a vakuem a porovnávají optické dráhy paprsků, které prochází trubicemi.\n\nJe tvořena řadou asi 40 rovnoběžných destiček přesně stejné tloušťky z průhledného materiálu. Destičky mají různou délku a jsou spojeny tak, že vytvářejí \"schůdky\" o výšce 1 mm. Při průchodu rovnoběžných paprsků zkoumaného monochromatického světla těmito destičkami se stávají \"schůdky\" zdroji rozptylujících se paprsků, které spolu interferují. Na stínítku pak vznikají interferenční obrazce.\n\nJe tvořen dvěma skleněnými deskami mírně klínovitého profilu, mezi kterými je tenká vzduchová vrstva. Při průchodu monochromatického světla vznikají interferenční kroužky, u kterých je dobře viditelné jemné dělení.\n\nZákladem tohoto interferometru je deska z průhledného materiálu, na jejíž jeden konec je přitmelen hranolek, kterým vstupuje zkoumané monochromatické světlo. Paprsky se díky úplnému odrazu v desce odráží od jejích stěn a dochází k jejich interferenci. Při pozorování desky ve směru podélné osy tak vznikají interferenční obrazce.\n\n\n\n"}
{"id": "432508", "url": "https://cs.wikipedia.org/wiki?curid=432508", "title": "Azaria dei Rossi", "text": "Azaria dei Rossi\n\nAzaria dei Rossi ( עזריה בן משה מן האדומים; cca 1513, Mantova – 1578, Ferrara) byl italsko-židovským učencem, historikem a badatelem. Jeho nejvýznamnějším dílem se stala trojdílná kniha \"Světlo očí\".\n\nO životě Azarii dei Rossi dochovalo jen málo náhodných zmínek, jež se většinou týkají jeho knihy \"Světlo očí\". Jeho rodina (Dei Rossi, v italštině doslova „červení“, hebrejsky pak \"Adumim\") byla starodávnou italskou židovskou rodinou, jež podle rodinné tradice uprchla do Říma spolu ještě s dalšími třiceti rodinami z Palestiny, když pozdější císař Titus zničil roku 70 Jeruzalém. Azarieho sečtělý otec pocházel z města Reggio nell'Emilia a živil se směnárnictvím v Mantově.\n\nV tomto lombardském městě se také Azaria narodil, zřejmě někdy mezi lety 1512–1514. Ve svém dětství obdržel obvyklou židovskou výchovu: studoval Tanach, Mišnu, Talmud a hebrejštinu. Počínaje 13 rokem se učil sám. Oženil se s dcerou mantovského žida, jenž se zabýval poskytováním úvěrů, jež představovalo nejzákladnější obživu tehdejšího evropského židovstva. Později Azaria přesídlil do Boloně a roku 1567 pak do Ferrary. Není známo, čím se živil; podle Leopolda Zunce byl lékařem, on sám však tvrdí, že se zabýval „gramatikou knih“, což lze vyložit jako korektura knih, cenzura či redakce a příprava k tisku. Na jednom místě Azaria dei Rossi připomíná svůj pokus o získání financí na vytištění Maimonidova díla \"Mišne Tora\" s komentářem Josefa Kara zvaného \"Kesef mišne\". Kromě vydávání knih je Azaria dei Rossi také pilně četl, až mu lékař zakázal číst knihy v noci při světle svíček.\n\nKromě židovských knih Azaria dei Rossi studoval také jazyky, například latinu a řečtinu, četl italskou a historiografickou literaturu. Svůj zájem zaměřoval zejména na starověké dějiny, dějiny křesťanství a řeckou a římskou archeologii. Roku 1571 pak začal psát knihu \"Světlo očí\" ( מאור עיניים, \"Me'or ejnajim\") a během dvou let ji dokončil.\n\nRoku 1575 se mu ve snu zdálo, že během tří let zemře. Sepsal proto svou závěť a roku 1578 skutečně zemřel.\n\nNejzásadněší dílo Azarii dei Rossi představuje kniha \"Světlo očí\" ( מאור עיניים, \"Me'or ejnajim\"). Toto dílo se člení na tři části: \"Hlas Boží\" ( קול אלוהים, \"Kol Elohim\"), \"Sláva starců\" ( הדרת זקנים, \"Hadrat zkanim\") a \"Výroky moudrosti\" ( אמרי בינה, \"Imrej bina\").\n\n\"Hlas Boží\" popisuje silné zemětřesení, jež Ferraru zasáhlo roku 1570 a při němž zemřelo na dvě stě lidí a mnohé domy se zřítily, včetně domu Azarii dei Rossi. Azaria toto zemětřesení považoval za přímý Boží zásah, silnější než běžné přírodní jevy. Ve chvíli, kdy stál na ulici ve strachu ze zemětřesení, se k němu prý obrátil jeden křesťanský obyvatel města s otázkou, zda existuje hebrejský překlad Aristeova listu (legendy o vzniku Septuaginty). Azaria odvětil, že nikoli, ale hned se posadil a toto dílo během deseti dní přeložil. Tento překlad pak včlenil do \"Slávy starců\", druhé kapitoly svého díla. Ve třetí kapitole, nazvané \"Výroky moudrosti\", přidal výběr šedesáti výroků uspořádaných do čtyř článků. Výroky se týkají agady a midrašů, židovských spisů z dob druhého chrámu, alexandrijských židů, Filóna Alexandrijského, počátků hebrejštiny, hebrejské poezie, knihy Josipon a chronologie dějin izraelského národa.\n\nZ knihy vyplývá, že Azaria dei Rossi vyznával všechny principy židovské víry a vyjadřoval také velkou víru ve správnost kabaly a uznával autoritu halachických učenců. Snažil se však ve svém díle vyřešit nesoulad talmudických vyprávění s běžnou lidskou zkušeností tím, že tvrdil, že v například v případě přírodních jevů se talmudisté mýlili. Dokonce si dovolil pochybovat o některých tradičních názorech, například o autenticitě Aristeova dopisu nebo o připisování autorství knihy Josipon Flaviu Iosephovi. Rovněž zpochybňoval tradovanou chronologii mudrců.\n\nPři tvorbě svých děl Azaria používal množství zdrojů. Kromě tradičních židovských knih a knih nežidovských filosofů (Aristoteles, Platón, Cicero), jež běžně užívali i židovští mudrci, využil také dalších děl, jako například Homéra, Vergilia, Horatia či Ovidia, a zdrojem mu zřejmě byli také církevní otcové a evangelia. Azaria dei Rossi rovněž jako jeden z prvních židovských učenců své doby četl dílo Filóna Alexandrijského.\n\nStyl \"Světla očí\" je těžko srozumitelný, mnohé výrazy působí dvojsmyslně a v knize se také často vyskytují aramejské výrazy. Rovněž způsob citování zdrojů není zcela jasný.\n\nHned po vytištění \"Světla očí\" mnohé židovské autority proti tomuto dílu vystoupily. Zásadní výtky směřovaly proti Azariově pochybnostem ohledně tradice a používání nežidovských děl. Nejhlasitějším kritikem se ukázal Moše Provensali, jenž vydal zákaz tuto knihu číst. Aby autor utišil odpor proti své nové knize, rozhodl se v ní provést několik změn a sepsal také apologetické dílo \"Tyglík na stříbro\" ( מצרף לכסף, \"Macref le-kesef\"). Azaria dei Rossi nakonec nad svými odpůrci vyhrál: drobnými změnami formulací některých tvrzení uklidnil své odpůrce, takže zákaz jeho knihy byl zrušen, přitom však nijak zásadně jejich význam nezměnil. Když si však knihu přečetl safedský rabín Josef Karo, uvalil na ni klatbu. Po nějaké době si však i safedští židé přečetli Azariovu apologii, jež do značné míry otupila jejich odpor.\n\nPo uplynutí nějaké době se však kontroverze ohledně knihy opět vynořily. Maharal ve své knize \"Be'er ha-gola\" ostře vystupuje proti názorům Azarii ohledně agady. Ja'akov Emden znovu uvalil na knihu klatbu a přikázal všechny její výtisky spálit, po nějakém čase však klatbu odvolal.\n\nKoncem 18. století se zájem o knihu obnovil, a to zejména zásluhou haskaly.\n\n"}
{"id": "432511", "url": "https://cs.wikipedia.org/wiki?curid=432511", "title": "Laurin &amp; Klement FC", "text": "Laurin &amp; Klement FC\n\nLaurin & Klement FC byl závodní automobil vyráběný od roku 1907 do roku 1909 rakousko-uherskou automobilkou Laurin & Klement.\n\nVpředu uložený motor s rozvodem SV poháněl zadní kola. Vůz měl objem 2438 cm³, některé kusy měly jiný. Mohl jet až 90 km/h. Rozvor byl 2448 mm, rozchod 1300 mm vpředu i vzadu, obě nápravy byly tuhé s listovými pery.\n\nCelkem bylo vyrobeno 19 vozů.\n\n"}
{"id": "432522", "url": "https://cs.wikipedia.org/wiki?curid=432522", "title": "FedEx", "text": "FedEx\n\nFedEx, původně FDX Corporation je americká firma, která se zabývá kurýrními a logistickými službami. Jméno je akronymem názvu původní letecké divize společnosti Federal Express; toto jméno bylo užíváno do roku 2000. Byla založena v roce 1971. V České republice působí FedEx od roku 1991. Nejprve zastupoval FedEx její Global Servis Partner, společnost Inspekta, a.s. Od roku 2006 sídlí FedEx Express jak v Praze 5 na Zličíně, tak na letišti Ruzyně. V roce 2010 otevřela společnost FedEx první českou pobočku své odnože FedEx Trade Network, která se nachází také na Zličíně.\n"}
{"id": "432533", "url": "https://cs.wikipedia.org/wiki?curid=432533", "title": "André Suarès", "text": "André Suarès\n\nAndré Suarès, vlastním jménem Isaac Félix Suarès (12. červen 1868, Marseille – 7. září 1948, Saint-Maur-des-Fossés), byl francouzský básník, spisovatel, dramatik, esejista, kritik a autor životopisů.\n\nNarodil se v bohaté židovské rodině v Marseille. Studoval na École normale supérieure, kde se spřátelil s Romainem Rollandem. Studia nedokončil a začal se živit psaním kritik a další novinářskou prací. Při Dreyfusově aféře se aktivně zapojil po boku Emila Zoly ve prospěch obviněného.\nByl členem skupiny básníků a spisovatelů, která se utvořila okolo redakce časopisu \"La Nouvelle Revue française\". Dalšími členy skupiny byli např. André Gide, Charles Péguy, Henri Ghéon, Léon-Paul Fargue, Jacques Copeau.\nZa druhé světové války se musel skrývat.\n\nPoužíval řadu pseudonymů: Caërdal, ResSua, Félix Bangor, Ponce Bondel, William Makepace Bruce, Yves Scantrel, André de Séipse, ad.\n\n\n\n\n\n\n\nDále napsal eseje o básníku Paulu Claudelovi, skladatelích Bachovi a Mozartovi.\n\nByla vydána jeho korespondence s následujícími kolegy a přáteli: Paul Claudel\" (1951), Romain Rolland\" (1954), Charles Péguy\" (1961), André Gide\" (1963).\n\n\n\n"}
{"id": "432535", "url": "https://cs.wikipedia.org/wiki?curid=432535", "title": "Křížatka obecná", "text": "Křížatka obecná\n\nKřížatka obecná (\"Commelina communis\") je jednoletá rostlina z čeledi křížatkovité (\"Commelinaceae\"), příbuzná podence (\"Tradescantia\").\n\nKřížatka je středně vysoká jednoletá bylina s větvenými a mírně poléhavými lodyhami. Listy jsou na lodyze uspořádány střídavě a jsou obvykle dužnaté. Výše umístěné listy bývají užší než ty bazální. Křížatka kvete modře, ačkoliv jeden z okvětních lístků je bílé barvy. Výrazný je i listen, který zčásti kryje květ. Květy dohromady vijanovitá květenství a po odkvetení se mění na tobolku.\n\nKřížatka obecná pochází z východní Asie, ale pěstuje se i v ostatních částech světa a následně poměrně často zplaňuje. V tom případě dává přednost různým lidmi ovlivněným prostředím, jako jsou rumiště či okraje cest.\n\n \n"}
{"id": "432538", "url": "https://cs.wikipedia.org/wiki?curid=432538", "title": "Coatlicue", "text": "Coatlicue\n\nCoatlicue, též známá jako Toci, \"Naše pramáti\", Teteo Innan, \"Matka bohů\", či Cihuacoatl, \"Paní hadů\", je aztéckou bohyní země a patronkou žen, které zemřou při porodu.\n\nSlovo \"Cōhuātlīcue\" [Koatlikve] v jazyce Nahuatl znamená \"Ta s hadí sukní\".\n\nCoatlicue je spojována s přídomky jako \"\"Matka bohů a země, která dává zrod nebeským věcem\"\", \"\"Bohyně ohně a úrodnosti\"\", \"\"Bohyně života, smrti a znovuzrození\"\", nebo \"\"Matka jižních hvězd\"\". Většina aztéckých uměleckých zpodobnění této bohyně zdůrazňuje její zhoubnou stránku, neboť Země není jen milující matkou (lůno), ale také nenasytným monstrem stravujícím vše živé (hrob).\n\nPersonifikována je jako žena, jejíž rysy tvoří dvě proti sobě hledící dračí hlavy, symbolicující dualitu (laskavou i zlovolnou tvář) přírody. Její ruce i nohy jsou osázeny drápy a její prsa bývají znázorňována ochablá od kojení. Boky má přepásané sukní z kroutících se chřestýšů a kolem krku nosí náhrdelník z lidských lebek, vyříznutých srdcí a uťatých rukou - strašlivých znamení nadvlády přírody nad lidstvem.\n\nMýty Coatlicue označují mimo jiné za matku Huitzilopochtli, boha slunce a války, Coyolxauhqui, bohyně měsíce, a dvojčat Quetzalcoatla a Xolotla.\n\nCoatlicue bývala uctívána jako hlavní božstvo města Tlatelolco, dokud si roku 1473 po skončení války na tomto území vítězové z Tenochtitlánu nevynutili, aby poražení nahradili její kult uctíváním Huitzilopochtli. Nadále však Coatlicue zůstala ústřední postavou shluku ženských božstev, jejichž oblasti působení se vzájemně dosti podobaly, a byla proto mocným a zároveň hrozivým božstvem.\n\n"}
{"id": "432540", "url": "https://cs.wikipedia.org/wiki?curid=432540", "title": "Období Nara", "text": "Období Nara\n\nObdobí Nara (奈良時代, Nara-džidai) je označení pro historické období Japonska, které spadá do období Japonska 710 až 794 n. l. Předcházelo mu období Jamato. Na začátku tohoto období císařovna Gemmei přesunula hlavní město z Fudžiwary do Heidžó-kjó (dnešní Nara). Tento přesun znamená začátek období Nara, které můžeme charakterizovat postupným vyzráváním společenského zřízení ricurjó inspirované Číňany a aktivním přijímáním ostatních výdobytků čínské kultury a technologií. Kromě 5 let (740 - 745), kdy se město krátce přesunulo, zůstalo hlavním městem japonské civilizace dokud císař Kemmu v roce 784 nezvolil nové hlavní město, Nagaoka-kjó. O deset let později došlo k dalšímu přesunu do Heian-kjó (dnešní Kjóto). Tímto přesunem začala další část japonských dějin, období Heian.\n\nPřed koncem období Jamato byl vydán v roce 702 zákoník Taihó, který obsahoval podstatu centralizované vlády v Japonsku. Bylo zvoleno první trvalé hlavní město, v letech 694 - 710 to byla Fudžiwara a od roku 710 až do konce období Nara to bylo Heidžó-kjó (dnešní Nara). V čele státu stál vládce nazývaný tennó, který měl veškerou autoritu a moc ve státě. Ve skutečnosti však zůstával panovník stále pod vlivem svého dvoru, což vedlo k častým změnám osob na panovnickém trůně. V roce 770 se pokusil po smrti císařovny Šótoku získat trůn vysoký příslušník buddhistického mnišstva, mnich Dókjó. Byl však vyhnán a od té doby se nesměla žádná žena dostat na panovnické místo.\n\nV čele vlády byla Státní rada (Dadžókan) a na císařovy kněžské povinnosti dohlížela Rada pro záležitosti kultu. Došlo k rozdělení země na 66 provincií, které spravovali vládou jmenovaní guvernéři. Všechna rýžová pole patřila císaři, který ji na základě evidence obyvatel a opakovaných revizí katastru pronajímal za naturální daň rolníkům. Část půdy však stále zůstávala v osobním vlastnictví starých rodů a tak systém rodů udži z předchozího období skrytě přetrval, což se projevilo v dalším období při vzestupu moci rodu Fudžiwarů a později rodu Minamota a Taira.\n\nV hospodářském styku stále převládala naturální směna i když v roce 708 byly vydány první měděné mince.\n\nBuddhismus, který se na Japonské ostrovy dostal v 6. století n. l., dosáhl oficiálního uznání jako státní náboženství a za vlády císaře Šómu (724-749) došlo k jeho rozmachu. Císař Šómu nechal vystavět mnoho buddhistických chrámů a Buddhových soch a v roce 741 nařídil zařídit v každé provincii mužský a ženský klášter. V roce 752 nechal vztyčit v klášteře Tódaidži sochu Buddhy Vairóčany, která dnes patří k největším bronzovým sochám na světě.\n\nI když většina obyvatel Japonska přijala po vzoru císaře buddhismus za svůj, nepřestávali praktikovat své předešlé náboženství, které dnes označujeme jako šintoismus. To je až do dnešních dnů pro Japonsko typické; většina lidí se hlásí k buddhismu a šintoismu zároveň.\n\nRozšíření buddhismu mělo vliv na ústup pohřbívání do hrobek a na rozšíření pohřbívání žehem.\n\nNejvětší vliv mělo v této době tzv. „Šest narských škol“: Džódžicu (成実宗, \"Džódžicušú\"), Hossó (法相宗, \"Hossóšú\"), Kegon (華厳宗, \"Kegonšú\"), Kuša (倶舎宗, \"Kušašú\"), Ricu (律宗, \"Riššú\") a Sanron (三論宗, \"Sanronšú\"). Buddhistický směr Ricu přinesl do Japonska v roce 754 slepý mnich Čchien-čchen (japonsky Gandžin).\n\nVelkorysými dary vzrostla moc buddhistických klášterů natolik, že si vydržovaly vlastní vojska a začaly soupeřit s císařským dvorem. Také z tohoto důvodu císař Kammu přeložil hlavní město roku 784 do Nagaoka-kjó a o 10 let později 11. listopadu 794 do Heian-kjó.\n\nNa začátku období Nara došlo k sestavení prvních japonských historických kronik nazvaných Záznamy starých věcí (Kodžiki z roku 712) a Nihon šoki v roce 720. Obě kroniky jsou psány v čínštině, protože japonský dvůr převzal z Číny tisíce čínských znaků a slov.\n\nV roce 760 však vznikla sbírka více než 4500 japonských básní nazvaná Manjóšú, která byla zapsána tzv. manjóganou, tedy kombinací čínských znaků ve fonetickém a sémantickém použití. Japonci se tak snažili upravit přejaté čínské znaky svému jazyku. Básně jsou psány formou tanka.\n\nDalší z děl jsou Záznamy z provincií (Fudoki), které obsahují geografii, legendy a informace politických institucích v jednotlivých částech země.\n\n\n\n"}
{"id": "432544", "url": "https://cs.wikipedia.org/wiki?curid=432544", "title": "Islámská fronta spásy", "text": "Islámská fronta spásy\n\nIslámská fronta spásy (arabsky: الجبهة الإسلامية للإنقاذ, al-Jabhah al-Islāmiyah lil-Inqādh; francouzsky: Front Islamique du Salut; anglicky: Islamic Salvation Front) je zakázaná politická strana v Alžírsku.\n\nIslámská fronta spásy (dále jen FIS) se po svém vzniku snažila vybudovat v Ažírsku islámský stát, jenž by se řídil islámským právem šarí'a. Její program s názvem \"Projekt programu Islámské fronty spásy\" byl kritizován jako neurčitý.\nV ekonomice Islámská fronty spásy silně kritizovala alžírskou vládu vedenou Frontou národního osvobození za model plánovaného hospodářství. Plánovala zavést tržní ekonomiku, jež by chránila soukromý sektor a podporovala konkurenci a drobné podnikatele. Také požadovala vytvoření islámského bankovnictví.\nV zaměstnanecké politice volala Islámská fronta spásy po finančním příspěvku ženám, aby mohly zůstat v domácnosti a nemusely pracovat mimo domov (snaha o segregaci pohlaví). Chtěli také zvýšit zaměstnanost vybudováním pracovních míst pro nezaměstnané muže.\nVe školství strana chtěla pokračovat v arabizaci výukového systému (snaha o vytlačení francouzštiny z lékařských, technických a jiných oborů vysokého školství.\nV názorech strany však rezonoval rozdílný pohled na politiku strany mezi Madanim, jenž odsuzoval násilí a zavázal se k dodržování demokracie a respektování menšin a Belhadžem, který tvrdil, že v islámu není žádná demokracie, jelikož bůh není protiprávní.\n\n3. listopadu 1988, po téměř třiceti letech vlády FLN, byla v Alžírsku změnou ústavy, zavedena pluralitní soutěž politických stran. Krátce po změně ústavy, 18. února 1989, byla založena Islámská fronta spásy vedená starším univerzitním profesorem šejchem Abbassem Madanim, který byl aktivním účastníkem války o nezávislost a imámem mešity Alim Belhadjem.\nVe volbách do krajů (\"vilájí\") v lednu 1990, získala Islámská fronta spásy přesvědčivou většinu ve dvou třetinách krajů. Také ve více než polovině obcí a většině největších měst Alžíru, Oranu, Constantine, Annaby a dalších. Tento volební úspěch znepokojil vládu země. Ta proto omezila pravomoci místních samospráv. Její politický vliv vzrůstal při kázáních v mešitách u nejchudších vrstev obyvatelstva. Cílem Islámské armády spásy bylo ustavit islámský stát řídicí se koránem a islámským právem (šarí'ou), morálkou a kulturními tradicemi. Militantní islám strhl zejména chudou mládež, nejcitelněji postiženou prudkým populačním a nedostatečným hospodářským růstem. Islám pro ně představoval důstojnou identitu, jež povznáší sebevědomí a dává naději.\nPrvní mohutnou demonstrací síly zorganizovala Islámská fronta spásy o posledním ramadánovém pátku v dubnu 1990. Ulicemi hlavního města prošlo na dvě stě tisíc stoupenců. Do politického ovzduší v zemi zasáhla i irácká okupace Kuvajtu v roce 1990. Vůdci Islámské fronty spásy vyzvali k všeobecnému svržení arabských režimů, které se nedokáži dohodnou, a k jednotnému muslimskému postupu proti cizí vojenské přítomnosti v Zálivu. Později se spolu s veřejným míněním v zemi přiklonila na stranu Iráku.\n\nV květnu 1991 islámská fronta spásy svolala generální stávku, jako protest vládní reformě v uspořádání volebních obvodů, která měla omezit volební potenciál islámské fronty spásy. Stávka však skončila nezdarem, nepodařilo se zrušit vládní reformu, místo toho vláda demonstrantům slíbila spravedlivé volby, pokud upustí od protestu.\nArmáda na příkaz vlády zatkla 30. června 1991 Madaniho a Belhaje spolu s řadou méně významných členů strany. Samotná strana však zakázána nebyla. Do čela strany se dostal Abdelkader Hachani. Strana, navzdory zatčení svých vůdců, byla dále na vzestupu a připravovala se na nadcházející parlamentní volby.\nV prosinci 1991 vyhrála Islámská fronta spásy první kolo parlamentních voleb. Se ziskem 48 % volebních hlasů by obsadila 188 z 231 křesel v parlamentu. Výsledky prvního kola se však nelíbily armádě, která v nich viděla započínající islamizaci země. V lednu 1992 byl zastaven volební proces (před druhým kolem). Úřadující prezident Chadli Bendjedid rezignoval na svou funkci a do funkce přichází z exilu bojovník za nezávislost Mohammeda Boudiafa.\nMnoho členů Islámské fronta spásy je zatčeno, včetně Abdelkadera Hachaniho. Po vyhlášení výjimečného stav je Islámská fronta spásy 4. března 1992 formálně rozpuštěna. Abbass Madani a Ali Belhadj jsou odsouzení k 12 letům vězení.\nAktivisté Islámské fronty spásy berou zrušení strany jako vyhlášení války, ačkoliv až do roku 1993 její vedení neorganizuje ozbrojený odpor a jenom sympatizuje a podporuje guerillové bojovníky v jejich akcích.\nZemě vstupuje do občanské války, jež si vyžádá více než 100 000 lidských obětí. Z počátku byla guerilla vedena lidmi, kteří neměli s Islámskou frontou spásy nic společného a využívala lidí se zkušenosti z válečného konfliktu (např. Afghánistánu). Islámská fronta spásy však vytvářela ilegální podzemní síť odporu vedenou Mohamedem Saidem a Abderrezakem Redjamem, jež vydávala noviny a vedla vlastní rozhlasové vysílání.\n\nRadikální Ozbrojená islámská skupina, bojovala jak s islámskou frontou spásy, tak i s vládními jednotkami. Postupně se v řadách bojovníku guerilly objevuje stále více sympatizantů s islámskou frontou spásy a společně s Ozbrojeným islámským hnutím a se zbytkem Hnutí za islámský stát je vytvořena Islámská armáda spásy (AIS), což je ozbrojené křídlo islámské fronty spásy. Do konce roku 1994 byla Islámská armáda spásy vedoucí složkou guerillových skupin na východě a západě Alžírska. V centrálním Alžírsku kolem hlavního města však pouze 20 % guerillových bojovníků patřilo k stoupencům Islámské armády spásy, naopak většinu zde měli bojovníci z konkurenční GIA, jenž v tomto prostoru vznikla. Vedení Islámské armády spásy bylo soustředěno v pohoří Beni Khettab blízko Jijelu, jenž odsoudilo akce GIA, která si za oběti svých útoků vybírala civilisty, jenž neměli dočinění s represivními složkami.\nMezitím dopisy od Madaniho a Belhaje vyzývaly k vyhlášení pluralitních demokratických voleb, jako jediným možným řešením krize. Vláda oba vězně přesunula do domácího vězení 13. září 1994.\n\nNěkolik vůdců Islámské fronty spásy, včetně významného Rabaha Kebira, uniklo po zákazu strany do exilu. Během roku 1994 uskutečnili v Itálii vyjednávání s ostatními politickými stranami s FLN a s FFS. Společně se dohodli 14. ledna 1995 na tzv. \"platformě Sant’Egidio\". Deklarovala tyto principy: úcta k lidským právům a pluralitní demokracii, odmítnutí vojenské vlády a diktatury, uznání islámu, uznání Arabů a Berberů jako státotvorné národy Alžírska, požadavek propuštění vůdců Islámské fronta spásy z vězení a konec nelegitimního zabíjení a mučení na všech stranách konfliktu. K překvapeni všech byla tato dohoda podepsána, ačkoliv hlavní signatář chyběl – vláda sama. Díky tomu tato platforma neměla žádný efekt.\nNavzdory nepřátelské reakci ze strany vlády vůči římské platformě, začalo v dubnu 1995 třetí kolo mírových rozhovorů mezi vládou a Islámskou frontou spásy, jež bylo doprovázeno výzvou Madaniho odsuzující násilí. Nicméně Islámská fronta spásy nenabídla dostatek ústupku, jež by uspokojily vládu.\nV březnu 1995 vystupňovala GIA svůj boj vůči ASI s úmyslem ji zničit, jelikož si nárokovala pozici jediné složky džihádu za vytvoření islámského státu.\n\nIslámská armáda spásy, jež bojovala na dvou frontách, jak s vládou, tak s GIA – od které se distancovala, kvůli jejím útokům na civilní obyvatelstvo, vyhlásila na 21. záři 1997 jednostranné zastavení palby a v roce 1999 byla rozpuštěna. Tisíce bojovníku jejích se vzdali a předali své zbraně úřadům. V lednu 2000 získali tito bojovnici amnestii za podmínek „národního usmíření“ nařízenou prezidentem Abdelazizem Boutefilkou po volbách v dubnu 1999. Vůdci Islámské armády spásy Mezrag a Benadcha nabídli své služby vládě v bojí proti GIA a GSPC (Salafist Group for Preaching and Combat), která je údajně napojena na al-Kajdu.\nV červnu 2003 byli uvěznění vůdci Islámské fronty spásy, Belhadj a Madani, propuštěni z domácího vězení. Islámská fronta spásy však nadále zůstává zakázanou politickou stranou.\n\n\n\n"}
{"id": "432546", "url": "https://cs.wikipedia.org/wiki?curid=432546", "title": "Abiotický faktor", "text": "Abiotický faktor\n\nAbiotický faktor prostředí je označení pro faktor v životním prostředí, který nesouvisí s živými organismy (není a nebyl jejich součástí). Obvykle se k těmto faktorům počítá podnebí, ovzduší, voda a vlhkost, teplota, světlo, proudění, salinita a koncentrace dalších chemických prvků. Někdy se souhrn těchto veličin, celek, označuje jako neživá příroda.\n\nAbiotické faktory příznivě nebo nepříznivě ovlivňují výskyt a dynamiku organismů biocenózy. Poškození organismů způsobená abiotickými faktory prostředí ne­jsou infekčního charakteru (přenosná). Jsou-li abiotické faktory prostředí přechodného charakteru a jejich vliv nezpůsobuje trvalá poškození organismů (např. chladno, nikoliv však mráz), pak jakmile pomine jejich vliv, organismy se zpravidla regenerují. Hlavní negativní význam abiotických faktorů nespočívá pouze v poruchách a poškození rostlin, ale také v oslabení organismů a zvýšení pravděpodobnosti jejich napadení chorobami a škůdci. Abiotické faktory často mění reakce a jejich rychlost organismů a tím průběh a stupeň výskytu patogenů.\n\n"}
{"id": "432555", "url": "https://cs.wikipedia.org/wiki?curid=432555", "title": "Jao Ming", "text": "Jao Ming\n\nJao Ming (čínsky: ; * 12. srpna 1980, Šanghaj) je bývalý čínský basketbalista, který naposledy hrál za tým Houston Rockets (NBA), na pozici pivota. Byl jedním z nejvyšších hráčů v historii této ligy. Měří 229 cm a váží 141 kg.\n\nJao ukončil kariéru 20. července 2011 při veřejné tiskové konferenci v rodné Šanghaji. Důvodem byly zdravotní potíže, především s nohama. V době, kdy ukončil kariéru, byl nejvyšším aktivním hráčem v NBA.\n\nJako dítě začínal hrát za čínský tým Shanghai Sharks (od roku 1997). Do NBA se dostal jako jednička draftu v roce 2002. Draftoval ho tým Houston Rockets.\n\nPo konci svého prvního zápasu v NBA proti Indiana Pacers na svém kontě neměl jediný bod a pouhé dva doskoky. Po tomto zápase legendární Charles Barkley prohlásil, že jestli ve své první sezóně bude mít Jao víc než 19 bodů, políbí zadek Kennyho Smithe. A to se Barkleymu vymstilo 17. listopadu, kdy Jao Ming dal proti týmu Los Angeles Lakers 20 bodů, a tak Barkley musel políbit alespoň zadek Smithova osla (angl. \"„ass“\" znamená osel i zadek).\n\n"}
{"id": "432558", "url": "https://cs.wikipedia.org/wiki?curid=432558", "title": "Nehemiah Grew", "text": "Nehemiah Grew\n\nNehemiah Grew (září 1641 – 25. březen 1712) byl anglický rostlinný anatom a fyziolog.\n\nNehemiah byl jediným synem nonkonformistického kněze v katedrále v Coventry. Studoval Pembroke College v Cambridge a posléze i na Leidenské univerzitě. V roce 1664 se začal věnovat rostlinné anatomii a v roce 1671 byl přijat do Královské společnosti. Usadil se v Londýně a provozoval lékařskou praxi. V roce 1677 se stal také sekretářem Královské společnosti a byl načas editorem známých \"Philosophical Transactions\".\n\nJe po něm pojmenována rostlina \"Grewia\".\n\nNapsal například tato díla:\n\nDalší díla:\n\nRovněž položil základy daktyloskopie.\n\n"}
{"id": "432560", "url": "https://cs.wikipedia.org/wiki?curid=432560", "title": "Fallotova tetralogie", "text": "Fallotova tetralogie\n\nFallotova tetralogie je nejčastější cyanotická vrozená srdeční vada u člověka. Je charakterizována kombinací 4 anomálií: \nPokud je přítomen navíc ještě defekt septa síní, hovoří se Fallotově pentalogii. \n\nŽilní návrat z tělního oběhu do pravého srdce je normální. Vinou zúžení plicnice (tzv. \"pulmonální stenózy\") prochází odkysličená krev z těla defektem komorového septa do aorty, čímž dochází k míšení okysličené a odkysličené krve, vzniká trvalá arteriální desaturace a cyanóza. Závažnost cyanózy závisí na velikosti zúžení plicnice. Obstrukce odtoku krve plicnicí může někdy vést až k úplnému uzávěru, čímž vzniká klinický obraz hypoxických záchvatů (tzv. \"spelling\"). U kojenců jde o život ohrožující stavy – po probuzení dítě prošedne, nereaguje a má prohloubené dýchání.\n\nSystolický šelest je daný průtokem krve zúženým infundibulem, který při záchvatu zmizí.\n\nKromě hodně těžkých forem tetralogie vidíme cyanózu až v době zvýšené tělesné aktivity v druhé polovině prvního roku. Pokud trvá cyanóza dlouho, vyvinou se paličkovité prsty. U batolat a větších dětí nejsou záchvaty tak dramatické, donutí je usednout do dřepu.\n\nPřirozený průběh je vždy nepříznivý, cyanóza progreduje, dochází k embolizacím do mozku.\n\n\n\nNeléčená Fallotova tetralogie je provázená pravolevým zkratem, chronickou cyanózou a polycytémií. Je predispozicí ke vzniku ischemické cévní mozkové příhody, mozkového abcesu, bakteriální endokarditidy a městnavého srdečního selhání.\n\n"}
{"id": "432561", "url": "https://cs.wikipedia.org/wiki?curid=432561", "title": "Shannon Leto", "text": "Shannon Leto\n\nShannon Carl Leto (* 9. březen 1970) je americký zpěvák a textař a především bubeník skupiny 30 Seconds to Mars. Skupinu založil spolu se svým bratrem Jaredem Leto roku 1998 v Los Angeles.\n\nRoku 2002 vydali své debutové album s názvem Thirty Seconds to Mars, které se shledalo s pozitivním ohlasem, ale světové slávy se skupina dočkala až po třech letech s vydáním druhého alba A Beautiful Lie. Roku 2009 vydali album This is War a roku 2013 ho následovalo album Lust, Love, Faith and Dreams. Tyto alba byli velmi úspěšná, ale samozřejmě se setkaly i s kritikou. Důkazem o velké základně fanoušků je i počet prodaných alb, v září roku 2014 bylo prodáno více než 15 milionů alb po celém světě.\n\nShannon Leto starší bratr zpěváka Jareda Leta - je bubeník v kapele 30 Seconds To Mars, příležitostný herec a fotograf.\n\nShannon Leto spolupracoval i na jiných projektech například ve spolupráci s Antoine Becksem, nahrávání se skupinou\n\nThe Wondergirls a nebo příležitostné hraní s kapelou Street Drum Corps. Za svou hudbu a talent získal kladnou kritiku od hudebníků i kritiků.\n\nShannon Leto se narodil v Bossier City v Louisianě. Jeho matka Constance Leto (rozená Metrejonová) je cajunského původu. Když byl ještě dítě, jeho rodiče se rozvedli a Shannon i se svým mladším bratrem Jaredem zůstali s matkou a přestěhovali se k jejím rodičům. Otec se znovu oženil, ale když Shannonovi bylo 10 let, spáchal sebevraždu. Letovi se často stěhovali z rodné Louisiany do různých měst po celé zemi. Shannon má kromě svého vlastního bratra i dva nevlastní z otcova druhého manželství.\n\nMatka Constance se účastnila hippie hnutí a podporovala své syny v dělání hudby. O bicí se začal zajímat v okamžiku, kdy začal hrát se svým bratrem. Shannon jednou\n\nřekl: ,Pocházím z docela umělecké rodiny. Všude byly plátna, barvy, nástroje a spousta dalších věcí. Jako dítě jsem hrál na hrnce a pánve, takže tak nějak z toho vyplynuly bicí, byl to prostě přirozený proces.\" V deseti letech dostal svoje první bicí, začal se na ně učit a rozvíjet svůj vlastní styl hraní.\n\nShannon popsal své dospívání jako neklidné období, požíval drogy a byl i vyhozen ze školy. ,Nebyl jsem v pořádku, myslel jsem si, že nikam nepatřím,\" řekl a nazval se dokonce i \"outsiderem\", který nenáviděl pravidla a chopil se každe příležitosti je zničit a postavit se proti nim. Nakonec to byl Jared, kdo mu pomohl vše urovnat zpět.\n\nShannon spolu s Jaredem založili roku 1998 kapelu Thirty Seconds to Mars. Jejich debutové album vznikalo několik let a nahráno bylo na venkově v Wyomingu během roku 2001 a i některé skladby byly nahrané začátkem roku 2002. Na dalších albech s nimi chtělo spolupracovat spoustu nahrávacích společností, skupina se nakonec rozhodla pro Immortal Records. Na nahrávání spolupracovali s producentem Bobem Ezrinem a s Brianem Virtueem. První album bylo vydané nahrávacími studii Immortal Records a Virgin 27. srpna 2002 v USA. Dosáhlo 107.místa v US Billboard 200 a 1.příčky v US Top Heatseekers. Nahrávce se dostalo velmi pozitivních ohlasů např. i od Megan O´Toole a do roku 2011 se prodalo více než 2 miliony kopijí po celém světě.\n\nTrvalo dva roky než vzniklo druhé album A Beautiful Lie a skupina dokonce procestovala 4 různé kontinenty. CD vyšlo v 30. srpna 2002 opět v USA. Stalo se platinovým v Recording Industry Association of America a dále zlatým a platinovým v několika dalších zemích s prodejem více než 4 miliony kopií. Skupina podnikla turné na propagaci alba a také se zúčastnili několika význammných festivalů jako Roskilde, Pinkpop, Rock am Ring nebo Download.\n\nV srpnu roku 2008, během nahrávání 3.alba, se skupina rozhodla podepsat kontrakt s novou nahrávací společností, což se neobešlo bez soudního líčení. Po téměř roku právních bitev kapela vyhrála soud. Podepsali novou smlouvu s EMI v prosinci 2009 vydali 3.album This Is War. Nahrávka dosáhla top desítky v několika národních hitparádách a získala řadu hudebních ocenění. V únoru 2002 odstartovali své turné Into the Wild Tour a zařadili se mezi nejvytíženější \"putovní\" umělce roku. V prosinci 2001 vstoupili do Guinessovy knihy rekordů za nejvíce živých vystoupení (300 koncertů) během období jednoho vydaného alba. V září 2002 vydal Shannon remix skladby Night of the Hunter, skladba z This Is War, a řekl, že chtěl do písně vnést nové světlo pomocí tanečních prvků.\n\nV květnu 2013 vydali v pořadí již své 4.album s názvem Lust, Love, Faith and Dreams. Album vydala nahrávací společnost Universal. Opět mělo velice kladné ohlasy a dosáhlo top desítky ve více než 15 zemích včetně USA a Velké Británie. Skupina se vydala na turné Love, Lust, Faith and Dreams Tour a the Carnivores Tour, na které jeli společně se skupinou Linkin Park. V dubnu 2014 30 Seconds to Mars oznámilo, že odešli od nahrávací společnosti Virgin Records.\n\nShannon je znám pro energetická živá vystoupení a schopnost skloubit dohromady tradiční hraní na bicí s experimentálním. Během tvorby 1.alba studiového alba hrál výhradně na elektronické bicí a byl přirovnáván ke kapelám jako jsou Pink Floyd, The Cure, Led Zeppelin nebo The Who. Producent alba Bob Ezrin řekl: ...Shannon je jeden z nejvíce invenčních bubeníků, se kterými jsem pracoval. Nespokojí se s pouhým přidáním rytmu, jeho bubnové části jsou nedílnou součástí skladem a je to také skvělí bubeník na živo, je velmi zábavné ho sledovat...\" Napsal také instrumentální skladbu L490 a zahrál každý nástroj v ní. Při nahrávání 4.alba experimentoval s různými nástroji a právě jeho vlivem se na albu objevuje velká škála stylů. Shannon byl víceméně samouk co se týče bicích. V mládí byl velmi oddaným fanouškem progresivního rocku a blues, poslouchal Fleetwood Mac, Janis Joplin, Jimi Hendrix, Pink Floyd, Led Zeppelin a Boz Scaggs. Inspiroval se elektronickou hudbou, Depeche Mode a The Cure. Největší vliv na něj měla jazzová skupina Steely Dan nebo heavy metalové skupiny jako Mountain, Iron Maiden a Kiss. Podle Shannona byli tito umělci komerčně životaschopní a byli také respektovaní pro to, co řekli a nebo čím přispěli do světa hudby. V jednom rozhovoru řekl, že jeho obdiv se nikdy nezaměřil pouze na bubeníky, prozradil, že se vždy cítil být více spojený s celou hudbou než pouze s bubeníkem.\n\nPři tvorbě prvního alba Shannon i Jared experimentovali,snažili se vytvořit specifický zvuk, tento \"proces\" byl popsán jako \"velmi organický\". Pokoušeli se vytvořit spíše pocit než zvuk, který by připomínal komunitu, ve které byli jako děti. Shannon také řekl, že koncerty jsou jakýmsi přímým odrazem z tohoto období jejich dětsví. Roku 2012 získal na Drummies Awards cenu Indie Drummer Award a v letech 2009 a 2011 byl nominován na Alternative Drummer.\n\nRoku 1994 si zahrál menší roli v My So-called Life, kde hrál původně pouze Jared. Později se objevil ve filmech Prefontaine (1997), Sol Goode (2001) a Highway (2002). Také v roce 1999 nahrál skladby \"Drop That Baby\" a \"Let's Go All the Way\" s krátkotrvající kapelou The Wondergirls. Od roku 2007 občas hrál se skupinou Street Drum Corps, v červnu 2008 se stal součástí Habitat for Humanity společně s dalšími členy kapely 30 Seconds to Mars. Stal se také producentem americké elektronické kapely CB7 a to po setkání s hudebníkem Antoine Becksem v roce 2009. CB7 se roku 2011 přidalo na tour Into the Wild Tour v Severní Americe společně s 30 Seconds to Mars. Ve stejném roce se stal součástí vedlejšího projektu s Antoine Becksem, cestovali spolu po celém světě až do roku 2012 kdy se rozdělili. V březnu 2015 Shannon zahájil projekt Black Fuel Trading Company, značka životního stylu, která se zaměřuje především na zodpovědné zdroje a na přímý obchod s kávou.\n\n"}
{"id": "432562", "url": "https://cs.wikipedia.org/wiki?curid=432562", "title": "Seznam vrozených srdečních vad v dospělosti", "text": "Seznam vrozených srdečních vad v dospělosti\n\nToto je seznam nejčastějších vrozených srdečních vad (VSV) v dospělé populaci.\n\n\n\n\n\n\n\n\n"}
{"id": "432564", "url": "https://cs.wikipedia.org/wiki?curid=432564", "title": "Kluby 1. české fotbalové ligy", "text": "Kluby 1. české fotbalové ligy\n\nPrvní fotbalovou ligu hrálo od roku 1993 v České republice zatím 33 klubů (stav včetně sezony 2016/2017).\n\naktualizace k 24.05.2016\n\nPoznámky:\n"}
{"id": "432566", "url": "https://cs.wikipedia.org/wiki?curid=432566", "title": "Jurij Gidzenko", "text": "Jurij Gidzenko\n\nJurij Pavlovič Gidzenko ( , * 26. března 1962 v Jelaněci, Nikolajevská oblast, Ukrajinská SSR) byl původně vojenský letec. Od října 1987 do ledna 2004 byl sovětský, po rozpadu Sovětského svazu ruský kosmonaut, člen oddílu kosmonautů Střediska přípravy kosmonautů J. A. Gagarina. Absolvoval půlroční kosmický let na vesmírnou stanici Mir v letech 1995/96 ve 20. základní expedici, pětiměsíční let na Mezinárodní vesmírnou stanici (ISS) na přelomu let 2000/01 jako člen Expedice 1 a krátkou návštěvu na ISS roku 2002 ve 3. návštěvní expedici. Ve vesmíru strávil celkem 330 dní.\n\nJurij Gidzenko je ukrajinské národnosti, narodil se v učitelské rodině žijící ve vesnici Jelaněc v Nikolajevské oblasti na Ukrajině. Po ukončení střední školy vystudoval Charkovskou vojenskou vysokou leteckou školu S. I. Gricevca, poté od roku 1983 sloužil v sovětském vojenském letectvu v Moldávii (119. stíhací letecká divize v Tiraspolu).\n\nV druhé polovině osmdesátých let prošel výběrem vojenského letectva na post kosmonauta. V tomto (8.) náboru do oddílu Střediska přípravy kosmonautů (CPK) bylo mezi kosmonauty vybráno pět vojenských letců, z toho, pozoruhodně, čtyři sloužící v tiraspolské 119. stíhací letecké divizi (ještě Děžurov, Malenčenko a Ciblijev). Dne 26. března 1987 byl státní meziresortní komisí doporučen na místo kosmonauta CPK. Dne 6. října 1987 byl rozkazem hlavního velitele letectva zařazen do oddílu kosmonautů CPK. Absolvoval dvouletou všeobecnou kosmickou přípravu, 21. července 1989 mu byla přiznána kvalifikace „zkušební kosmonaut“ a začal se připravovat na let na Mir.\n\nRoku 1994 absolvoval Moskevskou státní univerzitu geodézie a kartografie, obor výzkum přírodních zdrojů.\n\nV srpnu – říjnu 1994 se připravoval jako velitel záložní posádky 17. základní expedice na stanici Mir, se Sergejem Avdějevem a kosmonautem ESA Pedrem Duquem. Od prosince 1994 s Avdějevem (od dubna 1995 ještě s Thomasem Reiterem) tvořil hlavní posádku 20. základní expedice na Mir. \n\nSojuz TM-22 s posádkou Gidzenko, Avdějev, Reiter odstartoval z Bajkonuru 3. září 1995. Členové nové základní posádky převzali stanici od stávajícího osazenstva (EO-19), které 11. září odletělo domů. Všichni tři zůstali na stanici do února následujícího roku, věnovali se údržbě stanice a vědecké práci. V listopadu přijali návštěvu amerického raketoplánu Atlantis (let STS-74). V únoru 1996 předali stanici 21. základní expedici (Jurij Onufrijenko, Jurij Usačov) a 29. února 1996 přistáli na Zemi po 179 dnech 1 hodině a 42 minutách pobytu ve vesmíru.\n\nV srpnu 1996 byl jmenován velitelem hlavní posádky 24. základní expedice na Mir, ale už o dva měsíce později byl převeden na program letů na Mezinárodní vesmírnou stanici (ISS) jako člen Expedice 1. \n\nK druhému letu vzlétl v Sojuzu TM-31 z Bajkonuru 31. října 2000. Dne 2. listopadu 2000 se Sojuz spojil se stanicí a členové Expedice 1 – William Shepherd, Gidzenko a Sergej Krikaljov – zahájili trvalé obydlení ISS. Začátkem prosince přijali návštěvu amerického raketoplánu Endeavour (let STS-97) a v únoru 2001 Atlantis (let STS-98). V březnu 2001 je v raketoplánu Discovery (let STS-102) přiletěli vystřídat Jurij Usačov, Susan Helmsová a James Voss z Expedice 2. Posádka Expedice 1 přistála na palubě Discovery 21. března 2001 po 140 dnech, 23 hodinách a 40 minutách letu.\n\nOd srpna 2001 se připravoval ve funkci velitele 3. návštěvní expedice ISS, s italským astronautem ESA Roberto Vittorim a americkým vesmírným turistou Markem Shuttleworthem. Do vesmíru odstartovali na palubě Sojuzu TM-34 dne 25. dubna 2002. Po týdnu stráveném na ISS se vrátili v Sojuzu TM-33. Přistáli 5. května po letu trvajícím 9 dní, 21 hodin a 25 minut.\n\nV lednu 2004 Gidzenko opustil oddíl kosmonautů, poté co byl v prosinci 2003 jmenován náčelníkem 3. správy CPK. Od září 2008 dočasně vykonává funkci 1. zástupce náčelníka CPK.\n\nGidzenko je ženatý, má dva syny.\n\n"}
{"id": "432567", "url": "https://cs.wikipedia.org/wiki?curid=432567", "title": "Tomo Miličević", "text": "Tomo Miličević\n\nTomislav Miličević (* 3. září 1979, Sarajevo, Jugoslávie) je americký herec a hudebník, který byl kytaristou skupiny 30 Seconds to Mars. Původem je Chorvat z Bosny, jeho starší sestra je herečka a modelka Ivana Miličević.\n\nHraje na kytaru, varhany a housle. Ve třech letech se přestěhoval s rodiči do USA – vyučil se kuchařem. Původně byl pouze fanouškem kapely.\n\nMěl se stát profesionálním houslistou, předtím, než se přestěhoval do USA, si přál být vojákem a sloužit v armádě.\n\n"}
{"id": "432573", "url": "https://cs.wikipedia.org/wiki?curid=432573", "title": "Daryush Shokof", "text": "Daryush Shokof\n\nDaryush Shokof (* 25. června 1954 Teherán, Írán) je íránský filmový režisér, scenárista, herec, producent a malíř známý pro svá maximalistická díla.\n\n\n\n"}
{"id": "432574", "url": "https://cs.wikipedia.org/wiki?curid=432574", "title": "30 Seconds to Mars (album)", "text": "30 Seconds to Mars (album)\n\n30 Seconds To Mars je album americké rockové kapely 30 Seconds to Mars. Vyšlo v roce 2002.\n\n\n"}
{"id": "432578", "url": "https://cs.wikipedia.org/wiki?curid=432578", "title": "Transpozice velkých cév", "text": "Transpozice velkých cév\n\nTranspozice velkých tepen je vrozená vada, při které je systémový a plicní krevní oběh rozdělen na dva paralelní oběhy. Hlavní tepny odstupují z nepatřičných komor a tím se tvoří dva uzavřené okruhy. Neokysličená žilní krev ze systémového řečiště prochází pravou síní, komorou a aortou zpět do systémové cirkulace. Okysličená krev z plic jde levou síní, komorou a plicnicí zpět do plic. Tato vada je slučitelná se životem pouze za přítomnosti defektu septa síní, defektu septa komor či persistující tepenné dučeje. V těchto případech koluje v systémovém oběhu smíšená krev. Když je přítomen defekt septa, jsou děti méně cyanotické, rychleji ale dochází k rozvoji srdečního selhání a k vývoji plicní hypertenze. Kombinace transpozice + defekt septa + stenóza plicnice způsobuje cyanózu, ale k selhání či k plicní hypertenzi nedochází.\n\nJedná se vždy o kritickou vadu s časnými projevy závažné hypoxie.\nPříznaky: cyanóza, tachypnoe, projevy těžkého srdečního selhání, prekordium je hyperaktivní, nebývá slyšet žádný šelest (s výjimkou té kombinace se stenózou plicnice).\n\n\n\nPřirozený průběh: bez operace je velmi nepříznivý, většina umírá v prvních dnech života.\n\n\nBeneš, J., Studijní materiály\n"}
{"id": "432582", "url": "https://cs.wikipedia.org/wiki?curid=432582", "title": "Foch (R99)", "text": "Foch (R99)\n\nFoch (R99) byla francouzská letadlová loď třídy \"Clemenceau\", která sloužila ve francouzském loďstvu v letech 1963 až 2000. Její sesterskou lodí byla \"Clemenceau\" (R98) V roce 2000 byla loď prodána do Brazílie, kde nese jméno NAe \"São Paulo\".\n\nŠlo od druhou francouzskou válečnou loď, která byla pojmenována na počest významného francouzského maršála z první světové války Ferdinanda Foche.\n\n\ncelkem 40 letounů\n\nV říjnu 1974 a červnu 1977 se Crusadery z letadlové lodě \"Foch\" účastnily misí \"Saphir I\" a \"Saphir II\" nad Džibutskem. Při jedné z těchto misí došlo 7. května 1977 k jedinému vzdušnému „souboji“ Crusaderů ve francouzských službách. Dva francouzské letouny North American F-100 Super Sabre byly během cvičného letu ohrožovány čtveřicí jemenských strojů MiG-21. Crusadery do potyčky zasáhly, došlo na odjištění zbraní a manévry, ale nakonec se všechny stroje rozešly bez výstřelu.\n\nV říjnu 1984 se Crusadery z lodi \"Foch\" účastnily operací nad Libyí. \n\nV roce 2000 byla vyřazena (tři roky po sesterské lodi \"Clemenceau\") a prodána do Brazílie, kam odplula po opravách v roce 2001, kde nyní slouží pod jménem NAe \"São Paulo\".\n\nPo vyřazení letadlové lodi \"Foch\", zůstává prozatím jedinou francouzskou letadlovou lodí \"Charles de Gaulle\".\n"}
{"id": "432587", "url": "https://cs.wikipedia.org/wiki?curid=432587", "title": "A Beautiful Lie", "text": "A Beautiful Lie\n\nA Beautiful Lie je album americké rockové kapely 30 Seconds to Mars. Vyšlo v roce 2005. Prodalo se ho přes 1 milion kopií. Při natáčení klipu \"A Beautiful Lie\" potřebovala skupina 192 pojištění. Pracovala ve velmi nepříznivých podmínkách asi 200 mil od polárního kruhu v Gronsku.\n\n\n"}
{"id": "432596", "url": "https://cs.wikipedia.org/wiki?curid=432596", "title": "Syndrom hypoplastického levého srdce", "text": "Syndrom hypoplastického levého srdce\n\nHypoplastické levé srdce je kritická vrozená vývojová vada novorozenců, kdy levá komora není schopna zajišťovat dostatečný srdeční výdej. Jedná se o skupinu srdečních vad, při kterých nejsou plně vyvinuty struktury levého srdce. Levá komora je malá a nefunkční, pravá komora zajišťuje jak plicní tak systémovou cirkulaci. Vada je obvykle spojena s atrézií mitrální či aortální chlopně a s koarktací aorty. První dny dítě přežívá jen díky perzistenci tepenné dučeje, defektu septa síní či perzistujcího foramen ovale.\n\nPříznaky se objevují krátce po narození.\n\n\nPokud je přítomna navíc i dysfunkce pravé komory, významná trikuspidální regurgitace či hypoplázie aorty, je vada inoperabilní.\nPři prenatální detekci této vady přichází v úvahu ukončení těhotenství.\n\nBeneš, J., Studijní materiály\n"}
{"id": "432598", "url": "https://cs.wikipedia.org/wiki?curid=432598", "title": "Garry Winogrand", "text": "Garry Winogrand\n\nGarry Winogrand (14. ledna 1928, New York – 19. března 1984, Tijuana, Mexico) byl pouliční a novinářský fotograf známý svými dokumenty Ameriky z poloviny 20. století.\n\nWinogrand studoval malbu na City College of New York a malbu a fotografii na Columbia University v New Yorku ukončil v roce 1948. Navštěvoval také fotožurnalistickou výuku u Alexeje Brodoviče v Nové škole pro sociální výzkum v New Yorku v roce 1951.\n\nV New Yorku se Winogrand také poprvé významně představil veřejnosti v roce 1963 výstavou v Muzeu Moderního umění (Moma). Výstavoval spolu s umělci jako Minor White, George Krause, Jerome Liebling a Ken Heyman.\n\nRoku 1966 Winogrand vystavoval v George Eastman House v Rochesteru s Lee Friedlanderem, Duane Michalsem, Bruce Davidsonem a Danny Lyonem v rámci výstavy s názvem Toward a Social Landscape \"Směrem sociální krajina\". V roce 1967 se podílel na projektu New Documents (Nové Dokumenty) v galerii Moma s Diane Arbusovou a Lee Friedlanderem.\n\nBěhem své kariéry získal tři ceny Guggenheim Fellowship (1964, 1969 a 1979) a ocenění National Endowment of the Arts v roce 1979. Winogrand také vedl fotografické kurzy na University of Texas v Austinu a na Institutu umění v Chicagu.\n\nWinogranda ovlivnili Walker Evans s Robertem Frankem a jejich publikace \"American Photographs\" a \"The Americans\". Henri Cartier-Bresson na něho měl jiný vliv, nikoliv však na stylistiku. Sám prý ovlivnil architekta Maurice Nia. Když se Winogranda zeptal, proč fotografuje nakřivo, odpověděl mu:\n\nTato zkušenost Nia vedla k myšlence architektury, která nevypadá jako architektura a k názoru, že architekt by si měl vytvořit vlastní styl, jinak není hotovou osobností.\n\nWinogrand byl známý svými dokumentárními snímky amerického života v raných šedesátých letech, mnoho jeho fotografií zachycuje sociální problémy své doby a hraje roli v médiích při formování postojů. Potuloval se po ulicích New Yorku se svým 35 mm fotoaparátem Leica a rychle fotografoval pomocí předostřeného širokoúhlého objektivu. Jeho obrazy se často jeví, jako kdyby byly poháněné energií události, které byl svědkem. Zatímco Winograndův styl je imitací, jeho pohled, vizuální styl a vtip jsou jedinečné.\n\n\n\n"}
{"id": "432601", "url": "https://cs.wikipedia.org/wiki?curid=432601", "title": "Allen Telescope Array", "text": "Allen Telescope Array\n\nAllen Telescope Array je radiointerferometr, který je konstruován v Hat Creek Radio Observatory, 470 km severovýchodně od San Francisca v Kalifornii. Radiointerferometr bude sestávat z 350 radioteleskopů, z nichž je v současné době v provozu 42. Je budován pro SETI Institute a Radio Astronomy Laboratory (RAL) při University of California at Berkeley. Po dostavbě by se měl využívat k astronomickému výzkumu a pátrání po signálech mimozemského původu.\n\n"}
{"id": "432606", "url": "https://cs.wikipedia.org/wiki?curid=432606", "title": "David Conforte", "text": "David Conforte\n\nDavid Conforte ( ‎; 1618/1619 Soluň – 1690 Káhira) byl rabín a kronikář. Proslavil se zejména díky své historiografické knize \"Čtenář pokolení\" ( , \"Kore ha-dorot\").\n\nDavid Conforte se narodil v Soluni v rabínské rodině, takže se mu dostalo výborného rabínského vzdělání. Později studoval kabalu a filosofii. Roku 1644 se Conforte vydal na cestu do Palestiny, při níž se asi rok zdržel v Káhiře a studoval v tamějším bejt midraš. Potom strávil asi dva roky v Jeruzalémě (1646-1648), navštívil zřejmě také safedskou ješivu a vrátil se do Soluně.\n\nRoku 1652 se vydal na další cestu do Palestiny a tentokrát založil v Jeruzalémě svůj vlastní bejt midraš. Události jeho života po následujících 17 let nejsou dnes známy a další zmínka o něm pochází až z roku 1671, kdy se o něm mluví již jako o káhirském rabínovi. Zde psal svá responsa, z nichž se však dochoval jen malý zlomek ve sbírkách jiných tehdejších rabínů. V tomto místě také 1690 Conforte zemřel.\n\nKniha \"Čtenář pokolení\" ( קורא הדורות, \"Kore ha-dorot\") se skládá ze tří částí. První dvě mnohem kratší části než třetí pojednávají o rabínech v období, jež předcházela vyhnání židů ze Španělska roku 1492. Třetí část je věnována významným rabínům v následném období. Knihu Conforte sepsal zřejmě roku 1683, když pobýval v Egyptě, objevují se ovšem také názory, že dílo vzniklo v Palestině.\n\nVe svém díle rabi David Conforte odkazuje na židovské bibliografické spisy, jež mu předcházely, jako například na Rabadovo dílo \"Sefer ha-kabala\" či \"Sefer ha-juchasin\" Avrahama Zakuta a na dílo \"Šalšelet kabala\" Gedalji ibn Jachji.\n\nJe možné, že název \"Čtenář pokolení\" pochází od rabiho Davida Aškenaziho Jeruzalémského, jenž přinesl rukopis tohoto díla do Evropy. Vytištění se kniha dočkala roku 1746 v Benátkách, tato edice byla nicméně plná chyb. Kvalitnější edice vyšla roku 1846 v Berlíně.\n\n"}
{"id": "432611", "url": "https://cs.wikipedia.org/wiki?curid=432611", "title": "Forenzní fotografie", "text": "Forenzní fotografie\n\nForenzní fotografie (z lat. \"forensis\", soudní, od \"forum\" = veřejné prostranství, kde se konaly soudy) nebo policejní fotografie je fotografický obor, který se zabývá vytvářením přesných reprodukcí činů, místa nebo nehody ve prospěch soudu nebo na pomoc při vyšetřování.\n\nJe součástí procesu shromažďování důkazů. Poskytuje vyšetřovatelům fotografie subjektů, objektů a předmětů, které jsou součástí trestné činnosti. Poskytuje například snímky poškozených strojů nebo škod na motorových vozech při dopravní nehodě a tak dále. Fotografie tohoto druhu zahrnuje výběr správného osvětlení, přesné volby vhodné optiky, nezkresleného úhlu pohledu (je akceptováno raději více pohledů). Často se při fotografování do obrazu vkládají měřítka tak, aby rozměry položky byly zaznamenány již na fotografii.\n\nPolicejní fotografie využívá portrétní fotografii k dokumentaci zadržených osob.\n\nFrancouzský policejní důstojník Alphonse Bertillon v roce 1879 vyvinul obrazové standardy a systém frontálně-profilových fotografií, jejichž hlavním cílem byla věrnost skutečnosti. Založil antropometrii a použil ji poprvé pro identifikaci pachatelů. Některé jeho inovace jako standardizované fotografování pachatelů nebo systematické zpracování fotografií místa zločinu se používají v policejní práci dodnes. Jeho objev nepřímo vedl k vynálezu legitimační fotografie a posléze i k legitimaci.\n\nPo katastrofě mostu \"Tay Bridge\" z 28. prosince 1879, se stala velmi známou společnost skotského fotografa Jamese Valentina, když byl pověřen pořídit fotografickou dokumentaci zbytků mostu pro vyšetřovací soud. Zaznamenal více než 50 vysoce kvalitních fotografií trosek, které využili u soudu svědci při poskytování svědectví. Snímky byly následně prodávány po celé zemi jako pohlednice. Fotografie byly také v poslední době (2003) opětovně zkoumány za použití digitálních metod, aby se ukázalo, proč se most zhroutil.\n\n\n"}
{"id": "432613", "url": "https://cs.wikipedia.org/wiki?curid=432613", "title": "Žehrov", "text": "Žehrov\n\nŽehrov je malá vesnička se 152 obyvateli a zároveň křižovatka cyklistických stezek v Českém ráji. Spadá pod obec Žďár.\n\nNa místech, kde se dnes nachází víska Žehrov, nacházely se dříve hluboké lesy obydlené již starými Slovany. Zbytky po jejich osídlení jsou ještě dnes doložitelné archeologickými nálezy v Žehrovské oboře. Vypálením části lesa byl kdysi získán prostor pro vznik Žehrova. První písemné zmínky o Žehrově pocházejí z období 14. století.\n\nNa okraji vesnice teče potok Žehrovka, který získal svůj název právě podle vsi, kterou protéká. Žehrovka vytváří v Českém ráji malebné údolí a kdysi živila i spoustu mlýnů. Dnes už je většina z nich mimo provoz, nebo nejsou vůbec.\n\nŽehrovská obora byla v 30. letech 19. století založena Pány Rohany z nedalekého Sychrova.\n\n"}
{"id": "432614", "url": "https://cs.wikipedia.org/wiki?curid=432614", "title": "Navigators", "text": "Navigators\n\nNavigators byla česká skupina hrající hudbu prolínající se žánry R'n'B, soul, hip-hop, jazz a funk.\nZaložena byla v roce 2003 bývalými členy kapely Mikiho pupík, ale od té doby se složení skupiny již změnilo. O dva roky později nahráli první demo a vystoupili na svém prvním koncertě. V roce 2007 poprvé vystoupili v zahraničí (ve Švýcarsku) a 12. listopadu 2007 vydali své debutové album \"Sky Travellin\"'. Navigators je jedna z mála českých kapel, kterým se podařilo dostat do pravidelné rotace na hudební televizi MTV Europe.\nVideoklip k titulní písni druhého studiového alba \"My Place\" upoutal originálním retrodesignem sirkových krabiček a sklízí uznání světových grafických serverů i tištěných médií ( Das Zeit Magazin, IDN Hong Kong..).\nV roce 2013 skupina ukončila činnost.\n\n\n\n"}
{"id": "432616", "url": "https://cs.wikipedia.org/wiki?curid=432616", "title": "Universal Signs", "text": "Universal Signs\n\nUniversal Signs je americký němý film z roku 2008, který natočila režisérka Ann Calamia. Ve snímku je používán americký znakový jazyk.\n\n\n"}
{"id": "432617", "url": "https://cs.wikipedia.org/wiki?curid=432617", "title": "Moravan (spolek)", "text": "Moravan (spolek)\n\nMoravan je pěvecký sbor v Kroměříži.\n\nV roce 1862 se z německy orientovaného čtenářského sdružení Casino v Kroměříži odtrhla část členů, kteří utvořili vlastní český čtenářský spolek, který dostal později jméno Občanská beseda. V čele tohoto klubu stál mecenáš JUDr. Jan Kozánek, členem výkonného výboru byl další kroměřížský politik JUDr. Vilibald Mildschuh. Později se ve spolku založila pěvecko-hudební sekce, která se v březnu 1863 proměnila ve spolek Moravan. Začínal pouze jako mužský pěvecký sbor. V roce 1871 byl v Kroměříži založen ženský pěvecký sbor Vlastimila. Sbor Vlastimila se k Moravanu později připojil. Působí dosud. Minulost spolku je spojena s významnými jmény jako byl Antonín Dvořák či Leoš Janáček.\n\n\n\n"}
{"id": "432620", "url": "https://cs.wikipedia.org/wiki?curid=432620", "title": "Kostelec nad Ohří", "text": "Kostelec nad Ohří\n\nKostelec nad Ohří je vesnice v okrese Litoměřice, kraj Ústecký, při pravém břehu řeky Ohře, zhruba 14 km západně od Roudnice nad Labem a 3,5 km východně od Libochovic. Spadá pod město Budyně nad Ohří.\n\nPrvní záznamy o obci jsou spojeny s výstavbou kostela zasvěceného svatému Petru a Pavlu a fary v roce 1377. Po Bílé hoře byla většina obcí panství Libochovic vypálena, včetně obce Lhota, po níž zbyl jen místní název. Kostelec následně vlastnila 172 let německá šlechta, která ale podporovala osidlování českým obyvatelstvem.\n\nMlalcům patřil každý šestý strych. Na polní práce dostali půl sudu piva, pecen chleba, denně máz mouky, hrachu, žejdlík mléka. K roku 1797 je zápis v obecní kronice, že zde sloužil Jiří Zalaba, který ke svatbě dostal vědro piva a drůbež, podobně v roce 1798 je zaznamenáno, že děti Jakuba Šifaldy dostali ke svatebnímu veselí vepře a jedno vědro z panského pivovaru.\n\nV roce 1747 Ohře podemlela břeh vršku Frimberku a původní kostelík, který na něm stál, se zřítil. Budyňský děkan Leopold požádal pražského stavitele Kiliána Ignáce Dientzenhofera, jenž při návštěvě Doksan přijel do Kostelce posoudit terén, o vytvoření návrhu nového kostela jižněji od původního místa. V roce 1749 byla zahájena stavba po schválení majitelem panství Karlem Ditrichsteinem. Stavba trvala 9 let a stála 13 570 zlatých, což je přibližně roční výnos libochovického panství. Všechny práce provedli místní čeští i pruští zedníci, kameníci, klenbaři a tesaři. Kostel vysvětil v témže roce Emanuel Arnošt z Valdštejna.\n\nSoučasně s kostelem se obnovila fara. Střídavě byla obydlena, opuštěna a posléze přivtělena k budyňské faře. Důvodem byl desátek, který do té doby odváděl Jan z Hazmburka z polí Mileticka, jenž zaniklo povodní a tamní mlýn se už neobnovil. Do Kostelce byl přidělen kněz Jan Kozlovský z Kozlů, ale pro zdejší chudobu opět odešel a pražskému arcibiskupovi Janovi zaslal stížnost tohoto znění: „\"Kostelecká fara je sirota bezvěnná. Ubožačka polovinu věna nemá, řečeno jak žádná jiná nemůže vyženiti svého práva. Desátek i část polí si přisvojil děkani Budyňští. Tak jak předci naši vystavěli a předali nám dědictví máme je mi udržovati zachovati pro naše děti, vnuky.\"“\n\nRoku 1848 udělil císař selskému lidu svobodu, když zrušil robotu. Poslední rychtář Antonín Kořán z čp. 5 byl i prvním starostou, posledním Jan Káně z čp. 32. Zastupitelstvo obce pronajalo domkářům půdu ve Skaličkách. Roku 1866 padl v bitvě u Hradce Králové vojín Antonín Tlustý, ale až roku 1881 byl u soudu prohlášen za mrtvého a pozůstalost připadla jeho sestře Františce.\n\nV roce 1869 založilo zastupitelstvo a starosta František Tlustý z čp. 4 při cestě do Brníkova cihelnu nákladem 1326 zlatých. Při stavbě silnice do Roudníčku překážel domek Jana Valiny. Tento se zbořil a obec postavila nový též s čp. 22. Děti byly každou třetí neděli vyučovány v obecním domku čp. 7 učitelem Pšeničkou z Brníkova. Teprve roku 1875 na žádost zastupitelstva byly přiděleny do školy v Budyni. Cesta do ní vedla poli, kde stála socha sedláka z pískovce. Zbytky z této sochy jsou podstavcem pro boží muka na konci vršku Frimberka. Výbor města Budyně má z této doby záznam, že obec Kostelec zaplatí 44 zlatých za dříví škole. Na svátek Svaté trojice šla celá obec ohledat pořádek v obci a hlavně mezníky, zda jsou na svém místě (za posunutí byla velká pokuta). Poté šli do hospody čp. 23 slavit tzv. Doušky.\n\nPosledním kronikářem obce Kostelec byl František Prošek (1906–1969) z čp. 24. Originál kroniky byl předán státním úřadům, nicméně byl poté ztracen.\n\n\n"}
{"id": "432621", "url": "https://cs.wikipedia.org/wiki?curid=432621", "title": "Mictlan", "text": "Mictlan\n\nV Aztécké mytologii byl Mictlan nejnižší (devátou) úrovní podsvětí, nacházejícím se daleko na severu. Bylo to posmrtné útočiště všech těch, kteří nezahynuli hrdinskou smrtí nebo jiným čestným způsobem (v boji, při oběti, při porodu, ve spojení s vodou, bleskem aj.).\n\nNež zemřelí přišli do Mictlanu, museli podstoupit strastiplnou čtyřletou pouť zvanou mitclannetoliniztli - museli na hřbetě některého z mytických zvířat (obvykle psa) překonat rozbouřenou řeku, proklouznout údolím mezi horami, které do sebe navzájem narážely a hrozily jim rozdrcením, přejít jiné hory, pokryté kameny tak ostrými, že jim rozdíraly nohy do krve, prudký vítr jim zraňoval tváře, jedno z podsvětních božstev, Temiminateuhctli, po nich střílelo šípy, ohrožovala je dravá zvěř a oslepující mlha. Na každém z těchto hrůzných míst ztratili nově příchozí část své pozemské podstaty, pozbyli dokonce i své krve, kostí a srdce. Zbavovali se tak všech vášní, včetně touhy po životě a vědomí své vlastní identity, naplnili svůj osud, aby mohli konečně sestoupit do deváté úrovně podsvětí. Dravou šelmou, která se na cestě do Mictlanu živila lidskými srdci, byl podle některých verzí sám Tezcatlipoca. Mrtvé však doprovázel a poskytoval jim podporu psychopomp (převaděč mrtvých) Xolotl.\n\nUtrpení putujících duší bylo sice někdy srovnáváno s křesťanským očistcem, stejně jako řecký Tartaros, ale postrádalo morální imperativ – tedy nesouviselo s kvalitou pozemského života, nanejvýš s druhem smrti každého člověka.\n\nMictlan v tomto směru nebyl příliš utěšeným místem. Severní vítr, o němž Aztékové soudili, že z Mictlanu přináší nářky mrtvých, obviňovali také jako původce různých nemocí (například bolesti hlavy). Soudí se, že předobrazem tohoto podsvětí byla Teotlalli, označená později za sídlo boha země Tlalteuhctliho, území nehostinných stepí a polopouští na severu, odkud Aztékové pocházeli a většinou na ně nevzpomínali v dobrém.\n\nKrálem Mictlanu byl Mictlantecuhtli. Královnou byla Mictecacihuatl.\n\nMayskou obdobou Mictlanu byla podsvětní říše smrti a děsu Xibalba.\n\n"}
{"id": "432622", "url": "https://cs.wikipedia.org/wiki?curid=432622", "title": "Třída Nevada", "text": "Třída Nevada\n\nTřída Nevada byla třída bitevních lodí US Navy. Skládala se z jednotek USS \"Nevada\" a USS \"Oklahoma\", které znamenaly velký kvalitativní posun oproti předchozím třídám. Byly to první americké bitevní lodi nesoucí třídělové věže, s kotli vytápěnými naftou a novým řešením pancéřování, které maximálně chránilo pouze životně důležité prostory lodě, zato mnohem kvalitněji. Na druhé straně to byly poslední lodě této kategorie, mající pouze dva lodní šrouby.\n\nLodě byly dokončeny v polovině první světové války a v meziválečné době modernizovány. \"Oklahoma\" i \"Nevada\" byly potopeny při japonském útoku na Pearl Harbor, \"Nevadu\" se ale podařilo opravit a po modernizaci bojovala až do konce války. Nakonec byla použita při jaderných testech v tzv. Operaci Crossroads v roce 1946 a v roce 1948 definitivně potopena jako cvičný cíl.\n\nObě jednotky byly postaveny v loděnicích na východním pobřeží USA. \"Nevada\" byla stavěna loděnicí \"Fore River Shipbuilding Company\" v Quincy ve státě Massachusetts. Kýl lodi byl založen v listopadu 1912, trup byl spuštěn na vodu v červenci 1914 a v březnu 1916 byla loď dokončena. \"Oklahoma\" byla postavena v loděnici \"New York Shipbuilding Company\" v Camden v New Jersey. Kýl lodi byl založen v říjnu 1912, trup byl spuštěn na vodu v březnu 1914 a v květnu 1916 byla loď dokončena.\n\nTřída \"Nevada\" znamenala velký kvalitativní posun oproti předchozím třídám a navázaly na ní všechny další třídy až po Washingtonskou konferenci – tedy třídy \"Pennsylvania\", \"New Mexico\", \"Tennessee\" a \"Colorado\". Byly to první americké bitevní lodi nesoucí třídělové věže, s kotli vytápěnými naftou a novým řešením pancéřování, které maximálně chránilo pouze životně důležité prostory lodě, zato mnohem kvalitněji. Na druhé straně to byly poslední lodě této kategorie, mající pouze dva lodní šrouby.\n\nHlavní výzbroj představovalo deset 356mm kanónů o délce hlavně 45 ráží, ve dvou dvoudělových (vnitřní pár) a dvou třídělových věžích. Sekundární výzbroj tvořilo po dokončení 21 kusů 127mm kanónů o délce hlavně 51 ráží – deset bylo v kasematách na bocích trupu a nástavby, jeden byl na zádi. Trupové kasematy byly nepoužitelné při zhoršeném počasí a proto byly později demontovány a lodím bylo ponecháno „jen“ dvanáct 127mm kanónů v nástavbě.\n\nNově bylo řešeno pancéřování lodí, které maximálně chránilo pouze životně důležité prostory lodě a ostatní nechávalo bez ochrany – středně silný pancíř byl zcela vynechán. Chráněny tak byly kotelny, strojovny, dělové věže, sklady munice a velitelské stanoviště. Boční pancéřový pás měl sílu až 343 mm a maximální délku 140,2 metru (nad hladinou měl délku 121,9 metru). Nad hladinou měl výšku 2,74 metru a pod hladinou 2,59 metru. Na přídi i na zádi ho uzavíraly 343mm silné přepážky. Na horní hranu bočního pancéřového pásu navazovala 76mm silná pancéřová paluba, druhá pancéřová paluba měla sílu 38 mm a její šikmé plochy o síle 51 mm navazovaly na spodní hranu pásu.\n\nČela dvoudělových věží měla sílu 406 mm a čela třídělových věží 457 mm. Boky věží byly silné 229 a 254 mm, jejich stropy 127 mm a barbety věží měly sílu 330 mm – v místech chráněných bočním pancéřovým pásem však byly zeslabeny na 114 mm. Velitelská věž měla sílu 406 mm. Lodě také měly vnitřní protitorpédovou přepážku a dvojité dno.\n\nU obou lodí byl použit odlišný pohonný systém. \"Nevada\" měla turbíny Curtis o výkonu 19 508 kW, zatímco \"Oklahoma\" parní stroje o výkonu 18 396 kW. \"Nevada\" byla schopná dosáhnout rychlosti až 20,9 uzlu, její sesterská loď byla o desetinu uzlu rychlejší. Topilo se pouze naftou a lodi měly jediný komín.\n\nObě jednotky sloužily před i po zapojení USA do první světové války v Atlantiku. V roce 1918 byly přesunuty do Evropy, aby pomáhaly chránit zásobovací trasy. V meziválečné době byly obě jednotky modernizovány – byla u nich například zvětšena nástavba, zvýšena elevace hlavních děl, dostaly nový systém řízení palby, nové kotle, trojnožkové stožáry a dvojici katapultů pro vypouštění průzkumných letounů. Při modernizaci byla odstraněna kasematová 127mm děla a lodě naopak dostaly osm 127mm protiletadlových kanónů o délce hlavně 25 ráží. Nově byla též zabudována protitorpédová obšívka, naopak torpédomety byly odstraněny.\n\n\"Nevada\" i \"Oklahoma\" byly potopeny japonským útokem na základnu Pearl Harbor. \"Oklahoma\" se převrátila (zahynulo více než 400 členů posádky) a již ji nebylo množné opravit, naopak \"Nevada\" byla vyzvednuta a v roce 1942 modernizována – nejvýraznější změnou byla výměna kasematových 127mm děl za osm dvouhlavňových věží s kanóny stejné ráže a zavedení protiletadlových kanónů ráže 40 mm a 20 mm. Loď byla vybavena radarem. Demontován byl zadní stěžeň. Po modernizaci \"Nevada\" sloužila jak na pacifickém, tak evropském bojišti, zejména podporovala spojenecké vyloďovací operace – například vylodění v Normandii, Jižní Francii, na Attu, Iwo Jimě a Okinawě.\n\n\"Oklahoma\" byla v roce 1943 vyzvednuta a v roce 1944 formálně vyřazena ze stavu flotily. V prosinci 1946 byl vrak lodi prodán k sešrotování, ale nakonec se v květnu 1947 potopil při tažení do Kalifornie.\n\n\"Nevada\" přečkala válku, ale pro své stáří nebyla převedena do rezervy, nýbrž v roce 1946 použita při jaderných testech na atolu Bikini v tzv. Operaci Crossroads. Poškozená a radioaktivitou zamořená loď kotvila do roku 1948 na Havaji, než byla vyvlečena z přístavu a definitivně potopena střelbou a torpédy.\n\n\n\n"}
{"id": "432623", "url": "https://cs.wikipedia.org/wiki?curid=432623", "title": "Emil Kozánek", "text": "Emil Kozánek\n\nEmil Kozánek (* 12. května 1856, Kroměříž - † 31. října 1927, Kroměříž) byl hudební organizátor, hudebník a advokát.\n\nJeho přátelé byli hudební skladatelé: Antonín Dvořák, Vítězslav Novák a mnoho dalších, aktivní hudeb. organizátor vedl spolek Moravan ve svém rodišti několik let.\n\nSyn Jana Kozánka, po něm převzal rodinou advokátní kancelář v Kroměříži. Starosta Sokola, Občanské besedy. Byl dobrý klavírista. Během studií se seznámil s Antonínem Dvořákem, jenž si s ním pak korespondoval a navštěvoval Kroměříž, kde dokonce řídil jednu svoji skladbu.\n\n1882: protektorem a mecenášem sboru Moravana je ustanoven JUDr. Emil Kozánek. Udával směr styky především s Antonínem Dvořákem, kterého poznal již za\ndob svých pražských studií.\n\n1887: dirigentem Moravana ředitel hudební školy Ferdinand Vach. Provedení Dvořákovy kantáty Stabat Mater roku 1886. Řídil sám skladatel.\n\n1910: Dr. Emil Kozánek prodal sdružení \"Okrašlovací a zalesňovací spolek\" část pozemků pro les na holém kopci Barbořina u Kroměříže.\n\n11. září 1927: Nechala Kozánkova vdova vyrobit pomníček na Barbořině se slovy: „Tento roztomilý lesní sad založil a za pomoci několika přátel vysadil v letech 1904–7 vrchní rada zemského soudu Jan Horák, přednosta okresního soudu v Kroměříži. Budiž jemu vděčná paměť!“ \n\nZemřel v roce 1927 a je pohřben na kroměřížském hřbitově.\n\n\n"}
{"id": "432624", "url": "https://cs.wikipedia.org/wiki?curid=432624", "title": "Roudníček", "text": "Roudníček\n\nRoudníček nad Ohří je vesnice v okrese Litoměřice, kraj Ústecký, při pravém břehu řeky Ohře, zhruba 13,5 km západně od Roudnice nad Labem a 4 km východně od Libochovic. Patří pod město Budyně nad Ohří.\n\nNejstarší písemná zmínka pochází z roku 1336.\n\n"}
{"id": "432626", "url": "https://cs.wikipedia.org/wiki?curid=432626", "title": "Kamikaze (nápoj)", "text": "Kamikaze (nápoj)\n\nKamikaze je značka nealkoholických energetických nápojů vyráběných v Česku a distribuován firmou Pfanner, spol. s r.o.\n\nVoda, sacharóza, fruktóza, extrakt z konopných semen, Tribulus terrestris extrakt (saponiny), buvolí tráva extrakt, guarana extrakt (guaranin - kofein), přírodní kofein, Citrus Aurantium extrakt (synephrin), chilli extrakt, aroma, komplex vitamínů (B1, B6, B12), kyselina: kyselina citrónová, stabilizátory: arabská guma a karboxymethylcelulóza, barviva: azorubín a brilantní modř.\n\n100 ml obsahuje: 165,20 kJ (39,3 kcal), bílkoviny 0 g, sacharidy 9,6 g, tuky 0 g, vit. B1 0,167 mg (11,92 % DDD), vit. B6 0,242 mg (12,10 % DDD), vit. B12 0,300 μg (30,00 % DDD).\n\nVoda, sacharóza, glukóza monohydrát, taurin, regulátory kyselosti: kyselina citrónová a citronan draselný, oxid uhličitý, přírodní kofein, komplex vitamínů (B1, B6, B12), guarana extrakt (guaranin - kofein), Tribulus terrestris extrakt (saponiny), Citrus Aurantium extrakt (synephrin), aroma, zahušťovadlo: karboxymethylcelulóza, konzervanty: benzoát sodný a sorbát draselný, barvivo: karamel.\n\n100 ml obsahuje: 211,5 kJ (50,30 kcal), bílkoviny 0,8 g, sacharidy 11,3 g, tuky 0 g, vit. B1 0,167 mg (11,92 % DDD), vit. B6 0,242 mg (12,10 % DDD), vit. B12 0,300 μg (30,00 % DDD).\n"}
{"id": "432629", "url": "https://cs.wikipedia.org/wiki?curid=432629", "title": "Oka (plodina)", "text": "Oka (plodina)\n\nOka (latinsky \"Oxalis tuberosa\"; kečuánsky \"uqa\") je bramborám podobná plodina rostoucí v Jižní Americe, konkrétně ve středních a jižních Andách od Venezuely po Argentinu. Jedná se o podzemní stonkové hlízy šťavele hlíznatého (\"Oxalis tuberosa\").\n\nHlízy obsahují 13 až 20 % škrobu a asi 1 % bílkovin. Pro vysoký obsah šťavelanů se nekonzumují ihned po sklizni, ale ponechávají se několik dní na slunci nebo se vaří. Oka je pěstována především jako kořenová zelenina, někdy se konzumují ale i její lístky a mladé výhonky. Do Evropy byla dovezena poprvé v roce 1830 jako konkurent brambor, na Nový Zéland roku 1860, kde se jim začalo říkat novozélandské jamy (\"New Zealand yam\") a kde se staly běžnou plodinou. Pod názvem yam (jam) jsou známy i v Polynésii. Názvem jamy se však obvykle označují hlízy smldince (\"Dioscorea\"), případně batáty (sladké brambory, hlízy povijnice batátové). Oka je pěstována i v Mexiku.\n\nIndiáni v Andách využívají oku jako běžnou potravinu již tisíce let. V současnosti je to zde po bramborech druhá nejvýznamnější potravina. Z hlediska výživnosti je s bramborami srovnatelná. Hlízy se konzumují čerstvé, vařené, pečené či smažené.\n\n\n"}
{"id": "432633", "url": "https://cs.wikipedia.org/wiki?curid=432633", "title": "Obchodní akademie Uherské Hradiště", "text": "Obchodní akademie Uherské Hradiště\n\nObchodní akademie Uherské Hradiště (plným oficiálním názvem Obchodní akademie, Vyšší odborná škola a Jazyková škola s právem státní jazykové zkoušky) je nejstarší ekonomickou školou v regionu Jihovýchodní Moravy. Sídlí v Uherském Hradišti. Škola vznikla v roce 1902.\n\nSoučasným ředitelem je Ing. Jiří Durďák. Na škole v současnosti učí 45 interních a 14 externích vyučujících .\n\nNa škole mohou studenti studovat na několika úrovních. Nejstarším typem studiem je střední škola, kde studenti studují v oborech Obchodní akademie (2 třídy v ročníku), Ekonomické lyceum (1 třída v ročníku, od roku 2000) a Informatika v ekonomice (1 třída v ročníku, od roku 2005, od roku 2010 je obor přejmenován na Informační technologie). Celkem na škole studuje přibližně 480 studentů ve všech oborech středoškolského studia.\n\nOd roku 1996 je součástí školy také Vyšší odborná škola, kde studenti studují obor Prokurista. Od školního roku 2009/2010 je tento obor nahrazen novým oborem Ekonomicko-právní činnosti. Studium je denní, trvá tři roky a studuje zde zhruba 150 studentů.\n\nOd roku 2000 je další součástí školy Jazyková škola, která nabízí různé jazykové kurzy.\n\nV roce 2006 byla zahájena spolupráce mezi Obchodní akademií a Ekonomickou fakultou Vysoké školy báňské - Technické univerzity Ostrava a bylo zřízeno v prostorách bývalých hradišťských kasáren detašované pracoviště této univerzity. Studenti mohou v Uherském Hradišti studovat obor bakalářského studia Ekonomika cestovního ruchu. Celkem v Uherském Hradišti studuje asi 300 studentů této formy studia.\n\nOd roku 2009 si mohou absolventi Vyšší odborné školy doplnit vzdělání a získat titul bakalář v třísemestrálním dálkovém studiu, které probíhá ve spolupráci s Vysokou školou Karla Engliše. V této formě studia studuje asi 50 studentů.\n\nŠkola funguje jako testovací středisko pro ECDL testy (\"řidičák na počítač\"), jehož úspěšný absolvent získá mezinárodně uznávaný certifikát.\n\nŠkola organizuje také každoroční ples (Video z předtančení), množství sportovních (lyžařský, vodácký, letní) a jiných kurzů (včetně zahraničních) pro studenty. Při škole existuje studentský divadelní soubor s názvem ŠOK.\n\nObchodní akademie dlouhodobě spolupracuje se školou v německém městě Rheine a dánském Aalborgu. Studenti školy pravidelně jezdí na výměnný pobyt do těchto škol a naopak studenti z těchto škol jezdí do Uherského Hradiště.\n\nVe spolupráci s Univerzitou Palackého mohou na škole senioři studovat v rámci tzv. Univerzity třetího věku.\n\nŠkola na začátku tohoto tisíciletí oslavila 100 let svého trvání. Původně sídlila v budově bývalé jezuitské koleje, dnešní Reduty. Do současných prostor se přesunula po vzniku Československa, kdy byla zrušena německá škola, která zde původně sídlila. V 90. letech 20. století prošla škola významnou rekonstrukcí a rozšířením.\n\nZa celou dobu existence jí prošly tisíce studentů, mezi nejznámější absolventy patří podnikatel Tomáš Baťa mladší, hudebník Jiří Pavlica nebo fotbalista Michal Kadlec.\n\n"}
{"id": "432634", "url": "https://cs.wikipedia.org/wiki?curid=432634", "title": "Alex Tanguay", "text": "Alex Tanguay\n\nAlex Tanguay (* 21. listopadu 1979, Sainte-Justine, Québec, Kanada) je kanadský hokejový útočník, hrající za tým Colorado Avalanche v severoamerické profesionální lize NHL.\n\nAlex v mládí hrával v lize QAAA (Quebec Amateur Athletic Association) za tým Cap-de-Madeleine Estacades.\n\nPřed sezónou 1996/1997 přešel do kanadské juniorské ligy QMJHL, kde hrál za Halifax Mooseheads a hned v 1. sezóně o sobě dal vědět, když si připsal 68 bodů v 70 zápasech a po zásluze byl jmenován do sestavy nejlepších nováčků ligy QMJHL (QMJHL All-rookie team). Další sezóna (1997/1998) se mu povedla ještě lépe a hrál i na Mistrovství světa juniorů v ledním hokeji za Kanadu, ale nezískali žádnou medaili. O Tanguayovi se šířila dobrá pověst i mezi kluby NHL a na draftu NHL v roce 1998 si ho v 1. kole, jako celkově 12. vybral tým Colorado Avalanche. V sezóně 1998/1999 hrál opět za Halifax, ale po skončení sezóny, ještě stihl nastoupit v pěti zápasech základní části a pěti zápasech Playoff za farmářský tým Colorada Avalanche, za tým Hershey Bears hrající ligu AHL.\n\nV sezóně 1999/2000, už ale hrál pravidelně ve slavné lize NHL a hned ve své první sezóně dokázal nastřádat 51 kanadských bodů, což byl na nováčka slušný počin. V sezóně 2000/2001 se mohl radovat z ohromného úspěchu, když se svým týmem Colorado Avalanche vyhrál Stanley cup, když právě on vstřelil vítězný gól v šestém prodloužení posledního zápasu, který rozhodl o vítězství 4:0 na zápasy nad New Jersey Devils ve Finále Playoff. V Coloradu zažil své zatím nejúspěšnější období kariéry a obzvláště vydařená byla sezóna 2003/2004, kdy si zahrál i v exhibičním zápase NHL All-Star Game ve kterém proti sobě hrají výběry největších hvězd z Východní a Západní konference, ve kterém si sice nepřipsal ani bod, ale celkově se v této sezóně umístil na 9. místě v kanadském bodování se 79 body za 25 gólů a 54 asistencí.\n\nV sezóně 2004/2005, která se v NHL nehrála kvůli výluce, hrál Alex ve Švýcarské lize NL A za HC Lugano, kde si zahrál, ale pouze v 6 zápasech, ve kterých si připsal 6 kanadských bodů.\n\nVe znovunastartované NHL se mu v sezóně 2005/2006 opět dařilo, ale i díky novým pravidlům platového stropu byl po sezóně vyměněn do Calgary Flames za Jordana Leopolda, za výběr místo Calgary Flames v 2. kole draftu 2006 (Codey Burki) a za výběr místo Calgary Flames v 2. kole draftu 2007 (Trevor Cann). V 1. sezóně za Calgary Flames byl úspěšný, ale v sezóně 2007/2008 se mu nedařilo, tak jak byl zvyklý a stěžoval si na defenzivní systém hry Flames a ačkoliv měl ve smlouvě klauzuli o \"nevyměnitelnosti\", tak se této klauzule vzdal a požádal vedení o přestup.\n\nVedení Calgary Flames mu vyhovělo a v létě 2008 ho vyměnili společně s výběrem místo Calgary Flames v 5. kole draftu 2008 (Maxim Trunev) za výběr místo Montrealu Canadiens v 1. kole draftu 2008 (Greg Nemisz) a za výběr místo Montrealu Canadiens v 2. kole draftu 2009 \"(Tento výběr byl později vyměněn do Colorada, které si vybralo hráče Stefana Elliotta)\". Alex Tanguay se do Montrealu velmi těšil hlavně na útočnější hokej a také pochází z Quebecu, ve kterém Montreal leží. V sezóně 2008/2009 hrál dobře a dařilo se mu tak, jak byl zvyklý dříve, ale hrál pouze v 50 zápasech, protože mu sezónu zkrátilo zranění ramene.\n\nPřed sezónou 2009/2010 mu v Montrealu skončila smlouva a jako volný agent mohl podepsat smlouvu s kterýmkoliv týmem NHL, čehož využil k podpisu smlouvy s týmem Tampa Bay Lightning.\n\n1. července 2010 se vrátil zpět do Calgary Flames na 1 rok za 1,7 milionu dolarů.\n\n27. června 2013 se vrátil do Colorado Avalanche jako součást výměny spolu s Cory Sarichem za Shane O'Briena a Davida Jonese. Jeho sezónu 2013/14 poznamenalo zranění kyčle, kvůli němuž musel vynechat druhou polovinu sezóny.\n\n\n\n"}
{"id": "432636", "url": "https://cs.wikipedia.org/wiki?curid=432636", "title": "Interwetten Austrian Open Kitzbühel 2009", "text": "Interwetten Austrian Open Kitzbühel 2009\n\nTenisový turnaj ATP Interwetten Austrian Open Kitzbühel 2009 se konal ve dnech 16. – 23. května v rakouském Kitzbühelu venku na antukových dvorcích. Odměny činily 450,000 EUR.\n\n\n"}
{"id": "432637", "url": "https://cs.wikipedia.org/wiki?curid=432637", "title": "Světový pohár družstev 2009", "text": "Světový pohár družstev 2009\n\n\n"}
{"id": "432638", "url": "https://cs.wikipedia.org/wiki?curid=432638", "title": "Joe Edwards", "text": "Joe Edwards\n\nJoe Frank Edwards (* 3. února 1958 Richmond, stát Virginie, Spojené státy americké) je americký vojenský pilot a astronaut, který absolvoval na palubě raketoplánu osmidenní let a pobyt na orbitální stanici Mir. \n\nStředoškolská studia ukončil roku 1976 na Lineville High School v Alabamě. Měl rád míčové hry, ve škole hrál fotbal, softball a basketbal. Pak pokračoval ve studiu na letecké akademii US Naval Academy. Tuto zakončil v roce 1980 a stal se vojenským letcem. V roce 1983 absolvoval nasazení ve válce v Libanonu. V roce 1986 absolvoval na akademii další studium, po němž se stal testovacím pilotem. Absolvoval vysokoškolské studium na University of Tennessee, Knoxville, Tennessee se zaměřením na letecké systémy. S úspěchem školu zakončil v roce 1994. V roce 1992 byl odvelen do Pentagonu, kde zastával funkci operačního důstojníka. O dva roky později jej získala NASA. V Houstonském Johnsonově vesmírném středisku prošel nezbytným výcvikem a v roce 1998 letěl do vesmíru. Bylo mu 40 let. U NASA zůstal do roku 2000, pak se rozhodl odtud odejít a začít soukromě podnikat. \n\nJoe Edwards je ženatý, vzal si Janet rozenou Raganovou.\n\nV roce 1998 se zúčastnil jako pilot mise STS-89 na palubě raketoplánu Endeavour a stal se tak 369. kosmonautem světa. Mise byla katalogizována v COSPAR pod označením 1998-003A. Sedmičlenná posádka po dosažení orbitální dráhy aktivovala laboratoř Spacehab na palubě raketoplánu, pak zaparkovala u ruské stanice Mir, vyložila zásoby a společně s obsluhou stanice několik dní plnila stanovené úkoly. Zanechala zde astronauta Andrewa Thomase a místo něj cestu zpátky na Zemi absolvoval astronaut David Wolf. Mise byla zdařilá. Start i cíl byl na Floridě, na Kennedyho vesmírném středisku (USA, stát Florida).\n\n\n"}
{"id": "432639", "url": "https://cs.wikipedia.org/wiki?curid=432639", "title": "Lajos Bács a Radjiv M. Sinha", "text": "Lajos Bács a Radjiv M. Sinha\n\nLajos Bács (výslovnost [Lajoš Báč], někdy uváděno nesprávně Lájos) a Radjiv M. Sinha (někdy psán počeštěně Radžív) byli fiktivní sponzoři Občanské demokratické strany, jejichž odhalení vedlo v listopadu 1997 k tzv. Sarajevskému atentátu v ODS.\n\nJména Lajos Bács (z Maďarska) a Radjiv M. Sinha (z Mauricia) byla uvedena v daňovém přiznání ODS z roku 1995 k zastření 15milionového daru od bývalého tenisty a majitele zprivatizovaných Třineckých železáren Milana Šrejbra. Důvodem tohoto zastírání byl fakt, že sponzorskému daru předcházela půlmiliardová státní dotace na odstranění ekologických škod od vlády Václava Klause.\n\nV souvislosti s těmito nesrovnalostmi ve financování byl následně obžalován bývalý výkonný místopředseda ODS Libor Novák, soud jej zprostil obžaloby.\n\nRadjiv M. Sinha, žijící na exotickém ostrově Mauriciu, se od finanční podpory ODS distancoval. Lajos Bács byl v době, kdy měl ODS věnovat peníze, podle budapešťského registru obyvatel již po smrti. Jméno Lajos Bács se stalo v ČR synonymem politické korupce. Novináři na něj opakovaně odkazovali i při dalších problematických kauzách ve financování politických stran.\n"}
{"id": "432658", "url": "https://cs.wikipedia.org/wiki?curid=432658", "title": "Průduch (rozcestník)", "text": "Průduch (rozcestník)\n\nSlovo průduch má více významů:\n\n"}
{"id": "432677", "url": "https://cs.wikipedia.org/wiki?curid=432677", "title": "Otevřená Botallova dučej", "text": "Otevřená Botallova dučej\n\nOtevřená Botallova tepenná dučej (\"ductus arteriosus patens\") je acyanotická vrozená vada srdce, při které nedošlo k uzavření Botallovy tepenné dučeje (fetální dučej z plicnice do aorty) během prvních 24 hodin života. Přetrvává tedy normální fetální cirkulace, krev teče z aorty do plicnice (L-P zkrat) později se vznikem plicní hypertenze dochází i k reverzi zkratu na P-L (Eisenmengerova reakce) a ke vzniku cyanózy.\n\nJe častější u předčasně narozených. Otevřená dučej může být různě široká a dlouhá a podle toho je široké spektrum závažnosti příznaků od náhodného šelestu po projevy těžkého akutního srdečního selhání.\n\nMalá dučej bývá asymptomatická. Velká dučej má za následek pomalý růst, neprospívání, kolabující periferní pulzace, srdeční selhání. Periferní pulzace jsou nápadně živé, prekordium je aktivní. Nápadná je klidová tachykardie a tachypnoe.\n\nPoslechový nález se projevuje jako kontinuální systolicko-diastolický lokomotivový šelest (trojdobý rytmus) pod levým klíčkem, maximum šelestu v době II. ozvy (slyšíme nízkofrekvenční zvuk „sypajícího se koksu“).\n\nU nedonošenců s RDS (\"respiratory distress syndrom\") může otevřená dučej vést k závislosti na umělé plicní ventilaci. U kojenců způsobuje oběhové selhání, projevující se výdechovou dušností z plicního edému. \n\n\nPřirozený průběh – závisí na velikosti dučeje. Široká krátká dučej způsobuje srdeční selhání, plicní hypertenze, projevy cyanózy dolní poloviny těla. Středně významná dučej může působit opakované respirační infekce, neprospívání. Úzká dučej potíže nepůsobí. Všichni pacienti jsou ohroženi rizikem infekční endokarditidy.\n\nPodobný klinický obraz mají pacienti s aortopulmonálním oknem (přímá komunikace vzestupné aorty a tr. pulmonalis).\n\n\n\n"}
{"id": "432680", "url": "https://cs.wikipedia.org/wiki?curid=432680", "title": "Kapraď samec", "text": "Kapraď samec\n\nKapraď samec (\"Dryopteris filix-mas\") je obecně známý druh kapradin z čeledi kapraďovité (\"Dryopteridaceae\").\n\nLatinský rodový název pochází ze slov \"dryas\" (strom) a \"ptero\" (křídlo). Druhový název, podobně jako v češtině, obsahuje slovo \"mas\", tedy samec, čímž upomíná na mohutnější vzrůst, než má papratka samičí (\"Athyrium filix-femina\").\n\nKapraď samec je vytrvalá kapradina. Nápadné, svrchu tmavě zelené, vespod světlejší, 0,5 až 1,3 m dlouhé listy této kapradiny vyrůstají v růžici z konce krátkého, hustými rezavými chloupky porostlého podzemního oddenku, upevněného v půdě četnými kořeny. Listy jsou v mládí svinuty do spirály a tvoří tzv. „biskupské berly“, hustě porostlé blanitými šupinami. Zpočátku totiž přirůstá rychleji spodní část listu, zatímco horní zůstává zavinuta. Teprve po vyrovnání rychlosti růstu obou částí se list rozvine. Řapík listu je krátký, silný a při bázi rovněž hustě porostlý rezavými chloupky. Čepel je dvakrát zpeřená, její tupě přisedající lístky jsou vstřícně až střídavě postavené, široce oválné, na špičce zaoblené, s hrubě zubatým okrajem.\n\nAsimilační listy a listy s výtrusnicemi nejsou tvarově rozlišeny. Výtrusnice jsou soustředěny do kupek podél hlavního žebra jednotlivých lístků a jsou v mládí zakryty šedou ostěrou ledvinitého tvaru. Výtrusy dozrávají na podzim a listy pak rychle usychají. Zjara je růst listů velmi rychlý, protože jejich základy se na oddenku vytvářejí již na podzim.\n\nVyskytuje se téměř kosmopolitně, v Severní Americe, Evropě i Asii. Kapraď samec je typický průvodce jehličnatých a i smíšených porostů, které rostou na minerálně bohatých hlinitých půdách s dobrým rozkladem humusu. Též se hojně vyskytuje na kamenitých půdách, na sutích a na stinných stanovištích s dostatečnou vlhkostí. Vyhýbá se však lokalitám silně zamokřeným a nenajdeme jej ani na písčitých, suchých nebo těžkých půdách. Roste od pahorkatin až do vysokohorských oblastí.\n\nDříve se výluh z kapradě samce používal proti tasemnicím, ale neboť obsahuje látky jedovaté i pro člověka, velmi snadno mohlo dojít k otravě pacienta. Léčba otrav je dlouhodobá a i po překonání ohrožení života, plynoucího z otravy může být následkem trvalá slepota.\n\nLze zaměnit za kapraď rezavou (\"Dryopteris pseudomas\"), která ovšem tvoří také někdy křížence s jinými druhy rodu.\n\n\n \n"}
{"id": "432685", "url": "https://cs.wikipedia.org/wiki?curid=432685", "title": "Karel Moor", "text": "Karel Moor\n\nKarel Moor (také \"Mohr\") (26. prosince 1873 Bělohrad – 30. března 1945 Praha) byl český skladatel, dirigent a sbormistr.\n\nKarel Moor absolvoval pražskou varhanickou školu v roce 1895. Poté studoval zpěv, nejprve ve Vídni, později v Terstu. Začínal jako učitel zpěvu v Pardubicích a v té době také začal komponovat. Po krátkém pobytu v Praze, kde byla poprvé veřejně provedena jeho díla (symfonická báseň \"Polonia\" a \"Polské tance\"), působil v Terstu. Po návratu do Čech se stal nejprve dirigentem České filharmonie a později druhým dirigentem Národního divadla v Brně. V roce 1908 byla v tomto divadle také uvedena jeho opereta \"Pan profesor v pekle\".\n\nMěl zřejmě velmi neklidnou povahu, neboť v následující letech vystřídal mnoho angažmá u nejrůznějších hudebních těles, zejména v Jugoslávii (Zadar, Arbanas, Bělehrad, Štip v Makedonii, krátce zpět v Moravské Ostravě a Plzni, poté opět Sinje v Dalmácii a Sarajevo). V roce 1923 se vrátil do Prahy. Stal se kapelníkem v biografu Hvězda, dirigentem ve smíchovské Aréně, sbormistrem Ženského pěveckého sdružení a konečně instrumentátorem Československého rozhlasu.\n\nPři příležitosti Moorových 60. narozenin jmenovalo obecní zastupitelstvo města Lázně Bělohrad Karla Moora čestným občanem města. Rodný dům mistra se nacházel na náměstí, kde mu byla 25. března 2000 odkryta pamětní deska.\n\"\"Byl slaven a zase opomíjen, žil v hojnosti a hned zase v nedostatku a existenčních starostech. V Bělohradě se cítil doma. Krásné s ním bylo posezení\"(vzpomínají pamětníci).\"\n\nZemřel 30. března 1945 v Praze. Je pohřben v Byšičkách nedaleko svého rodného města.\n\nKarel Moor je jak výběrem témat, tak i hudebním zpracováním představitelem pozdního romantismu. Přestože byl skladatelem velice plodným, je většina jeho děl dnes zapomenuta. Živou zůstala patrně pouze opereta \"Pan profesor v pekle\" a orchestrální skladba \"Česká suita\".\n\n\n\n\n\n\n\nDále zkomponoval přes sto písní, čtyři mše a četné komorní skladby.\n\n\n"}
{"id": "432687", "url": "https://cs.wikipedia.org/wiki?curid=432687", "title": "Seznam pasáží v Praze", "text": "Seznam pasáží v Praze\n\nToto je neúplný seznam pražských pasáží. Zapisují se sem domovní průchody a podchody, které se nacházejí na území hlavního města Prahy.\n\n\nOblast západně od Václavského náměstí\n\nOblast východně od Václavského náměstí\n\nOblast Poříčí\n\n\n"}
{"id": "432692", "url": "https://cs.wikipedia.org/wiki?curid=432692", "title": "Johan Brunström", "text": "Johan Brunström\n\nJohan Brunström (* 3. dubna 1980) je švédský profesionální tenista. Hraje převážně čtyřhru, kde je jeho nejčastějším partnerem Jean-Julien Rojer. Během své kariéry zatím na okruhu ATP World Tour nevyhrál žádný turnaj.\n\n\n"}
{"id": "432693", "url": "https://cs.wikipedia.org/wiki?curid=432693", "title": "Hannibal Hamlin", "text": "Hannibal Hamlin\n\nHannibal Hamlin byl americký státník a politik. Narodil se 27. srpna 1809 v Paris Hall ve státě Maine. Do politiky vstoupil jako demokrat, ale jeho abolicionismus ho r. 1856 zavedl do Republikánské strany, za niž vstoupil do Senátu USA. Jeho popularita rychle stoupala. V letech 1861 až 1865 za prezidenství Lincolnova byl 15. viceprezident USA. Nebyl znovu nominován. Zemřel 4. července 1891 v Hampadenu ve státě Maine.\n"}
{"id": "432699", "url": "https://cs.wikipedia.org/wiki?curid=432699", "title": "Schuyler Colfax", "text": "Schuyler Colfax\n\nSchuyler Colfax (23. března 1823, New York – 13. ledna 1885, Mancato, Minnesota) byl americký státník a politik.\n\nSvou kariéru začal jako protiotrokářský a whigovský novinář v South Bend v Indianě. Do Kongresu se dostal roku 1854, stal se republikánem a předsedou sněmovny (1863–1869) a během tohoto období vystupoval proti politice prezidenta Johnsona. Za prezidenta Granta se stal od 4. března 1869 do 4. března 1873 17. viceprezidentem USA za republikány, ale nebyl znovu nominován. Jeho pověst zničil skandál Crédit Mobilier (údajné braní úplatků za fiktivní stavební zakázky).\n\nColfax zemřel 13. ledna 1885 ve městě Mancato stát Minnesota.\n"}
{"id": "432700", "url": "https://cs.wikipedia.org/wiki?curid=432700", "title": "Startovní kombinace v Texas hold 'em pokeru", "text": "Startovní kombinace v Texas hold 'em pokeru\n\nStartovní kombinace v Texas hold 'em pokeru spočívá ve dvojici karet, kterou obdrží každý hráč na začátku hry. Jsou to také jediné karty hráče, do kterých ostatní hráči nevidí. Během hry postupně na stůl přicházejí další karty a hráči se z těchto svých dvou karet a karet na stole snaží složit co nejlepší pětikaretní kombinaci (podrobněji viz Texas hold 'em#Pravidla). Již po rozdání prvních dvou karet se sází, a je tak důležité sílu těchto karet odhadnout. Různé startovní kombinace mají na začátku hry různou pravděpodobnost pozdější výhry.\n\nJelikož standardní hrací balíček obsahuje 52 karet, je počet různých kombinací dvou karet formula_1. Hodnota některých kombinací je však naprosto rovnocenná (např. je stejné jako , podobně je ekvivalentní ). Počet kombinací, jejichž síla není ekvivalentní je 169 (13 různých párů, formula_2 dvojic karet se stejnou barvou a stejně tak 78 dvojic karet různé barvy vyjma párů). Existuje tedy 169 různých pravděpodobností výhry na začátku hry. Z těchto 169 kombinací jich 25 má při hře v deseti hráčích pravděpodobnost větší než 1/7. Startovní kombinace se někdy rozdělují do tří druhů:\n\n\nPři zápisu je zvykem karty o stejné barvě značit příponou \"s\" (suited). by se tak tedy zapsalo jako 45s. Pokud se přípona \"s\" nepřidá, automaticky se rozumí, že karty nemají stejnou barvu. Někdy se pro zdůraznění tohoto faktu používá přípona \"o\" (offsuit). Např. by se napsalo jako KQ, popřípadě KQo. Páry se zapisují jednoduše JJ, QQ, 55 (u desítek TT) atd.\n\nVýznamní pokeroví teoretici David Sklansky a Mason Malmuth ve své knize Hold 'em Poker for Advanced Players zařadili každou startovní kombinaci do několika různých skupin. Kombinace patřící do jedné skupiny pak mohou být hrány stejným způsobem. Silnější startovní kombinace jsou označeny nižším číslem. Kombinace úplně bez čísla jsou nejslabší. Obecně je síla skupin určována obvykle pro hru v devíti či desíti hráčích.\n\nAmerický matematik a pokerový hráč Bill Chen vyvinul vzorec, kterým lze přibližně odhadnout hodnotu dané startovní karetní kombinace. Ten je vhodný pro lidi, kteří si nechtějí pamatovat z hlavy hodnoty z výše uvedené tabulky. Vzorec jednotlivým kartám přisuzuje bodové hodnoty, ke kterým poté ještě přičítá či odečítá další body na základě toho, zda jsou karty ve stejné barvě, jak jsou od sebe daleko (ve smyslu kolik hodnot je mezi nimi, když se karty seřadí vzestupně od dvojky až po eso) atd.\n\nPhil Hellmuth: \"How to Play Poker Like the Pros\"\n\nSklanskyho odhad skupin upravený na základě matematického rozboru.\n\nStatistika založené na reálné hře a jim příslušná skutečná hodnota při reálných sázkách.\n\nV pokerovém žargonu existuje pro různé startovní kombinace velké množství různých přezdívek. Dvě esa (nejlepší startovní kombinace) jsou nazývána např. jako \"American Airlines\" (podle jejich komerční zkratky AA) či \"pocket rockets\" (písmeno \"A\" připomíná raketu). Pro jakékoliv eso s králem (např. ) se lze setkat s přezdívkou Anna Kurnikova, neboť se říká, že obojí dobře vypadá, ale vzácně vyhrává.\n\n"}
{"id": "432701", "url": "https://cs.wikipedia.org/wiki?curid=432701", "title": "Petr Kouba", "text": "Petr Kouba\n\nPetr Kouba (* 28. ledna 1969 Praha) je český fotbalista a mnohonásobný reprezentant. Jedná se o syna českého fotbalového brankáře a stříbrného medailisty z Mistrovství světa v Chile 1962 Pavla Kouby. Za reprezentaci hrál poprvé v roce 1991 a na EURO 1996 získal stříbrnou medaili. V reprezentaci odehrál celkem 40 zápasů. Málo známým faktem je, že do patnácti let hrál ragby.\n\n\nPetr Kouba je v současné době patronem Fotbalové akademie Petra Kouby. Je také trenérem gólmanů v reprezentaci do 21 let.\n„\"Neexistuje jiná sportovní pozice vyžadující takovou kombinaci preciznosti, dokonalosti a vůdcovství. K tomu odvaha, jistota a někdy i bláznovství vystihují fotbalového brankáře, bezpochyby jednu z nejnáročnějších sportovních pozic.\"\"\n\n"}
{"id": "432702", "url": "https://cs.wikipedia.org/wiki?curid=432702", "title": "Golmud", "text": "Golmud\n\nGolmud je město a městský okres v čínské provincii Čching-chaj. Jedná se o druhé největší město této provincie vůbec a po Si-ningu a Lhase je třetím největším městem na Tibetské náhorní plošině. Leží v severovýchodní části plošiny v Cchajdamské pánvi. Z Golmudu je výstupní stanice tzv. Čhingchajsko-tibetská železnice směřující až do Lhasy.\n\n"}
{"id": "432712", "url": "https://cs.wikipedia.org/wiki?curid=432712", "title": "George Curzon", "text": "George Curzon\n\nGeorge Nathaniel Curzon, 1. markýz Curzon (\"George Nathaniel Curzon, 1st Marquess Curzon, 1st Earl Curzon of Kedleston, 1st Viscount Scarsdale, 1st Baron Ravensdale, 1st Baron Curzon of Kedleston, 5th Baron Scarsdale\") (11. ledna 1859, Kedleston Hall, Anglie – 20. března 1925, Londýn, Anglie) byl britský státník a diplomat, na přelomu 19. a 20. století uznávaný odborník na problematiku kolonií a mezinárodních vztahů. Byl místokrálem v Indii (1899–1905) a britským ministrem zahraničí (1919–1924), jako přední politik Konzervativní strany byl v roce 1924 kandidátem na premiéra. Během své dlouholeté kariéry ve státních službách byl povýšen na hraběte (1911) a markýze (1921), byl též rytířem Podvazkového řádu. Jeho zetěm byl fašistický politik Oswald Mosley.\n\nPocházel ze staré anglické šlechtické rodiny z hrabství Derby, narodil se do početné rodiny Alfreda Curzona, 4. barona Curzona (1831–1916), měl deset sourozenců. Studoval v Etonu a na Oxfordu, kde se uplatnil ve správě univerzity. Kariéru zahájil jako soukromý tajemník markýze ze Salisbury (1885), v letech 1886–1898 byl poslancem Dolní sněmovny za Konzervativní stranu. V letech 1891–1892 byl státním podsekretářem pro Indii a zároveň mluvčím ministerstva v Dolní sněmovně. V letech 1892–1895 procestoval Asii a své poznatky z cest publikoval, pak byl členem vlády jako státní podsekretář zahraničí (1895–1898). Tehdejší ministr zahraničí lord Salisbury byl zároveň premiérem a členem Sněmovny lordů, takže Curzon jako mluvčí ministerstva v Dolní sněmovně patřil k důležitým osobnostem zahraniční politiky.\n\nV letech 1899–1905 byl generálním guvernérem a místokrálem v Indii (do funkce byl jmenován ve věku necelých čtyřiceti let a byl tak jedním z nejmladších místodržitelů nejdůležitější britské kolonie). Uplatnil své schopnosti, vzdělání a poznatky z cest po Asii, mimo jiné inicioval rekonstrukci Tádž Mahalu, který byl v havarijním stavu od indického povstání z roku 1857. Z funkce odstoupil v listopadu 1905 kvůli zásadním rozporům s indickým vrchním velitelem generálem Kitchenerem v otázce rozdělení kompetencí vojenské a civilní správy.\n\nPo návratu do Anglie zastával čestný post lorda strážce pěti přístavů (1904–1905) a lorda rektora univerzity v Glasgow (1908–1911). V letech 1908–1911 byl reprezentantem irských peerů ve Sněmovně lordů, v roce 1911 získal britský titul hraběte z Kedlestonu a stal se regulérním členem Horní sněmovny (titul barona ze Scarsdale zdědil po otci až v roce 1916), v roce 1916 získal Podvazkový řád. Poté byl lordem prezidentem Tajné rady (1916–1919) a mluvčím konzervativců ve Sněmovně lordů, v letech 1919–1924 státním sekretářem zahraničí. V roce 1921 byl povýšen na markýze. Po krátké vládě labouristů a návratu Konzervativní strany k moci byl kandidátem na post premiéra, ale s jeho názory nesouhlasila řada členů strany. Oficiálně byl uveden důvod, že Curzon jako peer je nevhodný pro úřad předsedy vlády a získal znovu jen post prezidenta Tajné rady (1924–1925).\n\nJeho manželkou byla Maria Victoria Leiter (1867–1906), dcera chicagského milionáře německého původu. Měli spolu tři dcery, Cynthia (1898–1933) byla manželkou fašistického politika Oswalda Mosleye.\n\nHlavním rodovým sídlem byl zámek \"Kedleston Hall\" (hrabství Derby). Curzon v roce 1911 koupil zámek \"Tattershal Castle\" (Lincolnshire). Nechal jej zrenovovat a svou poslední vůlí jej předal do správy organizace National Trust. Ještě před zakoupením tohoto sídla proběhl neúspěšný pokus vývozu části zámeckého mobiliáře do USA, Curzon poté v parlamentu inicioval debatu o ochraně kulturního dědictví a v roce 1913 byl přijat památkový zákon \"Ancient Monuments Consolidation and Amendment Act\".\n\n"}
{"id": "432713", "url": "https://cs.wikipedia.org/wiki?curid=432713", "title": "Stenóza plicnice", "text": "Stenóza plicnice\n\nStenóza plicnice neboli zúžení plicnice je srdeční vada, která se nejčastěji vyskytuje jako součást vrozených srdečních vad, např. Fallotovy tetralogie. Zúžení plicnice vede k hypertrofii pravé srdeční komory a následně k její dilataci a sekundárnímu vzniku trikuspidální regurgitace a pravostranné srdeční nedostatečnosti.\nVyskytuje se v několika formách v závislosti na její lokalizaci. Stenóza může být pod chlopní, v místě chlopně, nad ní nebo v periferii větví plicnice. Nejčastěji je postižení v místě chlopně. Stenóza působí hypertrofii PK, klinicky může být asymptomatická s nálezem systolického šelestu nad plicnicí, ale může se jednat o kritickou vadu (dušnost, srdeční selhávání novorozence).\n\nKritická stenóza u novorozence je život ohrožující cyanotická srdeční vada. V pozdějším věku bývají děti bez potíží, někdy mají nižší výkonnost.\n\nPoslechový nález:\n\n\nPrůběh je obvykle benigní, lehčí vada nevyžaduje léčbu.\nZávažnější porucha vede k hypertrofii pravé komory (PK), pak k nedomykavosti trikuspidální chlopně, následné městnání v játrech a jiných orgánech.\n\n\n"}
{"id": "432730", "url": "https://cs.wikipedia.org/wiki?curid=432730", "title": "Sakja Pandita", "text": "Sakja Pandita\n\nSakja Pandita, též Sakja-pandita, původním jménem, Künga Gjalchän (1182–1251), byl tibetský duchovní učitel a buddhistický učenec.\n\nBývá považován za jednoho z pěti učenců, od jejichž učení odvozuje svůj původ buddhistická škola sakja. Sakja Pandita je považován za emanaci Maňdžušrího, bódhisattvy moudrosti. Napsal několik spisů, v českém jazyce vyšla jeho práce pod názvem \"Pokladnice moudrých rčení\" v překladu Josefa Kolmaše a Jany Štroblové.\n\n"}
{"id": "432733", "url": "https://cs.wikipedia.org/wiki?curid=432733", "title": "Foch", "text": "Foch\n\nFoch může být :\n\n\n\n\n"}
{"id": "432740", "url": "https://cs.wikipedia.org/wiki?curid=432740", "title": "Plicnice", "text": "Plicnice\n\nPlicnice (\"truncus pulmonalis\"), též plicní kmen, je tepna, která vystupuje z pravé srdeční komory a vede odkysličenou krev z tělního oběhu do plic. Větví se na pravou a levou plicní tepnu (arteriae pulmonales). Plicnice jako „samostatná plicní tepna odstupující přímo ze srdce“ se v evoluci poprvé objevila u plazů, dále je přítomná i u ptáků a savců.\n\nU člověka je plicní kmen mohutná, ač velmi krátká, tepna, která nejprve vychází ze srdce přibližně paralelně s aortou a míří směrem nahoru, dorzálně (do zad) a mírně šikmo doleva do prostoru pod obloukem aorty. Tam se větví na levou a pravou plicní tepnu.\n\nBěhem embryonálního vývoje krev sice vstupuje do plicnice, ale následně prochází tzv. Botallovou dučejí do oblouku aorty. Pro vyvíjející se zárodek bez funkčních plic je totiž zbytečné, aby krev do plic vůbec vstupovala.\n"}
{"id": "432745", "url": "https://cs.wikipedia.org/wiki?curid=432745", "title": "Černohorská kuchyně", "text": "Černohorská kuchyně\n\nNa černohorské kuchyni se projevuje různorodost černohorské přírody. Kromě toho je strava ovlivněna skutečností, že velká část Černé Hory je ekologicky čistá, že se zde neprodukují žádné geneticky upravené potraviny, nepoužívá se umělých hnojiv a pesticidů a stejně \"čistě\" je živen i dobytek. Černohorci tak používají k přípravě pokrmů velmi kvalitní suroviny, což se projevuje i na výsledku jejich snažení.\n\nV Černé Hoře se setkáváme s typickou balkánskou kuchyní, ovšem v restauracích po celé zemi si můžeme pochutnat na sladkovodních rybách. V nabídce bývají čerství i uzení kapři, pstruzi a oukleje. Zejména však na pobřeží byste neměli vynechat návštěvu některé rybí restaurace. Ceny všeobecně jsou srovnatelné s cenami v českých podnicích. Poměrně kvalitní jídlo nabízí kromě restaurací i stánky a jídelny.\n\nČernohorská večeře, která se skládá z předkrmu (njegušský sýr, durmitorský kajmak, kapr v oleji, barské olivy a domácí sýr), jako hlavní chod se podává např. jezerní kapr se švestkami a dále jako specialita jehněcí kolena v mléce. Jako desert přichází závin.\n\nČernohorská kuchyně se v podstatě dělí na přímořskou a kontinentální, ovšem v okrajových oblastech je ovlivňována kuchyní sousedů. Ale stále převláda spíše strava prostá a nepříliš rozmanitá. V přímořských oblastech, tedy v Boce Kotorské a dál až k Ulcinji převládá rostlinná strava, v horských dobytkářských oblastech spíše mléčná. Ze zeleniny se nejvíce jí raštan, listová kapusta, která se vyskytuje na trhu po celý rok i v zimě. Když přejde mrazem, je prý nejchutnější. Sýr hraje prim až tak daleko, že vzniklo rčení \"Když je chleba a sýra, nebude hlad\". Sýry jsou vyráběny podomácku z plnotučného kravského, ovčího či kozího mléka. Každá oblast má svůj specifický způsob výroby, pozdější úpravy a skladování sýrů, ale všeobecně se vyrábí mladý sýr podobný tvarohu a pozdější vyzrálý sýr. Převážnou část černohorské stravy tvoří dnes vedle jehněčího, skopového a hovězího masa ovčí, kozí a kravské mléko, tvaroh a různé sýry, brambory, zelí sladké i kysané, kukuříčný, pšeničný a ječný chléb a zelenina. Za rybí specialitu se považuje pstruh po podgoricku s kyselou smetanou a uzené oukleje ze Skadarského jezera. \n\nVe své přímořské části má Černá Hora hojnost ovoce. Nejrožšířenější jsou vinné hrozny a fíky, z nichž nejznámější je druh \"barská trojka\", protože rodí třikrát za rok. Rozšířené je i granátové jablko.\n\nČerná Hora se může chlubit vlastními místními odrůdami vín, dlouhodobou vinařskou tradicí a vynikajícími druhy vína. Avšak výborně se zde daří i francouzským odrůdám, jako je chardonnay a sauvignon.\nZ červených vín převládají v nabídce vranac, kartošija, merlot a cabernet.\nU bílých vín jsou to krstač, chardonnay a savignon.\nVe skupině bílých vín je nejznámější krstač z oblasti Podgorice. Má přírodní odrůdové aroma a výborně se hodí vychlazené k sladkovodním rybám.\nZe stejné oblasti pochází i výborný vínový destilát lozova rakija, který je připravován speciální technologií, sílu i chuť mu dodává pálenka z hroznů.\n\nV létě při práci na poli veškeré vaření a pečení odbývalo \"izpod sača\", neboli pod železným poklopem. Na velkém plochém kameni se rozdělal oheň a udržoval se pět hodin. Když byl kámen dokonale prohřátý, odhrnuly se rozžhavené uhlíky, kámen se očistil a na něj se položil vykynutý chléb, v kotlíku maso s bramborami a vše se přiklopilo \"sačem\", na nějž se nahrnulo řeřavé uhlí. Chuť jídla připraveného takovým \"prehistorickým\" způsobem je skutečně nanapodobitelná. Dnes můžeme podobným způsobem připravované jehněčí ochutnat v některých hostincích u silnice.\n\nMezi speciality číslo jedna patří sušená šunka \"njegušský pršut\", který je vyhlášen po celém světě v nejvybranějších restauracích i na královských tabulích.\nSpecialitou číslo dvě je smaragdově zelený olivový olej z okolí Baru.\nTřetí lahůdkou je pikantní paprika s barbarskými olivami.\nDalší specialitou je např. : cicvara, popara, kačmak, paganice, pljeskavica, čevapi, džigerica, ražniči, mješane meso, ovčí mléko, čorba, turska kafa, Knjaz Miloš, rakije, Balkánský salát, urebes a další pochoutky…\n\n"}
{"id": "432752", "url": "https://cs.wikipedia.org/wiki?curid=432752", "title": "NAe São Paulo (A12)", "text": "NAe São Paulo (A12)\n\nNAe São Paulo (A12) byla brazilská letadlová loď, původně francouzská \"Foch\" (R99), druhá postavená jednotka třídy \"Clemenceau\". V roce 2000 byla loď prodána do Brazílie a nyní je vlajkovou lodí brazilského námořnictva. Jde o druhou brazilskou válečnou loď tohoto jména. První byl dreadnought \"São Paulo\", sloužící v letech 1910-1951.\n\nV letech 2005–2010 loď prošla modernizací, nevyřešeny však zůstaly problémy s katapulty a pohonným systémem, které měla vyřešit další velká modernizace. Stav plavidla byl tak špatný, že \"São Paulo\" za dobu operační služby nebyla bez nutnosti oprav nasazena déle než tři měsíce. Roku 2017 bylo kvůli přílišné finanční náročnosti od modernizace ustoupeno a naopak bylo rozhodnuto o vyřazení plavidla. Letadlová loď byla vyřazena 22. listopadu 2018.\n\n\"São Paulo\" byla postavena v letech 1957–1963 loděnicí Chantier de l'Atlantique v Saint-Nazaire a pojmenována \"Foch\". V 1963–2000 pak sloužila ve francouzském námořnictvu. V roce 2000 byl \"Foch\" vyřazen ze služby a po opravách byl prodán do Brazílie.\n\nVe funkci brazilské vlajkové lodě \"São Paulo\" nahradila nosič NAe \"Minas Gerais\" (ex HMS \"Vengeance\"), z jehož paluby operovaly pouze protiponorkové letouny Grumman S-2 Tracker a vrtulníky Sea King. \"Minas Gerais\" byla roku 2004 vyřazena ze služby a \"São Paulo\" zůstala jedinou brazilskou letadlovou lodí. Byla také poslední letadlovou lodí v Jižní Americe.\n\nV letech 2005-2009 \"São Paulo\" prošla rozsáhlou modernizací v loděnici Arsenal de Marinha do Rio de Janeiro (AMRJ). Opraven byl pohonný systém, zejména lodní turbíny a palivové nádrže. Byla modernizována elektronika a výzbroj doplnila dvojitá vypouštěcí zařízení SIMBAD pro protiletadlové řízené střely Mistral.\n\n\"São Paulo\" má letovou palubu vyosenou pod úhlem 8°. Podpalubní hangár má délku 180 metrů a šířku až 24 metrů. S palubou ho spojuje dvojice výtahů. Start letadel usnadňují dva parní katapulty.\n\nLoď obvykle nese 37 palubních letounů a dva vrtulníky. Její hlavní údernou silou jsou útočné letouny Douglas A-4 Skyhawk, které Brazílie koupila od Kuvajtu v počtu 15 kusů. Je to 12 útočných AF 1 (A 4KU) a tři cvičné AF 1A (TA 4KU). Jejich bojová hodnota je sporná, což ale nic nemění na faktu, že Brazílie patří k pouhým čtyřem zemím světa, jež vlastní letadlové lodě pro letouny s konvenčním startem. Palubní letouny dále doplňují vrtulníky typů AS532 Cougar, SH-3A/B Sea King či Eurocopter Ecureuil.\n\nHlavňovou výzbroj tvoří čtyři 100mm kanóny v jednohlavňových věžích a pět 12,7mm kulometů. K boji proti vzdušným cílům slouží dvě osminásobná vypouštěcí zařízení střel Crotale EDIR (neseno je 36 rezervních střel) a čtyři dvojitá vypouštěcí zařízení SIMBAD pro střely Mistral s dosahem 5 km. Střely Mistral mohou loď chránit i proti protilodním střelám.\n\nPohonný systém tvoří čtyři parní turbíny Parsons a šest kotlů. Lodní šrouby jsou dva. Nejvyšší rychlost je 30 uzlů. Dosah je 7500 námořních mil při rychlosti 18 uzlů.\n\n\n"}
{"id": "432756", "url": "https://cs.wikipedia.org/wiki?curid=432756", "title": "Senátní obvod č. 19 – Praha 11", "text": "Senátní obvod č. 19 – Praha 11\n\nSenátní obvod č. 19 – Praha 11 podle zákona č. 247/1995 Sb. zahrnuje území městských částí Praha 11, Praha 15, Praha 22, Praha-Benice, Praha-Dolní Měcholupy, Praha-Kolovraty, Praha-Královice, Praha-Křeslice a Praha-Nedvězí.\n\nSenátorem je od roku 2016 Ladislav Kos.\n\nVe volbách kandidovalo 13 kandidátů. V prvním kole zvítězila bývalá ministryně spravedlnosti, politička a právnička Helena Válková (ANO 2011). Druhý skončil zastupitel Městské části Praha 11, politik a technik Ladislav Kos (Hnutí pro Prahu 11), třetí lékařka Miroslava Skovajsová (ČSSD), čtvrtý místostarosta MČ Praha 11 a politolog Jakub Lepš (TOP 09) a pátá bývalá starostka MČ Praha 11, politička a programátorka Marta Šorfová (ODS). Všichni získali v prvním kole přes 10 % hlasů voličů. V druhém kole zvítězil nad Helenou Válkovou Ladislav Kos. \n\n1. kolo voleb se konalo 15. a 16. října spolu s obecními volbami, účast v něm byla 44,94 %. Do druhého kola postoupil z prvního místa Milan Pešák, z druhého pak Ladislav Kárský.\n\nVolby se konaly 5. a 6. listopadu (1. kolo) a 12. a 13. listopadu (2. kolo). Třetí z prvního kola, starosta Křeslic Antonín Zápotocký, volby napadl u Nejvyššího správního soudu. Namítal, že o něm byly publikovány nepravdivé informace v radničních novinách, Uhříněveském zpravodaji a Petrovickém zpravodaji (ten, jinak vydáván v nákladu 2700 výtisků, před volbami vyšel v nákladu 50 000 výtisků), a tedy volební kampaň neprobíhala čestně a poctivě. Nejvyšší správní soud námitky navrhovatele uznal a usnesením z 3. prosince 2004 platnost voleb zrušil. Vítěz voleb, starosta Prahy 15 Jan Nádvorník, toto rozhodnutí úspěšně napadl u Ústavního soudu, který ho nálezem z 26. ledna 2005 zrušil.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "432757", "url": "https://cs.wikipedia.org/wiki?curid=432757", "title": "Margaret Turnbullová", "text": "Margaret Turnbullová\n\nMargaret Carol Turnbull je americká astronomka v institutu Space Telescope Science v Baltimore. Obdržela titul doktora (PhD) v astronomii v roce 2004 od University of Arizona. Oborem Turnbullové jsou: „Habstars“ (hvězdy, které mají příznivé podmínky pro život), „dvojčata Slunce“ a podmínky života na planetách.\n\nV roce 2002 vytvořila společně s Jill Tarterovou HabCat. Jedná se o katalog hvězd, které mají planety, které by mohly být teoreticky obyvatelné a mohl by na nich být život. V následujícím roce vybrala Turbullová ze seznamu 5 000 hvězd, který které jsou maximálně do vzdálenosti 100 světelných let, 30 zvlášť zajímavých hvězd.\n\nV roce 2006 prezentovala Margaret Turnbullová kratší seznam hvězd, pokaždé po pěti hvězdách. Prvních pět má být základem pro program SETI, který má hledat rádiové signály s Allen Telescope Array. Je to (Asterion , HD 10307, HD 211415, 18 Scorpii a 51 Pegasi). Druhých pět hvězd jsou hlavní kandidáti pro hledání planet pomocí kosmického teleskopu Terrestrial Planet Finder: Epsilon Indi, Epsilon Eridani, 40 Eridani, Alpha Centauri B a Tau Ceti.\n\nV roce 2007 byla Margaret Turnbullová televizní stanicí CNN označena „géniem“ za práci o hvězdách, které mají planety a eventuálně umožňují život, případně na nich mohou žít inteligentní civilizace.\n\nNa její počest byl pojmenován Asteroid 7863 Turnbull.\n\n"}
{"id": "432759", "url": "https://cs.wikipedia.org/wiki?curid=432759", "title": "Pečeť státu New York", "text": "Pečeť státu New York\n\nPečeť New Yorku, jednoho z federálních států USA, byla v současné podobě přijata v roce 1882, ale její první podoba se objevila již v roce 1777.\n\nPečeť tvoří modré kruhové pole, v němž je umístěn státní znak státu New York. Státní znak má zlatě lemovaný štít, který zobrazuje dvě lodě plující po Hudson River pod pohořím Hudson Highland, nad kterým vychází zlaté slunce. Nad štítem je žlutě-modrá točenice, z níž vystupuje Zeměkoule ukazující Atlantský oceán. Nad Zeměkoulí je symbol Spojených států – orel bělohlavý. Štítonoši jsou dvě ženy, heraldicky vpravo je to Bohyně svobody, držící kopí s čapkou svobody a šlapající na vrchol britské královské koruny, která symbolizuje svobodu po Americké válce za nezávislost. Druhým štítonošem (heraldicky vlevo) je Bohyně spravedlnosti, která má oči převázané šátkem a v ruce drží váhy spravedlnosti. Oba štítonoši stojí na bílé stuze s latinským heslem: EXCELSIOR (), což je motto státu New York. Modrý kruh přechází, ve směru od středu ven, do modrého mezikruží se světle modrým nápisem THE GREAT SEAL OF THE STATE OF NEW YORK ().\n\nStátní znak z pečeti je rovněž součástí vlajky státu New York.\n\n\n"}
{"id": "432760", "url": "https://cs.wikipedia.org/wiki?curid=432760", "title": "Vlajka státu New York", "text": "Vlajka státu New York\n\nVlajka New Yorku, jednoho z federálních států USA, byla v současné podobě přijata v roce 1901.\n\nVlajka státu New York má modrý obdélníkový list, v jehož střední části je státní znak státu ze státní pečeti. Státní znak má zlatě lemovaný štít, který zobrazuje dvě lodě plující po Hudson River pod pohořím Hudson Highland, nad kterým vychází zlaté slunce. Nad štítem je žlutě-modrá točenice, z níž vystupuje Zeměkoule ukazující Atlantský oceán. Nad Zeměkoulí je symbol Spojených států amerických – Orel bělohlavý. Štítonoši jsou dvě ženy, heraldicky vpravo je to Bohyně svobody, držící kopí s čapkou svobody a šlapající na vrchol britské královské koruny, která symbolizuje svobodu po Americké válce za nezávislost. Druhým štítonošem (heraldicky vlevo) je Bohyně spravedlnosti, která má oči převázané šátkem a v ruce drží váhy spravedlnosti. Oba štítonoši stojí na bílé stuze s latinským heslem: EXCELSIOR \n(), což je motto státu New York.\n\n\n"}
{"id": "432767", "url": "https://cs.wikipedia.org/wiki?curid=432767", "title": "Georg von Majewski", "text": "Georg von Majewski\n\nGeorg von Majewski (30. listopadu 1888 – 6. května 1945) byl německý důstojník wehrmachtu za druhé světové války, který dosáhl hodnosti \"Generalleutnant\" (generálporučík). Pro Čechy je znám díky svému působení ve funkci velitele vojenské posádky v Plzni v závěru války.\n\nGeorg von Majewski se narodil jako syn statkáře Franze von Majewski a jeho ženy Amalie (rozené Neumann) dne 30. listopadu roku 1888 ve městě Scharnau, na tehdejším území Pruska. Ke konci ledna roku 1908 vstoupil jako důstojnický čekatel do armády a byl zařazen ke 23. ženijnímu praporu (\"Pionier-Bataillon Nr. 23\") umístěném ve městě Graudenz v Západním Prusku. Zde byl také v červnu roku 1910 povýšen do hodnosti poručíka.\n\nU této jednotky sloužil až počátku října roku 1913, kdy byl odvedelen do Berlína, aby zde absolvoval vojensko-technickou akademie ve čtvrti Charlottenburg. Po dokončení studií počátken srpna následujícího roku byl odvelen zpět ke svému 23. ženijmímu praporu, kde byl jmenován pobočníkem velitele praporu. S vypuknutím války byl von Majewski a jeho jednotka odvelen v sestavě XX. Armádního sboru na východní frontu, kde se účastnil mnoha bojů, včetně slavné bitvy u Tannenbergu.\n\nV červnu roku 1916 byl von Majewski (již v hodnosti Nadporučíka) převelen k Osmanské armádě. Zde se účastnil bojů v Kurdistánu a Palestině a v říjnu roku 1917 se dočkal povýšení do hodnosti kapitána (\"Hauptmann\"). V květnu roku 1918 ho však postihla úplavice a musel být hospitalizován a poslán zpět do Německa na další léčení. Po následné rekonvalescenci byl kapitán von Majewski přidělen ke Gardovému záložnímu sboru, kde sloužil opět ve funkci pobočníka. To již však válka skončila a následné podmínky Versailleské smlouvy značně zrestrukturizovaly Německou armádu. Kapitán von Majewski byl nejprve v polovině prosince roku 1918 přidělen k Inspektorátu ženijního vojska a pevností (\"Inspektion der Pioniere und Festungen\") a o pár měsíců později, na jaře roku 1919 propuštěn z armády.\n\nJako poslední ocenění za jeho věrnou službu mu byla v souvislosti s propuštěním propůjčena hodnost Majora. Během války byl von Majewski rovněž několikrát vyznamenán a mezi jeho válečné dekorace můžeme zařadit oba dva stupně pruského železného kříže, Bavorský vojenský řád za zásluhy IV. třídy s meči nebo Tureckou Liakat Medaili s meči, Železný půlměsíc a Turecká Imtiaz Medaile s meči.\n\nVon Majewski se ale nehodlal smířit s životem v civilu, a tak se rozhodl vstoupit do řad berlínské bezpečnostní policie, kam byl přijat ve své poslední vojenské hodnosti - kapitána. Roku 1921 mu byla přiznána hodnost majora policie a v roce 1924 byl jmenován do funkce předsedy výboru sportu policie. V této funkci sloužil až do února roku 1933, kdy podstoupil dvouměsíční výcvikový kurz na policejní škole v braniborském městě Brandenburg an der Havel.\n\nPo dokončení kurzu byl k 1. dubnu 1933 povýšen do hodnosti podplukovníka policie a jmenován velitelem sportovní policejní školy v Berlíně-Spandau. Zároveň s tím vykonával funkci sportovního referenta policejního odboru na Pruském ministerstvu vnitra.\n\nS příchodem Adolfa Hitlera k moci se začaly rovněž značně rozšiřovat řady nově vznikajícího Wehrmachtu. Von Majewski přijal nabídku na zařazení zpět do struktur armády a k 1. říjnu roku 1935 byl v hodnosti podplukovníka ženijního vojska převelen do vestfálského Mindenu k 6. ženijnímu praporu (\"Pioniere Battalion Nr. 6\"), který spadal do sestavy nově zformované 6. pěší divize generálporučíka Waltera Kuntzeho. O dva týdny později byl rovněž jmenován velitelem této jednotky.\n\nPovýšení na sebe nenechalo dlouho čekat a von Majewski byl k začátku dubna 1936 povýšen do hodnosti plukovníka (\"Oberst\"). S touto hodností však sloužil u 6. ženijního praporu až do října následujícího roku, kdy se uvolnila pozice velitele ženijního vojska u VIII. armádního sboru pod vedením generála Ewalda von Kleista (pozdějšího polního maršála).\n\nVypuknutí druhé světové války strávil von Majewski v Berlíně, kam byl převelen ke konci srpna roku 1939 do štábu vyššího oblastního velitele ženijních jednotek. K 1. dubnu 1940 se von Majewski dočkal obrovského ocenění, když byl povýšen do hodnosti Generálmajora (\"Generalmajor\"). S novou hodností přišla i nové služební zařazení a to funkce velitele všech ženijních jednotek u Skupiny armád A pod velením polního maršála Gerda von Rundstedta. Skupina armád A byla pověřena průlomem fronty v oblasti Ardenského lesa a vedením útoku ve směru ústí řeky Sommy. Cílem bylo odříznout spojenecké síly v Severní Francii a Belgii.\n\nV létě roku 1941 zahájilo vrchní velení Německé armády Operaci Barbarossa a Skupina armád A se měla tažení zúčastnit jako Skupina armád Jih. Ve velení zůstal polní maršál von Rundstedt a ten si s sebou vzal svůj původní štáb z francouzského tažení. Generálmajor von Majewski tedy zastával opět funkci velitele všech ženijních jednotek (\"General der Pioniere\").\n\nAvšak von Majewski na této pozici vydržel krátce, neboť jej skolila nemoc. Generálmajor von Majewski se po zotavení na své předchozí působiště již nevrátil, nýbrž byl jako ženijní expert jmenován do funkce zvláštního zástupce OKW pro dodávky dřeva v prostoru jihovýchodní fronty. V této funkci se rovněž dočkal k 1. prosinci 1942 i povýšení do hodnosti Generálporučíka (\"Generalleutnant\"). Generálův zdravotní stav však nebyl ideální a tak byl během roku 1944 dočasně přeložen do zálohy (\"Führer Reserve\") a odvelen zpět do Nacistického Německa.\n\nVon Majewski však nezůstal dlouho mimo činnou službu a již v dubnu 1944 byl jmenován do funkce posádkového velitele v belgickém městě Mons. S vyloděním spojenců v Normandii a se stále více postupující frontou bylo město Mons značně ohroženo. Koncem října 1944 byla proto nařízena evakuace města.\n\nVon Majewski byl následně díky své předchozí zkušenosti převelen počátkem listopadu 1944 do Protektorátu Čechy a Morava, kde převzal funkci posádkového velitele města Plzeň po generálporučíkovi Peteru Hermannovi.\n\nDne 5. května začali čeští povstalci napadat německou posádku města, ale generál von Majewski byl rozhodnutý vzdát se pouze Američanům, nikoliv Čechům. Nařídil proto svým jednotkám klást odpor a vytrvat do příjezdu amerických sil. Následující den ráno začali do města pronikat první jednotky bojového uskupení B (\"Combat Command B\") pod velením plukovníka Charlese H. Nobla spadající do sestavy americké 16. obrněné divize generála Johna L. Pierce.\n\nGenerál von Majewski trval na podepsání kapitulace pouze do rukou vyššího důstojníka Americké armády. Nakonec se musel spokojit s výkonným důstojníkem bojového uskupení B, podplukovníkem Percy H. Perkinsem Jr. (1905–1998), který se dostavil na velitelství německé posádky na Klatovské třídě. Přibližně kolem 16:30 podepsal generálporučík von Majewski kapitulační listinu nařizující téměř 8 000 posádce neklást odpor. Poté spáchal před očima svého štábu a své ženy Elisabethy sebevraždu. Podařilo se mu to zbraní, kterou ukryl před americkými vojáky.\n\n\n"}
{"id": "432770", "url": "https://cs.wikipedia.org/wiki?curid=432770", "title": "Kostel Nanebevzetí Panny Marie (Jerlochovice)", "text": "Kostel Nanebevzetí Panny Marie (Jerlochovice)\n\nKostel Nanebevzetí Panny Marie je římskokatolický filiální kostel v Jerlochovicích u Fulneku. Je chráněn jako kulturní památka České republiky.\n\nNejstarší zmínky o existenci kostela v Jerlochovicích nacházíme v listině pána Oldřicha z Lichtenburka, datované na 26. únor 1293. Prodává v ní svému rychtáři Štědroňovi rychtu v Jílovci, šest lánů pole a potvrzuje mu držení majetku a práv k rychtě patřících. Mezi svědky aktu je zmíněn i jerlochovický farář Jerloch (Gerlacus plebanus de villa Gerlati); jiné prameny píší, že na listině je uvedeno jméno faráře Oradus (Oracus plebanus de villa Gerlati).\n\nV dokumentech z roku 1329 se poprvé dočítáme o zasvěcení kostela Panně Marii. I v pozdějších záznamech je patrocinium uváděno bez dalších přívlastků, teprve v době po Tridentském koncilu nacházíme zasvěcení Panně Marii Nanebevzaté, nejstarší dochovaná zmínka pochází z léta roku 1668.\n\nListina kardinála Petra de St. Praxedis ze 16. ledna 1379 uděluje stodenní odpustky návštěvníkům kostela o všech mariánských svátcích, což dalo základ k organizování poutí do Jerlochovic. Tehdy už byl zdejší kostel filiálkou chrámu fulneckého, zasvěceného sv. Filipu a Jakubovi. Roku 1389 došlo k založení augustiniánského kláštera ve Fulneku, ten také přebral správu jerlochovického kostela.\n\nLéta 1427 husitská vojska přišedší z Oder zničila stříbrné doly poblíž Jerlochovic a vypálila kostel, podobně jako fulnecký augustiniánský klášter a městský farní chrám.\n\nMezi roky 1544 a 1584 drželi Fulnecko Švajnicové, kteří se zasloužili o renesanční úpravy kostela. Od roku 1584 bylo panství v rukou rodu Skrbenských z Hříště. Tehdy opětně zřízenou jerlochovickou faru odevzdal Jan I. Skrbenský luteránům a teprve po protestech biskupa Stanislava Pavlovského ji byl nucen roku 1594 vrátit. Léta 1604 se ujal správy panství synovec předešlého pána, Jan II. Skrbenský, známý podporovatel a ochránce Českých bratří, mezi nimi zvláště Jana Ámose Komenského. Roku 1610 dovedl na vesnické fary znovu luteránské predikanty. Ačkoli fary musel roku 1615 navrátit do katolického držení, dosazoval alespoň do chrámů nekatolické kostelníky, přikazoval katolickým poddaným robotovat o nedělích i svátcích a různými jinými způsoby se snažil co možná znepříjemnit život společenství věřících tohoto vyznání.\n\nPo konfiskaci bylo Fulnecko roku 1622 prodáno Václavu Bruntálskému z Vrbna, jehož rod následně panství držel až do léta 1788. Za něj byly napraveny předchozí neutěšené poměry a fary setrvaly v katolických rukou. Jerlochovický kostel za něj byl barokně upraven a když došlo roku 1784 ke zrušení fulneckého augustiniánského kláštera, stal se znovu filiálkou fulneckého farního chrámu. Tento stav trvá dodnes.\n\nBílovecká děkanská matrika roku 1672 píše, že jerlochovický kostel má tři oltáře, žádný z nich však není konsekrován, mše se proto slouží na portatilu. Také zvony byly tehdy všechny neposvěcené, dva velké na věži a jeden malý v sanktusníku. Už tehdy byl chrám zděný a hřbitov okolo něj obehnaný zdí.\n\nOderská děkanská matrika léta 1764 již zmiňuje hlavní oltář Nanebevzetí Panny Marie a dva boční oltáře, Ecce Homo na evangelijní a sv. Štěpána na epištolní straně. Kazatelna i sakristie byly stejně jako dnes na evangelijní, levé straně, kostel neměl ani tenkráte kryptu. Kniha si všímá také skutečnosti, že kostel není vysvěcen. Táž matrika roku 1771 popisuje zaklenutou stavbu krytou šindelem, uvnitř dlážděnou cihlami, s dřevěnou kruchtou.\n\nLéta 1916 byl pro válečné účely zrekvírován malý zvon ze sanktusníku, o rok později pak také prostřední věžní zvon, pocházející z léta 1465. Namísto těchto zvonů byly po válce, roku 1927, zakoupeny nové.\n\nKostel Nanebevzetí Panny Marie stojí na vyvýšeném místě nade vsí, obklopen již odedávna malým hřbitovem, obehnaným ohradní zdí. Po pravé straně od vstupní brány na hřbitov se nachází zděná kostnice na obdélném půdorysu. Již od počátku šlo o orientovanou stavbu s kněžištěm na východní straně, stavební materiál původního chrámu ve 13. století nám však není znám. Někteří historici se domnívají, že šlo o dřevěnou konstrukci.\n\nDnešní jerlochovický kostel je jednolodní, hmotově členitá stavba, na níž je patrno spolupůsobení několika slohů, od gotiky až po historismus 19. století. Novodobé zásahy narušily její podobu jen málo, jde se o objekt s vysokou umělecko-historickou hodnotou.\n\nPůvodní kostel byl v letech 1432–1438 přestavěn v pozdně gotickém slohu. Předsunutá věž měla gotickou podobu až do 60. let 16. století, kdy byla renesančně upravena. Z těchto přestaveb se dodnes dochovalo pouze renesančně upravené poslední patro věže ukončené mohutnou atikou s půlkruhovými štítky. Na konci 16. století, v době luteránského záboru chrámu, byl vybudován dvouetážový kůr. Roku 1908 musel být pro značnou prohnilost stržen, tehdy byl nahrazen jednopatrovým pseudorománským kůrem, zachovavším se dodnes. Původní horní etáž připomíná dnes již jen zazděný otvor dveří ve druhém patře věže.\n\nLoď nese znaky raně barokní architektury, původní sanktusník s cibulovou bání však byl léta 1870 přestavěn na novogotický; v témže roce bylo také dřívější šindelové krytí střechy nahrazeno břidlicí. Do plochostropého podkruchtí kostelní lodi se z předsíně v podvěží vstupuje kamenným gotickým portálem s lomenou klenbou. Již zmiňovaný dřevěný kůr ze začátku 20. století je nesen dvěma pseudorománskými betonovými sloupy. Loď je zaklenuta třemi poli valené barokní klenby, prosvětlují ji čtyři půlkruhová okna s paprsčitě členěnými světlíky. V bočním vstupu do kostela se zachovaly hodnotné dvoukřídlové barokní dveře s autentickým kováním, na němž je ještě částečně zachován renesanční dekor.\n\nUstupující gotický polygonální závěr odděluje od kostelní lodi mírně lomený vítězný oblouk s nápisem „Sancta Maria ora pro nobis“. Kněžiště je kryto jedním polem křížové klenby. V křížení žeber na svornících nalézáme dva erbovní štítky, jeden se zavinutou střelou, heraldickým znakem pánů z Kravař, a druhý se šesticípou hvězdou, znakem rodu Šternberků. V souvislosti s osazením hlavního oltáře v 17. století byla zazděna původní gotická okna presbyteria. Napravo od oltáře je ve zdivu zabudováno kamenné renesanční sanktuarium, na evangelijní straně se nachází vstup do valeně zaklenuté sakristie, oddělené kamenným lomeným portálem, typově identickým s gotickým portálem v podkruchtí. Na epištolní straně najdeme kazatelnu, je zde rovněž viditelný náhrobek Jakuba Švajnice z roku 1552.\n\nInteriér kostela je pojednán zdobnou výmalbou z počátku dvacátého století; v kněžišti jsou pole mezi žebry modrá, posetá šesticípými hvězdami. Loď je osazena novobarokními, presbytář novogotickými lavicemi. V lodi a předsíni v podvěží je diagonálně položena bíločerná kamenná dlažba z 19. století, v kněžišti a sakristii okrová keramická dlažba s barevným dekorem z přelomu 19. a 20. století.\n\n\n"}
{"id": "432784", "url": "https://cs.wikipedia.org/wiki?curid=432784", "title": "Galaxie Sport", "text": "Galaxie Sport\n\nGalaxie Sport byl český sportovní televizní kanál, který vysílal od 1. dubna 2002 do 4. října 2008. Na kanálu byla vysílána utkání Premier League, NFL, NBA, MLB, NHL, F1, ATP a další sportovní události. Stanice Galaxie Sport byla v říjnu 2008 přejmenována na stanici Nova Sport.\n"}
{"id": "432806", "url": "https://cs.wikipedia.org/wiki?curid=432806", "title": "Viktoria Kljuginová", "text": "Viktoria Kljuginová\n\nViktoria Kljuginová ( ), rozená Slivková (* 28. září 1980), je ruská atletka, výškařka.\n\nPrvní úspěch zaznamenala v roce 1997 na evropském olympijském festivalu mládeže v Lisabonu, kde získala zlatou medaili. O rok později skončila pátá na mistrovství světa juniorů ve francouzském Annecy, kde přeskočila laťku ve výšce 180 cm. V roce 1999 získala zlatou medaili na juniorském mistrovství Evropy v lotyšské Rize, kde skočila 190 cm.\n\nTato ruská výškařka se nezúčastnila žádné velké akce pod širým nebem mezi dospělými. V hale na sebe upozornila poprvé v roce 2000, v rámci halového ME v belgickém Gentu, kde skončila s výkonem 192 cm šestá. Viktoria je vdaná za ruského výškaře, olympijského vítěze ze Sydney, Sergeje Kljugina, se kterým má dceru. Díky těhotenství vynechala sezóny 2005 a 2006. V roce 2008 zvítězila na 15. ročníku Memoriálu Josefa Odložila, když jako jediná zdolala 192 cm.\n\nO rok později vybojovala výkonem 196 cm bronzovou medaili na halovém ME v italském Turíně. Výše skočily jen Španělka Ruth Beitiaová (199 cm) a Němka Ariane Friedrichová (201 cm). Na následujícím halovém ME 2011 v Paříži neprošla sítem kvalifikace.\n\n\n"}
{"id": "432810", "url": "https://cs.wikipedia.org/wiki?curid=432810", "title": "Maunderovo minimum", "text": "Maunderovo minimum\n\nMaunderovo minimum je název období sluneční aktivity v letech 1638 - 1715. V této době se na Slunci neobjevovaly téměř žádné sluneční skvrny. To mělo vliv na podnebí na Zemi, které bylo výrazně chladnější. Období Maunderova minima je jedním ze tří nejchladnějších období malé doby ledové (14. - 19. století). Druhým nejchladnějším obdobím je Spörerovo minimum (1400 - 1510) a třetím Daltonovo minimum (1790 - 1830).\n\nBěhem výzkumu Slunce došlo k objevu slunečních skvrn a k objevu periodického střídání maxim a minim jejich výskytu na Slunci. Období minimální tvorby slunečních skvrn je vždy po 11, 22 a 80 letech. \n\nPři zkoumání záznamů o pozorováních Slunce, případně výskytu polárních září, které souvisí s vysokou aktivitou Slunce, se zjistilo, že z období let 1638 - 1715 není mnoho záznamů o těchto jevech. Sluneční fyzik E. W. Maunder podal ve článku \"Prodloužené minimum slunečních skvrn\" vysvětlení, že v této době skutečně bylo na Slunce velmi málo slunečních skvrn, tedy že normální cyklus střídání minim a maxim byl přerušen. Jeho domněnku později potvrdilo zkoumání množství radioaktivního uhlíku v organismech z této doby.\n\nV době vysoké sluneční aktivity opouští Slunce větší množství nabitých částic, tvořících sluneční vítr, který s sebou strhává magnetické pole Slunce dále od Slunce. Na Zemi v té době nedopadá tolik nabitých částic kosmického záření a ve vyšších vrstvách atmosféry se netvoří tolik radioaktivního uhlíku. který se ukládá do živých organismů.\n\n\n"}
{"id": "432812", "url": "https://cs.wikipedia.org/wiki?curid=432812", "title": "Apache Wicket", "text": "Apache Wicket\n\nApache Wicket je framework pro tvorbu webových aplikací v programovacím jazyce Java. Autory tohoto frameworku jsou Jonathan Locke a Miko Matsumura. Framework vznikl v roce 2004 a jeho první verze byla uvolněna o rok později. Slovo Apache se do názvu dostalo v roce 2007, od té doby je tento projekt vyvíjen pod Apache License 2.0 organizací Apache Software Foundation.\n\nWicket patří mezi komponentně řízené frameworky (tzv. Component-based framework), tyto frameworky se obvykle vyznačují vysokou abstrakcí nad HTTP protokolem. To znamená, že programátor nepracuje s HTTP protokolem přímo, což má za důsledek, že se psaní webové aplikace v takovýchto frameworcích blíží psaní desktopových aplikací.\n\n\n\n\n\n\n\n\n\n\n\n\n\nK vytvoření projektu je zapotřebí\n\nKaždá aplikace ve Wicket musí mít právě jednu instanci třídy, která rozšiřuje třídu WebApplication.\n\n\nNásleduje vytvoření stránky rozšířením třídy WebPage\n\n\nUkázka HTML a propojení pomocí wicket:id atributu s komponentou (podmínkou propojení je shodnost hodnoty wicket:id u HTML tagu a identifikátoru komponenty). V tomto případě dojde k nahrazení textu \"Tento text nahradí model komponenty\" statickým modelem vytvořené komponenty Label tedy \"Hello World!\".\n\nKonfigurační XML soubor aplikace\n\n\n"}
{"id": "432814", "url": "https://cs.wikipedia.org/wiki?curid=432814", "title": "King Kong (film, 2005)", "text": "King Kong (film, 2005)\n\nKing Kong je americko-novozélandský dobrodružný film z roku 2005. Jde o remake filmově oblíbeného tématu s fiktivním zvířetem King Kongem původně z roku 1933 (King Kong). Režie se ujal Peter Jackson a scénáře Jackson, Philippa Boyens a Frank Walsh. Hlavní role ve snímku hrají Naomi Watts, Jack Black, Adrien Brody a Andy Serkis. \"King Kong\" se natáčel na Novém Zélandě od září 2004 do března roku 2005. Rozpočet filmu měl být původně 150 milionů dolarů, nakonec se však částka navýšila na 207 milionů dolarů. Celosvětové tržby však činili 550 milionů dolarů. Snímek získal pozitivní recenze od kritiků. Získal tři Oscary a to v kategoriích nejlepší zvuk, nejlepší střih zvuku a nejlepší vizuální efekty.\n\nFilm se odehrává v 30. letech 20. století. Ambiciózní režisér chce natočit film „Ostrov lebek“ o příšerném netvorovi, gigantické gorile. Během natáčení mu je obětována herečka, do které se King Kong zamiluje. Filmaři toho využijí k jeho únosu do New Yorku, kde ho představují jako „8. div světa“. Film končí pádem mrtvé opice z Empire State Building.\n\nFilm vydělal 218 milionů dolarů v Severní Americe a 332 milionů dolarů v ostatních oblastech, celkově tak vydělal 550,5 milionů dolarů po celém světě. Rozpočet filmu činil 207 milionů dolarů. V Severní Americe byl uveden 14. prosince 2005 a za první den vydělal 9,7 milionů dolarů, za první víkend vydělal 50 milionů dolarů. Za rok 2005 se tak stal pátým nejvíce výdělečným snímkem. Z prodeje DVD získal přes 100 milionů dolarů za prvních šest dní v prodeji.\n\nFilm získal pozitivní recenze od kritiků. Na recenzní stránce Rotten Tomatoes získal z 258 započtených recenzí 84 procent s průměrným ratingem 7,7 bodů z deseti. Na serveru Metacritic snímek získal z 39 recenzí 81 bodů ze sta. Na Česko-Slovenské filmové databázi snímek získal 73%.\n"}
{"id": "432817", "url": "https://cs.wikipedia.org/wiki?curid=432817", "title": "Tučepi", "text": "Tučepi\n\nTučepi je samosprávná obec a opčina ve Splitsko-dalmatské župě v Chorvatsku, přičemž opčina zahrnuje jen tuto obec. Nachází se na jaderském pobřeží Dalmácie, známém pod názvem Makarská riviéra, asi 5 km jihovýchodně od Makarské. V roce 2011 zde žilo 1 931 obyvatel. Je součástí Makarské riviéry. Hlavními památkami obce jsou kostel sv. Antonína, kostel sv. Mikuláše Taveliće, kostel sv. Jiří (starý 700 let), kostel narození Panny Marie a letní dům Kaštelet.\n\nTučepi leží poblíž dálnice A1 ze Záhřebu do Dubrovníku. Kromě toho městem prochází přímo silnice D8 (Jadranská magistála).\n\n"}
{"id": "432823", "url": "https://cs.wikipedia.org/wiki?curid=432823", "title": "Melafyr", "text": "Melafyr\n\nMelafyr, moderně zvaný \"bazaltandezit\" či \"paleobazalt\", je výlevná vyvřelá hornina bazaltového až andezitového složení. Hornina pochází z období karbonu až triasu. Má barvu šedočernou, melafyrové mandlovce spíše červenohnědou.\n\nMelafyr obsahuje tzv. mandle – protáhlé pecky zelené barvy, představující výplně dutin po sopečných plynech, kde později vznikly převážně amorfní křemenné polodrahokamy (chalcedony a acháty). Melafyr se skládá hlavně z plagioklasu, pyroxenu, olivínu a amfibolu.\n\n\n\n\nV ČR se melafyry vyskytují převážně v podkrkonošském permokarbonu: Kozákov, Babí, okolí Nové Paky, Lomnice nad Popelkou a u Rožmitálu. Známý je lom ve Frýdštejně.\n"}
{"id": "432824", "url": "https://cs.wikipedia.org/wiki?curid=432824", "title": "Crha z Ceblovic", "text": "Crha z Ceblovic\n\nCrha z Ceblovic byl moravský pán, jehož synové založili založili dva významné moravské rody pánů z Holštejna a pánů z Drahotuš.\n\nJeho otcem byl Radoslav z Ceblovic, který v roce 1227 působil ve funkci nejvyššího lovčího. První zmínka o Crhovi z Ceblovic pochází z roku 1226. Spolu se svým bratrem Častolovem se uváděl jako svědek na listinách moravských markrabat Vladislava a později Přemysla Otakara. Býval též často uváděn na donačních listinách klášterních a biskupských. Crha užíval v markrabství moravském velké vážnosti. Získal úřad truksase (stolníka), později nadtruksase. Doprovázel na inspekčních cestách jak moravská markrabata, tak českého krále Václava I. Ten ho jmenoval za věrné služby purkrabím na hradě Děvičky. Když Rakušané tento hrad neúspěšně dobývali, měl být Crha dle staré pověsti zajat a protože hrad odmítl vydat, byly mu prý vyloupnuty oči. V každém případě se však Crha osvědčil a nový král Přemysl Otakar II. ho pak jmenoval purkrabím města Olomouce. Crha též získal rozlehlé majetky na řídce osídlené Drahanské vrchovině s centrem na tvrzi v Jedovnicích. Tento majetek pak získali po jeho smrti v roce 1251 jeho synové Bohuš a Hartman, kteří tuto oblast kolonizovali. \n\nRadoslav z Ceblovic (1173-1227)\n"}
{"id": "432828", "url": "https://cs.wikipedia.org/wiki?curid=432828", "title": "Siusko-katóbské jazyky", "text": "Siusko-katóbské jazyky\n\nSiusko-katóbské jazyky (někdy též siouxsko-katóbské j. či sújsko-katóbské j.) jsou středně velkou rodinou indiánských jazyků Severní Ameriky. Zahrnují především tradiční rodinu siuských jazyků, rozšířených původně především ve vnitrozemí USA, a dnes již vymřelé katóbské jazyky z východního pobřeží.\n\nSpolu s irokézskými jazyky a s jazyky kaddo bývá někdy spojována do makro-siuského jazykového kmene.\n\nKromě několika výjimek je většina siuských jazyků v kategorii vymírajících, které se již nepředávají do další generace. Mezi nejrozšířenější siuské jazyky patří především siouxština (dakotština a lakotština) a jazyk Vraních indiánů.\n\n\n\n"}
{"id": "432832", "url": "https://cs.wikipedia.org/wiki?curid=432832", "title": "Crha z Holštejna", "text": "Crha z Holštejna\n\nCrha z Holštejna byl moravský pán, jehož smrtí vymřel rod pánů z Holštejna erbu beranních rohů.\n\nJeho otec byl moravský šlechtic Hartman z Holštejna. První písemná zmínka o Crhovi pochází z roku 1288. Starší literatura uváděla, že Crha vstoupil do johanitské komendy, což nejnovější bádání jednoznačně vyvrátilo. Crha se věnoval výhradně světským záležitostem i kvůli tomu, že byl jediným synem svého otce. O Crhovi je velmi málo písemných zmínek. Ta poslední pochází ze 14. srpna 1308, kdy se objevuje jako zástavní držitel královského města Podivín. Krátce nato předčasně jako bezdětný zemřel. Jeho otec ho zhruba o 7 let přežil, avšak též bez dalších potomků. \n\nRadoslav z Ceblovic (1173-1227)\n"}
{"id": "432837", "url": "https://cs.wikipedia.org/wiki?curid=432837", "title": "Rete 4", "text": "Rete 4\n\nRete 4 (Retequattro) je italský televizní kanál patřící do skupiny Mediaset.\n\nKanál vznikl v roce 1983 a od května 2009 vysílá po celé Itálii jen v digitální sítí DVB-T a na satelitu Hot Bird. Rete 4 je retro kanál který se zaměřuje na starší filmy a seriály. Kanál je výjimečný v tom, že na něm běží nepřetržitě nejdelší soap opera v Itálii a to od roku 1984 s názvem Sentieri (Cesty). Seriál běží každý všední den v podvečer.\n\nProgramové schéma je určen především ženám a divákům starších 40 let.\n\nProgram skoro vůbec nevysílá vlastní zábavné pořady či vlastní seriály, ale především filmy a seriály zahraniční (především evropské) produkce hlavně 80 a 90 let, ale i novější filmy a seriály které nemají své místo na ostatních kanálech, např. filmy pro náročné či festivalové snímky.\n\nV září 2018 došlo ke kompletnímu restylingu celého kanálu. Změnilo se nejenom logo které je kulaté s číslovkou 4 uprostřed, ale především se kompletně změnil programming. \nKanál se v mnohem větší míře zaměřuje na publicistiku, diskusní pořady o politice, talk show a dokumentární filmy a pořady o přírodě.\n\n"}
{"id": "432841", "url": "https://cs.wikipedia.org/wiki?curid=432841", "title": "Premiéra TV", "text": "Premiéra TV\n\nPremiéra TV (do prosince 1993 jako \"FTV Premiéra\") byla první česká komerční televizní stanice vysílající prostřednictvím terestrických vysílačů. Zpočátku bylo vysílání dostupné pouze v Praze a ve Středních Čechách, později díky spolupráci s regionálními a lokálními televizními studií celoplošně. Vysílání bylo zahájeno 20. června 1993 a 3. ledna 1997, po vstupu nového zahraničního investora, nahrazeno novým televizním kanálem TV Prima. \n\nCeloplošnosti Premiéra TV dosáhla dohodou s regionálními a lokálními vysílateli, jež na základě licence vysílaly nejvýše tři hodiny denně. Ve zbývajícím vysílacím čase byl přenášen signál Premiéry TV. I po několika změnách v programové nabídce nedosáhla televize stejné oblíbenosti, jako její hlavní konkurent TV Nova.\n\nVydavatelská a nakladatelská společnost FTV Premiéra (zkratka FTV znamená \"Film\" a \"Televize\") byla založena v dubnu 1990 a ještě týž rok začala vydávat časopis Premiéra. V srpnu 1991 požádala FTV Premiéra o licenci na televizní vysílání v okolí Prahy, zároveň se však ucházela o celoplošnou licenci. Již tenkrát měla zkušenosti s výrobou vlastních pořadů vyráběných pro televizní kanál OK 3. Společnost měla od počátku zájem navázat spolupráci s lokálními vysílateli a nabídnout jim své zkušenosti s regionálními televizemi v zahraničí. \n\nDne 10. prosince 1991 byla uzavřena předběžná smlouva se Správou radiokomunikací s.p., jež byla předpokladem pro udělení licence. Autorkou návrhu vysílacího schématu byla Marie Poledňáková, která měla zájem popularizovat umění a nabídnout divákům rodinné a vzdělávací pořady a také pořady věnované sociální problematice. V první etapě se zvažoval servis pro nezaměstnané, servis pro důchodce, výchovně vzdělávací pořady, Premiéra turistům a návštěvníkům Prahy, Studio dobrých zpráv, a publicistický pořad Premiéra Pražanům věnující se privatizaci, kultuře a službám v hlavním městě. Zároveň se připravovala tvorba zábavných a soutěžních pořadů pro děti, mladé páry a celé rodiny. Nedělní cykly filmů měl uvádět Jiří Menzel. Odpočátku měly být ve vysílání Premiéry koncerty vážné hudby a přenosy baletů. FTV Premiéra v koprodukci s italskou veřejnoprávní televizí RAI Due natočila koncert Hudební slavnosti porozumění, jež odvysílala v přímém přenosu 21. června 1991 na televizním kanálu OK 3. Italská televize jej uvedla až 5. července 1991. Zpravodajství podle plánů měly moderovat redaktoři novin Mladé fronty DNES a týdeníku Mladý svět. \n\nVe čtvrtek 26. listopadu 1992 proběhlo veřejné slyšení o licenci na provoz televizního vysílání z 24 kanálu vysílače Praha město, na kterém se ucházely R.C, Bunk TV, Agentura T.R.S TV Prima, National TV, Kascom a FTV Premiéra. Licenci na dvanáct let získala společnost FTV Premiéra s ohledem na kulturní charakter jejího plánovaného vysílání, servis pro důchodce, burzu práce a zajištění kvalitního regionálního zpravodajství. Rada pro rozhlasové a televizní vysílání přihlédla také k osobnostem Jiřího Menzela a Marie Poledňákové coby garanty kvality, a národnímu charakteru programu. Podobně se také FTV Premiéra ucházela 26. ledna 1993 o licenci na celoplošné televizní vysílání na frekvencích zaniklého federálního kanálu F1, svou žádost ale v průběhu jednání stáhla. Ze všech uchazečů Bohemia studio, Art Production K., Bonton TV, CS 1, Eurocordia, Euro Trading, Evropa 2 TV, TENA, Trans Media Corporation, Sun Group, CLT Czech, KF a.s., Martin Vadas a CET 21 si Rada vybrala společnost CET 21, provozovatele kanálu TV Nova. \n\nV roce 1993 se FTV Premiéra připravovala na vstup zahraničního investora, který měl pokrýt náklady na výstavbu televizního studia a přinést zahraniční reklamu. Investor se měl stát majitelem podílu jen na určitou dobu, po které by se dal jeho podíl vykoupit za nominální hodnotu. \n\nDne 15. března 1993 vstoupil do společnosti FTV Premiéra italský partner a následný viceprezident společnosti, Mariano Volani, prostřednictvím své společnosti Video Education Holding. \n\nZkušební vysílání v normě PAL na 24. kanálu vysílače Praha město bylo zahájeno 21. května 1993, kdy byl přenášen signál britského zábavního kanálu Super Channel a to v pondělí až pátek od 6:45 hodin s dvouhodinovou přestávkou v 10 hodin, v sobotu od 7:30 s hodinovou přestávkou v 9 hodin, a v neděli od 8 hodin s hodinovou přestávkou ve 12 hodin. Vysílání bylo ukončeno vždy ve 2 hodiny ráno. Na ostrý provoz přešla FTV Premiéra v neděli 20. června 1993 v 8 hodin. Ve vysílacím schématu prvního dne dominovalo převzaté vysílání britského kanálu Super Channel, do kterého Premiéra vstoupila ve 12 hodin slavnostním koncertem s názvem \"Dnes večer máme Premiéru\". Spuštění pravidelného vysílání bylo oznámeno v pořadu Premiéra má premiéru, odvysílaného v 19 hodin, na který navázala italská komedie Alfréde, Alfréde. Svůj program zakončila odvysíláním baletu \"Řek Zorba\" z Veronské opery ve 21:30 hodin. \n\nPodle výzkumů provedených společností AISA dosáhla FTV Premiéra v Praze sledovanosti 27%. V říjnu a listopadu téhož roku dosáhla televize sledovanosti 0,641 milionů diváků. V Praze a ve Středočeském kraji byla dokonce sledovanější, než ČT 3. \n\nProsinec 1993 byl pro společnost zásadní. Stanice prošla změnou loga a názvu na Premiéra TV, přičemž \nnázev FTV Premiéra zůstal pro nakladatelství a servisní organizaci, jakožto i provozovatele televizního kanálu. Rovněž se na obrazovkách začala poprvé o víkendech večer objevovat dvaadvacetiletá hlasatelka Pavlína Fialová. \n\nV březnu 1994 vyhlásila Rada pro rozhlasové a televizní vysílání licenční řízení k lokálnímu televiznímu vysílání na vysílačích s výkonem do 8 watů. Licenčního řízení se účastnilo 41 subjektů. Licence s pětiletou dobou platnosti stanovila vysílací čas od 6:30 do 8:30 a od 15 do 18 hodin, přičemž ve zbývajícím čase měl držitel licence přebírat kanál Premiéra TV jakožto centrálního programu pro regionální a lokální televizní vysílání. Někteří provozovatelé lokálního vysílání (RTV a.s., Elektronika TVS a SEMAR) nebyly s tímto návrhem spokojeni a stěžovali si na postup Rady. Naráželi na skutečnost, že Premiéra TV byla účastníkem řízení o přidělování licencí lokálním vysílatelům, také že získala licenci při nevyhlášeném řízení a má dominantní postavení, což Rada odmítla. Lokálním vysílatelům údajně nebylo předem sděleno, že budou omezení vysílacím časem a nuceni přebírat signál Premiéry TV. \n\nDne 28. června 1994 získala FTV Premiéra licenci k provozování vysílání prostřednictvím družice, jejichž přípravy odstartovaly v listopadu 1994. K vysílání byla vybrána družice Eutelsat II-F6 - Hot Bird, aby tak mohla posílit své pokrytí v ostatních částech republiky a stát se dalším celoplošným televizním kanálem. Vzhledem k omezeným kmitočtům se Premiéře nabízela pouze možnost spolupráce s regionálními a lokálními vysílateli, kterým nabídla Premiéru jako centrální program, do kterého budou vstupovat vlastním zpravodajstvím v dohodnutých časech. Podle představitelů Premiéry neměly lokální televize dostatek financí na celodenní provoz vlastního vysílání. Premiéra jim měla pomoci s financováním a zároveň zvýšit sledovanost. \n\nPremiéra TV opustila prostory Paláce kultury Pankrác, kde měla k dispozici jen malé studio, a začala vysílat z Veletržního paláce v Praze-Holešovicích. \n\nTelevize Premiéra ve spolupráci s moderátory Evropy 2 spustila v listopadu 1994 nový tříhodinový hudební blok pro mladé diváky s názvem S.O.S. (též Eso es), jež měl vyplnit prostor po postupném omezování vysílání populární hudby u konkurence. Zároveň propagoval českou populární hudbu v době gradující krize v gramofonovém průmyslu. V pořadu se objevovaly videoklipy posledních deseti let, přičemž česká produkce tvořila 25%. Televizní pořad S.O.S. byl vysílán od pondělí do pátku od 13 do 16 hodin.\nDne 23. listopadu 1994 bylo zahájeno vysílání na kanálu 60 z vysílače Liberec - Ještěd o výkonu 0,2 kW. \n\nNa konci listopadu 1994 podepsali držitelé a žadatelé licencí k provozování lokálního vysílání komuniké, ve kterém Radě pro rozhlasové a televizní vysílání vyjádřili nesouhlas s nevýhodnou smlouvou s Premiérou TV a s procesními lhůtami stanovené zákonem. Podle generálního ředitele TV Premiéra Jiřího Mejstříka podepsalo komuniké pouhých 6 z 24 držitelů licence. Premiéra se údajně snažila vyjít svým partnerům vstříc prostřednictvím financování nákladů na provoz lokálních vysílačů. Pokud jde o vysílací časy, většina vysílatelů měla údajně obavy z naplnění kvalitním programem srovnatelným s ostatními celoplošnými stanicemi. \n\nV červnu 1994 odkoupila Investiční a poštovní banka (zkráceně IPB) veškeré podíly od italského partnera a stala se tak stoprocentním vlastníkem společnosti FTV Premiéra. \n\nV roce 1995 zahájila Premiéra TV vysílání z nového sídla v Radlické ulici 5 na Praze 5. \n\nČeské republice podle Stockholmského plánu byla přidělena suma kmitočtů, z nichž bylo možné sestavit různé kombinace vysílacích okruhů, ale nikoliv čtyři celoplošné. V roce 1995 byly celoplošné okruhy pouze u kanálů ČT 1 a Nova. Rada pro rozhlasové a televizní vysílání přijala koncept pro dobudování sítí pro ČT 2, zbývající kmitočty měly být vyhrazeny pro Premiéru TV. Projekt počítal s 92,7% pokrytím kanálem ČT 2 a 55,5% pokrytím Premiéry TV. Vzhledem k tomu, že byla ČT 2 mnohde přijímána z více vysílačů, navrhl Miloš Petana, předseda představenstva Premiéry TV, vhodnější přerozdělení kmitočtů tak, že by ČT 2 snížila svůj dosah o 8% a dosáhla pokrytí 85%, zatímco Premiéra TV by svůj dosah zvýšila o 23% na 78% celkového pokrytí. \n\nZačátkem roku 1995 měla Premiéra TV zahájit vysílání přes družici Eutelsat II-F6 Hot Bird na 13°E, ale vzhledem k havárii rakety Ariane 4, jež družici vynášela na oběžnou dráhu ze střediska Kourou ve Francouzské Guayaně, bylo vysílání přes satelit spuštěno později. \n\nK 31. lednu 1995 získala FTV Premiéra 35 kmitočtových přídělů, zatím však signál šířila pouze z vysílačů Praha město, Liberec - Ještěd, Zlín - Tlustá hora a Plzeň - Krkavec prostřednictvím pozemní trasy. \n\nDne 15. dubna 1995 spustila Premiéra TV vysílání z vysílače Ostrava - Hošťálkovice na kanálu 48. Vysílalo se o malém výkonu, jež umožnil pokrytí pouze města Ostravy a nejbližšího okolí. Do konce roku 1997 se plánovala rekonstrukce vysílače, která by umožnila širší pokrytí ostravské aglomerace.\n\nV pátek 9. června 1995 v 10 hodin zahájila Premiéra TV zkušební vysílání přes satelit DFS Kopernikus 2 na pozici 28,5°E, čímž de facto vznikla čtvrtá celoplošná síť. Vysílání bylo určeno především jako distribuční signál pro lokální vysílače a kabelovou televizi. Od 1. srpna 1995 začala televize některé pořady kódovat systémem Nokia Line Shuffling (zkráceně Nokia LS-256) , pro jejíž dekódování byl zapotřebí speciální dekodér, který nebyl volně na trhu. Byly jim však vybaveny všechny lokální vysílače. \n\nSpolečně se spuštěním satelitního vysílání se změnila i koncepce televize. Nově byl kladen důraz na méně agresivní pořady, českou kinematografii a pořady spojené se jmény Jiřího Suchého, Boleslava Polívky a Felixe Slováčka , zároveň docházelo k útlumu retransmise satelitního televizního kanálu Super Channel, po němž vysílací čas zcela převzala TV Premiéra.\n\nDo konce roku 1995 mělo být dokončeno moderní studio pro vlastní pořady v sídle Premiéry TV ve Veletržním paláci. \n\nVe středu 17. ledna 1996 došlo ve večerních hodinách k závažné poruše na dočasné družicové pozemní stanici v Praze, jež způsobila týdenní výpadek vysílání u poloviny obyvatel České republiky. \n\nV úterý 15. října 1996 prozradila Premiéra TV v hlavní zpravodajské relaci \"Deník\" název nově chystaného televizního kanálu TV Prima, která od 3. ledna 1997 vysílání Premiéry TV nahradila. Nový kanál měl přinést úsměvnou a vlídnou zábavu. Důvodem změny názvu kanálu byla kolize s německým filmovým kanálem Premiere, který vygradoval po spuštění satelitního vysílání v roce 1995 .\n\nKe konci roku 1996 představitelé televizních společností Nova, Premiéra TV, Galaxie TV, Kabel Plus a MultiChoice Česká republika, založily zájmové sdružení, které mělo obhajovat, formulovat a prosazovat jejich zájmy, zejména nesouhlas s rozsahem reklamy na České televizi. \n\nSpolečnost FTV Premiéra, ve spolupráci s Českou televizí a společností Kabel Plus vybudovala v prosinci 1996 v Praze na Kavčích horách uplinkovou stanici, která umožňovala digitální zpracování signálu. Dodávku uplinkové technologie ADVENT zajistila FTV Premiéra, dodávku kompresní technologie PHILIPS prozměnu Trade & Technology, dceřiná společnost Kabelu Plus. Česká televize poskytla prostory pro vybudování monitorovacího pracoviště ve čtvrtém patře, umístění parabol, a některá další zařízení a techniku. Komplex byl spuštěn 1. února 1997. Digitální zpracování signálu přinesl Primě TV zvýšení kvality obrazu, snížení nákladů za dopravu signálu na vysílače a také změna kódování za CryptoWorks vyřešila problém s častými poruchami při dekódování analogového kódovacího systému Nokia LS-256. \n\n\n\nV roce 1993 bylo vysíláno desetiminutové zpravodajství pod názvem \"Zprávy\" dvakrát denně vždy mezi 18:40 a 19:20 hodinou, které bylo reprízováno téhož dne ve 22:00 hodin. O rok později bylo ustoupeno od reprízování a vysílací čas se ustálil na 19:00 hodin. V průběhu roku 1995 byla délka hlavní zpravodajské relace zdvojnásobena a přejmenována na \"Zprávy Premiéry TV\" a od září 1996 na \"Deník + Počasí\".\n\nNoční zpravodajská relace byla spuštěna v roce 1995 pod názvem \"Noční zpravodajství Premiéry TV\", a v roce 1996 přejmenovány na \"Aktuality dne\".\n\n\n\n\n\n\n\n\n\n\n\n\n\n\nSignál televizní stanice Premiéra TV, stejně tak jako ostatních terestrických kanálů, musely všechny kabelové televize ze zákona nabízet v nejlevnějším balíčku.\n"}
{"id": "432844", "url": "https://cs.wikipedia.org/wiki?curid=432844", "title": "Laurin &amp; Klement BS", "text": "Laurin &amp; Klement BS\n\nLaurin & Klement BS byl dvoumístný automobil vyráběný rakousko-uherskou automobilkou Laurin & Klement od roku 1907 do roku 1909.\n\nVodou chlazený motor uložený vpředu poháněl zadní kola, byl to řadový dvouválec s rozvodem SV s objemem 1399 cm³. Výkon byl 7,4 kW (10 koní). Vůz dosahoval rychlosti 50 – 60 km/h. Spotřeboval 8 l/100 km.\n"}
{"id": "432845", "url": "https://cs.wikipedia.org/wiki?curid=432845", "title": "Mary Harris Jones", "text": "Mary Harris Jones\n\nMary Harris Jonesová, známá též jako Mother Jones (1. srpna 1837 Cork, nyní Irsko – 30. listopadu 1930 Silver Spring, Maryland, USA) byla významná politická aktivistka, průkopnice odborového a socialistického hnutí v Americe.\n\nNarodila se v irském Corku, ale v jejích pěti letech rodina odešla do Kanady. Studovala na katolické škole v Torontu. Po přestěhování rodiny do USA pracovala jako učitelka v klášteře v michiganském Monroe. Pak se přestěhovala nejprve do Chicaga a později do Memphisu v Tennessee. Zde se v roce 1861 stal jejím manželem George E. Jones, člen a organizátor odborového svazu \"National Union of Iron Moulders\", později \"International molders and Foundry Workers Union of North America\". V Memphisu si rovněž otevřela obchod s oděvy. \n\nManžel George a jejich čtyři děti (všechny do věku pěti let) se v roce 1867 stali obětí epidemie žluté zimnice. Po jejich smrti se vrátila do Chicaga a otevřela si nový obchod s oděvy. O čtyři roky později, v roce 1871, obchod i dům shořely při velkém požáru. Tato druhá životní ztráta se stala katalyzátorem jejího vnitřního přerodu: obrátila se plně k politickému aktivismu. Zapojila se do rodícího se dělnické hnutí. Připojila se ke \"Knights of Labor\". Pevně věřila, že \"pracující muži mají mít takovou mzdu, aby jejich manželky mohly zůstat doma a starat se o děti\". Bojovala též pro dětské práci.\n\nOd roku 1897 byla známa pod přezdívkou Mother Jones. V roce 1905 spoluzakládala \"Industrial Workers of the World.\" Byla též členkou \"United Mine Workers\" a Americké socialistické strany.\n\nZemřela ve věku 93 let. Pohřbena byla na \"Union Miners Cemetery\" v Mount Olive v Illinois po boku horníků zabitých při při virdenském masakru v roce 1898.\n\nJe po ní pojmenován levicový časopis \"Mother Jones\". \n\n"}
{"id": "432851", "url": "https://cs.wikipedia.org/wiki?curid=432851", "title": "Bartolomeo Bosco", "text": "Bartolomeo Bosco\n\nBartolomeo Bosco (Bartholomaeus de Bosco, 3. ledna 1793 Turín – 7. března 1863 Drážďany) byl italský iluzionista, jeden z nejvýznamnějších „salonních kouzelníků“ 19. století.\n\nJeho rodiči byli Matteo Bosco a Cecilia Bosco, rozená Cerore. Bartolomeo vyrůstal v Turíně. Studoval medicínu, přerušil však studia, aby se jako voják zúčastnil Napoleonova ruského tažení. Roku 1812 padl v bitvě u Borodina do ruského zajetí. V roce 1814 se dostal na svobodu a po krátkém období obnoveného studia medicíny v Turíně začala jeho kariéra iluzionisty. Bosco cestoval jako kouzelník po celé Evropě a Orientu, v letech 1828 a 1845 zavítal i do Prahy. K jeho známým trikům patřily „skořápky“, chycení vystřelené kulky či zaměňování hlav živých holubů. O proslulosti tohoto iluzionisty svědčí kniha \"Les Aventures de Bartolomeo Bosco de Turin, professeur de prestidigitation\", publikovaná v roce 1851. Bartolomeo Bosco je pohřben na Starém katolickém hřbitově v Drážďanech.\n\nPo kouzelníkovi byl pojmenován jeden z prvních fotografických automatů Bosco, který si nechal patentovat 16. července 1890 hamburský vynálezce Conrad Bernitt.\n"}
{"id": "432868", "url": "https://cs.wikipedia.org/wiki?curid=432868", "title": "Liga mistrů UEFA 2009/10", "text": "Liga mistrů UEFA 2009/10\n\nSezóna 2009/10 Ligy mistrů byla 55. ročníkem klubové soutěže pro nejlepší evropské fotbalové týmy. Obhájcem soutěže byl španělský velkoklub Barcelona. Finále tohoto ročníku proběhlo 22. května 2010 na stadionu Estadio Santiago Bernabéu, domácí půdě Realu Madrid, ve Španělsku a bylo první, které se odehrálo v sobotu v noci, a zápasy osmifinálového kola byly rozloženy na čtyři týdny místo dvou. Vítěz soutěže se kvalifikoval na Mistrovství světa ve fotbale klubů 2010, stejně jako do UEFA Super Cupu 2010.\n\nTohoto ročníku se účastnilo celkem 76 týmů z 52 členských zemí UEFA (Lichtenštejnsko neorganizuje žádnou vlastní ligovou soutěž). Každá země má přidělen počet míst podle koeficientů UEFA. Žebříček UEFA určuje počet týmů v nadcházející sezóně, a to v první sezóně po zveřejnění žebříčku. Proto je rozdělení týmů v letech 2009-10 podle pořadí v žebříčku UEFA v roce 2008, ne 2009. Obhájce titulu, Barcelona, získala místo ve skupinové fázi prostřednictvím svého domácího ligového umístění, místo vyhrazené pro obhájce titulu tedy nebylo využito.\nNíže je kvalifikační systém pro Ligu mistrů UEFA 2009/10:\n\n\nOproti minulým ročníkům doznal systém předkol změn podle návrhu Michela Platiniho. Stávající systém by měl zvýhodňovat mistry zemí oproti týmům umístěných na nižších příčkách ligových soutěží.\n\n1. předkolo: (4 týmy)\n\n2. předkolo: (34 týmů)\n\n3. předkolo: (30 týmů)\nVe třetím předkole jsou proti sobě nalosováni zvlášť mistři svých lig (20 týmů) a zvlášť týmy umístěné na nižších pozicích (10 týmů).\n\n4. předkolo: (20 týmů)\nVe čtvrtém předkole jsou proti sobě nalosováni zvlášť mistři svých lig (10 týmů) a zvlášť týmy umístěné na nižších pozicích (10 týmů).\n\nSkupinová fáze: (32 týmů)\n\n Obhájce titulu\n\nV novém systému Ligy mistrů, se hrají dva samostatné kvalifikační turnaje. Kvalifikace mistrů (která začíná od prvního předkola) je pro kluby, které vyhrály domácí ligu a neměly nárok se kvalifikovat do skupinové fáze, zatímco kvalifikace pro týmy, které nejsou mistry (která začíná ve třetím předkole), je pro kluby, které nevyhrály domácí ligu a neměly nárok se kvalifikovat do skupinové fáze.\n\nLos prvního a druhého předkola se uskutečnil 22. června 2009 ve švýcarském Nyonu. Úvodní zápasy se odehrály 30. června a 1. července, odvety 7. a 8. července 2009.\n\nÚvodní zápasy se odehrály 14. a 15. července, odvety 21. a 22. července 2009.\n\nLos třetího předkola se uskutečnil 17. července 2009 ve švýcarském Nyonu. Úvodní zápasy se odehrály 28. a 29. července, zatímco odvety 4. a 5. srpna. Poražené týmy z jednotlivých dvojic postupovaly do 4. předkola Evropské ligy.\n\nLos čtvrtého předkola se uskutečnil 7. srpna 2009 ve švýcarském Nyonu. Úvodní zápasy se odehrály 18. a 19. srpna, odvety 25. a 26. srpna. Poražené týmy z jednotlivých dvojic postupovaly do základních skupin Evropské ligy.\n\nLos základních skupin se uskutečnil 27. srpna v Monaku. Celkem 32 týmů byly vylosovány do osmi skupin po čtyřech. Týmy byly rozděleny do čtyř košů, založené na jejich klubovém koeficientu. Kluby ze stejné země nemůžou být vylosovány do stejné skupiny.\n\nV každé skupině hrály týmy systémem každý s každým doma a venku. Hrací dny byly 15/16 září, 29/30 září, 20/21 října, 3/4 listopadu, 24/25 listopadu, a 8/9 prosince 2009. Nejlepší dva v každé skupině postoupily do Osmifinále, a třetí umístěný tým se kvalifikoval do Evropské ligy.\n\nLos osmifinále se konal 18. prosince 2009 v sídle UEFA v Nyonu, ve Švýcarsku. V losování byli v prvním koši vítězové osmi skupin, kteří hrají druhý zápas doma, a v druhém koši osm týmů, které se umístily na druhé pozici, s tím omezením, že týmy ze stejné skupiny nebo ze stejné země nemohou být vylosováni. První zápasy se odehrály 16./17. a 23./24. února, zatímco odvety se hrály ve dnech 9./10. a 16./17. března 2010.\n\nPrvní zápasy se odehrály 30. a 31. března, zatímco odvety se hrály 6. a 7. dubna 2010.\n\nPrvní zápasy se odehrály 20. a 21. dubna, zatímco odvety se hrály 27. a 28. dubna 2010.\n\nFinále tohoto ročníku se odehrálo na stadioně Estadio Santiago Bernabéu v Madridu, ve Španělsku, dne 22. května 2010 mezi německým týmem FC Bayern Mnichov a italským klubem Inter Milán. Estadio Santiago Bernabéu, stadion Real Madrid, hostil tři předchozí finále PMEZ, předchůdce Ligy mistrů. V letech 1956/57, 1968/69 a 1979/80.\n\nPoprvé se finále Ligy mistrů UEFA odehrálo v sobotu v noci. Hlavním rozhodčím, pro tento zápas, byl zvolen anglický sudí Howard Webb. Oba kluby, hrající finále, vyhrály svoji ligu a ligový pohár, což znamená, že vítěz se stal teprve šestým klubem v Evropě, který dosáhl třech cenných pohárů. Bylo to také podruhé za sebou, jelikož minulý rok se to podařilo také Barceloně.\n\nNejlepší střelci Ligy mistrů UEFA 2009/10 (počítáno od skupinové fáze) jsou následující:\n\n\n"}
{"id": "432878", "url": "https://cs.wikipedia.org/wiki?curid=432878", "title": "Judy Garlandová", "text": "Judy Garlandová\n\nJudy Garlandová, vlastním jménem Frances Gummová, (10. června 1922, Grand Rapids, Minnesota, USA – 22. června 1969, Londýn, Spojené království) byla americká herečka a jazzová zpěvačka, jež dodnes patří mezi největší hollywoodské legendy všech dob, matka herečky Lizy Minnelli.\n\nZpěvu a herectví se věnovala od útlého dětství, zpívala v pěveckém triu Sestry Gummovy a hrála ochotnicky divadlo. Ve dvanácti letech uspěla v konkurzu společnosti Metro-Goldwyn-Mayer (MGM) a od té doby hrála ve filmu. Jako děvče si zahrála v legendárním snímku \"Čaroděj ze země Oz\" (1939), kde narychlo zastoupila Shirley Templeovou. Za tuto roli obdržela Oscara pro dětské herce. Od té doby vystupovala ve filmových muzikálech společnosti MGM pravidelně po boku Micky Rooneyho, se kterým vytvořila úspěšnou uměleckou dvojici, která byla ve své době nesmírně populární. Šla z filmu do filmu, což nakonec vedlo k tomu, že byla velice unavená a utahaná, již v patnácti letech začala tyto svoje pracovní problémy řešit prášky a konzumací alkoholu, se závislostí na nich pak bojovala až do konce svého života. To se jí stalo nakonec osudným, zemřela předčasně ve věku 47 let v Londýně.\n\n\n\n"}
{"id": "432881", "url": "https://cs.wikipedia.org/wiki?curid=432881", "title": "Bounty (zátoka)", "text": "Bounty (zátoka)\n\nBounty ( ) je zátoka ležící u hlavního města Pitcairnových ostrovů Adamstownu. Je pojmenována po britské lodi Bounty z 18. století, na které vypukla vzpoura, která byla následně mnohokrát literárně (román \"Vzpoura na lodi Bounty\") i filmově zpracována. Cesta Bounty nakonec skončila právě v této zátoce.\n"}
{"id": "432883", "url": "https://cs.wikipedia.org/wiki?curid=432883", "title": "Hlaváček (Adonis)", "text": "Hlaváček (Adonis)\n\nHlaváček (\"Adonis\") je rod rostlin, čeledi pryskyřníkovité (\"Ranunculaceae\"). Jednoleté druhy jsou někdy udávány pod jménem ohníček.\n\nJedná se o vytrvalé nebo jednoleté byliny. Vytrvalé druhy mají silný hnědočerný oddenek. Lodyhy jsou přímé, nevětvené nebo nahoře chudě větvené. Dolní listy jsou někdy redukované na šupiny, jindy jsou vyvinuty, dolní listy jsou řapíkaté, vyšší pak krátce řapíkaté až přisedlé. Listy jsou zpeřeně nebo dlanitě členěné, často několikrát a ve velmi úzké úkrojky.\n\nJedná se o jednodomé rostliny s oboupohlavnými květy. Květy jsou jednotlivé, listeny chybí, často jsou nápadné, většinou v rozmezí 1,5–6 cm v průměru. Kališních lístků je nejčastěji 5–8. Korunních lístků je nejčastěji 5–24, často žluté, oranžové nebo červené barvy, ale mohou být i modré nebo bílé. Tyčinek je mnoho. Opylování probíhá pomocí hmyzu (entomogamie). Gyneceum je apokarpní a pestíků je mnoho, jsou spirálně uspořádané, čnělka je přítomna, blizna je malá. Plodem je nažka, která je lysá nebo chlupatá, na vrcholu zpravidla zakončená zobánkem. Nažky jsou uspořádány do souplodí.\n\nDruhy z rodu hlaváček jsou přirozeně rozšířeny v Evropě a Asii s přesahem do severní Afriky. Je známo okolo 30 druhů. Do Severní Ameriky a Austrálie byly některé druhy zavlečeny člověkem.\n\nNěkteří autoři vyčleňovali rod \"Adonanthe\", kam řadili především vytrvalé druhy, např. hlaváček jarní (\"Adonis vernalis\", syn. \"Adonanthe vernalis\"). Do rodu \"Adonis\" pak řadili jednoleté druhy. Takto je to zpracováno např. Květeně ČR nebo Dostál 1989. Dnes ale převažuje široké pojetí rodu \"Adonis\".\n\n\nNěkteré druhy jsou pěstovány pro ozdobnost květů. Hlaváčky byly využívány k léčení slabosti srdce, nebo při travičství. Obsahují srdeční glykosidy, proto jsou to většinou jedovaté rostliny.\n\n\n \n"}
{"id": "432884", "url": "https://cs.wikipedia.org/wiki?curid=432884", "title": "Seznam ras a skupin ve Warcraftu", "text": "Seznam ras a skupin ve Warcraftu\n\nToto je seznam ras a skupin vyskytujících se ve Warcraftu.\n\nAlliance je frakce sídlící převážně na kontinentu Východních Království. Skládá se z různých království a ras, jejich složení se postupem doby měnilo. Hlavními rasami jsou lidé, trpaslíci, gnómové, temní elfové, draeneiové a vlkodlačími bytostmi zvané worgeni, částečně též vysocí elfové, ledoví trpaslíci, půlelfové, půlorkové, furbolgové, pandareni a bytosti, které jsou nazýváni dětmi poloboha Cenaria. Před třetí válkou Alianci varoval prorok Medivh, strážce Tirisfalu, před přicházející zkázou, avšak racionálně-skepticky smýšlející lidé odmítli jeho návrh odplout do země Kalimdor, která se nachází daleko na západě a o níž nikdo netušil, že existuje. Jediný kdo těmto proroctvím věřil, byla Jaina Proudmoore, dcera Daelina Proudmoora, admirála a pána Kul Tirasu, která se učila tou dobou magii v Dalaranu. Vyplula s hrstkou lidí na západ a ve vzdálené zemi Kalimdor tak vznikla první lidská sídla.\n\nPo příjezdu do Kalimdoru začali lidé rozestavovat své tábory a bašty. Za nějaký čas se v Kalimdoru setkali s Thrallovými orky. Tou dobou napadla lidská království mohutná invaze Plamenné legie. Jaina Proudmoore s nedůvěrou uposlechla prosby Medivha a uzavřela spojenectví s Thrallem, společně pak v Kalimdoru uštědřili Plamenné legii citelnou porážku.\n\nLidé zejména vyznávají náboženství světla. Je to víra bez bohů, orientuje se pouze na světlo jako na vrchol všeho dobra. V Azerothu tuto víru prezentuje organizace paladinů a především náboženská instituce zvaná Církev světla, která považuje křižáky z řad „Scarlet Crusade“za fanatické odpadlíky-kacíře. Vraždící a spalující vše co se jim protiví. Argent Crusade“ Jenž vznikla s ůmyslem ochránit celý svět před spáry plamenné legie i všeho nečistého , Nabírá do svých řad kohokoliv kdo má odvahu postavit se temnotě . nynější vůdce je Tirion Fordring . Stávající ASHBRINGER . Církev světla se zřejmě nejblíže podobá středověké křesťanské církvi, v Azerothu je mnoho svatostánků, zejména katedrál a klášterů, které jsou uctívání světla zasvěceny. Mimo to jsou lidé ochotni vyznávat i temné směry, jako je kult stínu a kult démonů. Právě dřívější magické operace s démony přivábili v minulosti Plamennou legii. V rozšíření Cataclysm pro hru World of Warcraft se na scéně v souvislosti s novou hrozbou objevuje nový kult uctívající staré bohy chaosu, zvaný Twilight's Hammer. Některé bytosti Azerothu, včetně lidí, jsou ochotné se zaprodat apokalyptickým vizím tohoto kultu, mezi ně patří i arcibiskup Benedictus, který byl po léta oficiálním představitelem Církve Světla a v přestrojení tajně sloužil bohům chaosu.\n\n\n\n\nKdysi titáni, uvězněni do hor v Dun Morogh. Po hoodně dlouhé době, když opět otevřeli brány Ironforge, zjistili že již nejsou nesmrtelní, jak bývávali, a že je postihla nemoc, Curse of Flesh, kterou vyslali staří bohové. Velice brzy zjistili, že kolem jejich města vede silnice spojující Stormwind se Stormgrade keep a Lordaeronem. Připojili se na tuto silnici a začali s lidmi vyměňovat zkušenosti ohledně zpracovávání kovů. Dokonce se jim dostalo takové pocty, že mají vlastní čtvrť v hlavním městě Alliance a jsou pro ni velkou posilou.\n\nPůvod gnomů není přesně známý. Ví se jen že jsou vysoce inteligentní a milují jakékoli mechanismy. Ve hře se tedy nejvíce hodí na postavy využívající hojně manu. Ví se o nich pouze to, že i když sdílí s trpaslíky jednu horu, vzájemně se nemají v lásce. Pro gnomy jsou trpaslíci burani co jen buší do ocele, pro trpaslíky je gnom přefintěnej inteligentní potkan...\n\nNicméně pro Allianci mají nesmírný význam právě ve vytváření nových technoligiích a v podpoře se svými vysoce vzdělanými mágy. Mimo jiné díky nim má Stormwind propojení s Ironforge přes metro.\n\nDraenei (vyhnanci,vyhoštění), jak se poslední Eredarové pojmenovali, unikli z domovského světa Argusu na magické krystalové lodi Naaru zvané Oshu'gun.\n\nDraenei letěli vesmírem velice dlouho a hledali svět příhodný k tomu, aby se na něm skryli před Plamennou Legií a začali tam nový život. Nakonec nalezli svět, který hledali tak dlouho a pojmenovali ho Draenor (domov vyhnanců). Setkali se na něm s místní rasou, s Orky, kteří žili v pokojné, šamanistické kultuře, a Draeneie přijali a navázali s nimi i obchodní kontakty. Draenei a Orkové žili v míru a porozumění. Hrozba Legie se už zdála být zažehnána.I přes všechny zastírací prostředky, co Draenei a Naaru použili, je však Legie vyčenichala. Tak obrovské množství čistého zla a temnoty však nemohlo projít přes ochranné bariéry, jenž mocní Naaru vztyčili. Vůdce Legie, Sargeras musel vymyslet jiný způsob, jak Draenei zničit. V mysli jeho poručíka Kil'jaedena se zformoval naprosto dokonalý plán.Posednul Ner'zhula, nejvyššího šamana všech Orků, a ten otevřel spolu se svým žákem Gul'Danem portál, kterým mohli projít démoni. Kil’jaeden vyslal Mannorotha, nejlepšího ze svých válečníků, aby Orky získal na stranu Legie. Ten dal náčelníkům orčích klanů napít své krve, čímž si je zotročil. Napít se odmítl pouze Durotan, mladičký náčelník klanu Frostwolf.Ostatní náčelníci se napili a oni i jejich klany získali obrovskou fyzickou sílu a také neukojitelnou touhu zabíjet. Byli však zotročeni a donuceni konat Mannorothovu vůli.Kil’jaeden věděl, že by se Orkové brzy pobili mezi sebou, musel jim dát jiný cíl, na kterém by mohli ukojit svůj chtíč. Ten už měl ale dávno vybraný.\n\nZačala válka. Orkové v jejím průběhu pobili více než 80% draeneiské populace. Zbytek se ukryl do pevnosti Naaru zvané Tempest Keep. I tu však Orkové začali obléhat. Draenei neměli na výběr, museli uprchnout. Nastoupili do křídla pevnosti zvaného Exodar, a odletěli z Draenoru. Jejich loď ztroskotala na ostrovech severozápadně od Kalimdoru - Azurového ostrova(Azuremist Isle). Draeneiové začali opravovat škody, okolo největšího kusu jejich vesmírné lodi založily své hlavní město - Exodar. Bylo jen otázkou času, za jak dlouho kontaktují Noční elfy, žijící na nedalekém stromě/ostrově Teldrasil. Draeneiové, hluboce věřící v dobro, se přidali k Alianci.\n\nDraenor byl později nezodpovědným jednáním Ner'Zhula rozerván na kusy plující prostorem, a dnes se nazývá Outland.\n\nElfové byly lidem vysokých, velekrásných a inteligentních bytostí vyznačující se svýma dlouhýma špičatýma ušima. Původně se jednalo o jedinou rasu zvanou Kal'dorei (noční elfové), která vznikla a žila původně při břehu jezera na tehdy jediném kontinentě zvaným Kalimdor. Toto jezero bylo později označováno jako \"Studna věčnosti\". Elfové byli první bytosti, kteří magii s ní spojovanou objevili. Elfy si zamiloval Cenarius, mocný polobůh obývající zalesněné oblasti, který elfy učil o uspořádání světa. Civilizace elfů se rozšířila po celém kontinentě. Královna Azshara vybudovala na břehu Studny věčnosti velký palác, kde shromažďovala své nejvěrnější služebníky (nazývala je \"Quel'dorei\" neboli \"Urození\") a zasvěcovala je v magii. Avšak královna Azshara pod nekontrolovatelným používáním magie zešílela a ona a její Urození přivolali do svého světa Plamennou legii, zhoubnou armádu démonů a přestože ji za obrovského úsilí elfové zahnali zpět, došlo k roztrhnutí světa, zničení Studny věčností, dárkyně magické moci a nesmrtelnosti, a elfové se rozdělili na Nágy, Satyry, Noční elfy a Vysoké elfy, z nichž se později stali Krvaví elfové.\n\nNoční elfové jsou významní tím, že žijí ve spojení s přírodou. Zřekli se užívání především Arcane magie, ale i magie jako takové. Bohužel jim ale v krvi zůstala touha ji používat, a tak ji používají na přeměny v různé zvířata (formy). Po zničení původního kalimdoru hrstka těchto elfů pod vedením Malfuriona Stormrage, učně Cenaria, pluli směrem na západ, kde nalezli po několika dnech, týdnech a měsících kontinent. Nazvali ho opět Kalimdor a usadili se zde. Bohužel pro ně ale nalezli Illidana, který připlul jen o pár dní později, jak se snaží ze zachráněné vody ze studny věčnosti vytvořit novou stejnojmennou studnu. To Malfuriona naštvalo a nechal vysoké elfy vyhnat z kalimdoru. Nechal Illidana, svého bratra, uvěznit a v nové studni věčnosti vypěstoval strom. Tento strom naleznete v mount Hyjal. Noční elfové jsou proslulí především již zmíněnou druidskou a přírodní (natural) magií. Nicméně se v nich najde hrstka těch, co používají i jiný druh magie, a to je Světlo. N'aaru E'lune si zvolila hrstku kněžek za své služebné a dodává jim sílu. Sama ale nosí podobu elfky a proto ji známe spíše jako bohyni Elune. \n\nKdyž vrchni Druid Malfurion zkoumal přeměny do různých forem, narazil na možnost přeměnit se do vlka. Zkusil to tedy, a začal pomalu šílet. Nemohl se přeměnit do své pravé podoby, zato se měnil v krvežíznivé monstrum. Dlouho bloudil po světě a páchal v této formě zlo, dokud nepřišel sám polobůh Cenarius a nezrušil mu toto kouzlo. Malfurion sám důrazně zakázal využívat toto kouzlo, nicméně se hrstka elfů nenechala poučit a začali to využívat. Tihle elfové ale postupně zanikali a dlouho se o nich moc neslyšelo. Ví se jen o pár skupinkách, které přežívali na různých částech, ne jen kalimdoru.\n\nVěrní služebníci Azshary zvaní Urození neboli Quel'Dorei se však dostávali s temnými elfy do konfliktu. Sami se totiž nechtěli magie vzdát, neboť na ní byli závislí. Vysmívali se druidismu na který se temní elfové obrátili. Quel'Dorei vedeni Dath'Remarem, jenž přijal přízvisko Sunstrider (denní chodec) odpluli z Kalimdoru a dopluli až ke kontinentu, který lidé později nazvali Lordaeronem, respektive do části nazývané Trisfall Glades. Tito elfové začali být zváni \"Vysocí Elfové\". V Trisfall Glades založili první osadu, kterou však posléze opustili, když začali propadat podivnému šílenství. Tato cesta znamenala smrt pro mnohé, neboť bez sil Studny věčnosti byli krom nepřátel vystaveni i nemocím, vyčerpání i rozmarům přírody. Navíc se jejich vysoké postavy zmenšili, pleť vybledla a vlasy zesvětlali. Nakonec dorazili až do krajů plných primitivních lidí a Zul'Amanských trolů a za stálých bojů se jim podařilo vybudovat nové království - Quel'Thalas, s hlavním městem Silvermoon. Tuto říši obehnali bariérou z runových kamenů, které maskovaly jejich magii před zraky plamenné legie a umožňovaly i obranu proti trollům, kteří považovali staré trollské ruiny pod Silvermoonem za posvátné.\n\nVysocí elfové byli ochotni učit lidskou civilizaci magii, kterou lidská rasa neznala. Centrem se stalo lidské království Dalaran, kde se poté shromažďovali zasvěcenci magie - kouzelníci.\n\nPři pádu Quel'Thalasu pod náporem nemrtvých vedených bývalým následníkem trůnu království Lordaeron, paladinem Stříbrné ruky a nyní prvním rytířem smrti, princem Arthasem a démony z Plamenné legie, došlo k téměř úplnému vyhubení Vznešených a ke zničení Sluneční studny. Elfí hraničářka Sylvanas Windrunner bránicí Quel'Thalas byla nakonec zabita, přeměněna v nemrtvou a donucena sloužit Arthasovi. Zároveň došlo i ke smrti většiny vůdčích kouzelníků Kirin Tor, kteří vedli lidské království Dalaran.\n\nPo útoku Pohromy na Lordaeron se hrstka mágů rozhodla na vlastní pěst hledat řešení, jak pohromu zastavit. Jeden mág, žijící na hranicích mezi Gilneasem a Silverpine Forest údajně našel řešení a začal své poddané měnit právě na vlčí formy. Tihle vlkodlaci jsou imunní vůči nemrtvým a zároveň vysoce agresivní. Jako hráči jdete Dung, kde tohoto mága musíte zabít, jelikož skoro zešílel.\n\nPár let se nikdo o tyto vlkodlaky nezajímal. Nicméně později se začali objevovat v Gilneas City a co víc, Genn Greymane se také stal obětí tohoto \"moru\" vlkodlaků. Postupně se všichni občani přeměnili na vlkodlaky. Postupně se probojováváte skrz hordy nemrtvých a nakonec vám na pomoc přijedou právě Temní elfové, kteří váš chtějí z této vlkodlačí formy zachránit. To váš lid ale odmítá, protože se sám naučil přeměňovat se z člověka na vlkodlaka a obráceně. \n\nPo občanské válce se přidáváte na stranu Alliance a pomáháte Temným elfům s jejich problémy.\n\nHorda je jednou ze dvou hlavních politických frakcí smrtelných ras ve světě Azerothu (a Outlandu) a je protějškem Aliance. \n\nOrkové přišli na svět Azeroth bránou z jejich rodného světa Draenoru, pod vedením Gul'dana, služebníka Sargerase. Podařilo se jim porazit lidi a vydrancovat jejich hlavní město Stormwind.\n\nTrollové obvykle měří sedm stop a váží dvě stě liber, kromě členů dvou kmenů, Drakkari a Zandallari, kteří mají sklony větší než jejich příbuzní.\n\nVětšina trollů nemá žádné závazky mimo jejich vlastní kmeny, s výjimkou kmenů Darkspear a Revantusk, dřívějšími členy Hordy a jejich pozdějšími spojenci. Darkspear jsou hratelní trollové ve World of Warcraft; statisticky jsou nejmíň hratelnou rasou ve hře. Ačkoliv jsou Darkspear nejslabší a nejmenší ze všech trollů, kromě džunglových trolů, jsou nejvíc mazaní a chytří.\n\nTrollové jsou vysocí, vychrtlí a svalnatí. Mají elfí a orčí charakterisktické rysy - velké kly a dlouhé uši. Jejich dlouhé ruce, silné nohy a rychlé reflexy jsou dokonale stvořené k lovu. Podobně, jako taureni, mají trollové na rukou jen dva prsty a palec, a na nohou pouze dva prsty. Stejně jako taureni nenosí žádné boty, ale zatímco taureni to nedokáží kvůli svým kopytům, tak se zdá, že trollové se prostě pohodlněji cítí bosí.\n\nPodle Blizzardu těla lesních trollů mohou podporovat růst rostlin v omezeném rozsahu, díky mutaci, která proběhla před staletími. Tenká vrstva lišejníku nevyhnutelně vyroste na kůži lesních trollů krátce po jejich narození, a dává jim jejich charakteristické zabarvení. Barva jejich lišejníkové kůže se pohybuje v rozmezí od světle zelené k modré nebo purpurové. Nicméně těla džunglových trollů jsou pokrytá krátkou, jemnou srstí, která způsobuje, že trollové se zdají být purpuroví nebo šedí. Ačkoliv je dostatečně velké fyzické zranění zabije, mohou trollové regenerovat ztracené končetiny a léčit těžká zranění takovou rychlostí, že z nich je postrach každého bojiště; co je nezabije, to se vyléčí. Trollové jsou svou schopností regenerace velmi dobře známí a dokáží některé alchymistické směsi propůjčit i jiným rasám, jako třeba \"lektvar trolí krve\", který nazvdory názvu žádnou trollí krev neobsahuje.\n\nTrollové mají zvláštní styl mluvení. Slova jako \"yo\" (běžný pozdrav) a \"mon\" (man) jsou běžné výrazy. (Trollové mluví s proměnným jamajským a kubánsky znějícím přízvukem, ačkoliv kubánština se zdá mnohem silnější u lesních trollů.) Válkychtivé kmeny trollů jsou zrozeny pro zabíjení a mají silnou touhu po krvi. Některé stále lnou ke svému odkazu kanibalismu a voodoo.\n\nExistují jisté legendy, které uznávají jako možné, že první noční elfové byli průkopničtí lesní nebo temní trollové ze severu, kteří se usídlili na březích Studny věčnosti.\n\nZhruba před 16 000 lety, dlouho předtím než Temní elfové hloupě přivolali Plamennou legii, trollové vládli Kalimdoru. Zandalarianci byli nejstarší známí trollové, kteří se sjednotili v první kmen, z kterého ostatní kmeny původně pochází.\n\nV průběhu času se objevila dvě odlišná impéria - Impérium Amani ve středu lesních zemí a Impérium Gurubashi v jihovýchodních džunglích.\n\nMenší kmeny žily daleko na severu v místech dnes známých jako Northrend. Tyto kmeny založily malý národ známý jako Zul'Drak, ale nikdy nedosáhly velikosti nebo blahobytu jižních impérií.\n\nGurubashi a Amani impéria se neměly moc v lásce, ale zřídka proti sobě válčily. V těch časech jejich největším nepřítelem bylo třetí impérium - civilizace Azi Aqir. Aqir byli inteligentní hmyzáci, kteří vládli zemím daleko na západě. Tihle chytří hmyzáci byli velice expanzivní a neskutečně zlí. Aqir byli posedlí vymýcením všech ne-hmyzích forem života z Kalimdoru.\n\nTrollové s nimi bojovali po mnoho tisíc let, ale nikdy nevyhráli pravé vítězství nad Aqir. Nakonec díky vytrvalosti trollů bylo Aqirské království rozštěpeno do dvou kolonií daleko na severu a na jihu kontinentu.\n\nDva městské státy Aqiri - Azjol-Nerub v severský pustinách, a Ahn'Qiraj v jižních pouštích. Ačkoliv trollové měli podezření, že jsou i jiné kolonie Aqiri pod Kalimdorem, jejich existence nikdy nebyla potvrzena.\n\nJak byli hmyzáci odsunuti do vyhnanství, obě trollská impéria se vrátila ke svému běžnému životu. Navzdory jejich velkému vítězství ani jedna civilizace neexpandovala daleko za své běžné hranice. Nicméně prastaré texty mluví o malé skupině trollů, kteří se odštěpili od Amani Impéria a založili si vlastní kolonii v srdci temného kontinentu.\n\nTihle odvážní průkopníci objevili vesmírnou Studnu věčnosti, která je změnila v bytosti nesmírné síly. Některé legendy tvrdí, že tito dobrodružní trollové byli prvními Nočními elfy, ale tohle tvrzení nikdy nebylo doloženo.\n\nAž na jejich nejasné počátky je jasné, že temní elfové přišli k moci krátce po objevení Studny věčnosti. Navzdory snahám trollů zabránit rozšiřování jejich území, temní elfové vybudovali mocné impérium, které rychle expandovalo po původním Kalimdoru. Ovládajíce divokou magii před pověrčivými trolly, kteří ji nikdy dříve neviděli, dokázali temní elfové s malými problémy to, co zlý Aqir nedokázali: porazit dvě nejmocnější impéria na světě.\n\nTemní elfové systematicky rozebrali obranu a zásobování trollů. Neschopní oplácet ničivou magii elfů, čelili trollové absolutní porážce. Temní elfové dokázali, že jsou každým kouskem stejně mazaní a krvežízniví jako divocí trollové - což vysvětluje pozdější rasovou nenávist a pohrdání. Gurubashi a Amani Impéria se rozpadla během pár krátkých let.\n\nNakonec byli temní elfové spáleni tajemnými ohni, které se snažili ovládnout. Jejich bezohledné užívání magie přilákalo démonickou Plamennou legii. Démoni zničili většinu civilizace temních elfů. Ačkoliv nejsou žádné záznamy dokazující, že Legie zaútočila i na trollí civilizaci, je pravděpodobné, že bitvy se odehrávaly po celém kontinentu.\n\nNa konci tohoto hrůzného konfliktu - známého jako Válka prastarých - Studna věčnosti implodovala. Následující rázová vlna roztříštila obrovskou pevninu Kalimdoru. Střed kontinentu byl potopen do moře, zanechajíc po sobě jen malé skupinky rozbitý, samotných ostrovů.\n\nTak, velké odřezky Amani a Gurubashi Impérií stále v současnosti existují v zemích Quel'Thalasu a Stranglethornu. Království Azi'Aqir] Azjol-Nerub a Ahn'Qiraj také přežila do současnosti jako Northrend a Silithus.\n\nObě trollí civilizace se vzpamatovaly ze zkázy původního světa, jak ho znaly. Neochvějní trollové znovu vybojovali svá zpustošené města a snaží se získat svou dřívější moc.\n\nDlouhá staletí po Velkém rozdělení světa byla náročná pro trollskou rasu. Hladomor a hrůza byly všedmími záležitostmi v rozbitých královstvích. Gurubashi trollové, poháněni zoufalstvím, hledali pomoc u prastarých, mystických sil. Ačkoliv obě království sdílely stejnou víru ve velký pantheon primitivních bohů, Gurubashi se dostali pod vliv nejtemnějšího.\n\nHakkar Soulflayer, zrůdný, krvežíznivý duch, vyslyšel volání trollů a rozhodl se jim pomoci. Hakkar předal tajemství krve Gurubashi a pomohl jim rozšířit jejich civilizaci přes téměř celé Stranglethornské údolí a některé ostrovy Jižních moří (South Seas). Ačkoliv jim předal velkou moc, Hakkar chtěl víc a víc za svoje úsilí.\n\nKrvežíznivý bůh denně požadoval obětování duší. Snil o získání příchodu do fyzického světa, kde by mohl zhltnout krev všech smrtelných bytostí. V ten čas se Gurubashi dovtípili, s jakou bytostí se spřáhli, a obrátili se proti němu. Nejsilnější kmen povstal proti Hakkarovi a jeho věrným kněžím Atal'aiův.\n\nNásledovala hrozná válka mezi Hakkarovámi následovníky a zbytky Gurubashi kmenů. Rašící impérium bylo roztříštěno magií uvolněnou mezi vzteklým bohem a jeho vzpurnými dětmi. Když bitva vypadala nejvíce beznadějněji, trollové uspěli v likvidaci Hakkarova avatara a navždy ho vypudili ze světa.\n\nDokonce jeho Atal'aiští kněží byli nakonec vypovězeni z hlavního města Zul'Gurub a donuceni přežít v nehostinných bažinách na severu. V těchto stinných močálech vybudovali velký palác pro jejich padlého boha Atal'Hakkara, kde pokračovali v práci svého mistra…\n\nZbývající kmeny Gurubashi šly po občanské válce, která nechala jejich země v troskách, svými vlastními oddělenými cestami. Skullsplitter, Bloodscalp a Darkspear se začaly domáhat vlastních zemí v rozlehlých zemí Stranglethornu. Ačkoliv se v rozbitém impériu nastolil křehký mír, někteří mluvili o proroctví, že se Hakkar jednoho dne obrodí do tohoto světa a toho dne jej celý pohltí.\n\nJednou z nejstarší válek ve světě Azeroth byla válka mezi lesními trolly ze Zul'Amanu a vysokými elfy. Válka začala, protože vysocí elfové založili své království Quel'Thalas na posvátném území trollů, pod kterým byly ruiny trollího města. Elfská magie pomáhala vyplašit pověrčivé bandy trollů a uplynuly 4000 let od doby, kdy trollové začali opravdovou válku.\n\nTrollové měli slušnou šanci vyhrát, když tu přišli vysokým elfům na pomoc lidé. Společně užili ohnivou magii, aby zabránili trollům v regeneraci svých zranění. Jak byly trollské armády ničeny a jak se snažily ustoupit, nepřátelské armády je nemilosrdně vyčerpaly a zmasakrovaly mnoho jejich vojáků.\n\nLesní trollové se od té doby již nikdy plně nevzpamatovali z porážky, a historie je už nikdy neuvidí povstat jako jeden národ.\n\nKrvaví elfové nebo také \"sin'dorei\" (Děti krve v Thalassianštině) jsou rasa složená z bývalých vysokých elfů, kteří se přejmenovali na počest svého lidu, vyvražděného během obléhání Quel'Thalasu Pohromou během Třetí války. Krvaví elfové z Azerothu se připojili k Hordě v datadisku Burning Crusade, hledajíce sjednocení s princem Kael'thasem Sunstriderem v Outlandu. Znovuvybudovali své hlavní město Silvermoon v Eversong Woods.\n\nKrvaví elfové jsou zoufalá rasa, která kdysi byla vysokými elfy. Během Třetí války, král Arthas Menethil a jeho Pohroma vyplenili Quel'Thalas a zničili elfskou rasu, když vyhladili víc než 90% její populace. Princ Kael'thas Sunstrider během této katastrofy studoval magii v Dalaranu. Když se doslechl, co se stalo, co nejrychleji se vrátil domů a převzal velení nad přeživšími. Kael'thas je na počest jejich padlého rodu přejmenoval na “krvavé elfy”. Před zničením Sluneční studny byli všichni vysocí elfové koupáni v magické moci. Zbaveni této tajemné síly začali krvaví elfové (a vysocí elfové) trpět. Kael'thas tvrdil, že brzy zahynou, pokud nezískají jiný magický zdroj namísto Studny. Proto se krvaví elfové naučili vysávat magii z jiných zdrojů.\n\nBrzy se krvaví elfové střetli s Pohromou a Amani troly, kteří podnikali nájezdy na býlá elfská území. Krvaví elfové bránili svou domovinu, a konečně, když obnovili bezpeční své zemi a zabránili degeneraci své společnosti, Kael'thas odešel. Vzal s sebou skupinu nejsilnějších elfských válečníků a kouzelníků a přidal s Alianci v bitvě proti Pohromě. Byli horliví pomstít se na silách nemrtých. Nicméně fanatismus bránil silám lidí od hledání pomoci od krvavých elfů, kteří se chtěli přidat k boji. Uvězněni a odsouzeni k smrti lidmi, kteří jim veleli, krvaví elfové uprchli do Outlandu a přidali se k silám Illidana Stormrage. Tato skupina krvavých elfů mu pomohla porazit démona Magtheridona.\n\nVýměnou za věrné služby krvavých elfů jim Illidan dal místo pro život, stejně jako způsoby, jak vysávat manu z čehokoliv s tajemnou mocí. Krvaví elfové v Outlandu nyní lovili démony a krmili se démonickou magií. Navdory tomu, co mohou ostatní rasy předpokládat, krvaví elfové mají démony jen těžko v lásce. Samozřejmě, že krvaví elfové vnímají démony jako něco odporného. Dokonce i černokněžníci krvavých elfů věří, že démoni jsou užitečné nástroje, ale ne spojenci. Ne všichni krvaví elfové žijí v Outlandu. Většina krvavých elfů stále žije v Azerothu, obzvlášť v Quel'Thalasu. Tito krvaví elfové se snaží obnovit svou domovinu a zničit Pohromu za každou cenu. Oproti ostatním rasám krvaví elfové chápou, že Opuštění jsou jiní, nebo alespoň sdílejí s elfy stejné cíle, vedoucí k připojení krvavých elfů k Hordě.\n\nPrinc Kael'thas Sunstrider pobýval v té době na magické škole v Dalaranu. Navrátil se do ruin Silvermoonu ke zbytku vysokých elfů, tpících mimo jiné i krutou tyranií dosavadních spojenců - lidí vedených lordem Garithosem. Navíc zjistil, že jeho soukmenovce sužuje nemoc vyvolaná nedostatkem magie, na níž si vypěstovali závislost. Tato potřeba magie, jež nemohla být plněna, měnila elfy v znetvořená šílená monstra útočící na cokoliv co vyzařovalo magii. Kael'thas naučil své poddané, jak magii odebírat magickým tvorům a jak s ní pracovat tak, aby nezešíleli. Část elfů pak přijala Kael'thase za svého vůdce a na počest svých padlých druhů se přejmenovali na \"Krvavé elfy\" neboli Sin'Dorei. Z důvodu závislosti na magii se postupně přidali k Nagám vedených Ilidanem, jenž jim umožnil uspokojit jejich závislost demonickou magií, což zřejmě způsobilo u Krvavých elfů také zezelenání očí. Kael'thas společně se svou armádou odešel s Ilidanem a Nagy do Outlandu, kde porazili zbytky Plamenné legie a tehdejšího vládce Outlandu Magtheridona. Spousty Krvavých elfů ale zůstalo doma budující obnovené království Quel'Thalas. Byli nuceni odolávat Pohromě nemrtvých a tak navázali kontakt s Opuštěnými (národem nemrtvých, který se pod vedením lady Sylvannas Windsrunner z moci Pohromy vymanil) a postarali se o to, aby Krvaví elfové se stali součástí Hordy, jímž byli součástí i Opuštění žijící pod troskami lidského města Lordaeronu.\n\nPrvně se vyskytli ve hře , významnou roli hrají v MMORPG hře World of Warcraft.\n\nForsaken neboli také Opuštění, jsou spolu s Orky, Taureny, Trolly a Krvavými elfy jednou z hlavních ras Hordy, tedy ras, za které může hráč hrát. Obecně se jim ale říká Undead (nemrtví). Hlavním městem Nemrtvých je Undercity, kde sídlí i vůdkyně této rasy - královna banshee Sylvanas Windrunner. Ta je pravá vůdkyně Opuštěných a je někdy cílem sabotérů ze Scarlet Crusade - Neúspěšně.\n\nOpuštění vznikli poté, co zeslábl vliv krále Lichů na Pohromu. Sylvaně a řadě dalších se podařilo vymanit z jeho vlivu a následně Pohromu vytlačili z většiny území bývalého království Lordaeronu, pod jehož zničeným hlavním městem vybudovali zmiňované Undercity.\nBoj s Pohromou tím ale neskončil a Opuštění se proto přidali k Hordě, aby získali spojence, kteří jim pomohou. Zahájili též vývoj nového Moru, který vyhladí nemrtvé z Pohromy.\n\nNa čínských serverech byla kvůli čínské cenzuře upravena těla Opuštěných, tak aby nebyli vidět kosti. \n\nV Cataclysmu velice zamíchali děním v severním Eastern Kingdoms, kdy se rozhodli dobýt Lordaeron i Gilneas. Opuštění dobyli 70% území v Lordaeronu a jsou největší silou v severní půlce Eastern Kingdoms.\n\nZelenokožní orkové jsou jednou z nejrozšířenějších ras v Azerothu. Ačkoliv pochází z Draenoru, orkové přišli do Azerothu přes dimenzionální bránu známou jako Temný portál a pod vlivem Plamenné legie začali válku s lidmi.\n\nOrkové byli dříve vznešená šamanistická společenství v Draenori. Hrdé orčí klany byly zkaženy Plamennou legií a využity jako pěšáci v invazi Legie do Azerothu. Nicméně se orkům podařilo vliv Plamenné legie překonat a nakonec pomohli v boji proti svým bývalým démonickým vládcům. Pod vedením mladého Náčelníka Thralla se nyní orkové snaží znovuzískat svou bývalou sílu a čest. Orkové se přesunuli z Východních království do Kalimdoru a založili město Orgrimmar .\n\nTeď jsou orkové připraveni bojovat - ne kvůli dobývání, ale pro své právo přežít v novém světě.\n\nOrkové žili v dávných dobách ve světě Draenor jako vznešená šamanistická společnost, potulující se v kmenech po draenorských pastvinách Nagrandu po téměř pět tisíc let. Žili v míru s draenejci a válčili s ogry. Časem přitáhla přítomnost draenejců do Draenoru Plamennou legii. Po prozkoumání světa mocný démon Kil'Jaeden zlákal uznávaného šamana Ner'zhula k uzavření dohody. Přesvědčil Ner'zhula, že se dranejci spikli proti orkům a plánují útok. Výměnou za služby Plamenné legii měl Ner'zhul a všichni orkové získat sílu nezbytnou k dobytí nových zemí, a Kil'Jaeden měl mít armádu schopnou zničit draenejce. K získání této síly museli nejprve orkové pít krev Mannorotha Ničitele - mocného pekelného pána z Plamenné legie. Grom Hellscream se jako první napil krve a snadno pak přesvědčil ostatní náčelníky a jejich klany, aby následovali jeho příkladu. Tak se orkové dostali pod vliv Krvavé kletby.\n\nNer'zhul ale brzy pochopil, že Krvavý pakt s démony z Plamenné legie přivede celou rasu po splnění všech úkolů do nevyhnutelné záhuby, proto chtěl od této dohody s Kil'Jaedenem odstoupit. Démon se ale nechtěl Orků vzdát a vytušil, že nemá cenu se s Ner'zhulem zdržovat, proto si našel ochotnějšího služebníka, Gul'dana. Gul'dan byl Ner'zhulův učedník a zástupce. Byl ale natolik chamtivý, ctižádostivý a ke zlu náchylný, že ochotně souhlasil s Kil'Jaedanovou nabídkou. Gul'dan založil Koncil stínů, jehož členové měli tvořit pouze ti nejmocnější orkští čarodějové (warlockové), které se měli od Kil'Jaedena skrze Gul'dana učit temné magii a potlačit tradiční šamanismus. Někteří schopnější čarodějové se stali nekromanty, kteří rozluštili záhadu života a smrti. Členové Koncilu stínů pod Gul'danovým vedením měli tajně ovládat hordu přímým zasahováním do politiky orčí společnosti a donutit všechny klany napít se krve Mannorotha, která měla dát orčím válečníkům \"nadorčí\" sílu, zatemnit jejich mysl a udělat z nich bezcitné surovce. Své démonické schopnosti si měli vyzkoušet na prastaré rase Draenejců, jejichž sídla drancovali a obyvatelstvo vyvražďovali.\n\nKdyž byli Draenejci prakticky ve většině vyhubeni, jednotlivé krvelačné orčí klany začaly bojovat proti sobě. Koncil stínů věděl, že je zle, protože bez nového nepřítele, kterého by bylo možné porazit, se orčí horda zhroutí a orkové se vyvraždí navzájem. Gul'dan proto začal hledat u Kil'Jaedena pomoc a pomocí temného rituálu, kdy jeho mysl pronikala mimo čas a prostor, se ho snažil vyhledat. Místo toho se mu ozvala záhadná bytost, která se mu představila jako Medivh. Tato osoba mu vnutila vizi bohatého světa plného života, prostoru, a také nepřátel, které je potřeba zničit. Gul'dan potřeboval nějaký čas na to, aby si tyto vize ve své mysli utřídil. Tyto vize ale byly poskytnuty i všem ostatním čarodějům v Hordě a Gul'dan nařídil, aby agenti Koncilu stínů zabili všechny mimo koncil, kteří měli tuto vizi, jinak by činnost Koncilu stínu mohla být prozracena. Když se Medivh znovu ozval, nabídl Gul'danovi moc samotného pána démonů Sargerase, nacházející se v Sargerasově hrobce na dně oceánu. Výměnou za to chtěl, aby Orkové zničili jedinou sílu, která Medivhovi překážela v uskutečnění jeho cíle, a to bylo mocné království Azeroth.\n\nNa nějakou dobu se Medivh odmlčel a začalo hrozit, že Orkové začnou zase bojovat mezi sebou, tak musel Gul'dan přizvat orčí náčelníky na jednání o ročním míru a přípravě na válečné tažení proti novému neznámému nepříteli. Gul'dan tím chtěl získat čas, aby se pokusil opět navázat spojení s Medivhem nebo Kil'Jaedenem. Jednoho dne se ale v zemi nedaleko sídla Koncilu stínu objevila puklina. Pomocí svých čarodějů a nekromantů se Gul'danovi povedlo jí stabilizovat a rozšířit natolik, že vzniknul malý portál. Bylo rozhodnuto o vyslání průzkumné mise, která dopadla neúspěšně, neboť Orkové nebyli psychologicky připraveni na vstup do cizího světa, kde vše vypadalo jinak. Gul'dan však nařídil další pokus, který už byl úspěšnější.\n\nPrůzkumná tlupa se dostala z Bažin smutku do nejbližší azerothské vesnice a všechny obyvatele povraždili. Do Draenoru přinesli válečnou kořist ve formě předmětů, které používali vesničané. Gul'dan se ale trochu lekl, jestli tento nepřítel nebude příliš slabý. Do Azerothu se přes tuto puklinu, které Orkové začali říkat Temný portál, začalo přesouvat orčí vojsko a hned začaly přípravy na útok na hlavní město Azerothu Stormwind. V této bitvě měli velet dva nejzkušenější a nejmocnější orkové Cho'gall, náčelník klanu Twilight's Hammer, a Killrogg Deadeye, náčelník klanu Bleeding Hollow. Po shromáždění armády Hordy okolo Temného portálu začala invaze směrem k Stormwindu. Ze začátku Orkové úspěšně obléhali toto město, ale lidé se ukázali být schopnějšími válečníky, než se Orkům původně zdálo. Z hradu se na orčí armádu vyřítili rytíři na koních a zcela ji rozprášili. Orkové pak museli ustupovat až do Bažin smutku.\n\nCho'gall a Killrogg Deadeye se po bitvě vzájemně obviňovali z neschopnosti a nekompetentnosti, což způsobilo rozpad Hordy na frakce podporující jednoho nebo druhého náčelníka. Gul'dana tento stav hodně znepokojoval, protože by lidé mohli brzo dobýt i území okolo Temného portálu a znamenalo by to konec orčí invaze i konec jeho. Brzy se ale našel nový vůdce, který Hordu znovu sjednotil. Jmenoval se Blackhand Ničitel, náčelník klanu Blackrock, a ukázal se být výborným válečným stratégem. Do Hordy vnesl opět pořádek a zreformoval orčí armádu, protože předtím neměla prakticky žádnou organizaci. To ale bylo všechno, co dokázal sám, neboť ve skutečnosti byl naprosto neschopný.\n\nGul'dan si jej zavázal a pomocí podplácení a vydírání skrze něj ovládal Hordu. Blackhandovi se ale podařilo prorazit blokádu azerothské armády v Bažinách smutku a vyhrál mnoho bitev proti lidem. Během pěti let byl orčí Hordou napodruhé dobyt Stormwind a Azeroth tak padl. Klan Blackrock se pak stal dominantním mezi všemi klany, které se přesunuly do Azerothu a usadil se na úpatí hory Blackrock Spire. Krátce před závěrečnou bitvou se ale stalo něco, co Gul'dan neočekával. Medivh byl ve své věži zabit zbytky lidských vojsk pod velením Anduina Lothara a díky tomu, že s ním zrovna byl v mimosmyslovém spojení, když se Gul'dan snažil z Medivha dostat pozici Sargerasovy hrobky přímo. To mělo za následek, že Gul'dan upadl na několik týdnů do kómatu. Blackhand krátce na to selhal jako náčelník hordy i jako vojevůdce, protože bez Gul'danových rad se neobešel. Orgrim Doomhammer, jeden z jeho důstojníků, mu vyhlásil válku a po krátké zteči ji vyhrál a Blackhand byl zabit.\n\nDoomhammer se stal novým náčelníkem klanu Blackrock a náčelníkem Hordy a hned začal s vyšetřováním podivných praktik, které se děly za vlády Blackhanda. Jeho zvědům se povedlo chytit jednoho z agentů Koncilu stínů Garonu, Polovičního Orka, a po krátkém, zato však intenzivním mučení z ní dostal všechny informace které hledal. Dověděl se o existenci Koncilu stínů a o aktivitách čaroděje Gul'dana. Shromáždil vojsko a zaútočil na všechny orčí tábory pod vládou orčích čarodějů a na sídlo Koncilu stínů, které se z Draenoru přesunulo do Stormwindu. Pro výstrahu nechal všechny orčí čaroděje popravit. Nakonec napadl i Gul'danův klan Stormreaver. Gul'dan byl ale po svém šoku příliš oslaben a nebyl schopen velet, proto se vzdal Doomhammerovi. Ten ho nechal předvést před sebe a důrazně mu vysvětlil, kdo je pánem Hordy. Gul'dan se ale nevzdal tak snadno a Doomhammerovi výměnou za důvěru slíbil, že mu stvoří nový typ vojáků Hordy, kteří budou loajální přímo jemu. Gul'dan exhumoval ostatky padlých azerothských rytířů a mocnou nekromantskou magií přesunul duše svých mrtvých věrných čarodějů do těl rytířů. Tak vznikla jednotka Rytířů smrti, kterými byl Doomhammer velmi potěšen, ale uniklo mu, že se v nich nachází duchové přesně těch čarodějů, které nechal popravit, takže mu věrnost jen předstírali. Za odměnu přestal Gul'dana tolik hlídat a soustředil se na zbylé síly lidských vojsk. Azerothské obyvatelstvo z ještě nedobytých částí bývalého azerothského království totiž opustilo domovy a podle zvědů se přes moře začalo stěhovat na sever. Orgrim Doomhammer vydal rozkaz pronásledovat uprchlíky kamkoliv půjdou, zatímco Gul'dan tajně připravoval Doomhammerovi pomstu za pokoření a také se soustřeďoval na svůj cíl - Sargerasovu hrobku.\n\nPo šesti letech od pádu Stormwindu bylo dokončeno orčí loďstvo, aby bylo možné pokračovat v pronásledování Azerothanů, protože pokračováním přes pevninu by Orkové museli zdolat hory Khaz Modanu a trpaslíky v nich žijící, které ale také již napadli. Horda byla posílená o dvojhlavé Ogry, z nichž někteří se již dříve stali součástí Hordy (například Cho'gall byl Ogr), a Skřety (Gobliny), kteří poskytli hordě leteckou technologii a pomohli s modernizací námořnictva ochočením obrovitých mořských želv, aby je bylo možné použít jako ponorky. Když byly přípravy a průzkumy dalších území několika orčích hlídek hotovy, vylodila se Doomhammerova horda na jižním pobřeží dalšího mocného lidského království Lordaeronu. Tam se ukryli všichni uprchlíci z Azerothu. Byla dobyta pevnost Hillsbrad a Lordaeron byl odříznut od moře, aby se mu nedostávalo podpory, zejména z dobře obrněného ostrovního království Kul Tiras.\n\nBěhem dobývání Hillsbradu Orkové narazili na lidskou posádku, která věznila lesního trolla Zul'jina. Ten jim za své osvobození od zajetí lidí slíbil pomoc při likvidaci lidí a hlavně elfů, kteří se náhle objevili v řadách armády lidí, která si začala říkat Aliance. Trollové pomohli orkům vylepšit konstrukci některých bitevních lodí a svou zuřivostí skvěle doplnili početné řady orčí Hordy.\n\nPo zajištění lordaeronského pobřeží se Doomhammer zaměřil na odlehlejší oblasti v okolí Stromgarde, aby tento městský stát nemohl poskytnout posily pro Lordaeron a aby odřízl říši trpaslíků od zbytku pevniny. Následovalo tažení na ostrůvek uprostřed velkého jezera Cear Darrow, kde se nacházely velké runové kameny. Ty byly vztyčeny a očarovány kdysi dávno elfskými kněžími, aby z místa vyhnali pověrčivé Trolly. Jejich síla ale přilákala pozornost Cho'galla a pomocí nich pak naučil své nejvěrnější ogří válečníky magii, díky které orčí Horda jednala ještě zběsileji než kdy jindy. S pomocí této nové magie pak Orkové s Ogry a Trolly napadli hranice Quel'Thalasu, lesnatého království elfů. I když tuto oblast Orkové značně poničili, podařilo se Elfům za pomoci lidských rytířů a mágů Orky odrazit, nicméně za cenu vysokých ztrát.\n\nBitvou u Quel'Thalasu Aliance ztratila hodně sil a zdrojů, zatímco značná část hordy, sídlící teď v Hillsbradu a na jižním pobřeží Lordaeronu, se připravovala na závěrečný útok na hlavní město Lordaeronu, před čímž mělo být ještě vypáleno město lidských mágů Dalaran. To měly provést klany Twilight's Hammer pod vedením Cho'galla a Stormreaver s Gul'danovými Rytíři smrti. Doomhammer nakonec vydal rozkaz k útoku, který měl být podpořen rudými draky, které poskytl klan Dragonmaw, jemuž se v Khaz Modanu podařilo uvěznit dračí královnu Alextraszu, která byla nucena rodit draky loajální přímo hordě. Místo toho, aby Gul'dan s Cho'gallem provedli tento klíčový rozkaz, oba opustili se svými klany své posty a vydali se na cestu daleko na moře na místo, kde se nachází Sargerasova hrobka, jejíž polohu Gul'dan konečně objevil. Mocným kouzlem ji vyzvedl i s celým kusem pevniny nad hladinu moře a začal prozkoumávat její útroby. V místnosti, kde se měl nacházet onen artefakt zajišťující moc, jakou měl Sargeras, ale na něj čekali jen rozzuření démoni, kteří ho zabili.\n\nDoomhammer byl tímto Gul'danovým zbrklým činem velice nepříjemně překvapen a posléze velmi rozzuřen. S oběma klany totiž horda přišla nejen o Rytíře smrti a silné Stormreaverské námořnictvo, ale i o téměř polovinu pěchoty tvořené převážně Grunty (Žumpy). Doomhammer se proto musel stáhnout z území Lordaeronu a vydal se hledat Gul'dana a oba dezertující klany, až je našel. Nad Sargerasovou hrobkou se rozhořela patrně největší bitva od pádu Stormwindu, kterou Doomhammer vyhrál. Cho'gall byl popraven za zradu stejně jako většina členů obou klanů, ale Gul'dana už nikdo nikdy nenašel. Horda byla po této bitvě ještě více oslabena a orčí námořnictvo se prakticky rozpadlo. Až na pár výjimek zmizeli také Rytíři smrti, který se většinou pod vedením nejmocnějšího z nich, Terona Gorefienda stáhli k Temnému portálu.\n\nMezitím lidé stihli přeskupit své síly a zahájit protiútok. Orkové byli vyhnáni z Lordaeronu i Quel'Thalasu a když se Orgrim Doomhammer vrátil z bitvy ze Sargerasovy hrobky, nezbylo mu nic jiného, než stáhnout všechny síly k Blackrock Spire. Když tam dorazila vojska Aliance, pokusil se o vyjednávání o mírové dohodě s vůdcem armády sirem Anduinem Lotharem, se kterým už bojoval v První válce. Oba válečníci byli ale na místě setkání přepadeni orčím odpadlým klanem Burning Blade, které zcela podlehlo démonické temnotě a rozpoutali šarvátku, ve které všichni padli kromě obou vůdců. Doomhammer ale byl o něco silnější než Lothar, tak Lothara zabil, protože již po tomto incidentu nebylo možné jednat o nějakém míru. Celá věc se stala možná proto, že Orgrim Doomhammer nebyl zcela pohlcen zlem a patřil mezi ty nejvzdělanější Orky. Páni čepelí z Burning Blade chtěli dohodě zamezit proto, že by Orkové jinak definitivně selhali v poslání připravit invazi Plamenné Legie, o čemž ale neměl téměř žádný Ork potuchy. Když už byl Lothar mrtev, doufal Doomhammer, že jeho smrt bude mít negativní vliv na morálku Aliance. Místo toho se Aliance pod vedením Lotharovým důstojníkem Turalyonem sebrala a definitivně zničila Doomhammerovy síly. Sám Doomhammer se vzdal paladinům, ovšem počítal s tím, že z vězení uteče.\n\nPo bitvě u Blackrock Spire se armáda Aliance rozdělila na ty, které měly za úkol zadržet všechny ostatní orčí klany a uvěznit je, a na ty, které pokračovaly v tažení, jak se orčí hrozby zbavit navždy. Vojska pod velením čaroděje Khadgara, který věděl o existenci Temného portálu už v době První války, začala pročesávat Bažiny smutku, až narazili na část vojska Terona Gorefienda a opuštěnou vesnici klanu Burning Blade, která měla hlídat Temný portál. Khadgar pak mocným kouzlem Temný portál uzavřel. Ale ne úplně, neboť ta původní puklina přetrvala.\n\n\nBěhem druhé války to byl nejsilnější z orčích klanů, které napadly lidské království Azeroth, ještě před začátkem této války se moci v tomto klanu chopil vojevůdce Orgrim Doomhammer poté, co zabil předchozího velitele klanu, generála Blackhanda. Ve třetím díle série, \"Warcraft III: Reign of Chaos\", kdy jej vedl Jubei'Thos, byl tento klan zničen vojskem Nemrtvých, kterému veleli rytíř smrti Arthas a lich Kel'Thuzad. Klan Blackrock měl totiž v držení bránu démonů, skrz kterou mohl Kel'Thuzad promlouvat s obávaným démonem Archimondem.\n\n\nKmen Frostwolf je orčí klan ve smyšleném světě Warcraft. \n\nOrkové z tohoto klanu pocházejí stejně jako všichni ostatní ze zničeného světa Draenor, odkud je skrz Temný portál vyvedl náčelník Durotan. Klan se stal jedním z těch, které bojovali v První válce proti lidem, ale stal se nepohodlný orčímu čarodějovi Gul'danovi, který skrze své loutky Blackhanda vládl hordě. Durotan a jeho šamané totiž často poukazovali na nebezpečnost používání démonické magie, která měla na celou orčí společnost velmi negativní vliv a celou rasu proměňovala v hordu nemyslících tvorů bez citu. Klan Frostwolf byl také jediný, který odmítnul napít se zkažené Mannorothovy krve a ponechal si své starodávné šamanské tradice. Velitel Durotan byl proto během Druhé války zabit na Gul'danův rozkaz (pravděpodobně Rendem a Maimem, syny Blackhandovými z klanu Black Tooth Grin) spolu se svou celou rodinou, kromě jeho syna Thralla. Ten byl jako batole nalezen člověkem Aedelasem Blackmoorem, který ho vychovával na svém hradě jako otroka a gladiátora. \n\nNáčelníkem byl po Durotanově smrti zvolen Drek'Thar, který přesunul celý kmen po vypovězení Gul'danem z hordy do Alterackých hor. Tam byl klan v relativním bezpečí a zůstal lidskou aliancí neobjeven, zatímco ostatní klany byly po Druhé válce buď úplně zničeny, nebo internovány do internačních táborů pro orky. Moudrý prorok Drek'Thar potom po dvaceti letech potkal mladého Thralla, kterému se povedlo utéct z Blackmoorovy pevnosti. Naučil ho moudrosti a pověděl mu o jeho původu. Thrall se nakonec stal náčelníkem klanu Frostwolf a rozhodl se vysvobodit orky z internačních táborů a navrátit orčí hordě bývalou čest a slávu. Drek'Thar mu dělal nejvyššího rádce a Orgrim Doomhammer, bývalý náčelník hordy, mladého Thralla učil válečnickému umění. Po dostatečných přípravách vedl Thrall celý klan do bitev proti posádkám menších internačních táborů a vysvobozoval z nich orky z ostatních klanů. Když jich vysvobodil tolik, že mohl postavit orčí armádu a tím obnovit Hordu, zaútočil na pevnost Durnholde Keep, kde Thrall zabil svého věznitele.\n\nV této době prakticky klan Frostwolf přestává existovat, neboť Orkové jsou opět sjednoceni pod jedinou Hordu. Navíc Thrall ucítí za pomoci záhadného proroka, že se démoni vracejí, tak na jeho radu opouští zemi lidí a cestuje na kontinent na opačné straně světa, do Kalimdoru, kde vznikne první skutečně orčí stát, který byl pojmenován podle zavražděného velitele Durotar.\n\nKmen Warsong je jedním z nejsilnějších a nejdivočejších orčích kmenů. Tento kmen byl jedním z nejslavnějších v Draenoru a byl schopný kdykoliv se vzepřít jednotkám Aliance. Byl to ale také první kmen, který podlehl démonickým silám, navíc přesvědčil ostatní kmeny o zapojení se do krvavého paktu. Ve druhém díle série velmi dobře ovládali meče a ve třetím díle série se z nich stali Páni mečů. Velitelem tohoto kmene je legendární Grom Hellscream. Grom s Warsongem pomohl mladému veliteli Hordy, Thrallovi, dostat Orky z internačních táborů a přeplavit se do Kalimdoru. Tam byl kmen Warsong i se svým velitelem později Thrallem poslán do ashenvalského lesa, aby tam vybudovali základnu. Tam se střetli s Temnými elfy, v tvrdých bojích nakonec Hellscream propadl démonickým silám a zabil vůdce Elfů, poloboha Cenaria. Thrall nakonec s pomocí lidské arcimágyně Jainy Proudmoore vysvobodil jeho duši. Později se Thrall a Grom Hellscream vydali do kaňonu, kde se utkali s pánem pekel Mannorothem, jeho silám právě Orkové propadali. V lítém souboji Grom Mannorotha zabil, ale sám padl při následné explozi démonových ostatků. Tím vysvobodil svůj kmen a zachránil celou rasu Orků.\n\nJeden z největších orkských klanů. Stejně jako většina ostatních klanů se připojil ke Gul´Danovi při průchodu Temným portálem na Azeroth. V první válce bojovali po boku všech ostatních klanů v bitvě o Stormwind. Když se stal vůdcem hordy Doomhammer dostal tento klan za úkol hlídat Khaz Modan. V Khaz Modanu se usídlili skoro až do konce války. Na scénu se tento klan dostal opět až po té co se Doomhammer stáhnul po prohře u hlavního města Lordareonu do Khaz Modanu. Doomhamer měl v plánu s tímto velikým klanem vést další útok proti Alianci. Náčelník klanu Kilrogg řekl, že do útoku nemůžou dokud nedobudou trpasličí pevnost Ironforge, kde se v tu chvíli nacházeli všichni trpaslíci z Khaz Modanu. Bohužel se jim Ironforge dobýt nepodařilo a Aliance se spojila i s trpaslíky. V bitvě u Blackrock Spire byl zatčen Doomhammer a zbytek hordy ustupoval k portálu. Zde se podařilo projít portálem jen několika klanům. Klan Bleeding Holow mezi ně nepatřil.\n\nKdyž byl portál otevřen podruhé (tentokrát Ner´Zhulem), začaly se shromažďovat všechny klany, které zbyly v Azerothu. Z klanu Bleeding Holow nebylo víc než tři tucty orků. Většina z nich byla zřejmě v zajetí a nebo pobita. Ze zbylých tří tuctů udělal Ner´Zhul svoji osobní gardu. Po útoku aliance na Dreanor a po jeho následném výbuchu všichni zbylí členové zemřeli. Klan jako takový už přestal existovat. Jediní přeživší nejspíše zůstali na Azerothu kde se po zničení internačních táborů přidali stejně jako ostatní k Thrallovi.\n\nDalší veliký klan, zřejmě největší z celé hordy. O tomto klanu se moc neví snad jen to, že je úzce spřízněný s klanem Blackrock. Tento klan se také řadí mezi jedny z nejmladších klanů a je možné, že se pouze vyčlenila část Blackrocků a založila vlastní klan. Klan byl také plně oddán Doomhammerovi přestože náčelníkům klanu (Rendovi a Maimovi Blackhandovým) zabil otce. O tom, že by se klan účastnil první války není zmínka, ale naopak v druhé válce sehrál důležitou roli. Když se Doomhammer dozvěděl o Gul´Danově zradě, vyslal tento mocný klan, aby jej dostihl a zlikvidoval. Celý klan tedy vyplul za Gul´Danem a u Sargerasovy hrobky jej dostihl. Zde porazili a do jednoho vybili klan Twilight´s Hammer, který Gul´Danovi sloužil. Když skončili s klanem Twilight´s Hammer vyrazili zpět na Azeroth, protože se celý ostrov Sargerasovy hrobky začal otřásat. Po návartu do Azerothu už byl portál uzavřen. Celý klan se tedy odebral dobýt pevnost Black Rock. Zde se shromáždili se zbylými Blackrocky kteří zůstali na Azerothu a opět se z nich nejspíš stal jeden klan.\n\nKdyž se podruhé otevřel portál vyzval Ner´Zhul všechny zbylé klany, které zůstaly v Azerothu, aby se k němu opět připojili. Klan Black Tooth Grin (Blackrock) odmítl a dál zůstával v pevnosti Black Rock. Po Ner´Zhulově dohodě s Deathwingem se stala pevnost Black Rock terčem útoku černých draků. Draci pobili mnoho orků z klanu. Ti co přežili odtáhli do Lordareonu nebo odešli s Rendem Blackhandem.\n\nSkřeti jsou nezávislí, ale jsou to staří přátelé Hordy. Skřeti bojovali po boku Hordy během Druhé války, ale nechali toho, když zjistili, že je pro ně výhodnější pracovat pro obě strany. Nicméně hodně skřetů si pamatuje zábavu s Hordou a nechávají se levně najmout jako žoldáci Thralla a jeho lidí. Skřeti nabízí Hordě téměř exkluzivní přepravní služby ve svých parních lodích a vzducholodích. Možná, pokud budou dostatečně přesvědčováni, se skřeti znovu připojí k Hordě, poprvé od dob Druhé války...\n\nPlamenná Legie byla skupina vojsk, která měla zničit svět. Velitelem Plamenné Legie byl pravděpodobně Sargeras, mocný a zlý titán. Legie se skládala z pekelných pánů a démonů, kterým velel Mannoroth. Plamenná Legie byla druhá vlna, která měla zničit svět Azeroth. Jako první měla nastoupit Pohroma a poté měl být povolán Archimonde, aby invazi Legie zahájil. Legie mířila přes Lordaeron až do Kalimdoru. Tam zaútočila na Ashenvalský les, kde narazila na odpor Temných Elfů. Poté došlo k bitvě u hory Hyjal, kde chtěl Archimonde vysát sílu ze stromu světa Nordrassilu, ale to se mu nepovedlo. Plamenná Legie byla zničena díky vojskům lidí z Lordaeronu, orčí Hordy a Temným elfům z hory Hyjal.\n\nHlavní rasy Démonů v Legii:\n\nOrganizace legie: \n\nSatyrové jsou potomci elfů, kteří byli ochotní spolupracovat s Plamennou legií a byli Sargerasem proměněni v démonické satyry. Vůdcem satyrů se stal Lord Xavius. Ten je také prvním satyrem svého druhu. \n\nSatyrové nepředstavují jednotnou společnost, nýbrž se rozdělují se na malé skupinky v počtu několika stovek členů. Satyrové obývají hluboké lesy Kalimdoru společně s temnými elfy. Největší počet satyrů ovšem obývá Felwood, což je lesní oblast jež byla nejvíce zasažena Plamennou legii. Toužebně očekávají návrat Plamenné legie, aby ji mohli znovu sloužit.\n\nBěhem první a druhé války byli Nemrtví součástí Hordy v podobě Nekrolytů a Rytířů smrti. Avšak po smrti Gul'dana a poté, co se Thrall, nový vůdce Hordy, vzdal nekromancerských sil, tito Nemrtví zanikli. Novou generaci Nemrtvých stvořil šaman Ner'zhul, král Lichů. Jednou Ner'zhul otevřel temné portály, aby mohla Horda vtrhnout do Azerothu. Aliance tuto invazi však odrazila a Ner'zhulovo tělo bylo rozsekáno na několik částí a jeho duch byl mučen do té doby, než se Kil'jaeden rozhodl použít jej jako vůdce nové invaze do Azerothu. Pro kontrolu nad svými novými magickými silami byl uvězněn do Ledového trůnu v Ledovci ledové koruny, který se nachází v zemi Northrend. V ději třetího dílu herní série si zvolil za svého šampióna Arthase, prince lidí, jehož duši poté uvěznil ve svém meči zvaném Mrazivý smutek a přetvořil jej v rytíře smrti. V ději datadisku ke třetímu dílu král Lichů svoji moc pomalu ztrácí a slábne, ale na konci se spojí s Arthasem v jednoho.\n\nRytíř smrti je hrdinou rasy nemrtvých, který vznikl během roznášení nakaženého obilí do vesnic a měst Lordareonu na počátku třetí války, byly různé z lidských bytostí přeměněny v nemrtvé a z vesnických žen a mužů se stali zombie. A elitní rytíři vysíláni Paladiny ze Stříbrné ruky (\"Silverhand\") byli kouzly krále Lichů přeměněni na zlé rytíře smrti, kteří pak bojovali v řadách Pohromy. Jejich síla pramení z runami popsaných mečů, ze kterých získávají veškerou svou magii. Na rozdíl od paladinů jezdí na nemrtvých bojových koních. Zachovávali si sice trochu svůj lidský vzhled, ale jejich duše byla temná a zkažená. Oči jim zcela zčernaly a kůže zešedivěla. Nejslavnější rytíři smrti pod Arthasem jsou například lord Darkscythe, baron Frostfel nebo duke Wintermaul, kteří se proslavili zničením několika lidských měst a vesnic v Lordaeronu a smrtí několika Paladinů.\n\nSchopnosti Rytířů smrti ve strategii Warcraft III.:\n\nCívka smrti (Death coil) je běžným kouzlem rytířů smrti, která způsobovala, že rytíř vypustil ze svého kouzly nabitého meče rychle letícího ducha v podobě lebky, který těžce zranil nepřátelskou živou jednotku, zatímco spřátelené nemrtvé bratry dokázala cívka velmi účinně léčit a hojit zranění.\n\nSmlouva se smrtí (Death pact) je schopnost využívaná v nouzi, Rytíř smrti může obětovat vlastní nemrtvou jednotku a sám se tak okamžitě vyléčit a povstat v plné síle.\n\nBezbožná aura (Unholy aura) způsobovala, že jednotky vedené tímto Rytířem smrti do boje byly značně rychlejší při pochodu, měly větší výdrž při boji a rychleji pak dokázaly léčit svá zranění obdržená v bitvě.\n\nOživit mrtvolu (Animate Dead) nejstrašnější a nejsilnější schopností Rytířů smrti je oživit několik nedávno padlých bojovníků, ať už z vlastních řad či nepřátelských, a na krátkou dobu je proměnit v nesmrtelné a zcela nedotknutelné, nemyslící bojovníky po svém boku. Za krátkou chvíli se však zcela rozpadnou v prach a znovu už je nelze oživit.\n\nNagové jsou rasou ve fiktivním světě Warcraftu. Vznikli před 10 000 lety z temných elfů, kteří spadli do studny věčnosti. Nagové jsou napůl rybí a napůl humanoidní bytosti podobné hadům. Jejich vládkyní je královna Azshara. Nagové slouží Illidanovi, Starým bohům a někteří jsou příslušníky dalších frakcí. Nagijští muži mají méně humanoidní obličej a jsou méně inteligentní než ženy, ale mají obrovskou svalovou hmotu.\n\nJejich tělo je podobné plazímu, pokryté šupinami, podlouhlé, velikostí podobné orkovi, ve dvou silných rukou většinou drží vznešený trojzubec, na hlavě se jim tyčí nespočet výrůstků a límec vyztužený špičatými kostmi, mají podlouhlou zvířecí tlamu plnou ostrých zubů, jejich oči jsou podlouhlé, podobné dračím(mnohokrát menší).\n\nNagové vznikli krátce po výbuchu Studny Věčnosti(Studna věčnosti) asi před 10000 let před současností Warcraftu. Nad Studnou věčnosti se tehdy pyšnilo honosné elfské město Zin Azshary. Zničením prvního portálu Plamenné legie, který se postupně přesunul z věže královny Azshary do níže položené Studny věčnosti, ta znestabilněla a vybuchla. V paláci a ve věži tehdy ještě pořád byli živí urození elfové a i samotná Azshara. Když i s palácem spadli do Studny, jejich záhuba byla téměř jistá. Ovšem urození elfové měli obrovskou moc, kterou vycítili i uvěznění Prastaří bohové, tak Azshaře nabídli přežití v rozbouřené Studni a ještě větší moc. Azshara v zoufalství přijala a odevzdala sebe i ostatní Prastarým bohům. Ti vytvořili z elfů mocné bytosti, nagy, aby šířili strach a chaos.\n\nVětšina z nich se ovšem vymanila z moci bohů chaosu a usnula tvrdým spánkem na dnech nejhlubších oceánů.\n\nTitáni jsou ve světě Warcraftu bráni jako bohové a stvořitelé (the Makers) - nesmrtelné a nejmocnější bytosti. Když byl stvořen vesmír a všude byl ohromný chaos, Titáni putovali celým vesmírem a na všech světech zavedli systém a pořádek (tudíž i na Azerothu). Své sídlo mají v Pantheonu. \n\n"}
{"id": "432888", "url": "https://cs.wikipedia.org/wiki?curid=432888", "title": "Laurin &amp; Klement FCS", "text": "Laurin &amp; Klement FCS\n\nLaurin & Klement FCS byl závodní automobil vyráběný od roku 1908 do roku 1909 automobilkou Laurin & Klement.\n\nJe to první automobil značky Laurin & Klement, který měl motor OHV. Byl to řadový čtyřválec uložený vpředu, poháněl zadní kola. Měl objem 1994, 2439, 2940 nebo 3486 cm. Výkon byl 71 kW (96 koní), vrtání 86 mm, zdvih 150 mm. Přední i zadní náprava měly rozchod 1300 mm a byly tuhé na listových perech. Vůz dosahoval rychlosti okolo 130 km/h.\n\nBylo vyrobeno celkem 8 kusů. S jedním z nich zajel Otto Hieronimus v roce 1908 na okruhu Brooklands světový rychlostní rekord 118,72 km/h.\n\n"}
{"id": "432891", "url": "https://cs.wikipedia.org/wiki?curid=432891", "title": "Vyvolenej", "text": "Vyvolenej\n\nVyvolenej je druhé album pražské metalové skupiny Škwor. Vyšlo v roce 2004.\nToto album se stalo zlatým za 10 tisíc prodaných alb.\n\nAlbum oproti předchozímu obsahuje méně vulgarismů a prvoplánových politických hesel. Po hudební stránce je album melodičtější.\n\nK singlu \"Sraž nás na kolena\", dosud patrně nejslavnější písni skupiny, a skladbě \"Utíkám\" vznikly videoklipy.\n"}
{"id": "432893", "url": "https://cs.wikipedia.org/wiki?curid=432893", "title": "Železniční trať Smržovka – Josefův Důl", "text": "Železniční trať Smržovka – Josefův Důl\n\nŽelezniční trať 034 Smržovka - Josefův Důl leží v Jizerských horách. Je provozována jak pro osobní tak pro nákladní dopravu. Cesta zastávkovým osobním vlakem trvá 13 minut.\n\nJe to místní dráha, postavená v roce 1894 a provozovaná od října 1894.\nDráhu vlastnila společnost Liberecko-jablonecko-tanvaldská dráha od zprovoznění trati až do svého zestátnění 1.1.1930.\n\nV roce 1900 byly podle tehdejšího jízdního řádu v provozu tyto stanice:\n\nSmržovka, Georgenthal-Albrechtsdorf, Antoniwald, Josefsthal-Maxsdorf\n\nPo této trati v současnosti jezdí osobní vlaky \"Smžovka - Josefův Důl\".\n\nDo roku 2011 byla doprava zajišťována motorovými vozy 810. V letech 2011 - 2015 jsme se mohli setkávat s motorovými jednotkami Regionova. a od prosince 2015 se na tuto trať vrátily opět motorové vozy 810. Dopravu na trati provozují České dráhy na základě vítězství ve výběrovém řízení vypsaném Libereckým krajem. Smlouva je platná až do roku 2026.\n\n\n"}
{"id": "432894", "url": "https://cs.wikipedia.org/wiki?curid=432894", "title": "Klášter Tihany", "text": "Klášter Tihany\n\nKlášter Tihany (vyslov \"tyhaň\") je benediktinský klášter ve vsi Tihany, na poloostrově v severozápadní části jezera Balaton, v Maďarsku.\n\nZakládací listina kláštera je v Maďarsku nejstarší, v původní formě dochovanou písemnou památkou, ve které jsou jednoznačně identifikovatelná maďarská slova. Text je psán latinsky, ale obsahuje několik maďarských slov a výrazů. Dokument je uložen v archívu Vrchního opatství v Pannonhalmě. S orientovanou budovou kostela s rovným ukončením chóru sousedil pravidelný čtvercový objekt kláštera. S výjimkou krypty a tuctu kamenosochařských děl středověké budovy zcela zmizely. Postupně byly nahrazeny románskými stavbami.\nOpatství bylo založeno roku 1055 uherským králem Ondřejem I. a bylo zamýšleno jako pohřebiště arpádovské dynastie. Zakládací listina kláštera obsahuje i několik slov v maďarštině. Ondřej je zde pochován v románské kryptě, která jako jediná přežila turecké vpády.\n\nJako zázrakem nebyl klášter v období tatarských nájezdů (1241-1242) poškozen. Určitě již v této době existoval nějaký ochranný val, ale po odchodu Tatarů bylo kolem kláštera vybudováno opevnění. Zásadní změnu v životě klášterního objektu přinesly turecko-maďarské války. V r. 1534 zde skončil klášterní život a objekt se stal významným prvkem v systému hraničních ochranných hradů v oblasti jezera Balaton. Veškeré známky církevního života zde byly v období následujících 150 let zničeny. V r. 1674 vojáci vrátili budovu svému původnímu účelu. Bohužel v r. 1683 vypukl tragický požár, který klášterní budovy srovnal se zemí. Po ukončení bojů s Turky v r. 1699 už opevnění ztratilo smysl a proto bylo v r. 1702 odstraněno.\n\nV r. 1719 začaly obnovovací práce, a to na základě projektu karmelitánského architekta Mártona Wittwera. Klášter začal fungovat se dvěma obyvatelnými místnostmi a s kryptou pro bohoslužby. Středověké budovy byly zcela zbourány a za necelá tři desetiletí se vybudoval nový, velký barokní kostel. Chrám o dvou věžích (vysoké 35 m) o délce 46 metrů a šířce 16 metrů byl dokončen roku 1754. Ve stejné době byla dokončena i budova kláštera. Vysvěcení kostela bylo zpožděno kvůli požáru v r. 1763. Zachovalé vybavení z tohoto období (kazatelna, oltáře, galerie s varhanami, nádherné dřevořezby chórových lavic) vyzařují i v současné době pravou barokní atmosféru.\n\nV r. 1786 císař Josef II. rozpustil i benediktinský řád. Mniši museli opustit klášter, mohl zůstat pouze jeden z nich, který zde zastával funkci faráře. Do Tihaně se mohli řádoví bratři vrátit až v r. 1802, obdobně jako do kláštera Pannonhalma. V r. 1889 při velké rekonstrukci kostela se rozhodlo, že vnitřní prostor bude vyzdoben i nástěnnými malbami. Vymalováním tří obloukových polí byli pověřeni tři význační malíři této doby Lajos Deák-Ébner, Károly Lotz a Bertalan Székely.\nBarokní kostel s bohatou výzdobou pochází z let 1740-1754. Zlacené dřevořezby ve stylu rokoka jsou dílem rakouského řezbáře Sebastiena Stulhoffa, k jehož osobě se vtahují různé legendy. Bezpečně víme jen, že do Tihaně přijel z Vídně v r. 1754 ve věku 31 let. Zde věrně sloužil řádu po dobu 25 let, umřel v r. 1779 a byl pohřben pod lodí kostela v kryptě určené pro ostatky mnichů. Do řádu však nikdy nevstoupil, ani nebyl laickým bratrem.\n\nRoku 1921 sloužil klášter jako krátkodobé vězení pro bývalého císaře Karla I. a jeho manželku Zitu.\n\nPod apsidou se nachází nejstarší zachovalá část kostela - krypta. Je to trojlodní prostor podepřený třemi páry pilířů. Vstup do něj zajišťují schody vedoucí do presbyteria. Je to jediná zachovalá část původního kostela z 11. století. Původně byla vybudována jako královské pohřebiště a byly zde umístěny ostatky krále Ondřeje I. a jeho syna Davida. Prostor krypty byl několikrát přestavěn, obnoven, rekonstruován, rozkopán, podlaha předělána a zdi přestavěny a omítka obnovena. V 18. století zdi ozdobil Ambrosio Dornetti nástěnnými malbami, později v r. 1889 byla krypta opět vymalována pod vedením Károlye Lotze. Po odstranění nástěnných maleb byla v r. 1955 byla obnovena původní, románská podoba. Náhrobní kámen krále Ondřeje, ozdobený pouze křížem a bez jakéhokoliv nápisu, byl umístěn na současné místo.\n\nDnes je v klášterní budově muzeum týkající se historie opatství a Balatonu.\n\n"}
{"id": "432898", "url": "https://cs.wikipedia.org/wiki?curid=432898", "title": "Bohuš z Drahotuš", "text": "Bohuš z Drahotuš\n\nBohuš z Drahotuš by moravský šlechtic, zakladatel rodu pánů z Drahotuš.\n\nJeho otcem byl Crha z Ceblovic, který získal výsluhou rozsáhlá území na části Drahanské vrchoviny s centrem s tvrzí v Jedovnicích. Bohuš se v pramenech poprvé objevuje roku 1245, v roce 1251 se uvádí jako „Bohuš z Jedovnic“. Bohuš, stejně jako jeho otec, patřil k družině krále Přemysla Otakara II., účastnil se jeho svatby s Markétou Babenberskou v roce 1252. Účastnil se též Přemyslových vojenských tažení. Za své věrné služby se stal přerovským purkrabím a moravským maršálem. V 60. letech 13. století mu král Přemysl daroval oblast kolem Lipníka, kde si Bohuš postavil hrad Drahotuše, po kterém se poprvé píše roku 1269. Zda přenechal svému bratru Hartmanovi z Holštejna otcovu výsluhu na Drahanské vrchovině celou, či zda se tam dále na části angažoval, není zřejmé. Je možné, že si zde nějaký majetek zachoval, centrem držav mohl být hrad Drahans případně Smilův hrad, který byl pojmenován po jeho synu Smilovi. \n\nBohuš z Drahotuš měl manželku Žofii, která byla dcerou Gerharda ze Zbraslavi. S ní měl čtyři syny a jednu dceru. Naposledy se Bohuš uvádí 26. února 1287 a 21. května 1288 již byl nebožtíkem. \n\n\n"}
{"id": "432901", "url": "https://cs.wikipedia.org/wiki?curid=432901", "title": "STS-69", "text": "STS-69\n\nSTS-69 byla mise raketoplánu Endeavour. Celkem se jednalo o 71. misi raketoplánu do vesmíru a 9. pro Endeavour. Cílem mise byly experimenty. Uskutečnil se jeden výstup do vesmíru (EVA).\n\n\n"}
{"id": "432903", "url": "https://cs.wikipedia.org/wiki?curid=432903", "title": "STS-72", "text": "STS-72\n\nSTS-72 byla mise raketoplánu Endeavour. Celkem se jednalo o 74. misi raketoplánu do vesmíru a 10. pro Endeavour. Cílem mise byla záchrana japonské družice Space Flyer Unit (SFU). Uskutečnily se dva výstupy do vesmíru (EVA).\n\n\n\n"}
{"id": "432908", "url": "https://cs.wikipedia.org/wiki?curid=432908", "title": "Font", "text": "Font\n\nPojem font se využívá především v typografii, kde je definován jako kompletní sada znaků abecedy jedné velikosti a jednotného stylu. Slovo font se dnes pojí především s použitím jednotlivých stylů písma ve výpočetní technice.\n\nSlovo bylo převzato z anglického slova \"font\" (v britské angličtině psáno jako \"fount\", v obou případech vyslovováno /fɒnt/), které má původ ve francouzském \"fonte\" (slévat, slévárenství), kde je původ opodstatněn slévárenským odvětvím zvaným „písmolijectví“.\n\nZ dob knihtisku je pojmem „rodina písma“ rozuměna sada znaků stejné velikosti a stylu, které jsou po jednotlivých odlitcích sázeny k utvoření celé tištěné strany.\n\nNa rozdíl od digitálních písem umožňují fyzická písma více verzí jednotlivých znaků. Například pro texty v latince se může písmo prodávat pod označením 12pt 14A 34a, kde 12pt označuje velikost písma v bodech, 14A počet majuskulních znaků „A“ a 34a počet minuskulních znaků „a“. Některé znaky potřebné v sazbě nebyly součástí písem (například pomlčky, mezery a odřádkování), ty bylo možno použít v jakémkoliv písmu kvůli jejich univerzálnosti.\n\nKromě výšky znaku jsou i další charakteristiky, které odlišují různá písma. Záleží na použitém písmu, ale také na tloušťce, sklonu a šířce znaku. Především počítačové zpracování písem umožňuje takovéto rozdělení a následně sloučení do rodiny písem stejného stylu.\n\nStandardní neboli výchozí podoba písma je často označována termínem „\"roman\"“ pro odlišení od \"tučného\" („bold“, „black“) nebo \"tenkého\" („thin“, „light“) písma a \"kurzívy\" („italic“, „oblique“) písma. Jednotlivá písma takto rozdělená tak nesou název a anglický výraz daného stylu písma uvedený v závorce u stylu. Takový název může vypadat následovně: \"Trade Winds Regular\", \"Trade Winds Italic\", \"Trade Winds Bold\", \"Trade Winds Light\", atd.\n\nJe definována vlastností \"bold\". Jedná se o poměr výšky písma a šířky kontur znaků. Poměr by měl být stejný, což si musí hlídat sám autor písma.\nKompletní rodina písem obsahuje širokou škálu tloušťky, od \"ultra-light\" do \"extra-bold\" či \"black\". Čtyři až šest různých tlouštěk nejsou žádnou raritou. Pro použití v kanceláři a na webu se obvykle používají pouze tloušťky \"normal\" a \"bold\". Jestliže v rodině chybí tučná verze písma, mnoho vykreslovačů používají techniku opakovaného vykreslování pod mírným posunem nebo jednoduše horizontálním roztažením znaků.\n\nZákladní tloušťka závisí na písmu, což znamená, že jedno písmo se může v základním řezu jevit tučnější než jiná písma. Například písma navržená pro letáky jsou často tučnější než písma pro delší odstavce.\n\nPokusy o systematizaci rozsahu šířek vedly k numerické klasifikaci poprvé využity Adrianem Frutigerem v písmu Univers:\nDalšími verzemi jsou:\nZ tohoto numerického systému lze velmi dobře odvodit typ písma. Například u písma Helvetica číslo 67 znamená \"Helvetica Bold Condensed\".\n\nPísma TrueType zavedla nový numerický systém: škálu 100–900, kde 400 označuje základní tloušťku písma. Tento systém používají i kaskádové styly a písma OpenType. První algoritmizace fontů byla provedena Donaldem Knuthem v jeho Metafontu a programových systémech TeX.\n\nSe standardizací tlouštěk písem vznikla synonyma pro číselné označení tlouštěk, mezi různými písmy s navzájem odlišnou reálnou tloušťkou. Relativní pojmy popisující lehce subjektivní tloušťky písma jsou následující:\n\nPojmy \"Regular\", \"Normal\" a \"Plain\", ale také i \"Book\" se používají pro normální tloušťky písem. Ve většině stylů je \"Book\" často o něco tenčí než standardní tloušťka, ale v některých se může jevit i tučnější.\n\nV současných evropských písmech, zejména latinkových, se styl písma váže na jeho úhel sklonu. Pokud se standardní styl písma skloní, nejčastěji vpravo v písmech psaných zleva doprava, tvar malých písmen se drobně změní nabírajíc více podobu rukopisu, kurzívy. V kurzívě se mohou kraje písmen spojit a tím vytvořit i častěji se objevující ligatury. V mnoha rodinách jsou velká písmena jen skloněna, v některých mohou ale také lehce pozměnit svůj vzhled, například použitím kaligrafických tahů.\n\nVe většině bezpatkových a některých patkových písmech jsou kontury jen nakloněné, což je většinou prováděné algoritmem bez změny vzhledu. Taková kosá písma nelze označit pravým stylem \"Italic\", protože nenesou znaky změny vzhledu, což je základním poznávacím znakem takového stylu.\n\nNa druhou stranu existují písma, která nabírají podobu kurzívy bez změny sklonu. Třeba v cyrilických písmech může mít malý znak „т“ podobu zmenšeného velkého znaku „Т“ nebo malého latinského znaku „m“, což je častým případem v kurzívě.\n\nVe Frutigerově systému mají rovná písma druhou číslici \"5\", skloněná \"6\" a skloněná užší \"8\"\n\nDvě japonská písma katakana a hiragana jsou někdy vnímána jako dva styly typografických variant mezi sebou, ale většinou je na ně pohlíženo jako na dvě odlišné sady znaků, neboť některé ze znaků mají odlišný původ kandži. Gotický styl latinky s narušenými strukturami znaků je na druhou stranu považován za pouhou typografickou variantu.\n\nPísma, která mají pouze variantu kurzívy, jako například arabské písmo, mají také mnoho variant, v tomto případě například Naskh a kúfské písmo, i když jejich styly záleží na použití, oblasti nebo období.\n\nJsou zde i jiná hlediska, která se liší mezi jednotlivými styly písem, ale ve většině případů jsou považovány za charakteristické typografické znaky rodiny písma, které zahrnují vzhled číslic a minuskuly, které mohou být zmenšenou podobou majuskul (kapitálky), zatímco některá písma používají jen velké znaky.\n\nNěkteré rodiny písem disponují variabilní šířkou znaků (\"stretch\").\n\nUžší písma jsou obvykle označeny \"narrow\", \"compressed\" nebo \"condensed\" (v překladu \"úzký\", \"zhuštěný\", \"stlačený\"). Ve Frutigerově systému je druhou číslicí pro užší rovná písma číslice \"7\". Širší písma mohou být nazvána výrazy \"wide\", \"extended\" nebo \"expanded\" (v překladu \"široký\", \"roztažený\"). Obojí pak může být ještě zdůrazněno výrazy \"extra\", \"ultra\" a podobnými.\n\nTyto různé styly písem by se měly odlišovat od technik, které upravují prokládání znaků k vytvoření zdánlivě užšího nebo menšího slova, především s použitím zarovnání textu do bloku.\n\nVelké množství rodin písem má buď různě nebo stejně široké znaky (například styl „psacího stroje“), pokud to písmo umožňuje rozlišit. Ovšem existují rodiny písem, které používají oba styly.\n\nNěkterá písma obsahují různě a stejně široké (tabulární) číslice, kde obvykle rozhoduje zarovnání podle malých písmen nebo velkých.\n\nNěkteré profesionální rodiny písem zahrnují fonty optimalizované pro určité velikosti (například použitím tzv. „inkoustových pastí“). Existuje mnoho jmenných schémat pro různé varianty designu. Jedno takové schéma, navrženo a vyvinuto společností Adobe Systems, odkazuje na různé varianty písem sloučením s použitím v různých typech dokumentů, pro které jsou tato písma typická, s uvedením optimální velikosti v typografických bodech, které se mohou v závislosti na použité rodině písma lišit:\n\nMěřítko písma představují metadata obsahující číselné údaje vztažné k velikosti a prostoru v písmu samotném nebo v jednotlivých znacích. Celopísmové měřítko definuje výšku velkých písmen, základní výšku malých písmen, převýšení, prohloubení a hranice písma. Měřítko na úrovni jednotlivých znaků definuje hranice znaku, celkovou šířku znaku (potřebná vzdálenost od začátku psaní znaku do začátku psaní dalšího znaku) a postranní okraje (prostor, který odděluje kontury znaku na každé straně).\n\nZatímco většina rodin písem jsou charakterizovány svým použitím patek, existují velké rodiny písem, které zahrnují patkové varianty (\"antiqua\"), bezpatkové varianty (\"grotesque\") nebo dokonce mezičlánek egyptienky (\"Egyptian\").\n\nČastějším úkazem, především u patkových písmech, jsou různé varianty velkých písmen. Ve skloněných písmech mohou nabírat podobu kaligrafických tahů, nebo mohou obsahovat různé ozdůbky pro iniciály.\n\nTypická písma mohou obsahovat stovky až tisíce různých znaků, především k pokrytí různých jazykových variant. Dost často uživatelé mohou potřebovat jen část těchto znaků, které pro ně jsou k dispozici. Dělení je proces, kterým se odstraňují nepotřebné znaky ze souboru písma, především za účelem redukce velikosti souboru. Toto je patrně důležité hlavně u webových písmech, také proto, že redukcí velikosti souboru písma se také redukuje čas načítání webové stránky.\n\nPrávě dělení souvisí s rozvojem písem pro počítačové systémy, kterých je několik druhů. Počítačová písma jsou digitální elektronická data, která obsahují jednotlivé znaky. Zatímco pojem \"písmo\" se používá již od prvních výskytů psaných textů (a rozmachu písem od vynálezu knihtisku), od roku 1990 se používá především v souvislosti se škálovatelnou sadou digitálních tvarů, které lze tisknout v mnoha velikostech. Dělí se do tří základních druhů:\n\nRastrová písma jsou rychlejší a jednodušší v použití k zobrazení počítačového kódu, ale jsou neškálovatelná a vyžadují různé varianty pro různé velikosti. Konturová a čárová písma lze transformovat za použití jediné varianty a záměnou různých měřítek pro komponenty každého znaku, ale jsou komplikovanější k  vykreslení na obrazovce, než rastrová písma, protože vyžadují další programový kód k převodu kontury do rastru k vykreslení na obrazovce nebo v tisku. I když se používají všechny druhy písem, nejrozšířenějším a nejpoužívanějším druhem počítačových písem jsou konturová. Počítačová písma jsou navrhovaná v editoru písma.\n\nRastrová písma jsou tvořená maticemi bodů utvářejících obrázky jednotlivých znaků. Mezi přední vlastnosti patří vysoká rychlost a jednoduchost vykreslování, jednodušší tvorbu a v případě neškálovaného použití je výstup zobrazení totožný s uloženým obrázkem. Rastrová písma jsou použitá v konzoli Linuxu, nouzovém příkazovém řádku systému MS Windows a vestavěných systémech. Starší jehličkové tiskárny používaly rastrová písma, často uložená v paměti tiskárny a adresovaná pomocí ovladače tiskárny v počítači. Rastrová písma lze také použít v křížkovém stehu.\n\nDigitální rastrová písma (a finální vykreslování vektorových písem) mohou využívat monochromatické provedení nebo variantu se stupněmi šedi. Ta poslední používá anti-aliasing. Když zobrazuju text, typicky operační systém reprezentuje příslušné \"stupně šedi\" jako přechodné barvy mezi barvou písma a barvou pozadí. Nicméně, pokud je text reprezentován jako obrázek s průhledným pozadím, \"stupně šedi\" vyžadují formát obrázku podporující částečnou průhlednost.\n\nRastrová písma vypadají nejlépe ve své přirozené velikosti pixelů. Některé systémy využívající rastrová písma mohou vytvořit různé varianty algoritmem. Například původní počítače Macintosh od firmy Apple mohly vytvořit tučné písmo zešířením vertikálních linií a kurzívu zešikmením obrázku. Při jiných velikostech mnoho vykreslovacích systémů využívá převzorkovací techniku „\"nejbližšího souseda\"“, která produkuje ostré čtvercové hrany. Pokročilejší systémy využívají anti-aliasing na rastrových písmech, jejichž přirozená velikost nesouhlasí s velikostí požadovanou. Tato technika funguje výborně při zmenšování textu, ale při zvětšování textu má za následek rozostření hran. Některé grafické systémy (především ty z emulátorů) uplatňují křivkové nelineární převzorkovací algoritmy (například 2xSaI nebo hq3x) na písmech a jiných rastrových obrázcích, čímž minimalizují rozostření písma, ale vzniká viditelné zkreslení při zvětšení písma.\n\n\n\"Konturová písma\" jsou kolekcí vektorových obrázků sestávajících z čar a křivek definujících kontury jednotlivých znaků. První vektorová písma byla použitá vektorovými monitory a vektorovými plottery, které používaly svá vlastní zabudovaná písma, běžně pomocí tenkých jednoduchých čar namísto plněných kontur znaků. Příchod počítačové sazby přinesl potřebu zavést univerzální standard k integraci grafického uživatelského rozhraní prvního Macintoshe a laserových tiskáren. Termínem k popisu integrace byl WYSIWYG. Univerzálním standardem byl (a stále je) Adobe PostScript. Příkladem můžou být písma PostScript Type 1 a Type 3, TrueType a OpenType.\n\nNa rozdíl od rastrových písem se jedná o sadu čar a křivek namísto pixelů, čímž mohou být škálovatelné do různých velikostí bez pixelizace. Nevýhodou je složitější vykreslování. Z vektorové podoby se dá v případě potřeby vytvořit rastrová podoba předem. Opačný postup je pochopitelně daleko složitější, neboť vyžaduje heuristické algoritmy k odhadování a průměrné vykreslení požadovaných křivek, pokud pixely netvoří rovnou čáru. Tento typ písem má také zásadní nevýhodu ve vykreslování. Bézierovy křivky v nich použité nelze přesně vykreslovat na rastrových výstupech (většina monitorů a tiskáren) a jejich vykreslení se může změnit na základě požadované velikosti a umístění. Pro zmírnění dopadu takové transformace je nutno použít některé anti-aliasingové filtry (v typografii \"font hinting\"), které vyžadují sofistikovaný software, který je obtížný správně implementovat. Mnoho moderních počítačů tento software obsahují, nicméně pochopitelně spotřebují více výkonu k vykreslení písma, než písma rastrová. I přes to jsou ale písma tohoto druhu hojně využívána právě kvůli jejich možnosti libovolně škálovat.\n\nKontury znaku jsou definovány vertexy jednotlivých čar a profilem čáry, což umožňuje tvořit písma s různými tloušťkami, šířkami znaků nebo s patkami podle různých vykreslovacích pravidel za použití stejných vertexů a s přiřazenou velikostí pro uložení. Pro tvůrce písem je jednodušší a méně náchylné k chybám tvořit znaky pomocí čar, než tvořit kontury. Systém založený na čarách rovněž umožňuje škálovat znaky výškově i šířkově bez změny tloušťky předloh znaků. Čárově vykreslovaná písma jsou rozšířená především ve východní Asii původně k použití na vestavěných zařízeních, ale použití se neomezuje ani na ideogramy. Jedním z formátů čárových písem je METAFONT.\n\n\n\n"}
{"id": "432911", "url": "https://cs.wikipedia.org/wiki?curid=432911", "title": "Geografie Švédska", "text": "Geografie Švédska\n\nTento článek popisuje geografické poměry ve Švédsku.\n\nŠvédsko se nachází na Skandinávském poloostrově v severní Evropě. Leží západně od Baltského moře a Botnického zálivu. V západní části odděluje Švédsko od Norska Skandinávské pohoří.\n\nRozloha země činí 449 964 km², Švédsko je 54. největší zemí světa, 5. v Evropě a největší v severní Evropě.\n\nNejvětšími ostrovy jsou Gotland a Öland. \n\nZ geomorfologického hlediska lze území Švédska rozdělit na pět základních jednotek:\n\nZ geologického hlediska je území Švédska tvořeno dvěma základními jednotkami: Baltským štítem a Skandinávským pohořím. Baltský štít je nejstarší částí evropské pevniny a je složen z prahorních a starohorních hornin. Jedná se o soubory silně metamorfovaných hornin prostoupených hlubinnými vyvřelinami. Zastoupeny jsou ruly, granulity, migmatity, svory, žuly, granodiority, gabra, místy i křemence, vápence, pískovce. Od prvohor až do současnosti zůstal baltský štít trvale souší. \nSkandinávské pohoří bylo vyvrásněno uprostřed prvohor kaledonským vrásněním jako součást mohutné horské soustavy, jejíž součástí byly rovněž pohoří na britských ostrovech. Pohoří má velmi pestrou stavbu tvořenou horninami z mladších starohor a starších prvohor. Nejvyšší švédské vrcholy Kebnekaise a Sarek jsou z amfibolitů.\n\nPřes severní polohu má Švédsko převážně mírné podnebí. Horské pásmo Skandinávského pohoří tvoří výrazné klimatické rozhraní, které odděluje Švédsko od typického oceánského podnebí na západě. Asi 15 % území Švédska leží za Severním polárním kruhem. V horách severního Švédska převládá subarktické podnebí. Severně od polárního kruhu v určité letní dny slunce vůbec nezapadá, v zimě naopak vůbec nevychází.\n\nZnačné rozpětí zeměpisné šířky (55-69° s. š.) a výšková členitost způsobují, že podnebí je v rámci Švédska velmi rozmanité. Podle Köppenovy klasifikace podnebí patří Švédsko ke čtyřem klimatickým oblastem: \n\nPrůměrná roční teplota se v jednotlivých částech Švédska značně liší. V oblastech za polárním kruhem dosahuje hodnot pod 0 °C (Jokkmokk -0,6 °C). Naopak na jihozápadním pobřeží je téměř 8 °C (Göteborg 7,8 °C, Malmö 7,9 °C).\n\nV rozložení srážek ve Švédsku jsou rovněž velké rozdíly. Závisí to na vzdálenosti od Atlantského oceánu a na nadmořské výšce. Nejdeštivější oblastí je horský masiv Sarek (přes 2000 mm ročně). Na východ od Skandinávského pohoří množství srážek velmi rychle klesá a rozsáhlé nížinné a pahorkatinné oblasti Švédska mají 400-800 mm srážek ročně, při čemž jich ubývá od jihozápadu (pobřeží Kattegatu) k severu: Göteborg 670 mm, Stockholm 555 mm, Jokkmokk 475 mm.\n\nNejvětší jezera jsou Vänern, Vättern a Mälaren.\n\nK nejdelším řekám ve Švédsku patří Torne älv (522 km), Dalälven (520 km), Klarälven (500 km), Ume älv (450 km), Ångermanälven (450 km), Lule älv (450 km), Vindelälven (450 km), Kalix älv (450 km), Ljusnan (430 km) a Indalsälven (420 km).\n\nJižní část země je převážně zemědělská, směrem na sever se zvyšuje podíl lesů.\n\nNa jihu Švédska převládají listnaté stromy, dále na sever jsou to jedle a smrky a na úplném severu břízy. \n\nVe Švédsku se nachází dvacet osm národních parků. Mají celkovou rozlohu 6326,4 km² (v roce 2005), což zabírá 1,4% rozlohy země. Největší z nich je Národní park Padjelanta (1984 km²). Nejstaršími jsou Národní parky Abisko, Stora Sjöfallet, Sarek, Pieljekaise, Sonfjället, Hamra, Ängsö, Garphyttan a Gotska Sandön, které byly vyhlášeny v roce 1909.\n"}
{"id": "432915", "url": "https://cs.wikipedia.org/wiki?curid=432915", "title": "Filiálka (rozcestník)", "text": "Filiálka (rozcestník)\n\nFiliálka (z lat. \"\", synovský, dceřiný) může být:\n\n\n"}
{"id": "432917", "url": "https://cs.wikipedia.org/wiki?curid=432917", "title": "Damalasaurus", "text": "Damalasaurus\n\nDamalasaurus (\"ještěr z Damala\") je neformálním rodovým názvem pro sauropodního dinosaura (možná brachiosaurida), žijícího v období střední jury (stupeň bajok, asi před 160 až 175 miliony let) na území dnešní Číny. Přesná klasifikace tohoto dinosaura však dosud není možná.\n\nTypovým druhem je \"D. laticostalis\", jehož fosílie pocházejí z Tibetu. Jde o \"nomen nudum\". Dalším druhem je pak \"D. magnus\". Žádný z těchto dvou druhů nebyl řádně popsán a prozkoumán, přestože již v roce 1985 publikoval obě jména paleontolog Zhao.\n\n"}
{"id": "432925", "url": "https://cs.wikipedia.org/wiki?curid=432925", "title": "Bohuslav Ebermann", "text": "Bohuslav Ebermann\n\nBohuslav Ebermann (* 19. září 1948 Vochov) je bývalý československý hokejový útočník, od roku 2016 zastupitel Plzeňského kraje (nestraník za SsČR), od roku 2010 zastupitel a starosta obce Vochov v okrese Plzeň-sever.\n\nHrál v československé lize za HC Škoda Plzeň. V letech 1974–1975, 1977–1979 a 1981 reprezentoval Československo na světových šampionátech, kde pomohl vybojovat šest medailí, z toho jednu zlatou. Startoval také na zimních olympijských hrách v letech 1976 (stříbro) a 1980 (5. místo). V roce 2010 byl uveden do Síně slávy českého hokeje.\n\nV komunálních volbách v roce 2010 vedl jako nezávislý kandidátku subjektu \"\"Sdružení nezávislých kandidátů Vochov\"\" a byl zvolen zastupitelem obce Vochov. Vzhledem k tomu, že uskupení volby vyhrálo, stal se starostou obce. Ve volbách v roce 2014 pak obhájil post obecního zastupitele i starosty (tentokrát kandidoval jako nezávislý za subjekt \"\"PROVOCHOV\"\").\n\nV krajských volbách v roce 2016 byl z pozice nestraník za SsČR zvolen zastupitelem Plzeňského kraje, když kandidoval za subjekt \"\"Starostové a Patrioti s podporou Svobodných a Soukromníků\"\". Na kandidátce byl původně na 6. místě, ale vlivem preferenčních hlasů skončil třetí.\n\n"}
{"id": "432929", "url": "https://cs.wikipedia.org/wiki?curid=432929", "title": "Artur Hazelius", "text": "Artur Hazelius\n\nArtur Immanuel Hazelius (30. listopadu 1833 – 27. května 1901). Švédský učitel, vědec a folklorista. Zakladatel muzea Nordic Museum a muzea v přírodě Skansen ve Stockholmu.\n\nHazelius se narodil ve Stockholmu jako syn Johanna Augusta Hazelia, který byl vojenským úředníkem, politikem a novinář. Studoval na universitě v Uppsale a v roce 1860 získal doktorský titul. Poté pracoval jako učitel. Podílel se na tvorbě několika učebnic a také na jazykové reformě.\n\nV roce 1869 byl sekretářem švédské sekce na Skandinávském Ortografickém Kongresu ve Stockholmu (det nordiska rättstavningsmötet) a v roce 1871 publikoval jeho výsledky. Radikální reformy v švédském hláskování, které zde byly navrženy, nebyly přijaty Švédskou akademií (Swedish Academy). Vedly k tomu, že v roce 1874 vydal Johan Erik Rydqvist (1800 - 1877) první vydání velmi konzervativního hláskoslovného slovníku (Svenska Akademiens Ordlista). Nicméně později bylo mnoho návrhu kongresu zahrnuto v šestém vydáním tohoto slovníku.\n\nBěhem svého cestování si Hazelius všiml jak švédský folklor, především architektura a další části materiální kultury, mizí vlivem industrializace, stěhování a dalších procesů modernizace. Proto se v roce 1872 rozhodl založit muzeum švédské etnografie, které se původně (1873) jmenovalo Skandinávská etnografická kolekce (Skandinavisk-etnografiska samlingen) a od roku 1880 je známo jako Nordic Museum (Nordiska Museum, nyní Nordiska museet). V roce 1891 založil muzeum v přírodě ve Skansenu, které se stalo vzorem pro další muzea v přírodě severní Evropě. K myšlence založení tohoto muzea ho přivedla návštěva královské sbírky budov, která byla založená poblíž Osla v roce 1881.\n\nPro Nordic Museum Hazelius získal řadu předmětů z celého Švédska a dalších severských zemí – jako nábytek, oblečení, hračky, atd. Jeho hlavním zájmem byla venkovská kultura, ale jeho následovníci začali sbírat také věci spojené s městskou kulturou. Pro muzeum ve Skansenu sbíral celá stavení a zemědělské usedlosti.\n\nI přesto, že zpočátku neměl tento projekt podporu státu jak Hazelius doufal, měl širokou podporu a už v roce 1898 měla Společnost pro podporu Nordic Museum (Samfundet för Nordiska Museets främjande) 4525 členů. V roce 1891, deset let před Hazeliovou smrtí, přidělil švédský parlament (riksdag) muzeu nějaké peníze a v roce 1900 byla tato suma dvojnásobná. V posledních letech svého života žil Hazelius v jedné budově ve Skansenu. Zemřel 27. května 1901 a 4. února 1902 byl pohřben ve Skansenu.\n\nHazeliusovou manželkou byla Sofia Elisabeth Grafströmová, dcera Anderse Abrahama Grafströma, básníka a člena Švédské akademie (Swedish Academy). Jeho jediný syn Gunnar Hazelius (1874 – 1905) se stal správcem Nordic Museum. Gunnarova dcera - Gunnel Hazelius-Berg se později stala správkyní sbírek oděvů ve Skansenu a její manžel profesor Gösta Berg byl nějaký čas ředitelem obou muzeí.\n\n"}
{"id": "432934", "url": "https://cs.wikipedia.org/wiki?curid=432934", "title": "Třída New York", "text": "Třída New York\n\nTřída New York byla třída dreadnoughtů US Navy. Skládala se z jednotek USS \"New York\" a USS \"Texas\", které jako první americké dreadnoughty nesly kanóny ráže 356 mm a proto bývají označovány i jako tzv. „superdreadnoughty“. Na druhé straně to byly poslední americké bitevní lodě s více než čtyřmi dělovými věžmi a kotly na uhlí.\n\nObě lodi byly operačně nasazeny v první i druhé světové válce. Po jejím skončení byl \"New York\" použit při zkouškách jaderných zbraní na atolu Bikini v roce 1946 a o dva roky později potopen jako cvičný cíl. \"Texas\" byl zachován jako muzejní loď v texasském Houstonu a je dnes jedinou dochovanou americkou prvoválečnou bitevní lodí.\n\nObě jednotky byly postaveny v loděnicích na východním pobřeží USA. \"New York\" byl postaven loděnicí \"New York Navy Yard\" v Brooklynu ve státě New York. Kýl lodi byl založen v září 1911, trup byl spuštěn na vodu v říjnu 1912 a v dubnu 1914 byla loď dokončena. \"Texas\" byl postaven v loděnici \"Newport News Ship Building and Drydock Company\" v Newport News ve Virginii. Kýl lodi byl založen v dubnu 1911, trup byl spuštěn na vodu v květnu 1912 a v březnu 1914 byla loď dokončena.\n\nTřída \"New York\" konstrukčně navázala na předchozí lodě třídy \"Wyoming\". Hlavní výzbroj lodí tvořilo deset 356mm kanónů o délce hlavně 45 ráží v pěti dvoudělových věžích (starší lodě nesly 305mm kanóny). Sekundární ráži tvořilo 21 kusů 127mm kanónů o délce hlavně 51 ráží, umístěných v kasematech. Na každém boku bylo deset z nich – část v trupu a část v pancéřované citadele, poslední kanón byl na zádi. Později byl jejich počet snížen na šestnáct.\n\nObě lodi byly dokončeny v první polovině roku 1914, tedy ještě před vypuknutím první světové války. Od svého dokončení až do roku 1919 obě lodi sloužily v Atlantiku. Poté, co se USA do války v roce 1917 zapojily, sloužily obě lodě ve spolupráci s britskou Grand Fleet v Severním moři, kde pomohly dále zvýšit výraznou převahu Royal Navy nad německou Kaiserliche Marine.\n\nV letech 1925-27 obě jednotky prošly modernizací. Jako první americké bitevní lodě při ní dostaly trojnoškové stožáry, nesoucí nový systém řízení palby. Dále dostaly protitorpédovou obšívku, kotle vytápěné naftou, což umožnilo odstranit jeden ze dvou komínů, zesíleno také bylo horizontální pancéřování. Počet 127mm kanónů byl snížen na šestnáct. Celkově se zvýšil výtlak lodí a mírně snížila jejich rychlost. Lodě dostaly katapult a nesly dva hydroplány. Počet členů posádky se po modernizaci zvýšil na 1 290.\n\nV polovině 30. let byly obě lodi převedeny do Atlantiku, kde strávily převážnou část války – částečně ve výcviku. Za druhé světové války byly používány zejména k doprovodu spojeneckých konvojů a dělostřelecké podpoře vyloďovacích operací. \"New York\" a \"Texas\" podporovaly vylodění v Severní Africe v listopadu 1942. \"Texas\" dále podporoval vylodění v Normandii a Jižní Francii. \"New York\" sloužil v letech 1943–1944 jako cvičná loď. V druhé polovině roku 1944 pak byly obě lodi přesunuty do Pacifiku – podporovaly například spojenecká vylodění na Iwodžimě a Okinawě. Během války byla u lodí zesilována protiletadlová výzbroj, naopak počet 127mm kanónů byl snížen na šest.\n\nObě lodi se dočkaly konce druhé světové války. \"New York\" byl použit při pokusných jaderných testech na atolu Bikini v roce 1946 – Operace Crossroads, poté byl nějaký čas zkoumán v Pearl Harboru a v roce 1948 definitivně potopen jako cvičný cíl.\n\n\"Texas\" byl vyřazen v roce 1948 a zachován v Houstonu jako plovoucí muzeum. Stal se první americkou muzejní lodí této kategorie a dnes je jedinou dochovanou americkou prvoválečnou bitevní lodí.\n\n\n\n"}
{"id": "432940", "url": "https://cs.wikipedia.org/wiki?curid=432940", "title": "Mezijazyk", "text": "Mezijazyk\n\nMezijazyk ( ) je v informatice speciální jazyk využívaný abstraktním počítačem, jenž pomáhá v analýze počítačového programu. Termín mezijazyk je používán u překladačů pro označení mezikroku (odtud tedy mezijazyk) před generováním cílového strojového nebo objektového kódu. Mezikód je volen s ohledem na snadnější optimalizací nebo jiných transformací za účelem zlepšení jeho některých parametrů.\n\nV lingvistice přirozených jazyků se jako mezijazyk označuje nářečí nebo idiolekt, v němž se mísí prvky dvou či více jazyků, například při osvojování druhého jazyka nebo v lokalitách, kde se dva jazyky ovlivňují a mísí. \n\nMezijazyk se od normálního strojového kódu liší typicky ve třech základních aspektech:\n\n\nOblíbeným formátem pro mezijazyky je tříadresní kód.\n\nVariací významu termínu „mezijazyk“ jsou jazyky používané jako mezijazyky některými vyššími programovacími jazyky, jejichž výstupem není objektový nebo strojový kód, ale právě pouze mezijazyk. Mezijazyk je poté zpracován vlastním překladačem, jehož výstupem je finální objektový nebo strojový kód. Mezijazyk se zde používá kvůli optimalizaci nebo získání vyšší přenositelnosti (použitím mezijazyka, pro který existují překladače pro různé procesory, architektury a operační systémy, jako např. programovací jazyk C). Jazyky, které se takto používají, spadají svou komplexností mezi vyšší programovací jazyky a nižší programovací jazyky, jako např. jazyk symbolických adres.\n\nJazyk C je využíván jako mezijazyk mnoha programovacími jazyky, využívá ho např. Eiffel, Sather, Esterel, některé dialekty Lispu (Lush, Gambit), Haskell (Glasgow Haskell Compiler), C odnož Squeak Slang, ale i další. Některé varianty jazyka C byly navrženy tak, aby poskytly vlastnosti přenositelnosti jazyku symbolických adres, například C--, C Intermediate Language. a Low Level Virtual Machine\n\nJava Bytecode (od Sun Microsystems) je mezijazyk vytvořený pro potřeby Java Virtual Machine do kterého se překládají zdrojové kódy v různých jazycích pro běh na platformě Java Virtual Machine. JVM pak může provést JIT kompilaci, při níž je vytvořen strojový kód, který dosahuje vyššího výkonu.\n\nCommon Intermediate Language (od Microsoftu) je obdobou Java Bytecode, ale pro platformu .NET. CIL je nezávislý na hardwarové platformě.\n\nGNU Compiler Collection (GCC) používá vnitřně hned několik mezijazyků, aby zjednodušil přenositelnost a usnadnil křížovou kompilaci. Mezi tyto jazyky patří:\n\n\nZatímco je většina mezijazyků navržena pro podporu staticky typovaných jazyků, Parrot Intermediate Representation je navržen pro podporu dynamicky typovaných jazyků (původně Perl a Python).\n\n"}
{"id": "432946", "url": "https://cs.wikipedia.org/wiki?curid=432946", "title": "Nikolaj Alexejevič Někrasov", "text": "Nikolaj Alexejevič Někrasov\n\nNikolaj Alexejevič Někrasov ( , Nemyriv — Petrohrad) byl ruský básník, spisovatel a kritik. Byl také editorem několika literárních časopisů. Jeho dílo je spojeno s tzv. naturální školou, jejíž almanachy redigoval.\n\nDíky svým veršům o rolnících si získal obdiv radikálních a liberálních kruhů ruské inteligence, např. Nikolaje Černyševského.\n\nJe pochován na Novoděvičím hřbitově v Sankt-Petěrburgu.\n\n\n"}
{"id": "432947", "url": "https://cs.wikipedia.org/wiki?curid=432947", "title": "Viktor Někrasov", "text": "Viktor Někrasov\n\nViktor Platonovič Někrasov, rusky Виктор Платонович Некрасов (, Kyjev – 3. září 1987, Paříž) byl ruský spisovatel, který se stal představitelem sovětské literatury po druhé světové válce.\n\nNarodil se v rodině kyjevského lékaře. V roce 1936 ukončil studia architektury. V letech 1937—1941 byl hercem a divadelním výtvarníkem v různých sovětských městech.\n\nPo napadení Sovětského svazu Německem byl od srpna 1941 nasazen jako plukovní inženýr a zástupce velitele ženijního praporu. Zúčastnil se bojů u Charkova a Stalingradu. Za obranu Stalingradu i během dalších bojů byl celkem třikrát vyznamenán. Na začátku roku 1945 byl v Polsku raněn a demobilizován.\n\nDo komunistické strany - VKS(b) vstoupil v roce 1944, v roce 1973 z ní byl vyloučen.\n\nPrvní slávu si získal dílem \"Ve stalingradských zákopech\", které vyšlo v roce 1946 (česky poprvé 1948) a bylo jednou z prvních knih popisujících válku, pokud to doba umožnila, pravdivě.\n\nV roce 1959 poprvé otisknul svůj nesouhlas s tím, že na místě hromadné vraždy Židů a dalších občanů SSSR v Babím Jaru u Kyjeva měl být vybudován fotbalový stadion. V roce 1966 vystoupil veřejně k 25. výročí těchto událostí. Někrasova poté začali obviňovat z organizace masových sionistických shromáždění. Nikita Sergejevič Chruščov měl prohlásit:\n\nTo, že nakonec byl památník v Babím Jaru v roce 1976 vybudován, je též zásluha Viktora Někrasova.\n\nV letech 1957—1962 mu bylo umožněno navštívit několik kapitalistických států. Jeho cestopisné dojmy byly kritizovány za poklonkování Západu.\n\nV roce 1966 spolupodepsal Někrasov dopis pětadvaceti pracovníků vědy a kultury Brežněvovi, ve kterém podepsaní nesouhlasili se Stalinovou rehabilitací.\n\nPoslední kniha, která byla Někrasovovi v Sovětském svazu vydána byla v roce 1971 \"V životě a dopisech\" (В жизни и в письмах). Zákaz tisku dalších knih nebyl oficiálně vysloven, jeho dříve vydané knihy však začaly mizet z knihoven. Pro liberální postoje obdržel v roce 1969 stranickou důtku a v roce 1973 byl z komunistické strany vyloučen. Při domácí prohlídce v roce 1974 mu byly zabaveny rukopisy a nelegální tiskoviny. Spisovatel byl nato po šest dnů vyslýchán.\n\nV březnu až květnu 1974 byl Někrasov předmětem několika provokací ze strany státní moci. V Kyjevě i Moskvě byl na ulici lzadržen policií po záminkou ověření totožnosti, poté byl propuštěn. 20. května 1974 napsal Někrasov osobní dopis Brežněvovi, ve kterém konstatoval, že se stal nepohodlným, že však neví komu. Požádal o umožnění odjezdu ze Sovětského svazu na dva roky. Na tento dopis nedostal odpověď. V červenci 1974 požádal spolu se svou ženou Galinou Bazij (Галина Базий) o výjezdní dokumenty na dvouměsíční cestu k příbuznému do Švýcarska. Toto povolení obdrželi a vycestovali do Švýcarska, později do Paříže. Rodina nevlastního syna (manželčina syna z předchozího manželství) obdržela povolení k vycestování v roce 1976, až po přímé intervenci Louise Aragona.\n\nViktor Někrasov byl zbaven sovětského občanství v roce 1979. Dožil na předměstí Paříže, kde zemřel v roce 1987. Byl pochován na ruském hřbitově v Sainte-Geneviève-des-Bois, spolu s tisíci dalších ruských a sovětských emigrantů.\n\n\n\nViktor Někrasov se objevil jako herec v sovětském filmu \"Člověk se nevzdává\" z roku 1960.\n\n dílo na serveru Библиотека Максима Мошкова\n"}
{"id": "432959", "url": "https://cs.wikipedia.org/wiki?curid=432959", "title": "Starý Jičín (hrad)", "text": "Starý Jičín (hrad)\n\nStarý Jičín je zřícenina hradu nad stejnojmennou obcí Starý Jičín v okrese Nový Jičín v Moravskoslezském kraji. Hrad vznikl na konci 12. nebo na počátku 13. století, první písemná zmínka o něm pochází z roku 1240. Byl postaven na místě původní dřevěné tvrze a díky své strategické poloze a širokému výhledu do okolí plnil především vojenskou úlohu jako ochrana tzv. Jantarové stezky do Polska. Na počátku 20. století usiloval o jeho záchranu vlastenecký hrabě Bedřich Deym ze Střítěže. Od roku 1958 je chráněn jako kulturní památka ČR.\n\nV roce 1996 byla obcí zrekonstruována hradní věž. V patrech byla nainstalována dobová expozice zbroje a dokumentů o hradě a panství Starý Jičín. Nachází se zde i restaurace. Obec Starý Jičín nadále pokračuje v rekonstrukci hradních zdí za finančního přispění z Ministerstva kultury v programu Záchrana kulturních památek.\n\nHrad vznikl zřejmě na přelomu 12. a 13. století. Původně sloužil jako strážný hrad, střežící obchodní cestu do Polska. Prvním známým majitelem hradu byl německý šlechtic Arnold z Hückeswagenu (jenž krom Starého Jičína vlastnil i nedaleké hrady Šostýn a Hukvaldy), který Starý Jičín získal kolem roku 1230. Jako majitel hradu se Arnold výslovně uvádí v listině ze 14. července 1240, kdy vydal darovací listinu pro premonstráty ve Steinfeldu. Po Arnoldovi získal Starý Jičín jeho syn Frank z Hückeswagenu, jenž jej ale zřejmě kolem roku 1270 prodal Bludovi z Pňovic, příbuznému své manželky Trojslavy.\n\nPáni z Pňovic drželi Starý Jičín až do počátku 14. století. Za jejich vlády došlo pravděpodobně ke vzniku Nového Jičína, jehož první písemná zmínka pochází z roku 1313.\n\nMezi roky 1300 až 1310 nabyl starojické panství Vok z Kravař, příslušník tehdejšího vlivného slezsko-moravského šlechtického rodu. Po Vokově smrti vlastnil Starý Jičín jeho syn Ješek z Kravař, který na hradě sídlil od roku 1337. Ješek patřil k významným dvořanům císaře Karla IV. Účastnil se Karlovy pražské korunovace, často se zdržoval v Karlově osobní družině a ve smlouvě s durynskými lankrabaty užíval titul tajného rady.\n\nJešek zemřel zřejmě bezdětný, neboť po něm dědili synové jeho bratra Drslava z Kravař. Starojické panství připadlo Vokovi z Kravař, který se ale dostal do finanční tíže. Posledním majitelem hradu z řad pánů z Kravař byl Jan. Tento velmož držel rozsáhlý komplex panství, který se táhl od Fulneku a Bílovce na severu, po Rožnov a Vsetín na jihu. Jedním z center této rozsáhle majetkové držby byl právě i hrad Starý Jičín. Jan z Kravař se svých panství ujal roku 1421, ale již v průběhu roku 1434 zemřel. Z Janova manželství s Anežkou Opavskou nevzešel žádný potomek, čímž fulnecko-jičínská větev rodu pánů z Kravař vymřela.\n\nPo smrti Jana z Kravař připadla panství Starý Jičín, Rožnov a Vsetín Ctiborovi z Cimburka.Ten však na přelomu let 1436 a 1437 zemřel. Starý Jičín pak do roku 1447 držel někdejší rožnovský purkrabí Jan Lapka, který se psal \"ze Starého Jičína.\" Hrad Cimburkům znova připadl až po roce 1447, kdy se majitelem starojického panství stal Jan z Cimburka, syn zemřelého Ctibora. Ačkoliv byl Jan přívržencem krále Jiřího z Poděbrad, na sklonku života podpořil v boji o český trůn uherského krále Matyáše Korvína. Zemřel po roce 1472 a Starý Jičín odkázal svému zeti Jindřichovi z Boskovic.\n\nPan Jindřich z Boskovic skonal snad na jaře roku 1476. Starojický hrad připadl jeho vdově Kunce z Cimburka, která se asi roku 1479 provdala za uherského magnáta Petra ze sv. Jiří a Pezinku. Na samém konci 15. století, v roce 1497, změnil Starý Jičín opět svého majitele. Petr ze sv. Jiří a Pezinku se po četných sporech s moravskou šlechtou rozhodl svá moravská panství (ke kterým kromě Starého Jičína patřil např. Rožnov či Valašské Meziříčí) odprodat. Kupcem Starého Jičína se stal jihomoravský šlechtic Jan z Kunovic, jenž hrad a panství od Petra zakoupil za šedesát tisíc zlatých. K hradu tehdy patřilo: město Jičín s mýtem, platem pivovarným, masnými krámy, valchovní súkenicí, pekarskými stoly, ševcovskými dubnicemi, s mýtem od stolů solných, s platem od vinného šenku, městečko Hustopeče s platem pivovarným, mýtem jarmarkovým, platem od šenku vín i piv starých hostinských, s valchou, městečko Starý Jičín a vsi Loučku, Bernartice, Palačov, Petřkovice, Šenov, Vysokou, Milotice atd.\n\nJan z Kunovic prodal starojické panství v roce 1500 bratřím Jiřímu, Viktorínovi, Janovi, Bartoloměji a Bernardovi ze Žerotína. Nově nabyté majetky z počátku spravoval Jiří ze Žerotína, neboť jeho mladší sourozenci pobývali v Polsku. Jiří zemřel v roce 1507 a dle dělící smlouvy připadl Starý Jičín Viktorínovi ze Žerotína. Viktorín se projevil jako poměrně svárlivý a hádavý hradní pán. Zemřel bezdětný kolem roku 1530. Hrad zdědil jeho bratr Bernard ze Žerotína, který ale Viktorína následoval již v roce 1532. O rok později byl Nový Jičín od Starého Jičína oddělen a přičleněn byl k panství štramberskému.\n\nZřejmě nejvýznamnějším majitelem starojického hradu z rodu Žerotínů byl Karel mladší ze Žerotína. Panství převzal v roce 1557. Na hradě nechal zbudovat renesanční palác. Zasloužil se též o rozšíření starojického farního kostela. Byl stoupencem myšlenek reformace a v roce 1572 podpořil vydání protestantského \"Kancionálu\" starojického faráře Jakuba Zezuly Kunvaldského. Karel mladší zemřel v roce 1593. V témže roce vyšlo Paprockého slavné Zrcadlo Markrabství moravského, kde se nachází nejstarší známé vyobrazení starojického hradu.\n\nPosledním žerotínským majitelem Starého Jičína byl Vilém Bedřich ze Žerotína. Po bitvě na Bílé hoře byl Bedřich odsouzen ke ztrátě čtyř pětin svého jmění. Samotné konfiskace se však nedočkal, neboť zemřel ještě počátkem roku 1622.\n\n\n\n"}
{"id": "432962", "url": "https://cs.wikipedia.org/wiki?curid=432962", "title": "The Veronicas", "text": "The Veronicas\n\nThe Veronicas je australská pop-rocková skupina tvořená dvojčaty Lisou a Jessicou Origliasso. Byla založena v roce 2005 v Brisbane. Vydaly tři studiová alba, v roce 2005 \"The Secret Life of...,\" roku 2007 \"Hook Me Up\" a v roce 2014 eponymní \"The Veronicas\".\n\nV roce 2004 Lisa a Jessica byly představeny hudebnímu řediteli Bell Hughe Music Group, Hayden Bell.\nPo vytvoření několika demo nahrávek jim Bell nabídl smlouvu s Excalibur Productions. V průběhu se jim Bell pomáhal s usnadněním postupu v hudební stylu, z popu na více rytmický pop/rock. V návaznosti na jejich dema je Bell spojil se světově uznávanými producenty a autory písní – Clif Magness (Avril Lavigne), Billy Steinberg (Madonna, Cyndi Lauper), Max Martin (Britney Spears, Katy Perry, P!nk), Eric Nova, Dead Mono and Vince DeGiorgio, kde vytvořili více jak 50 písní.\n\nSetkání pak dohodl s Warner Bros. Records v USA. Seymour Stein a manažer poznali, že Bell vskutku objevil a vyvinul jejich hudební talent, rychle byla podepsána nahrávací smlouva s Warner Bros. Records / Sire America na částku 2 miliony dolarů.\n"}
{"id": "432963", "url": "https://cs.wikipedia.org/wiki?curid=432963", "title": "Vok II. z Holštejna", "text": "Vok II. z Holštejna\n\nVok II. z Holštejna byl moravský pán, jednalo se o pokračovatele linie pánů z Holštejna erbu poloutrojčáří.\n\nJeho otec byl Vok I. z Holštejna. Po smrti svého otce se podílel spolu se svými bratry nejen na držení hradu Holštejna a holštejnského panství, ale i dalších statků. V roce 1361 uzavřel se svým starším bratrem Pavlem spolek, který měl zabránit ztrátě majetku v případě úmrtí jedné ze smluvních stran. Ač byl druhorozeným synem, nakonec získal dohodou holštejnské panství a jeho starší bratr se přestěhoval nejprve na tvrz ve Zdounkách, později na hrad Týnec na Břeclavsku. Vok II. přesto vystupoval i dále se svými vlastními bratry, kteří měli na majetcích svého otce své podíly. Roku 1371 připsal věno své ženě Skonce na 11 a půl vesnicích holštejnského panství. V roce 1376 vstoupil ve spolek se svým synovcem Vilémem z Týnce, který byl synem jeho zemřelého bratra Pavla. V roce 1382 se Vok uvádí jako ručitel při prodeji hradu Bouzova moravskému markraběti Janu Jindřichovi. Naposledy se uvádí v lednu roku 1384, někdy poté zemřel. Jeho jediným synem byl Vok III. z Holštejna, který zdědil holštejnské panství.\nDavid Papajík, Páni z Holštejna, VEDUTA, 2007, ISBN 978-80-86829-24-1\nErvín Černý-Křetínský, Nejstarší historie hradu a městečka Holštejna a panství holštejnského, Holštejn, 1991\n"}
{"id": "432975", "url": "https://cs.wikipedia.org/wiki?curid=432975", "title": "Gotická architektura v Česku", "text": "Gotická architektura v Česku\n\nGotická architektura v Česku tvoří významný úsek v dějinách naší architektury. Její vývoj lze rozdělit do tří základních období – rané gotiky, vrcholné gotiky a pozdní gotiky. Nejvýznamnější stavby jsou svázány s činností královské (dvorní) huti, s činností předních šlechtických rodů (Rožmberkové, Pernštejnové) a se stavebními podniky nově zakládaných měst. Zpočátku byly významné vlivy cisterciáckých staveb a klasické francouzské gotiky, postupně došlo k vývoji svébytného stylu, který vstřebal ohlasy umění saského a podunajského. Vyvinuly se dokonce specifické typy staveb, jako dvoulodní jihočeské kostely. K nejvýznamnějším architektům patří Petr Parléř a Benedikt Rejt.\n\nPrvní náznaky gotiky se na českém území objevují na začátku 13. století, zpočátku jako ojedinělé gotické prvky (jako lomený oblouk) na jinak románských stavbách nebo jako izolované raně gotické stavby bez vztahu k domácí tradici. První naší gotickou stavbou je monumentální trojlodní halový kostel premonstrátského kláštera v Teplé, která zároveň stojí na počátku vývoje českých síňových kostelů.\n\n\nKolem roku 1240 se začínají objevovat první městské gotické stavby. K nejvýznamnějším zástupcům patří budovy Anežského kláštera v Praze na Starém Městě a ojedinělý soubor tří jihlavských síňových kostelů (minoritský, dominikánský a farní). Tyto stavby mají velký význam pro další vývoj našich síňových kostelů.\n\nOd poloviny 13. století se začíná rozvíjet budování opevněných sídel – hradů a kamenných tvrzí. Z této doby se dochovala většinou jako jádra skrytá pod pozdějšími přestavbami. Nejvýznamnější z nich jsou Svojanov, Zvíkov, Jindřichův Hradec, Buchlov, Týřov a další.\n\nVe 13. století vzniká na českém území řada staveb, charakterizovaných většinou pravoúhlým presbytářem, masívní křížovou žebrovou klenbou a plochostropou lodí. K příkladům patří kostely v Nové Roli, Rácově, Vimperku (hřbitovní kostel), Vlčicích, kostel svatého Vavřince v Bohdalově (gotický presbytář je sakristií dnešního kostela) aj.\n\nZa vlády Přemysla Otakara II. (1253-1278) došlo k rozšíření gotické architektury na celé území a na širokou škálu staveb. Ohniskem stavební činnosti byla nově zakládaná města a královské i šlechtické hrady. Do 50. let převládaly vlivy rané cisterciácké gotiky, od 60. let se začal projevovat také vklad klasické francouzské gotiky, z jejichž vzájemného prolnutí vzešel specifický regionální styl.\n\nU kostelních staveb dochází k rozvoji opěrného systému, v oknech se objevují trojlisté a čtyřlisté kružby, u portálů se prosazuje gotické členění. Klenbu nesou většinou svazkové přípory. K nejvýznamnějším stavbám tohoto období patří farní kostel v Písku, dílo královské huti ovlivněné cisterciáckou gotikou. Klasickou francouzskou gotikou jsou ovlivněny farní kostely v Kolíně a Kouřimi a minoritský kostel v Chebu. Na Moravě vznikají nejvýznamnější stavby za olomouckého biskupa Bruna ze Schauenburku (základ olomouckého dómu, kostela sv. Mořice v Olomouci a kostela sv. Mořice v Kroměříži).\nU vesnických staveb přežívá stále přechodný styl, v zásadě se neliší od prvních gotických staveb tohoto typu.\n\nK nejvýznamnějším klášterním stavbám patří (dnes často přestavěné) budovy ve Žďáru nad Sázavou a Hradišti nad Jizerou (s unikátním portálem), dále kláštery v Plasech, na Strahově, v Polici nad Metují a Dalešicích.\n\nK nejvýznamnějším stavbám patří řada královských i šlechtických hradů dvou typů:\n\nPodobně jako kostely, se v gotice stavěly i synagogy židovských obcí, s menšími stavebními odchylkami diktovanými využitím stavby. K nejvýznamnějším raně gotickým synagogám, které se na území ČR dodnes dochovaly, patří Staronová synagoga v Praze (nejdéle dosud fungující synagoga na světě), synagoga v Lipníku nad Bečvou a Stará synagoga v Třebíči.\n\nZa vlády Václava II. dochází v gotické architektuře zhruba kolem roku 1290 k ostrému zlomu. Dosavadní hmotné stavby jsou vystřídány stavbami s výrazným vertikalismem a hloubkovým rytmem. Okna se rozšiřují, dříve oblé laloky kružeb se zaostřují. Opěráky dosahují nahoru až k hlavní římse. Nastupuje období vrcholné gotiky, kdy i v našich zemích vznikají díla evropské úrovně.\n\nStřední Evropa se stává centrem stavitelství cisterciáckého řádu. V jižních Čechách vznikají nedaleko od sebe dvě vrcholná díla – klášter ve Vyšším Brodě a klášter Zlatá Koruna. Další cisterciácké klášterní komplexy vyrůstají v Sedlci u Kutné Hory (později barokně upraven J. Santinim), Zbraslavi u Prahy a Starém Brně.\n\nNa začátku vrcholné gotiky dochází k dostavbě a nové výstavbě řady významných hradů – Bezděz, Hasištejn, Starý Jičín, Házmburk, Cimburk, Prácheň, Konopiště, Kotnov (v Táboře), Kokořín aj.\n\nK nejvýznamnějším kostelním stavbám tohoto období patří kostel sv. Tomáše v Praze, kostely v Nymburce, kostel sv. Bartoloměje v Plzni a dominikánský kostel v Českých Budějovicích.\n\nV architektuře venkovských kostelů dochází ke změně typu, stavby s pravoúhlým presbytářem jsou nahrazovány pokročilejšími kostely s kněžištěm pětiboce uzavřeným.\n\nS příchodem Karla IV. začíná v českých zemích činnost řady francouzských hutí, na něž postupně naváží další mistři. V architektuře dochází k zobecnění obdélného tvaru oken a portálů, objevují se plaménkové kružby a nové klenební vzorce (hvězdová, síťová klenba). Dochází k dalšímu výškovému a hloubkovému rozvinutí staveb, ve městech je ovšem trend často opačný. Mizí bazilikální stavby a dochází k rozšíření staveb síňových. K nejvýznamnějším podnikům patří budování nové katedrály na pražském hradě.\n\nPo smrti Matyáše z Arrasu přichází v roce 1356 do Prahy Petr Parléř a pokračuje ve výstavbě katedrály sv. Víta na Pražském hradě. V jeho díle se objevují nové prvky, které se později rozšíří na řadu staveb - dynamické plaménkové kružby, hvězdové a síťové klenby, visuté svorníky. K jeho vrcholným dílům patří síťová klenba presbytáře svatovítské katedrály (později často opakovaná u jiných staveb), Karlův most se Staroměstskou mosteckou věží (se síťovou klenbou „milevského“ typu v průjezdu) a katedrální chór kostela sv. Bartoloměje v Kolíně. Od roku 1388 působí Parléřova dílna při stavbě katedrály v Kutné Hoře. Dílna Petra Parléře má zásadní význam při zrodu pozdně gotického slohu v architektuře a tzv. krásného slohu v sochařském umění.\nV Praze dochází k nebývalému stavebnímu rozmachu, kdy vyrůstá řada nových kostelů především v Novém Městě, s přesahem činnosti do Starého Města a na Malou Stranu. Patří sem např. monumentální torzo kostela Panny Marie Sněžné, dále kostel sv. Jindřicha, sv. Štěpána, klášter Na Slovanech, kostel Panny Marie na Trávníčku, sv. Apolináře, Panny Marie a Karla Velikého na Karlově, sv. Michala v Opatovicích, Petra a Pavla na Vyšehradě, Panny Marie před Týnem, sv. Haštala, sv. Martina ve zdi, Betlémská kaple, sv. Tomáše na Malé Straně atd.\n\nZároveň s pražskými kostely vzniká řada působivých městských kostelů po celé zemi, k nejvýznamnějším patří kostely v Hradci Králové, Nymburce, Rakovníku, Slavonicích, kostel sv. Bartoloměje v Plzni, kostely v Chrudimi, Vysokém Mýtě, Ústí nad Labem (presbytář), Tachově, Prachaticích (presbytář), Ledči nad Sázavou, Horšovském Týně atd.\n\nK významným klášterním stavbám patří augustiniánské kláštery v Brně (s kostelem sv. Tomáše) a Litomyšli, dále pak křížové chodby u olomouckého dómu a kostela sv. Michala.\n\nVe vrcholné gotice zcela převládl typ síňových trojlodních kostelů se stejně vysokými loděmi, zaklenutými na pilíře. K nejkrásnějším příkladům patří kostel sv. Jakuba v Kutné Hoře, farní kostel v Jindřichově Hradci, kostel sv. Mikuláše v Jaroměři (s velkým ohlasem ve Slezsku), kostel sv. Mikuláše ve Znojmě, kostel Panny Marie a presbytář kostela sv. Jana Křtitele v Opavě, zřícenina klášterního kostela v Panenském Týnci, kostel ve Dvoře Královém nad Labem, kaple Božího Těla a kostel Nejsvětější Trojice v Kutné Hoře atd.\n\nV jižních Čechách na rožmberském panství vzniklo naprosto osobité řešení – dvoulodní kostely zaklenuté na štíhlé podpory v ose stavby. Nejvýznamnější stavbou tohoto typu je kostel sv. Jiljí v Třeboni, k dalším příkladům patří dva kostely v Soběslavi, později přestavěné kostely v Miličíně a Bavorově, na Moravě pak kostely v Telči, Letovicích a Velké Bíteši. Zvláštním případem jsou dvoulodní kostely bez presbytáře (Domažlice, Havlíčkův Brod). Jistou vazbu na tento typ vykazují kostely a kaple s klenbou podepřenou střední podporou (Loučim, kaple sv. Mikuláše v kostele v Jindřichově Hradci, Vetlá, kostnice v Sedlci u Kutné Hory).\n\nKostely s jedinou lodí tvoří velmi početnou skupinu staveb, reprezentované např. kostelem sv. Kateřiny v Olomouci, kostely ve Slavětíně (o nadprůměrné úrovni), Sedlčanech a Nezamyslicích.\n\nVe vrcholné gotice došlo mimo jiné ke změně v pojetí kleneb. Klenby ztrácejí svůj hloubkový rytmus a dynamiku, místo toho nastupuje jejich bezsměrnost a statičnost. Mimo vzácné použití hvězdových kleneb se velmi rozšířily klenby síťové, vycházející ze dvou parléřovských zdrojů. Prvním je tzv. „milevský“ typ vzájemně se protínajících šesticípých hvězd, použitý poprvé v malé míře v průjezdu Staroměstské mostecké věži a v dokonalém provedení pak v presbytáři hřbitovního kostela sv. Jiljí v Milevsku. Druhým je tzv. „svatovítský“ typ, vycházející ze vzorce klenby presbytáře katedrály sv. Víta na Pražském hradě. Oba typy se objevují v jedné z nejdokonalejších staveb tohoto období, kostele sv. Víta v Českém Krumlově.\nK dalším významným kostelům tohoto typu patří stavby v Klatovech, Libčevsi a Suchdole nad Lužnicí.\n\nZ období vrcholné gotiky se alespoň v jádru dochovalo na českém území několik tisíc domů. K nejvýznamnějším stavbám tohoto typu patřily městské radnice (v Praze Staroměstská a Novoměstská, dále např. Kadaň, Mělník, Litoměřice, Olomouc), výjimečnou stavbou je i pražské Karolinum.\n\nV době Lucemburků pokračuje výstavba dalších hradů a přestavby hradů starších. Štíhlé hlásky jsou nahrazovány hranolovitými věžemi, které postupně splývají se stavbami paláců do sevřených útvarů. K významným stavbám této doby patří tyto hrady – Okoř, Kost, Velhartice, Lipnice, Kašperk, Radyně, Karlštejn, Dívčí Kámen, Helfenburk, dolní hrad Veveří, Točník, Krakovec.\n\nPo násilném přerušení vývoje husitskými válkami nadešlo nejdříve období útlumu. Budovalo se nejprve pouze ve městě Tábor, za vlády Jiřího z Poděbrad docházelo spíše ke konzervativním dostavbám a nápravám škod. K dalšímu výraznému rozkvětu stavební činnosti došlo za vlády Jagellonců.\n\nVladislav II. Jagellonský se pustil do činnosti na dostavbě neobývaného Pražského hradu. V čele hradní huti se objevili významní umělci z německých zemí, jako Hans Spiess a především Benedikt Rejt. Pod jejich vedení došlo k dostavbě královského paláce na Pražském hradě, který byl obohacen o unikátní stavby – audienční síň, Starou sněmovnu, Ludvíkovo křídlo, Jezdecké schody a především o monumentální Vladislavský sál s krouženou klenbou. Hans Spiess se podílel na dalších podnicích, jako na stavbě hradní kaple na hradě Křivoklát nebo na stavbě kostela sv. Petra a Pavla v Mělníce.\n\nBenedikt Ried odešel po zastavení práce hradní huti (1511) do Kutné Hory, kde nádhernou krouženou klenbou uzavřel stavbu katedrály sv. Barbory. Jeho kameníci se zde podíleli na řadě dalších staveb (kamenné domy, Kamenná kašna, Hrádek). V závěru své činnosti odešel Ried stavět obranný systém jihočeských hradů Švihov, Rabí a Blatná.\n\nDalší významnou postavou pozdní gotiky byl český mistr Matěj Rejsek z Prostějova (1445-1506). Po příchodu z Moravy vstoupil do staroměstského kamenického cechu, v jehož rámci se podílel na pracích u Králova dvora na Starém Městě v Praze. Jeho nejvýznamnější stavbou zde se stala Prašná brána. Po přesídlení krále na Pražský hrad (roku 1489) odešel do Kutné Hory, kde se věnoval (před Rejtem) dostavbě katedrály sv. Barbory.\n\nPo přesídlení krále do Budína ustala stavební činnost v Praze. Umělci se rozešli do různých směrů, část z nich našla uplatnění na rožmberském panství v jižních Čechách. Petr z Rožmberka zde legalizoval stavební huť, která byla podřízena Pasovu (1497). Při její činnosti vznikla řada slohově jednotných a čistých staveb. Některé využívaly konzervativní předhusitské vzory síťových kleneb (klášter Borovany, kostely v Žumberku a Horní Stropnici), především se objevily nové vzory s protínajícími se žebry či štukovými žebry plnícími již jen dekorativní funkci. K těmto stavbám patří kostely ve Chvalšinách (raný typ) a Zátoni, dvoulodní síně v Kájově a Hořicích na Šumavě, vrcholné síně v Dolním Dvořišti, Prachaticích, Českém Krumlově (minoritský klášter), Trhových Svinách a Rožmberku nad Vltavou. Mimo tyto hlavní stavby sem patří např. kostely v Suchdole nad Lužnicí, Přední Výtoni, Nových Hradech aj.\n\nV oblasti Jindřichova Hradce, Telče a Slavonic vznikla na konci 15. století řada cenných staveb – Špulířská kaple v kostele Nanebevzetí Panny Marie v Jindřichově Hradci, síňová dvoulodí v kostele sv. Jakuba v Telči (rané, model pro ostatní), Českém Rudolci, Lidéřovicích, Slavonicích, Cizkrajově, Pacově a Starém Městě pod Landštejnem.\n\nV oblasti Podkrušnohoří a Podkrkonoší se střetávali umělci z pražských hutí s umělci přicházejícími ze Saska (Míšeň, Annaberg). V rámci jejich činnosti vznikly významné kostely v Mostě a Chomutově, zámky v Hrubém Rohozci a Benešově nad Ploučnicí.\n\nZ oblasti Míšně se sem dostal také nový, složitý typ klenby – sklípková (diamantová), krajně dekorativní, již bez žeber. Poprvé se ve velké míře uplatnila při stavbě kláštera v Kadani a stala se velkou inspirací, která se rozšířila až do jižních Čech (Bechyně, Soběslav, Tábor, Blatná, Bělčice, Nezamyslice, Horažďovice, Slavonice).\n\nNa sklonku gotického období došlo také k velkému stavebnímu rozmachu na východočeském panství Pernštějnů. K nejvýznamnějším stavbám patřily hrady Kunětická hora a Pardubice. V Pardubicích vznikla stavební huť, která se mimo jiné podílela také na stavbě kostela sv. Mikuláše v Lounech, na panství pak budovala kostely v Chrudimi, Čáslavi a hrad Pernštejn. Na několika stavbách se objevily sklípkové klenby.\n\nNa Moravě došlo k významným stavebním podnikům ve třech oblastech. První bylo jihomoravské Znojmo, kde byl dobudován kostel sv. Mikuláše. V biskupské Olomouci bylo zaklenuto síňové trojlodí kostela sv. Mořice v Olomouci. Na samý sklonek moravské gotiky pak patří působení Antonína Pilgrama v Brně. K jeho nejvýznamnějším dílům patří zdejší kostel sv. Jakuba a portál Staré radnice se zkroucenou fiálou. Odchodem Pilgrama do Vídně se gotické období na Moravě uzavírá.\n\n\n"}
{"id": "432978", "url": "https://cs.wikipedia.org/wiki?curid=432978", "title": "EPER", "text": "EPER\n\nEPER (z anglického European Pollutant Emission Register) je evropský registr emisí znečišťujících látek do životního prostředí. \n\nByl zřízen rozhodnutím Evropské komise ze 17. července 2000 na základě směrnice Rady 96/61/ES o integrované prevenci a omezování znečištění. Shromažďuje data o emisích asi 12 tisíc podniků ve 25 členských státech Evropské unie. \n\n\n"}
{"id": "432983", "url": "https://cs.wikipedia.org/wiki?curid=432983", "title": "STS-89", "text": "STS-89\n\nSTS-89 byla mise raketoplánu Endeavour. Celkem se jednalo o 89. misi raketoplánu do vesmíru a 12. pro Endeavour. Cílem mise bylo setkání se stanicí Mir a výměna členů posádky.\n\n\n\nSTS-89 měla původně vyzvednout a dopravit na Zemi Wendy B. Lawrenceovou, ale vrátila se s Davidem A. Wolfem a Andrew Thomas zůstal na Miru. Thomas se vrátil během mise STS-91.\n\n"}
{"id": "432984", "url": "https://cs.wikipedia.org/wiki?curid=432984", "title": "STS-99", "text": "STS-99\n\nSTS-99 byla mise raketoplánu Endeavour. Celkem se jednalo o 97. misi raketoplánu do vesmíru a 14. pro Endeavour. Cílem mise byly experimenty Shuttle Radar Topography.\n\n"}
{"id": "432985", "url": "https://cs.wikipedia.org/wiki?curid=432985", "title": "Integrovaná prevence a omezování znečištění", "text": "Integrovaná prevence a omezování znečištění\n\nIntegrovaná prevence a omezování znečištění (\"Integrated Pollution Prevention and Control\", zkratka IPPC) je přístup k ochraně životního prostředí, který je v Evropské unii uzákoněn směrnicí 2008/1/ES o IPPC. Do českého práva se dostal zákonem č. 76/2002 Sb., o integrované prevenci, který byl několikrát novelizován. \n\nCílem IPPC je ochrana životního prostředí jako celku (voda, půda, ovzduší, odpady) před znečištěním z průmyslových a zemědělských podniků. Je založené na preventivním přístupu použitím tzv. nejlepších dostupných technik nebo technologií (BAT – Best Available Techniques), které jsou stanoveny v referenčních dokumentech (BREF), jež připravuje Evropská komise ve spolupráci s průmyslem, nevládními organizacemi a členskými státy EU. \n\nZákladem IPPC je tzv. integrované povolování pro vybranou průmyslovou a zemědělskou činnost stanovenou zákonem č. 76/2002 Sb., které vydává příslušný krajský úřad nebo ministerstvo životního prostředí). Základním nástrojem IPPC je tzv. integrované povolení a povolovací řízení, směřující k jeho vydání a periodickému obnovování. Integrované povolení nahrazuje několik rozhodnutí, vyjádření a souhlasů příslušných správních orgánů.\n\nV současné době je projednáván v Evropské unii návrh nové směrnice o omezování průmyslového znečištění, který v sobě zahrnuje jak současnou směrnici IPPC, tak i směrnice o spalovnách odpadů, velkých spalovacích zařízeních atd.\n\n"}
{"id": "432986", "url": "https://cs.wikipedia.org/wiki?curid=432986", "title": "Maffie", "text": "Maffie\n\nMaffie byl hlavní orgán českého domácího odboje během první světové války. Řídil zpravodajskou a konspirační činnost, předávání informací a udržoval spojení se zahraniční sekcí. Její činnosti se účastnilo přes 200 osob. Název Maffie byl zvolen podle sicilské organizace známé jako mafie, kterou někteří účastníci odboje tehdy obdivovali.\nPo odjezdu profesora T. G. Masaryka do zahraničí v prosinci 1914 byl utvořen domácí výbor, nazvaný „maffie“. Jejím účelem byla od začátku podpora zahraničních akcí T. G. Masaryka. Maffie stála na důsledně protirakouských a prodohodových pozicích. V březnu 1915 se ustavilo její předsednictvo: Edvard Beneš, Karel Kramář, Alois Rašín, Josef Scheiner a Přemysl Šámal.\n\nV září 1915 se po nucené emigraci Edvarda Beneše stal vedoucím maffie Přemysl Šámal. V tomto roce byl zatčen Karel Kramář. Starosta České obce sokolské Josef Scheiner patřil mezi zakládající členy Maffie a k jeho zatčení došlo 21. května 1915. Společně s Kramářem ho eskortovali do vyšetřovací vazby ve Vídni. Důvodem jeho zatčení byla činnost ve slovanofilských organizacích, udržované kontakty ve slovanských zemích a USA, dále také aféra se sokolskými legitimacemi, které měli sokolové na ruské frontě u sebe. Scheiner byl 21. července 1915 pro nedostatek důkazů propuštěn. Jeho obvinění bylo také jedním z důvodů, proč byla činnost České obce sokolské 24. listopadu 1915 zastavena. Kramář byl v roce 1916 rakouským soudem odsouzen za velezradu a vyzvědačství k trestu smrti. Tento trest mu císař František Josef v listopadu 1916 změnil na doživotí. Po jeho smrti následník trůnu císař Karel, který uplatňoval vůči Slovanům přátelskou politiku, všechny odsouzené v tomto procesu amnestoval a v roce 1917 byl Kramář propuštěn na svobodu. Ve stejném procesu byl souzen i další člen maffie, novinář a ekonom Alois Rašín.\n\nČinnost maffie byla v průběhu první světové války propojena s činností Československé národní rady (vznikla v roce 1916 v Paříži), ke konci války také s činností Národního výboru československého, který byl ustaven v červnu 1918. Pro předávání důležitých vzkazů vytvořili tzv. \"Alarm\" - síť telefonistů, cyklistů a běžců. Pro spojení domácího odboje s odbojem zahraničním působili tajní kurýři. Jedním z nich byla slavná operní pěvkyně Ema Destinnová. V září 1918 se Maffie připravovala na nekrvavý vojenský převrat a na následné převzetí moci.\n\n"}
{"id": "432987", "url": "https://cs.wikipedia.org/wiki?curid=432987", "title": "Zločin proti lidskosti", "text": "Zločin proti lidskosti\n\nZločiny proti lidskosti jsou trestné činy z nenávisti zaměřené na rasovou, etnickou, národnostní, náboženskou, třídní nebo jinou podobnou skupinu lidí. Tyto trestné činy mohou mít různou podobu jako vraždy, vyhlazování, perzekuce, zotročování, mučení a podobně. Trestné činy proti lidskosti jsou v českém právu upraveny v díle 1 Hlavy XIII trestního zákoníku pod § 400 až 405. \n\nObjektem Hlavy XIII je ochrana národů před nelidským zacházením vyplývající z práva každého člověka na život, ochranu života, zachování lidské důstojnosti, nedotknutelnosti, svobodu myšlení, svědomí a náboženského vyznání, svobodu rozhodnutí o své národnosti, možnost všestranného rozvoje, svobody pohybu a pobytu všem bez rozdílu pohlaví, rasy, barvy pleti, jazyka, víry a náboženství, politického či jiného smýšlení, národního nebo sociálního původu, příslušnosti k národnostní nebo etnické menšině, majetku, rodu nebo jiného postavení. \n\nMezinárodní právo se v oblasti zločinů proti lidskosti začalo rozvíjet především po roce 1945 ve snaze zabránit opakování zvěrstev páchaných v II. světové válce. V průběhu 90. let nastal další rozvoj mezinárodního práva vlivem ustanovení několika mezinárodních tribunálů:\n\n\na v roce 2002 Mezinárodního trestního soudu (ICC).\n\nTrestné činy proti lidskosti byly zařazeny do trestního zákoníku na základě plnění mezinárodních úmluv, kterými jsou například:\n\n\nGenocidiem se rozumí úplná nebo částečná likvidace některé rasové, etnické, národnostní, náboženské, třídní nebo jiné podobné skupiny lidí, těmito způsoby: \n\n\nÚtok je zpravidla na skupinu, ale může být vykonán i na jednotlivce.\n\nGenocidiem je např. uvěznění v koncentračních táborech, ghettech spojených s nuceným výkonem těžké fyzické práce ve zcela nedostatečných ubytovacích, stravovacích a hygienických podmínkách. Dále může mít podobu deportace do míst, kde je obživa vzhledem k přírodním a klimatickým podmínkám velmi obtížná.\n\nGenocidium bylo v návaznosti na nacistické zločiny prohlášeno za zločin rezolucí Valného shromáždění OSN ze dne 11.12.1946. Česká republika ho zařadila do trestního zákona na základě mezinárodních závazků vycházejících z Úmluvy o zabránění a trestání zločinu genocidia (vyhl. č. 32/1955 Sb.).\n\nZa trestné činy genocidia se ukládá trest odnětí svobody na dvanáct až dvacet let nebo výjimečný trest. Příprava je trestná.\n\nJedná se o rozsáhlé nebo systematické zločiny páchané proti civilnímu obyvatelstvu s cílem prosazování ideových či politických představ násilně prosazovaných státem nebo určitou skupinou.\n\nMezi útoky proti lidskosti patří skupina rozsáhlých nebo systematických nelidských činů spáchaných na civilním obyvatelstvu. Těmito činy jsou: \n\n\nZa trestné činy útoku proti lidskosti se ukládá trest odnětí svobody na dvanáct až dvacet let nebo výjimečný trest. Příprava je trestná.\n\nApartheid je trestný čin založený na diskriminaci jedné rasové skupiny jinou rasovou skupinou s cílem upevnit a institucionalizovat nadvládu jedné rasové skupiny nad druhou. Důležitým znakem diskriminace je segregace takové skupiny.\n\nUplatňování apartheidu nebo rasové, etnické, národnostní, náboženské, třídní nebo jiné podobné diskriminace se trestá odnětím svobody na pět až dvanáct let. Příprava je trestná.\n\nPojem apartheid vznikl v Jihoafrické republice jako označení pro politiku a ideologii vycházející především z nacionalismu, fašismu a rasismu. Politika apartheidu trvala a formovala se v průběhu 20. století, kde vzniklo několik rasistických a antidemokratických zákonů, které legalizovaly různá opatření, zaměřená především vůči Afričanům a míšencům, jako rozdělování smíšeného manželství, nuceného stěhování, zákaz vycestování a posléze došlo i k přidělení určité lokality Jižní Afriky, která byla určena pro pobyt Afričanů, třídění obyvatelstva podle rasy apod. \n\nTímto trestným činem se rozumí založení, podpora a propagace všech typů hnutí, které nějakým způsobem ohrožují lidská práva a svobody a které jsou založené na diskriminaci a zášti vůči určité rasové, etnické, národnostní, náboženské, třídní a jiné skupině. Rozlišuje se podpora materiální a morální. Finanční podpora může být přímá (poskytnutí peněz na podporu hnutí) i nepřímá (vstupné z koncertů extrémistické scény, nákup předmětů, které jsou nabízeny za účelem podpory hnutí). Dále se může za materiální podporu považovat poskytnutí prostor, či služeb pro potřeby hnutí. Morální podpora je čin, kterým člověk napomáhá hnutí získat nové členy, nové podporovatele, utvrzuje stávající podporovatele a ukazuje sílu hnutí. K takovým činům často dochází na koncertech extrémistických hudebních skupin. Propagace hnutí je čin, kterým se pachatel snaží rozšířit povědomí o hnutí a jeho ideologii. Propagace může mít přímou (přímá slovní propagace ideologie, postojů a cílů hnutí) a nepřímou (uveřejňování ideologie, postojů a cílů hnutí jinými způsoby, jako jsou různé články, knihy, filmy i umělecká díla) podobu. Podpora a propagace hnutí se liší od projevů sympatie tím, že pachatel úmyslně šíří ideologii tohoto hnutí za účelem získání nových příznivců. \n\nHnutím se rozumí skupina lidí, která je v různé míře organizovaná, může i nemusí být registrovaná, její činnost vede k diskriminaci osob a staví se proti lidským právům a rovnosti všech lidí bez rozdílu. \n\nPokud se někdo dopustí trestného činu podle § 403, bude potrestán odnětím svobody na jeden rok až pět let. Pokud se tohoto trestného činu dopustí člověk v rámci organizované skupiny, jako voják, při stavu ohrožení státu nebo za válečného stavu, nebo pokud tento trestný čin spáchá za použití některé z forem médií, bude potrestán odnětím svobody na tři léta až deset let. \n\nUznání těchto činů jako trestných se odvíjí od historické zkušenosti že \"„každé hnutí směřující k potlačení práv a svobod občanů nebo hlásající národnostní, rasovou, třídní nebo náboženskou zášť může po uchopení moci vyústit v režim, ve kterém dochází ke zločinům proti lidskosti.“\" \n\nPodstata tohoto trestného činu není v přímém úmyslu propagovat či podporovat hnutí za účelem získání nových členů a příznivců, je zde pouze úmysl veřejného přihlášení se k těmto nedemokratickým směrům a projevení sympatií hnutí. \n\nMožným projevem extremismu je používání, nošení, znázorňování symbolů typických pro projevy sympatie a propagaci fašismu, nacismu, rasismu apod. Tyto symboly jsou používány např. hnutím skinheads, které má různé směry a které nelze označit jako celek za hnutí prokazatelně ohrožující lidská práva a svobody (kromě ultrapravicového a nacionalistického proudu existují směry tzv. skinheadů proti rasismu a další směry). Rozhodující je záměr a motivace k nošení těchto symbolů, zda dotyčný jedinec skutečně znal význam symbolu a používal ho s úmyslem vyjádření přízně či propagace extremistické ideologie. \n\nTrestnost popírání, zpochybňování, schvalování a ospravedlňování genocidia má za cíl zamezit návratu hnutí páchajících tyto trestné činy nebo jiné trestné činy proti lidskosti. Tzv. osvětimská lež je příkladem popírání nacistického genocidia, zpochybňování historického faktu existence koncentračních táborů a jiných vyhlazovacích zločinů.\n\n\"\"Kdo veřejně popírá, zpochybňuje, schvaluje nebo se snaží ospravedlnit nacistické, komunistické nebo jiné genocidium nebo nacistické, komunistické nebo jiné zločiny proti lidskosti nebo válečné zločiny nebo zločiny proti míru, bude potrestán odnětím svobody na šest měsíců až tři léta.\"\"\n\nTrestné činy obsažené v Hlavě XIII trestního zákona, s výjimkou § 403 Založení, podpora a propagace hnutí směřujícího k potlačení práv a svobod člověka, § 404 Projev sympatií k hnutí směřujícímu k potlačení práv a svobod člověka a § 405 Popírání, zpochybňování, schvalování a ospravedlňování genocidia, se nepromlčují a to podle § 35 trestního zákoníku.\n"}
{"id": "432989", "url": "https://cs.wikipedia.org/wiki?curid=432989", "title": "Slovácký rok", "text": "Slovácký rok\n\nSlovácký rok je národopisná slavnost pořádaná v Kyjově od roku 1921 a patří mezi nejstarší folklorní festivaly v České republice. Od roku 1971 se opakuje po čtyřech letech, zpravidla trvá tři dny. Jednotlivé obce slováckého Kyjovska zde představují své lidové kroje a zvyky – jízdu králů (Skoronice), stavění máje (Bukovany) apod. Probíhá také přehlídka dechových a cimbálových kapel, taneční zábavy, jarmark, výstavy, přehlídka dětských souborů, krojovaný průvod aj. Festival probíhá po celém městě (náměstí, park, ulice, muzeum, stadion, letní kino...). Běžně zde účinkuje přes 3 000 lidí.\n\nNa rozdíl od jiných tradičních folklorních slavností v okolí Slovácký rok nevychází z žádné náboženské tradice nebo svátku patrona obce. Členové Sokola a Národních jednot chtěli původně ukázat všechny místní lidové zvyky tak, jak probíhají během celého roku na Slovácku a probudit zájem o slovácké kroje, které se tehdy už značně vytrácely z běžného života. Dodnes tak přispívá k udržování lidových tradic na Slovácku. Vedle Mezinárodního folklorního festivalu ve Strážnici nebo vlčnovské jízdy králů patří Slovácký rok mezi nejvýznamnější folklórní události východní Moravy. Jde o slavnosti pouze kyjovského Dolňácka bez účasti krojovaných sborů z jiných regionů. \n\nV roce 2007 počet platících návštěvníků přesáhl 21 000 a vystoupilo zde asi 3 500 účinkujících. V krojovaném průvodu šlo 2 000 lidí ze 33 obcí. \n\nPoprvé byl Slovácký rok uspořádán 14. a 15. srpna 1921 na počest 50. výročí založení místního Sokola. První den se nesl v duchu sokolských oslav. Župních cvičení se zúčastnily sokolské soubory z Francie, Jugoslávie a USA. Druhý den dopoledne sokolská jednota z Vlčnova předvedla Jízdu králů. Odpoledne prošel městem krojovaný průvod a pak na cvičišti u sokolovny byly předvedeny lidové zvyky: Dožínky (obce Ježov, Kelčany, Žádovice), zahájení hodů (Lanžhot), věnec (Bukovany, Sobůlky), stínání berana (Bohuslavice), mlácení kačera (Boršov, Nětčice), šlahačka (Vlkoš), svatba (Milotice, Šardice) a kácení máje (Svatobořice). Slavnosti doplňovala velká národopisná výstava, divadelní představení dramatu Maryša Aloise a Viléma Mrštíků a krojovaná Jízda králů. K popularizaci slavností přispělo i jejich filmování a následné promítání v Evropě i USA. Odhaduje se, že slavnosti zhlédlo až 30 000 návštěvníků. Přítomni byli i někteří zahraniční novináři a spisovatelé. \n\nPro příznivé ohlasy byl Slovácký rok opakován hned 4. a 5. června 1922, pak 5. a 6. června 1927, 28. a 29. června 1931. Další slavnosti byly plánovány na rok 1939, ovšem kvůli nepříznivé politické situaci nakonec zrušeny. Po pětadvacetileté přestávce se Slovácký rok znovu konal 23. a 24. června 1956, 18. srpna 1957, 1961 a 1971. V tomto roce bylo rozhodnuto o pořádání Slováckého roku pravidelně každé čtyři roky. \n\n\nProtože se Slovácký rok koná jednou za čtyři roky, v ostatních letech se pravidelně v polovině srpna pořádají Kyjovské letní slavnosti. V roce 2013 proběhly 18. v pořadí a trvají vždy jeden víkend. Jsou spojeny především s dožínkami. Nejnavštěvovanější bývá jarmark na náměstí s doprovodným programem, který se nezaměřuje jen na folklor. V sobotu bývá pravidelně Žalmanův folkový Kyjov na letním kině nebo výstava a ochutnávka vín. V neděli dopoledne je Mariánská pouť a poutní mše v kostele Nanebevzetí Panny Marie, před nímž se na náměstí shromáždí množství věřících v krojích. Odpoledne městem prochází krojovaný dožínkový průvod. Po oba dny bývá výstava králíků, holubů a drůbeže Českého svazu chovatelů a další akce, jako program pro děti, divadlo, vystoupení šermířů, cimbálových a dechových kapel, Slováckého souboru Kyjov, mažoretek apod.\n\n\n\n"}
{"id": "432990", "url": "https://cs.wikipedia.org/wiki?curid=432990", "title": "Petr Kozánek", "text": "Petr Kozánek\n\nPetr Kozánek (* 8. května 1949 Kyjov) je český politik, signatář Charty 77, poslanec ČNR za OH později nezávislý, vnuk Karla Kozánka. Od narození žije se svou rodinou v Kyjově, je ženatý a spolu se svou ženou vychoval šest dětí.\n\nStal se známým svým sporem s prvním českým hladovkářem Miroslavem Marečkem.\n\nPřed listopadem 1989 rozšiřoval spolu s Miroslavem Marečkem prohlášení \"Několik vět\". Miroslav Mareček byl uvězněn. Později mezi nimi došlo ke sporu. Signatář charty 77 Miroslav Mareček držel první politicky motivovanou hladovku v Československu, vydržel ji přes 90 dní. Oslovil tímto krokem vysoké politiky jako byl Václav Havel. Odmítal platit pojištění VZP, měl spor s radnicí a na městské strážníky, kteří jej přišli hlídat zaútočil mačetou.\n\nDne 24. listopadu 1989 vzniklo v Kyjově Městské Občanské fórum. U jeho zrodu stáli: ing. Petr Kozánek, ing. Svatopluk Krajtl a Marek Čmelík. Postupně se přidávali další občané a postupně byly organizačně zajišťovány první spontánní akce a demonstrace.\n\nV listopadu a prosinci 1989 bylo uspořádáno kyjovským OF celkem 7 mítinků, všechny před Domem kultury. Další shromáždění byla při konání generální stávky 27. listopadu, a dále se vytvářelo prostředí pro dialogy s občany a zástupci politických stran:\n\n4. prosince 1989 si několik stovek občanů zvolilo své první svobodně zvolené mluvčí. Stali se jimi:\n\nV roce 2004 neúspěšně kandidoval do senátu jako nestraník za hnutí NEZÁVISLÍ na Hodonínsku.\n\n"}
{"id": "432995", "url": "https://cs.wikipedia.org/wiki?curid=432995", "title": "Severin Joklík", "text": "Severin Joklík\n\nSeverin Joklík (25. srpna 1857, Troubelice – 18. března 1915, Kyjov) byl lékař, kyjovský radní, druhý kyjovský starosta, moravský vlastenec a náčelník Sokola.\n\n\nV roce 1887 se přestěhoval z Kroměříže do Kyjova Karel Kozánek, kde se zapojil do skupiny kolem Čtenářského spolku, založeného v Kyjově roku 1864, a působil v něm po boku svého spolužáka ze Slovanského gymnázia v Olomouci, kterým byl významný moravský vlastenec MUDr. Severin Joklík, jenž působil v Kyjově na pozici městského radního. Tuto dvojici českých vlastenců a národních buditelů doplňoval Dr. Josef Galusek na postu starosty města. Vzkřísili skomírající činnost spolku Sokol, který byl založen v Kyjově roku 1871. Všechny tři osobnosti byly velmi silně národně založeny a městu se přezdívalo \"Malé Srbsko\". Dr. Joklík v aféře s ruskými letáky v roce 1914 patřil mezi jedny z perzekvovaných, roku 1915 zemřel po dlouhém psychickém vypětí, když si ve své ordinaci vrazil skalpel do srdce. Jeho pohřbu se 25. března 1915 zúčastnilo množství lidí z celého Slovácka.\n\nBěhem první světové války docházelo k řadě perzekucí na Moravě. Jednalo se třeba jen o držení slovanské trikolóry či o letáky rozšiřované z Ruska. Zpravidla byl za tak silně protirakouský přestupek udělován i trest smrti. Často se jednalo jen o výstražný trest, aby se nastartoval psychický teror působící nejen na vězněné, ale i na jejich případné spolupracovníky na svobodě. Kyjovský proces s letáky započal v kanceláři inž. Mikeše, jenž byl tehdy úředníkem stavebního oddělení okresního hejtmanství v Uherském Hradišti a řídil v Kyjově stavbu tzv. obecních \"baráků\". Nalezeny u něj byly dva opisy ruských manifestů a učiněno udání. Při vyšetřování se našly také letáky u stavebního asistenta Posoldy, jenž je opsal od stavebního tesaře Krejčího. Při výslechu se Krejčí přiznal, že je opsal od učitele Vagnera z gymnázia, který je dostal od soukromého úředníka Malíška a tomu je předal jiný soukromý úředník Stokláska. Stokláska se přiznal, že je měl od městského lékaře Kellera a ten konečně od městského důchodního Kuči. Inženýr Mikeš se ve vazbě oběsil, ještě před vynesením rozsudku. Rozsudek byl zmírněn z trestu smrti pro všechny na rozsudky těžkého žaláře od 10 do 20 let. Městské zastupitelstvo bylo rozpuštěno a dosazen vládní komisař, což měla být ukázka moci monarchie. Kyjovské gymnázium bylo zavřeno, profesoři posláni na vojnu či přesazeni, studenti rozehnáni. Severin Joklík spáchal sebevraždu. Učitel Vagner byl suspendován a strávil svůj dlouholetý žalář v Aradu a jeho rodina skončila nezaopatřená na ulici.\n\n"}
