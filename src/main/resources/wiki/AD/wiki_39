{"id": "440440", "url": "https://cs.wikipedia.org/wiki?curid=440440", "title": "Timor", "text": "Timor\n\nTimor je ostrov nacházející se v jihovýchodní Asii asi 1000 km východně od Jávy a 460 km severně od pobřeží Austrálie. S rozlohou 30 780 km² je největším ostrovem Malých Sund.\n\nSeverovýchodní část ostrova o rozloze 14 874 km² zaujímá nezávislý stát Východní Timor. V hlavním městě Dili žije asi 50 tisíc obyvatel. Zbývající jihozápadní část ostrova (tzv. Západní Timor) je součástí indonéské provincie Nusa Tenggara Timur. Hlavním městem je Kupang, který má asi 350 tisíc obyvatel.\n\n"}
{"id": "440445", "url": "https://cs.wikipedia.org/wiki?curid=440445", "title": "Řečík terebintový", "text": "Řečík terebintový\n\nŘečík terebintový (\"Pistacia terebinthus\") je keř nebo malý strom rodu řečík (\"Pistacia\"). Z naříznuté kůry roní vonnou pryskyřici používanou dříve jako léčivo a k přípravě barev. Je rozšířen po celém Středomoří. Ve východním Středomoří roste poddruh \"Pistacia terebinthus subsp. palaestina\" (řečík palestinský), někdy rozlišovaný jako samostatný druh.\n\nŘecky: τερμινθος/τερεβινθος = terpentinový strom (Terpentinbaum)\n\n\n \n"}
{"id": "440452", "url": "https://cs.wikipedia.org/wiki?curid=440452", "title": "Vojenské technické muzeum Lešany", "text": "Vojenské technické muzeum Lešany\n\nVojenské technické muzeum Lešany je součástí Vojenského historického ústavu Praha. Nachází se mezi obcemi Krhanice a Lešany u Týnce nad Sázavou, v prostoru bývalých dělostřeleckých kasáren. Muzeum vzniklo v roce 1996, expozici tvoří více než 700 historických tanků, kanonů, motocyklů, obrněných, nákladních a osobních vojenských vozidel, raketová technika, spojovací a ženijní prostředky a logistický materiál. Exponáty pocházející z období od roku 1890 až do současnosti.\n\nSbírky jsou široké veřejnosti prezentovány v deseti halách, pod šesti přístřešky a na volném prostranství. Rozsahem a složením svých sbírek, v nichž je zastoupen nejeden světový unikát, se toto muzeum řadí mezi nejvýznamnější evropské instituce svého druhu. Unikátní je zejména sbírka československých vojenských dopravních prostředků (tanků, motocyklů, nákladních a velitelských automobilů) z období let 1918–1939 a kolekce kanonů systému Škoda. Z období studené války patří mezi jedinečné exponáty raketová technika a také tanky (jak z výzbroje Varšavské smlouvy, tak z výzbroje NATO). Expozičním pojetím se muzeum hlásí k moderním trendům prezentace sbírek technické povahy.\n\nV rámci jarního zahájení výstavní sezony probíhají každoročně v muzejní aréně akce s prezentací historické techniky v pohybu. Největší událostí roku bývají tzv. Tankové dny, které se konají vždy poslední srpnovou sobotu.\n\nVojenské technické muzeum Lešany je vedle Armádního muzea Žižkov a Leteckého muzea Kbely nejmladší součástí Vojenského historického ústavu Praha. Vzniklo v objektu bývalých lešanských kasáren v roce 1996, zdejší objekt má ale delší historii.\n\nV letech 1943–1945 zde byla vybudována pobočka koncentračního tábora Flossenbürg. Barákový tábor se stal součástí rozsáhlého německého výcvikového prostoru zbraní SS („SS-Truppenübungsplatz Beneschau/Böhmen“). Němci byl využíván jako kárný tábor pro provinilé příslušníky zbraní SS a také pro potřeby SS-Panzergrenadier Schule Kienschlag, neboli školy pro tzv. pancéřové granátníky, jejíž velitelství bylo umístěno v plicním sanatoriu v nedaleké Prosečnici.\n\nPo ukončení války fungovaly Lešany po dobu několika měsíců jako zajatecký tábor pro příslušníky wehrmachtu a zbraní SS. V polovině června 1945 zde bylo internováno na 15 000 německých zajatců. V rámci poválečného odsunu sudetoněmeckého obyvatelstva byl na podzim 1945 v Lešanech zřízen internační tábor, který sloužil k soustředění internovaných Němců před jejich odsunem do Německa.\n\nPo únorovém převratu bylo na podzim 1948 rozhodnuto o zřízení tábora nucených prací v lešanském středisku. Tento tábor plnil svou funkci od ledna do léta 1949. Objekt následně krátce sloužil v rámci tzv. „řecké akce“. Byly zde ubytovány řecké děti, které se nacházely na našem území v průběhu řecké občanské války. Do dubna 1950 táborem prošlo celkem 4 000 osob.\n\nV květnu 1950 tábor znovu převzalo ministerstvo sociální péče a obnovilo činnost tábora nucených prací. Již v listopadu ale objekty převzala československá armáda, čímž začala éra vojenské posádky Lešany. Zpočátku zde byla dislokována 33. protitanková brigáda, po jejím zrušení v roce 1968 zůstal jen 217. protitankový pluk a do uvolněných kasáren byl přemístěn 362. dělostřelecký a 9. protiletadlový pluk z posádky Písek. Ten byl vystřídán v polovině 80. let 103. praporem chemické obrany z Liberce.\n\nKasárenské objekty byly přiděleny Historickému ústavu Armády České republiky v únoru 1995. Tomu předcházela jednání mezi vedením ústavu a Generálním štábem AČR o využití celého objektu, v němž již tou dobou byla, po redislokaci 217. protitankového pluku a 103. praporu chemické obrany na Slovensko v roce 1992, uložena část historické techniky. Po zrušení posledního lešanského útvaru (9. dělostřeleckého pluku) byly zahájeny práce na využití celého rozsáhlého areálu. Tři bývalé autoparky a několik desítek správních budov a skladů se záhy proměnily na depozitáře pro uložení sbírkových předmětů jednotlivých fondů spravovaných Historickým ústavem AČR.\n\nDalším krokem bylo využití autoparku zrušeného 9. dělostřeleckého pluku a přilehlého prostoru k prezentaci bohatých sbírek pozemní techniky široké veřejnosti. Touto fází úprav byla zahájena výstavba lešanského muzea. Umístění muzea mimo Prahu s sebou přineslo dostatek prostoru pro vystavení více než šesti stovek exponátů, od motocyklů, velitelských a nákladních vozidel, tanků, obrněných transportérů přes dělostřeleckou, protiletadlovou raketovou techniku až po spojovací a ženijní prostředky, logistický a další materiál, který sloužil pro potřebu pozemních vojsk.\nJiž v roce 1996 byla v Lešanech otevřena muzejní expozice, zatím pouze formou instalovaného depozitáře. K základům expozice, které se vytvářely v letech 1996 až 1999, se postupně budovala v jednotlivých halách rozměrná dioramata, která přibližují návštěvníkům muzea jednotlivé etapy ve vývoji československé armády od roku 1918 a v chronologické zkratce také zachycují nejdůležitější historické události v našich dějinách, zatím do roku 1962.\n\nMezi nejcennější exponáty muzea patři zejména sbírka československých vojenských dopravních prostředků z let 1918–1939, unikátní kolekce děl systému ŠKODA a motocyklů JAWA. Z období studené války patří mezi zajímavé exponáty raketová technika a také tanky z výzbroje armád bývalé Varšavské smlouvy a armád NATO.\n\nKaždým rokem jsou sbírky muzea doplňovány o nové přírůstky, velká péče je věnována jejich restaurování do zcela původního stavu. Většina vozidel, tanků, obrněných transportéru a motocyklů je pojízdná a často se využívá v programu dynamických ukázek - jarní zahájení návštěvnické sezony a Tankové dny. Expozičním pojetím se muzeum hlásí k nejmodernějším trendům prezentace sbírek technického charakteru.\n\nOd roku 2012 dominuje vstupu do muzea německý radar Würzburg-Riese. V současné době probíhají další úpravy expozice, která se v budoucnu rozroste o další zajímavé exponáty.\n\nHala původně sloužila pro garážování 122mm raketometů vz. 70 „GRAD“, kterými byl vyzbrojen dělostřelecký pluk. Do současné podoby byla expozice přepracována v letech 1999–2000. Po vstupu do haly se návštěvníci ocitnou na nádvoří bývalých kasáren rakousko-uherské armády, na kterém mohou vidět například 50cm minomet soustavy STOREK. Je to největší konstrukce brněnské Storkovy strojírny. Jediný vyrobený kus byl v letech 1917–1918 zkoušen rakousko-uherskou i německou armádou, do výzbroje však zaveden nebyl.\n\nDalšími zajímavými sbírkovými předměty v této části expozice jsou námořní a dělostřelecké miny. Dělostřelecká výzbroj východní fronty 1. světové války je prezentována ruským 107mm polním kanonem vyrobeným v Japonsku. Výzbroj československých legií bojujících v letech 1. světové války v Rusku je prezentována ruským 7,62cm horským kanonem vz. 09 z Putilovské zbrojovky. V další části expozice návštěvník prochází kolem dobové autodílny, spojovací ústředny a celé řady předválečných velitelských a nákladních automobilů a motocyklů, které jsou, včetně figurín ve stejnokrojích, zasazeny do věrného prostředí první republiky. Mezi nejcennější exponáty patří hasičský automobil PRAGA L, jehož podvozek byl vyroben v roce 1926.\n\nUnikátní je především kolekce třínápravových vozidel PRAGA AV, ŠKODA 903 a TATRA 26/52, kterou nelze spatřit v žádném jiném muzeu. Dalším zajímavým exponátem je zásahový automobil PRAGA AN, který sloužil v roce 1938 u jednotek Stráže obrany státu. Po okupaci byl zabaven a používán gestapem. Předválečné střední vojenské nákladní automobily reprezentuje zejména PRAGA RV, která byla československou armádou objednána v roce 1935. Toto vozidlo mělo na svou dobu ojedinělé jízdní vlastnosti a jako jeden z nejmodernějších typů naší armády se stalo synonymem krizového období předmnichovského Československa.\nPříznivci motocyklů zde najdou celou řadu různých předválečných značek, kterými byla vybavena československá armáda. Velmi zajímavý je např. robustní motocykl PRAGA BD 500 konstruktéra J. F. Kocha. Do výzbroje převzala československá armáda celkem 79 motocyklů tohoto typu. Vývoj československé tankové techniky ze začátku 30. let 20. století představuje tančík MU-4 ze Škody Plzeň, který byl projektován a vyroben pro „útočnou vozbu“ v roce 1933. Do výzbroje československé armády nebyl zařazen z důvodu zavedení konkurenčního tančíku vz. 33 z ČKD Praha. Posledním přírůstkem této haly je dokonale zrenovovaný tančík PRAGA Stvr m/37, dodávaný do Švédska.\nTato hala, podobně jako následující, původně sloužila pro garážování 152mm samohybných kanonových houfnic vz. 77 „DANA“, které byly ve výzbroji dělostřeleckých oddílů 9. dělostřeleckého pluku od začátku 80. let až do roku 1994. Do své současné podoby byla hala reinstalována v roce 2001. Tematicky je zde expozice rozčleněna do třech prostorů. V první části návštěvník prochází bunkrem, který symbolizuje obranná opatření Československa proti útoku ze strany Německa ve druhé polovině 30. let. Nejdůležitější částí těchto opatření byl právě pevnostní systém, který se budoval od roku 1935.\n\n„Lešanský bunkr“ je vybaven plynovými a dýmovými filtry, které byly vyrobeny firmou CHEMA v roce 1938. Výzbroj tvoří 7,92mm těžký kulomet ZB vz.37. V roce 2009 byla tato část expozice doplněna o předválečný československý tank LT vz. 35. Po službě u Pluku útočné vozby 2 ve Vyškově (v období okupace v německé armádě pod označením PzKpfw 35(t)) se po ukončení války dostal jako součást válečné kořisti do USA (Aberdeen) a do své vlasti se vrátil až v říjnu 2008.\n\nDruhá část haly je věnována období Protektorátu Čechy a Morava. Vystavené exponáty jsou včleněny do jednotlivých dioramat. Návštěvník zde najde kromě německých prostředků především protektorátní produkci největších českých zbrojovek a automobilek pro německou armádu. Prezentován je další příklad produkce tankové techniky od firmy ČKD (BMM – Böhmisch-Mährisch Maschinenfabrik). Její lehký tank LT vz. 38 byl zaveden do výzbroje československé armády a po okupaci byl vyráběn pod označením PzKpfw 38(t) pro německý wehrmacht.\n\nOd roku 1944 zahájila BMM výrobu stíhače tanku pod označením Jagdpanzer 38(t) „Hetzer“. Vystavený stíhač se dostal zpět do expozice v roce 2006, po téměř ročním restaurování. Následující část expozice je věnována vozidlům z protektorátní produkce Škody Mladá Boleslav a Tatra Kopřivnice. V garáži návštěvník uvidí dřevěnou kabinu těžkého nákladního automobilu TATRA 111, která se pro potřeby německé armády vyráběla už v roce 1942. Velmi cenným exponátem je ŠKODA typ 956. Toto vozidlo s pohonem 4×4 i přes nesporné kvality nebylo sériově vyráběno.\n\nPoslední část expozice připomíná účast českých a slovenských dobrovolníků v bojích v severní Africe. Československé jednotky (Čs. pěší prapor 11. – Východní, později reorganizovaný na Čs. 200. lehký protiletadlový pluk – Východní) proslul hlavně svým statečným bojem v obleženém libyjském Tobrúku. Vystavený automobil BEDFORD MWC 15-cwt je jednou z několika málo dochovaných tzv. „water tanks“, které sloužily na severoafrickém bojišti. Jednotky německého Afrika-Korpsu představuje vozidlo HORCH 108 s lafetovaným protiletadlovým kanonem vz. 38. Německého spojence, italskou armádu, připomíná dělostřelecký tahač SPA TL 37 automobilky FIAT. Automobil byl pro použití v poušti poměrně komplikovaný a trpěl častými poruchami.\n\nPoprvé mohli návštěvníci zhlédnout halu v této podobě na konci května 2002. Tematicky je expozice rozdělena do dvou částí. V první, která má bílý podklad, jsou instalována dioramata, symbolizující boje v zimních podmínkách na východní frontě. Návštěvník zde najde celou řadu exponátů z výzbroje německé armády, jako například unikátní 10,5cm bezzákluzový kanon L.G. 42, který byl v malém počtu vyráběn především pro německé výsadkové jednotky a pro útvary Luftwaffe.\n\nVedle je německý 15cm raketomet NEBELWERFER, který používal rotační rakety zajímavé konstrukce – přední část byla tvořena raketovým motorem uzavřeným tryskovým dnem s 26 šikmými tryskami, v zadní části byla umístěna bojová hlavice. Před ním stojí kolopásový motocykl NSU-HK 101, který byl schopen jízdy i ve velmi těžkém terénu. Sovětské samohybné dělostřelectvo je zastoupené samohybným kanonem SU-76 a 152mm kanonovou houfnicí ISU-152, která se na frontě objevila až v závěru 2. světové války.\n\nNávštěvník zde také může vidět jednu z nejobávanějších zbraní – raketomet „Kaťuša“ s označením BM-13 umístěný na podvozku amerického vozidla STUDEBAKER US-6. Mezi nejcennější exponáty této haly patří technika, která byla ve výzbroji 1. čs. armádního sboru v SSSR, jehož základ byl formován v roce 1942 v sovětském Buzuluku. Obrněný automobil BA-64B pochází z výzbroje tankového praporu 1. čs. samostatné brigády.\nVe druhé části expozice se návštěvník ocitne na plzeňském náměstí, které je 6. května 1945 zaplněno americkou válečnou technikou. Velké dioráma připomíná návštěvníkům postup 3. americké armády generála Pattona do Čech a osvobození území západně od demarkační čáry Karlovy Vary – Plzeň – České Budějovice. Návštěvníci mají možnost spatřit kromě jiného i americký střední tank SHERMAN M 4A1, který je vyzbrojen 76mm kanonem, a třínápravový nákladní automobil s náhonem na všechna kola GMC 353. Zajímavá je i vojenská verze amerického motocyklu HARLEY-DAVIDSON WLA. Poslední novinkou této haly je americký stíhač tanků M-36 JACKSON.\nTechnika a vybudovaná dioramata v této hale představují složité období Československa od ukončení války do konce 50. let. Základ expozice tvoří dvě kolony vozidel. V první koloně, ve směru prohlídky, je seřazena britská technika, která představuje příjezd Čs. samostatné obrněné brigády z Francie na naše území a její začlenění do výzbroje poválečné československé armády. Bohužel ve druhé polovině 50. let byla z ideových důvodů tato „západní“ technika ničena. Z původní výzbroje brigády se ve sbírce muzea dochoval pouze kolový obrněný automobil HUMBER, který je zde vystaven, a vrak tanku CROMWELL, který se nachází v depozitáři muzea. Další vystavená britská válečná technika byla přivezena v posledních několika letech z Velké Británie a výrazně doplňuje celou expozici.\n\nDioramata ve druhé části haly svou symbolikou červené oblohy a zatýkaných osob ukazují konec demokratického systému v Československu a nastolení nového komunistického režimu. Toto období reprezentuje zejména TATRA 600 „Tatraplán“. První sériový vůz byl vyroben v červnu 1948 a pro své kvality byl exportován do 17 zemí světa. Je zde také k vidění motocykl JAWA 250 „Pérák“.Prvním poválečným vozidlem vyráběným mladoboleslavskou Škodou byla ŠKODA 1101 Tudor. Pro službu v ozbrojených silách byl určen vůz se speciální pohotovostní karosérií.\nReinstalace této haly skončila v roce 2004. Celá expozice přibližuje návštěvníkům období 50. let, které bylo hlavně ovlivněno studenou válkou mezi „východem“ a „západem“. První část haly symbolizuje budování socialismu v Československu a představuje naši armádu, která byla od roku 1955 členem Varšavské smlouvy. Na začátku haly je postavena replika bunkru. 85mm pevnostní kanon vz. 44/59, který je vystaven v „palebné poloze“, byl původně namontován v pevnostním objektu nedaleko moravské obce Šatov.\n\nNa tvrdou unifikaci československé armády na sovětskou výzbroj a techniku doplatily kromě jiných projektů také prototypy terénních vozů ze Škody Mladá Boleslav. Zde stojí vedle sebe Škoda 998, obojživelník verze 972, radiovůz a velitelská verze 973 „Babeta“.Z dalších zajímavostí lze v této hale vidět Tatru 805 Komando, což je speciální úprava klasické Tatry 805, která byla pro potřeby výsadkových jednotek československé armády přepravována v nákladních kluzácích.\n\nTěsně před „železnou oponou“ stojí známý polopásový obrněný transportér OT-810, který vznikl rekonstrukcí německého válečného transportéru a vyráběl se na přelomu 50. a 60. let na Slovensku v PPS Detva. Po překonání „hraničního pásma“ se návštěvník dostane na „západ“, kde najde příklady vojenské techniky z výzbroje některých armád členských států NATO. Německý Bundeswehr představuje lehký nákladní automobil UNIMOG S 404 se spojovací nástavbou. Britský zbrojní průmysl je zde zastoupen dvěma kolovými obrněnými vozidly FERRET a SARACEN a také letounem AUSTER v kamufláži belgického letectva.\n\nČeského návštěvníka určitě překvapí umístění československých motocyklů do této „kapitalistické části“. Jde o soubor motocyklů JAWA, které byly od roku 1957 dodávány finské a švédské armádě. Pro jízdu na sněhu byly vybaveny lyžemi.\nTato hala původně sloužila 9. dělostřeleckému pluku. Byla zde garážována spojovací, velitelská a průzkumná vozidla velitelské baterie. Od září 2002 do února 2003 se hala stavebně upravovala a následně byly zahájeny práce na dioramatech. Pro veřejnost byla tato první interaktivní expozice v lešanském muzeu zpřístupněna v srpnu 2003. Expozice je věnována Ostravské operaci, která patřila mezi nejtěžší operace závěru 2. světové války.\n\nNávštěvník prochází zákopem ve směru postupu sovětských a československých jednotek, na bojišti po obou stranách je umístěna celá řada bojové techniky. V polovině expozice návštěvník podchází sovětský střední tank T-34/85, nouzový východ tanku je otevřen a osvětlen, takže je možné vidět praktický celý řidičský a bojový prostor včetně jeho obsluhy.\n\nV závěru expozice se návštěvník dostává do obranných pozic německé armády, vpravo je v palebné pozici německý střední tank Pz.Kpfw. IV a vlevo k palbě připravený německý protitankový kanon PaK 40 ráže 75 mm. Nakonec návštěvník vstoupí do pevnostního objektu, který je příkladem použití československého pevnostního systému německou armádou na konci 2. světové války. Kromě věrného prostředí je hala také ozvučena několika zvukovými okruhy, od dělostřelecké a raketometní palby před vstupem do haly přes řev tankových motorů až po střelbu pěchotních zbraní ze střílen bunkru.\n\nHala původně sloužila, spolu s vedlejší halou č. 8, jako sklad vojenského materiálu, který byl určen pro mobilizačně vytvářené jednotky 217. protitankového pluku. Dnes jsou zde instalovány protiletadlové kanony a různé přístroje pro řízení palby, které byly určeny k zjišťování základních údajů pro vedení protiletadlové palby. Kromě protiletadlových kanonů vyrobených v závodech Škoda v meziválečném období je zde umístěna také celá řada kanonů vyrobených především v Německu, ale i ve Francii a Velké Británii. Mezi nejcennější exponáty patří zejména výrobky již zmiňovaných Škodových závodů. Vystaven je zde např. 7,65cm protiletadlový kanon 8/700. Jde o zbraň, která byla konstruována pro zahraničního zákazníka koncem 20. let dvacátého století a měla sloužit jak proti vzdušným, tak i pozemním cílům.\n\nNejvětší prostor je věnován protiletadlovým kanonům, které byly používány v průběhu 2. světové války. Návštěvník zde najde známý německý protiletadlový 88mm kanon vz. 37 i jeho modernizovanou verzi vz. 41. Ta byla určena k palbě na těžké spojenecké bombardéry operující ve velkých výškách. Boje našich vojáků na Středním východě a v severní Africe symbolizuje 40mm protiletadlový kanon Bofors. Francouzský zbrojní průmysl je zde zastoupen 25mm PLK Hotchkiss, který byl také používán československými vojenskými jednotkami ve Francii na začátku války. Z dalších zajímavostí lze vidět německý ústřední zaměřovač vz. 40. Po roce 1945 tyto zaměřovače sloužily také v československé armádě u protiletadlových baterií, které byly vyzbrojeny 88mm PLK vz. 37 a 105mm PLK vz. 38.\n\nVelkou raritou je plně automatizovaný československý 100mm kanon PLK čs-R-11, který byl vyvrcholením vývojové řady protiletadlových zbraní konstruovaných ve Škodových závodech na počátku 50. let dvacátého století. Technické parametry tohoto kanonu znamenaly ve světovém měřítku absolutní špičku.\nPro muzejní účely byla hala v současné podobě zpřístupněna v roce 1999. Její celý prostor je věnován různým dělostřeleckým prostředkům, které byly vyrobeny ve Škodových závodech pro potřeby rakousko-uherské armády, později československé armády, ale také pro export v letech 1890–1935. V současné době se zde nachází nejkompletnější sbírka produkce jedné z největších předválečných zbrojovek v Evropě.\n\nUvnitř osmé haly je instalováno přes 40 kusů polních a horských kanonů, houfnic a minometů. Exponáty jsou umístěny chronologicky, návštěvník tedy může postupně sledovat vývoj v konstrukci děl systému ŠKODA. Před vstupem do hlavní části je možné vidět také dělostřeleckou munici různých ráží. Mezi nejcennější exponáty patří 7,5cm polní kanon z roku 1890 se zákluzem hlavně, který byl určen pro tovární zkoušky. Tento kanon se stal základním typem pro všechna další děla Škodových závodů. Kromě polních kanonů je zde možné vidět i 10,5cm polní houfnice vz. 13 a 14, které umožnily Škodovce prosadit se na zahraničních trzích.\n\nNávštěvník zde najde i několik různých typů horských děl. Příkladem je vystavená 10cm horská houfnice M 16/19 se zákluzem hlavně. Jedním z netypických horských děl je vystavená 15cm horská houfnice vz. 18. Svou masivní konstrukcí a mohutnou ráží byla ve světě horského dělostřelectva zcela ojedinělá. Ve Škodových závodech byla houfnice vyvíjena v průběhu 1. světové války, vyroben byl však pouze jediný kus.\n\nVedle dioramatu konstrukční kanceláře Škody stojí 10cm lehká houfnice vz. 14/19. Jde o nejcennější exponát celé dělostřelecké sbírky VHÚ. Houfnice byla na začátku 20. let dvacátého století zmodernizována z původního vz. 14 a zavedena do výzbroje československé armády. Až do roku 1939 byla nejrozšířenějším dělem v její výzbroji. Vystavená houfnice doprovázela na poslední cestě dva prezidenty – T. G. Masaryka v roce 1937 a Václava Havla v roce 2011.\nHala věnovaná spojovacímu vojsku byla otevřena 30. září 2007 u příležitosti 90. výročí vzniku spojovacího vojska. Expozice je umístěna v jednom z nejstarších objektů Vojenského technického muzea Lešany, který pochází ještě z období 2. světové války.\n\nPrvní část expozice představuje chronologický přehled vývoje československého spojovacího vojska, ztvárněný několika dioramaty, například interiérem vagonu telegrafní roty československých legií v Rusku. Zde je možné vidět kupříkladu francouzský telefonní přepojovač C 1918 nebo ruský polní telegrafní přístroj konstrukce Siemens.\n\nSpojovací prostředky československé předválečné armády prezentují zejména telefonní přepojovač Standard Electric a rádiový přijímač RP 20, vyrobený ve Vojenských telegrafních dílnách Kbely.\n\nVitrína před „zemljankou“ je věnována agenturním stanicím domácí i zahraniční výroby. Po dobu okupace českých zemí byly stanice využívány různými odbojovými organizacemi pro vedení zpravodajské války proti Německu. Vystavený rádiový přijímač PENTO například používalo Zemské velitelství Obrany národa v Praze.\n\nPřímo v „zemljance“ je pak umístěn spojovací materiál, který byl používán československými jednotkami v SSSR. Vystavena je sovětská rádiová stanice RBM, ale i americký telefonní přístroj EE-8, dodávaný v průběhu 2. světové války do SSSR.\n\nDruhá část expozice prezentuje přehled historického vývoje spojovacích prostředků. Exponáty jsou umístěny ve vitrínách a důraz je kladen zejména na prezentaci předválečných spojovacích přístrojů z produkce Vojenských telegrafních dílen Kbely. Velmi zajímavá je i unikátní kolekce československých přístrojů z let 1945 až 1955.\nV roce 2009 vznikla úpravou bývalé nedokončené mycí linky vojenské techniky zatím poslední výstavní hala – tzv. „raketová“. Hlavní část výstavního prostoru je věnována odpalovacím zařízením taktických a operačně-taktických raketových kompletů sovětské výroby, které byly ve výzbroji raketového vojska ČSLA od počátku 60. let do poloviny 90. let dvacátého století. Představovaly symboly studené války mezi „Východem“ a „Západem“.\n\nNávštěvníci si zde mohou prohlédnout odpalovací zařízení 2P16 s raketou 3R8 (FROG-3), 9P113 s raketou 9M21 (FROG-7), 9P129 s raketou 9M79 (SS-21 SCARAB), 9P19 a 9P117 s raketami 8K14 (SCUD-B) a 9P71 s raketou 9M714 (SS-23 SPIDER). Pro srovnání konstrukce sovětských poválečných a německých válečných kapalných raketových motorů je vystavena část spalovací komory rakety V-2 a motor 9D21 rakety SCUD-B. Příznivci raketové techniky se mohou detailně seznámit s konstrukcí operačně-taktické rakety 8K14 (SCUD-B) nebo porovnat raketový motor na kapalné pohonné hmoty s motorem na tuhé palivo. K tomuto účelu je v přístavku haly vystavena maketa a výukový řez rakety SCUD-B a řez taktické rakety 9M21 (FROG-7). Prostor je věnován i dalšímu druhu raketové techniky – protitankovým řízeným střelám. Ty jsou prezentovány všemi druhy protitankových řízených střel několika generací, které sloužily v bývalé ČSLA v 60. až 80. letech minulého století, ale i typy řízených střel používaných současnou Armádou ČR.\n\nUnikátem je odpalovací zařízení na podvozku GAZ-69, nesoucí protitankové řízené střely první generace 3M6 ŠMEL zavedené do výzbroje armád bývalé Varšavské smlouvy na konci 50. let dvacátého století.\n\nKromě výstavních hal je celá řada exponátů, pocházejících zejména z období studené války, umístěna pod přístřešky a na volném prostranství. Návštěvník si zde může porovnat konstrukce tanků z výzbroje bývalé Varšavské smlouvy, například IS-3, PT-76, T-34/85, T-54/55, T-72, s tanky západní provenience, jako jsou britský CENTURION Mk.9, americké tanky M47, M48A5, M60 a také první poválečný německý tank LEOPARD 1.\n\nNejvětším lákadlem pro příznivce tankové techniky je mohutný izraelský tank Merkava Mk.1 s motorem umístěným v přední části. Při jeho konstrukci bylo vše podřízeno hledisku přežití osádky.\n\nHojně je zde zastoupeno samohybné a reaktivní dělostřelectvo. K vidění je např. SU-100, 122mm samohybná houfnice 2S1 „GVOZDIKA“, 203,2mm samohybný kanon 2S7 „PION“, 240mm samohybný minomet 2S4 „TULPAN“, ale také 152mm ShKH vz. 77 „DANA“ a 122mm raketometem vz. 70 „GRAD“, kterými byl vyzbrojen bývalý lešanský dělostřelecký pluk.\n\nZájemcům o protiletadlovou techniku jsou zde prezentovány prakticky všechny protiletadlové raketové komplety, které byly ve výzbroji útvarů protivzdušné obrany státu (PVOS) i protiletadlových útvarů pozemního vojska bývalé ČSLA.\n\nOd roku 2009 se součástí lešanského muzea stala také venkovní expozice železničního vojska. Základ tvoří 170 metrů dlouhé kolejové pole postavené na dřevěných pražcích a dvě výhybky. Na kolejích zatím stojí 6 různých železničních vagonů, které sloužily pro vojenské účely. Nejstarším z nich je krytý vagon vyrobený ve francouzském Lunéville v roce 1909, který byl v průběhu 2. světové války součástí radarového vlaku německé Luftwaffe (radar Würzburg Riese). Velmi zajímavý je také velitelský vůz německého válečného obrněného vlaku BP 42 a především dva vagony sloužící k transportu a laboraci munice pro německé 800mm kanony Dora a Gustav.\n\nPoválečné období je zastoupeno například dieselmechanickou lokomotivou T-211.0 s motorem Tatra 111A z roku 1958. Lokomotiva po dlouhá léta sloužila ve vojenských skladech Mikulovice u Jeseníku.\nPři jarním zahajování výstavní sezony, tankovém a dětském dni probíhají v aréně prezentace historické i současné techniky v pohybu.\n\n\n"}
{"id": "440454", "url": "https://cs.wikipedia.org/wiki?curid=440454", "title": "David LaChapelle", "text": "David LaChapelle\n\nDavid LaChapelle (* 11. března, 1963 Fairfield Connecticut) je americký fotograf a umělec v oboru video/komerce/film, který pracuje v oblasti módy, reklamy, portrétní a výtvarné fotografie. Je známý svým surrealismem, jedinečností a humorným stylem. Od poloviny 90. let 20. století patří mezi nejvýznamnější světové fotografy a jeho tvorba ovlivnila celou řadu dalších umělců.\n\nZačínal v 80. letech jako fotograf slavných osobností pro časopis \"Interview\" Andyho Warhola. Portrétoval známé osobnosti jako jsou například Marilyn Manson, Naomi Campbell, brazilská modelka Gisele Bündchen, David Beckham, Björk, Shakira, Drew Barrymore, Shirley Manson, Courtney Love, americká zpěvačka Lil' Kim (Kimberly Denise Jones), Lance Armstrong, herečka Angelina Jolie, modelka Pamela Anderson, zpěvačka Britney Spears, Cameron Diaz, Uma Thurman, Brooke Shields, americký herec Leonardo DiCaprio, transsexuálka Amanda Lepore, zpěvačky Christina Aguilera, Mariah Carey, Madonna, P!nk, Rihanna, Kylie Minogue a v poslední době zpěvačku Lady GaGa (Stefani Gabriella Germanotta) a Whitney Houston. Ve svých dílech se zabývá zvrhlostí a groteskností dnešní kultury, inspiruje se Warholem, výjevy ze života Krista, básníkem Williamem Blakem nebo Michelangelovými freskami v Sixtinské kapli.\n\nKritizuje konzumní materialismus, zánik víry a tradic nebo nesmyslnost válek. V období 2009-2011 téměř opustil prostor módy a reklamy a vrátil se ke svým uměleckým počátkům a k volné tvorbě.\n\nVýběr některých knih:\n\n\nVybrané videoklipy:\n\n\nSeznam vybraných významných děl:\n\n"}
{"id": "440463", "url": "https://cs.wikipedia.org/wiki?curid=440463", "title": "Žďárští ze Žďáru", "text": "Žďárští ze Žďáru\n\nRod Žďárských ze Žďáru ( či atp.) příslušel až do počátku 17. století do nižšího šlechtického stavu a nosil titul rytířů. Teprve roku 1622 se jeho nejvýznamnější, tzv. katolická, kladenská větev dostala do panského stavu a v roce 1628 dokonce dosáhla vysokého titulu říšských hrabat. Tři z linií vymřely již mezi druhou polovinou 16. století a počátkem 18. století (po přeslici), poslední větev se udržela v Německu.\n\nRytíři Žďárští ze Žďáru vzešli ze severozápadních Čech z oblasti Doupovských hor (severovýchodně od Karlových Varů), kde byla jejich hlavním sídlem gotická tvrz a později renesanční zámek v městečku Žďár, nedaleko bývalého okresního města Doupov. Rod patřil do velkého českého panského rozrodu Janoviců, do něhož se počítali i velice významní a mocní páni z Kolovrat, páni z Janovic, páni z Vimperka a rytířské rody Zručských z Chřenovic, Čejků z Olbramovic, Dvořeckých z Olbramovic nebo Podolských z Olbramovic.\n\nPrvní písemné prameny o Žďárských se objevují již v roce 1295, kdy je v jedné listině připomínán jako svědek Stanizlaus de Zar. Je však jisté, že rodina byla ještě starší. Ve 14. a 15. století se rod značně rozrostl, ale nadále žil převážně v oblasti Doupovska, kde většinou sídlil na několika tvrzích. Během 15. století se vytvořily čtyři rodové linie, z nichž jedna zašla již v 16. století, dvě vymřely v 17. století a poslední žila do roku 1953 v Německu (Sasku) pod jménem \"Sahrer von Sahr.\" Dnes tato linie žije v Německu po přeslici jako rod zkráceně pak jako rod \n\nV první polovině 15. století rod výrazně proslavil Jan Šmikouský ze Žďáru (narozený snad 1390–1400, zemřel po 1442, resp. do 1450), majitel drobného (dnes zaniklého) statku a tvrze Šmikousy u Jesenice na Rakovnicku. Přídomek tedy nebyl odvozen ze zranění, jak se dříve někteří badatelé domnívali.\n\nPan Jan byl v době husitských občanských válek dlouho na královské straně, ale v první polovině třicátých let se stal vojenským hejtmanem druhé – husitské strany. Husité jej zlákali do svých služeb, neboť Jan byl velmi schopný a zkušený profesionální voják, což mj. prokázal jako velitel, při obléhání významného kolovratského hradu Libštejna v létě roku 1430. Jan Šmikouský se tak stal jedním z vojenských představených radikálního křídla husitů – tzv. sirotků, s nimiž vytáhl do Slezska a do Uher. Tam několik let do podzimu roku 1434 spravoval husitské město Topoľčany. Na Slovensku se stal jedním z postrachů nejen uherské šlechty. Po vyplacení určité částky od císaře Zikmunda se navrátil do Čech, kde opět přešel pragmaticky na stranu císaře Zikmunda a poté do služeb jeho zetě krále Albrechta Rakouského. V té době bojoval za zájmy jejich dynastií.\n\nPoslední přímé zmínky o Janovi Šmikouském jsou z počátku čtyřicátých let patnáctého století, kdy byl jednou z vojenských opor královny-vdovy Alžběty Lucemburské, v jejíchž službách bojoval v Uhrách za dosazení legitimního krále Ladislava Pohrobka na trůn. Janovými potomky – vnukem Stanislavem a Janem – se rod rozštěpil na dvě hlavní linie: na linii nekatolickou, tzv. všetatskou, která dodnes existuje v Německu pod jménem a na linii středočeskou – kladenskou neboli katolickou, která byla nejvýznamnější.\n\nPro majetkový a společenský rozvoj středočeské linie rodu měl nebývalý význam sňatek stejnojmenného Janova vnuka rytíře Jana Žďárského (asi 1461/62-1530) s Maruší Kladenskou z Kladna (kol. 1460–1535). Díky manželství zdědili jejich potomci po starším bezdětném bratrovi Marie – rytíři Zdeňkovi Kladenském z Kladna v roce 1543 rozsáhlé panství Kladno, a tak se rodina již natrvalo usídlila ve středních Čechách, kde měla jistý majetek už od dob husitských válek. Díky tomuto novému majetkovému zajištění se rodina Žďárských zmohla i společensky a začala se sňatky svazovat s významnými a bohatými rytířskými a panskými rody. Mezi jejich příbuzné tak patřili nesmírně významní páni Bořitové z Martinic, mocní páni Berkové z Dubé, páni Vratislavové z Mitrovic či zámožní západočeští rytíři Hradišťští z Hořovic.\n\nVedle úspěšné sňatkové politiky došlo i k průniku členů rodu do různých úředních míst jak na krajské úrovni: Gotthard Florian (1542–1604), Ctibor Tiburcí (1545–1615) či Jiří Žďárský (1517–1574), ale i do pozic královských či císařských radů panovníka, přísedících různých vyšších soudů a do dalších funkcí.\n\nV 16. století patřil mezi nejvýznamnější muže rodu Jiří Žďárský a jeho synovec a dědic Ctibor Tiburcí Žďárský, který dokázal strýcův majetek dále rozmnožit a nakumulovat mnoho významných úřadů ve svých rukách. Nejvýznamnějším úřadem, který držel, byl úřad purkrabího karlštejnského a krátce byl Ctibor Tiburcí i mezi místodržiteli císaře a krále Matyáše. Díky těmto pozicím se počítal mezi nejvyšší královské hodnostáře. Poněvadž jeho jediný syn Jan Jiří (1581–1626) byl v manželství s Eliškou Wolfeminou Berkovou z Dubé a Lipé (před 1598–1665) bezdětný, zdědil velkostatek Kladno Florian Jetřich Žďárský (1598–1653), jehož Ctibor Tiburcí a poté Jan Jiří po roce 1608 vychovávali a z něhož vychovali vzorného katolíka, což se pro jeho budoucnost ukázalo nakonec být velkou výhodou. Florian Jetřich Žďárský byl jediným vnukem staršího bratra Ctibora Tiburcího – rytíře Gottharda Floriana Žďárského († 1604). Ten spolu se svojí hospodárnou chotí Kateřinou Reichlovou z Reichu († 1608) vybudoval (v desetiletích po roce 1560) vedle kladenského velkostatku druhé podobně velké a prosperující dominium – Červený Újezd, které již v roce 1604 zdědil jeho šestiletý vnuk Florian Jetřich. Na rozdíl od ostatních členů rodu však byli Červenoújezdečtí víry podobojí a tak poněkud vybočovali z katolické tradice svého rodu.\n\nV osobě Floriana Jetřicha Žďárského (1598–1653) došel rod svého vrcholu. Mladý Žďárský soustředil opět ve svých rukou dosud rozdělený majetek červenoújezdecké a kladenské linie rodu, ale i značný společenský a i jistý politický vliv. Na jaře (zřejmě 1. března) roku 1620 se v Pasově na dvoře arciknížete-biskupa Leopolda V. Habsburského oženil s Alžbětou Koronou (asi 1603/4–1649), dcerou proslulého místodržitele Jaroslava II. Bořity z Martinic a Marie Eusebie ze Šternberka a tudíž i vnučkou dalšího významného katolického politika (někdejšího nejvyššího purkrabího) Adama ze Šternberka. Tímto sňatkem a díky novým vlivným příbuzným bylo o osudu rodu definitivně rozhodnuto.\n\nV nových poměrech po bitvě Bílé hoře dosáhli Žďárští vysokých poct u císařského a královského dvora, byli povýšeni do panského stavu baronů ze Žďáru (1622), dostali říšský i český hraběcí titul (1628), velký palatinát (1631), vysoké úřady i četné statky. Tak se původně jen průměrný rod z periferie pohraničí propracoval po 180 letech, kdy se objevil v centru Čech, mezi společenskou a majetkovou elitu Českého království. Snažení mnoha generací, vybudovat stálou, jednotnou a pevnou středočeskou državu, jež by byla oporou jejich rodu a překročit svůj společenský stav konečně slavilo úspěch.\n\nFlorianovy dědice mohla čekat skvělá budoucnost a rod mohl díky svým příbuzenským svazkům a konexím i nadále zastávat přední místo v barokních Čechách, ale situace se nakonec vyvinula jinak.\n\nJediný přeživší syn Floriana Jetřicha a Alžběty Korony – František Adam Eusebius druhý říšský hrabě ze Žďáru (asi 1624–1670) se po ukončení válečných akcí sice snažil zahlazovat válečné šrámy, ale pro své velké výdaje církevním institucím i pro nedostatek vhodných (zabitých, předčasně zesnulých či zběhlých) obyvatel šla obnova velkostatků jen velmi pomalu. Poslední Žďárský pak zcela propadl okázalé barokní zbožnosti, oželel vysoké dvorské úřady, které ze svého společenského postavení mohl očekávat, odmítl nabízené sňatky a zasvětil svůj život zbožnému rozjímání a podpoře katolictví. Jako zvlášť horlivý vyznavač Mariánského kultu, který ho ovládl již v dětství, se staral především o rozkvět a věhlas svého kláštera františkánů a lorety v Hájku, kde vedle Kladna nejčastěji pobýval. Zemřel předčasně, ani ne v padesáti letech, na kladenské rezidenci dne 5. (popř. 7.) dubna 1670, aniž by naplnil naděje svých rodičů v další společenský a majetkový vzestup svého rodu.\n\nVysokých aspirací rodičů se v mnohém lépe zhostilo pět žijících Františkových sester, kterými byly: Polyxena Ludmila Eusebie Frebonia hraběnka ze Šternberka (původně baronka Švihovská z Rýzmberka), baronka Marie Maxmiliána Eva Terezie Hýzrlová z Chodů (původně Slavatová z Chlumu a Košumberka), hraběnka Johana Eusebie Barbora z Carretto-Millesimo (původně baronka Myslíková z Hyršova), hraběnka Terezie Eleonora Alžběta z Ugarte a hraběnka Anna Kateřina z Magnis. Ty se všechny, včetně již zesnulé nejstarší sestry Kateřiny Marie hraběnky z Nostic, provdaly do významných rodin Českého království a čtyři žďárské hraběnky-sestry: Marie Maxmiliána Eva Terezie, Terezie Eleonora Alžběta, Johana Eusebie Barbora a Polyxena Ludmila Eusebie Frebonia) prosluly svou niternou vírou a významnými církevními stavebními podniky, v čemž sekundovaly svému bratrovi Františkovi Adamovi Eusebiovi ze Žďáru.\n\nŘíšské hraběnky ze Žďáru pak byly s konečnou platností i posledními nositelkami jména rodu polcené orlice, které neopomíjely ke svému vyvdanému jménu s oblibou připojovat. S postupným odchodem zbylých pěti dcer Floriana Jetřicha, prvního říšského hraběte ze Žďáru, a vnuček hraběte Jaroslava Bořity z Martinic však definitivně sláva rodu říšských hrabat ze Žďáru pohasla. Kruh osudu jedné šlechtické rodiny se tak na prahu 18. století definitivně uzavřel.\n\nVšechny rody Janoviců měly původně v erbu polcenou stříbrno-červenou orlici se zlatou pružinou na prsou, která byla položená na modrém štítě.\n\n\n\n"}
{"id": "440464", "url": "https://cs.wikipedia.org/wiki?curid=440464", "title": "Mionová katalýza", "text": "Mionová katalýza\n\nMionová katalýza je způsob provedení jaderné fúze za pomoci mionu (μ) jako katalyzátoru.\n\nNejvětšímu zájmu se těší mionová katalýza při D-T fúzní reakci (slučování deuteria s tritiem). Během ní se nejdříve vytvoří atom tritia, kde je elektron v obalu nahrazen mionem. (takovýto atom značíme μT). Vzhledem k tomu, že má mion velikou hmotnost, tedy se drží blíže k jádru atomu. Tento atom k sobě může zachytit jádro deuteria a tím vytvořit iont μDT. Zde jsou opět díky hmotnosti mionu obě jádra držena velmi blízko sebe, takže může s velikou pravděpodobností dojít ke sloučení obou jader za pomoci tunelového jevu. Při tom se uvolní 17,6 MeV energie a z atomu μDT vyletí vysokoenergetický neutron a mion, který se může opět sloučit s tritiem. Celý proces se tedy může opakovat, ovšem jen po omezenou dobu, neboť mion má poločas rozpadu pouze 2,2 μs. \n\nSchematicky můžeme tento proces napsat jako\n\nTato reakce ovšem nelze použít jako zdroj energie, neboť v současné době je energetická náročnost výroby mionu větší, než množství energie které jsme schopni za pomoci tohoto mionu uvolnit.\n\nJelikož se jedná o fúzní reakci, která se obejde bez vysoké teploty, tak bývá často označována jako studená fúze. Nicméně termín studená fúze se obvykle používá pro snahu o specifický způsob provedení fúze za pomoci elektrolýzy, který vzbudil veliký mediální rozruch, ačkoliv nebyl prokázán.\n\n"}
{"id": "440466", "url": "https://cs.wikipedia.org/wiki?curid=440466", "title": "Omar Bongo", "text": "Omar Bongo\n\nEl Hadž Omar Bongo Ondimba (nar. Albert-Bernard Bongo, známější ovšem jako Omar Bongo) (30. prosince 1935 Lewaï – 8. června 2009 Barcelona) byl druhý prezident Gabonské republiky, a to od 2. prosince 1967 až do své smrti.\n\nNarodil se ve městě Lewaï (později přejmenovaném na Bongoville) v provincii Haut-Ogooué jako nejmladší ze dvanácti dětí v rolnické, etnicky smíšené (etnika Batéké a Obamba) rodině. V sedmi letech mu umřel otec. Základní a střední školu absolvoval v Kongu. Po vojenské službě se nejdříve připojil k francouzským tajným službám, později patřil k blízkým spolupracovníkům Léona Mba, budoucího prezidenta Gabonu, současně pracoval jako poštovní příručí. V říjnu 1959 se oženil s Patience Dabanyovou, mladou zpěvačkou, s níž měl posléze tři děti.\n\nPo vyhlášení nezávislosti v r. 1960 se stal vice-prezidentem a pravou rukou Léona Mba, po jeho smrti v r. 1967 ho pak nahradil. V r. 1968 založil Gabonskou demokratickou stranu (PDG, Parti démocratique gabonais), která zůstala v podstatě monopolní stranou až do r. 1990. V roce 1965 vstoupil do zednářské lóže a dal se pokřtít jako katolík, aby mohl být přijat papežem Pavlem VI., v roce 1973 pro změnu konvertoval na islám a nadále uvádí jako své jméno El Hadž Omar Bongo. Podle mnohých tato konverze byla pouhým prostředkem, jak si naklonit Organizaci zemí vyvážejících ropu (OPEC), která je sdružením převážně muslimských zemí, přičemž Gabon samotný je producentem ropy. V roce 1990 byl Bongo přinucen uspořádat národní konferenci, jež vyústila v přijetí pluralitního režimu více stran. V roce 2004 připojil ke svému jménu jméno otce a nadále vystupoval jako Omar Bongo Ondimba.\nPo celou dobu své vlády (42 let) řídil Omar Bongo svou zemi velmi přímo a autoritativně, na což nemělo velký vliv ani ustavení pluralitního režimu. Při posledních volbách 27. listopadu 2005 byl znovuzvolen, a to – podle oficiálních výsledků – díky 79,18 % hlasů. Opozice v čele s Pierrem Mamboundouem označila volby za zmanipulované.\n\nBongo patřil mezi ty africké diktátory, kterým k moci dopomohla podpora Francie, jmenovitě nejvlivnější \"africký muž\", státní tajemník pro africké a malgašské záležitosti Jacques Foccart. Udržoval těsné vztahy se všemi francouzskými prezidenty: v Elysejském paláci ho postupně přijali Georges Pompidou, Valéry Giscard d'Estaing, François Mitterrand, Jacques Chirac, a v květnu 2007 také Nicolas Sarkozy, který mu osobně poděkoval za rady poskytnuté během prezidentské kampaně. V červenci téhož roku pak Sarkozy navštívil Bonga i v Libreville na závěr svého afrického turné – při té příležitosti mu oznámil, že Pařížský klub bezprecedentně snižuje zahraniční dluh Gabonu o 15 %.\nGabon je dosud vojensky spojen s Francií, na jeho území mj. působí několik stovek vojáků z francouzských elitních oddílů. Podle Omara Bonga „je Afrika bez Francie jako auto bez řidiče, Francie bez Afriky jako auto bez benzínu.“\nVýzkumem amerického Senátu v letech 1998-1999 se zjistilo, že Bongův peněžní majetek uložený na různé účty u newyorské Citibank mezi roky 1985 a 1997 dosahuje výše zhruba 130 milionů amerických dolarů. V lednu 2008 zveřejnil francouzský deník Le Monde seznam nepoctivě nabytého majetku Bonga a příslušníků jeho rodiny ve Francii, jehož cena přesahovala 150 milionů euro. Na základě rozhodnutí Odvolacího soudu v Bordeaux v únoru 2009 byla část jeho bankovních účtů ve Francii zkonfiskována. Bongo se údajně cítil zrazen, protože po celá předchozí desetiletí se těšil u své spřátelené země téměř bezvýhradné imunitě.\n"}
{"id": "440483", "url": "https://cs.wikipedia.org/wiki?curid=440483", "title": "Pukë", "text": "Pukë\n\nPukë nebo Puka je hlavní město okresu Pukë v severní Albánii. Leží na 42°07' s. š., 19°90' v. d. Při sčítaní obyvatelstva roku 2005 mělo město 6 495 obyvatel.\n\nSídlí tu místní fotbalový klub KS Terbuni Pukë.\n\n"}
{"id": "440491", "url": "https://cs.wikipedia.org/wiki?curid=440491", "title": "Hipodrom Most", "text": "Hipodrom Most\n\nHipodrom Most je dostihové závodiště na jižním okraji města Mostu, které provozuje stejnojmenná akciová společnost HIPODROM MOST a.s.. Dostihový areál vznikl v roce 1996 rekultivací důlní výsypky. Dostihové závody zde probíhají od dubna do října, vedle nich se zde konají také parkurové závody a v areálu se pořádají různé akce pro děti. Areál slouží také in-line bruslařům, pro které je zde vybudována 3 400 metrů dlouhá dráha.\n\nMostecký Hipodrom je součástí rekultivačního parku Velebudice, který patří mezi špičkové projekty tzv. české rekultivační školy, která je s respektem uznávána na celém světě. V souvislosti s úvahami o využití Velebudické výsypky byl v roce 1973 zpracován záměr vybudování rekultivačního parku jako areálu odpočinku a zdraví, jehož dominantou se stala dostihová dráha. Velebudická výsypka patří mezi největší výsypky v bývalém Severočeském hnědouhelném revíru, byla vytvářena z nadložních zemin závodu Jan Šverma na celkové výměře cca 790 ha. Smyslem a cílem veškerého úsilí bylo navrátit mrtvým plochám výsypkových prostor jejich společenský význam.\nNaprostá většina evropských dostihových drah je vybudována na urovnaných přírodních terénech. Proto nejen u nás, ale i v evropském měřítku, je stavba mostecké dostihové dráhy, zejména její provedení od základů, téměř unikátní záležitostí. Konstrukce dráhy byla provedena tak, aby splňovala požadavky na ní kladené, byla dostatečně pevná a pružná. Trávník lze díky drenážnímu systému podle potřeby na celé ploše závodiště zavlažovat nebo z něj rychle odvést vodu. Zcela ojedinělé je také vybudování rozsáhlé tréninkové dráhy, která je umístěna mimo dostihovou dráhu a ostatní česká závodiště ji nemají. Zde je možno na rozloze 43 ha bez problémů trénovat bud' na písčité nebo travnaté dráze. V roce 1996 byla dráha dokončena a o rok později se zde jely první dostihy. Dne 22. února 1996 založily společně Mostecká uhelná a. s., Město Most, Chemopetrol a. s. a EQUI Bořeň Svinčice, spol. s r.o. akciovou společnost \"Hipodrom Most\", která závodiště provozuje. Do roku 2016 byla ve vlastnictví společnosti Severní energetická, která ho dlouhodobě se ztrátou provozovala. V roce 2016 areál odkoupila společnost Charvát Group, za kterou stojí Jiří Charvát.\n\nV následujících letech byla dokončena výstavba zázemí pro závodníky jako ustájení pro koně, sedliště a padock. Pro diváky byla postavena tribuna s 1500 místy, občerstvovací centrum, dětský koutek a piknik centrum.\n\nOd července 2008 je zde 3370 m dlouhá dráha pro in-line bruslení, která byla vybudována po obvodu dostihové trati. Součástí areálu je také závodiště pro parkur, tréninkové plochy a golfové hřiště a piknikový park pro veřejnost. Ročně Hipodrom navštíví přibližně sto tisíc návštěvníků.\n\nZákladem dostihové dráhy je půl metru silná vrstva štěrkopísku, pod kterým je rozveden odvodňovací a závlahový systém, který jednak odvádí přebytečnou vodu do kanalizace a jednak v případě potřeby zavlažuje celou plochu trávníku. Teprve na tomto štěrkopísku leží vrstva zeminy, takže dostihová dráha zajišťuje dobré podmínky nezávisle na počasí.\n\n"}
{"id": "440503", "url": "https://cs.wikipedia.org/wiki?curid=440503", "title": "První parta", "text": "První parta\n\nPrvní parta je román Karla Čapka, který byl poprvé vydán v roce 1937. Román o lidské statečnosti vypráví příběh hrstky lidí, kteří v extrémních podmínkách musejí zmobilizovat veškerou svou odvahu, kamarádství a solidaritu.\n\nDěj se odehrává v průběhu dvou až tří dnů a je omezen na zážitky příslušníků první záchranné čety na místě důlního neštěstí. Autor se záměrně nesoustředil na detailní kresbu hornického prostředí, ani na sociální problémy, jeho pozornost se soustředila především na vykreslení vzájemných vztahů uvnitř této různorodé lidské skupiny.\n\nKniha nebývá řazena mezi Čapkova nejzdařilejší díla. Přesto je významným svědectvím o podmínkách, které panovaly v uhelných dolech meziválečného období. Materiál pro práci na románu získával Karel Čapek pobytem mezi horníky v dolech na Kladensku.\n\nHlavní postavou románu je Standa Půlpán, sirotek, který kvůli nedostatku financí musí zanechat školy a odchází pracovat jako vozač v dole. Jednoho dne dojde k havárii a v dole jsou uvězněni tři horníci, všichni otcové od rodin. Standa se jako první přihlásí do záchranné akce. Jeho statečnost vidí další horníci, přihlásí se také a první parta se pustí do zasypané šachty. Standa nejprve překonává strach a pocity stísněnosti, ale postupně ho práce začne bavit. Když se začne ozývat ťukání, signál od zasypaných horníků, Standa je hrdý na svou práci. Večer v hospodě se z celého kolektivu stane opravdová parta. Druhý den se v průběhu směny zbortí strop a zavalí Standovi ruku. V nemocnici mu musí na jedné ruce amputovat několik článků prstů. Když Standu propustí, jde se podívat do dolu na konec směny. V celém areálu je podivné ticho a Standa se dozví, že při probíjení poslední části chodby se opět sesypal strop a zavalil i jeho kolegu Adama, u něhož Standa bydlel.\n"}
{"id": "440504", "url": "https://cs.wikipedia.org/wiki?curid=440504", "title": "Platónský rok", "text": "Platónský rok\n\nPlatónský rok (též platonský rok) je doba, za kterou nebeský pól (průsečík zemské osy s nebeskou sférou) vykoná v důsledku precese zemské osy uzavřený okruh kolem pólu ekliptiky. Podle NASA trvá přibližně 25 800 let. V astrologii se platónský rok dělí na 12 platónských měsíců (řidčeji eony nebo věky) pojmenovaných podle znamení zvěrokruhu, ve kterých „vstává“ Slunce v den jarní rovnodennosti. Každý z nich trvá přibližně 2150 let. Další měsíc nastává v okamžiku, kdy jarní bod přejde do dalšího znamení.\n\nV současné době žijeme v platónském měsíci znamení Ryb, který začal přibližně na počátku našeho letopočtu a brzy skončí. Různé zdroje uvádějí jako konec platónského měsíce Ryb roky 2012, 2150 a podobně, avšak protože šířka jednotlivých souhvězdí na obloze není stejná (tj. není přesně 30°), nelze přechod do nového souhvězdí možné stanovit přesně. Z hlediska jmen souhvězdí přejde jarní bod do Vodnáře, zatímco z hlediska jmen znamení zvěrokruhu a různých výpočtů by mohl přejít např. do Býka.\n\n"}
{"id": "440509", "url": "https://cs.wikipedia.org/wiki?curid=440509", "title": "Kiosek", "text": "Kiosek\n\nKiosek (také prodejní stánek) je drobná užitková stavba sloužící k maloobchodnímu prodeji novin, časopisů, tabákových výrobků, balených nápojů a jídla.\n\nSlovo kiosek má původ v tureckém slově \"köşk\", případně v jeho perské verzi \"küšik\", což obojí znamená altán či zahradní pavilon. V 18. stol. se dostalo v podobně \"kiosque\" do francouzštiny, kde rovněž znamenalo altán či besídku. Byla to jednoduchá, otevřená stavba, spíše dekorativní než užitková. Zpočátku tento název neoznačoval obchodní místo.\n\nBěžné provedení kiosku je nevelká stavba o půdorysu přibližně 3×3 metry. Stěny jsou z větší části prosklené a slouží k vystavení zboží. Obsluhu kiosku zajišťuje většinou jen jeden prodavač. Prodej se uskutečňuje přes prodejní okénko. Prodavač je vždy uvnitř, zákazníci nikdy nevstupují dovnitř. Prodejní sortiment jsou nejčastěji noviny, časopisy, tabákové výrobky, pohlednice, upomínkové předměty, balené nápoje (tzv. novinový stánek) a jídlo, jako jsou cukrovinky, čokoládové tyčinky, průmyslově vyráběné plněné bagety apod. Existují také specializované kiosky (prodejní stánky), které se zaměřují na prodej suvenýrů, květin, nebo jednoduchých jídel připravovaných na místě z průmyslově vyráběných polotovarů. Příkladem budiž stánky s uzeninami a nápoji na Václavském náměstí v Praze. Kiosky se umísťují na pěších komunikacích, v okolí nádraží, případně v parcích a jiných veřejných prostranstvích všude tam, kde často prochází velké množství lidí. Přestože kiosek je budován jako dočasná stavba a nemá základy (nemá ani popisné číslo a vlastní adresu) je skoro vždy připojen na rozvod elektrické energie a v některých případech i na vodovod a kanalizaci. Vzhledem k rozměrům neposkytuje takřka žádné zázemí pro prodavače.\n\nMísto, kde je možné získat informace. Původně budka s osobou-informátorem. Dnes převážně počítačový terminál s dotykovou obrazovkou, schopný podat informace o dopravním spojení, nebo turistických zajímavostech. Názvem informační kiosek se označují i terminály umístěné uvnitř komerčních budov. Ty podávají informace o firmách v budově a cestě k nim.\n\nS provizorními a improvizovanými prodejními zařízeními se setkáváme také na trzích, lunaparcích, poutích, jarmarcích, vinobraních a dalších veřejných akcích (sportovní a kulturní akce, veřejné slavnosti apod.). Většinou se jedná o jednoduché montované přenosné zařízení skládající se ze stolu(ů) opatřených textilním nebo plastovým přístřeškem.\n\n\n\n"}
{"id": "440510", "url": "https://cs.wikipedia.org/wiki?curid=440510", "title": "Křemešnická vrchovina", "text": "Křemešnická vrchovina\n\nKřemešnická vrchovina je geomorfologický celek v jižních Čechách, který je součástí Českomoravské vrchoviny. Má rozlohu 2634 km², střední výšku 551,5 m a jejím nejvyšším bodem je Křemešník 765 m v geomorfologickém podcelku Humpolecká vrchovina, která je typickým příkladem zalesněných vrchů. Tato plochá vrchovina je tvořená převážně metamorfovanými horninami moldanubika, jako jsou ruly a žuly.\n\nMonotónní reliéf je rozřezaný hlubokými údolími vodních toků, omezení tvoří dlouhý výrazný zlomový svah. Členitý reliéf mají části tvořené granitoidy. Sníženiny v okolí Jindřichova Hradce jsou vyplněny neogenními sedimenty.\nVyšší části vrchoviny jsou zalesněny smrkovými porosty, nižší části jsou mozaikou polí a luk.\n\n\n\n\n"}
{"id": "440511", "url": "https://cs.wikipedia.org/wiki?curid=440511", "title": "Seznam vítězů na grandslamových turnajích v tenise", "text": "Seznam vítězů na grandslamových turnajích v tenise\n\nToto je seznam vítězů na grandslamových turnajích v tenise v otevřené éře, tedy po roce 1968.\n\n"}
{"id": "440516", "url": "https://cs.wikipedia.org/wiki?curid=440516", "title": "Žerzej", "text": "Žerzej\n\nŽerzej je všeobecné označení pro lehké až středně těžké pleteniny. Výrobky mají měkký omak, dobře splývají, jsou nemačkavé, mírně roztažné a elastické. Povrch je hladký nebo lehce členitý.\nPodle některých definicí se jedná výhradně o zátažné pleteniny s tzv. žerzejovou úpravou (valchování za účelem snížení elasticity, aby zboží bylo vhodnější pro svrchní ošacení). Název se však používá také pro osnovní pleteniny, které se podobají tkaninám z vlněných nebo viskózových přízí. Ve starší české odborné literatuře se žerzej popisuje jako krepová pletenina nebo tkanina, zatímco v anglických pramenech se najdou zcela odlišné verze úpravy této textilie (zvláštní barvivo, impregnace olejem atd.).\n\nObvykle se rozeznává jednoduchý a dvojitý žerzej, pro které se v češtině používá (dosud jen) anglické označení \"single\" a \"double jersey\". Někteří odborníci definují žerzej jako výrobek z okrouhlých pletacích strojů, na kterých se vyrábí \"single jersey\" s jednou sadou jehel (s jedním válcem) a \"double jersey\" se dvěma systémy jehel (např. dvouválec nebo válec a talíř). Název pochází od ostrova Jersey, kde rybáři nosili vesty s hladkým povrchem pletené z hrubé vlny.\n\nje obchodní označení pro zátažné pleteniny v jednolícní vazbě. Úplety jsou v porovnání s double jersey méně roztažné, používají se na spodní a ložní prádlo, a lehké svrchní ošacení.\n\nje souhrnný pojem pro dvouvrstvé zátažné pleteny, jejichž základem je oboulícní nebo interloková vazba.\n\nVzniká spletením jednolícních řádků, zčásti s podloženými nebo chytovými kličkami. Pletací stroj musí být vybaven dvěma jehelními lůžky.\nNapříklad vazba \"milano-rib\" (nákres vpravo) se tvoří ve třech řádcích. V prvním řádku pletou spolu jehly obou lůžek dohromady, ve druhém řádku pracuje jen přední lůžko a ve třetím jsou v činnosti jen jehly zadního lůžka.\nNa obou stranách zboží je vidět lehké žebrování (vzniklé ve 2. a 3. řádku pleteniny).\n\nJiné žerzejové pleteniny, pokud nejsou žakárově vzorované, mají málo členitý povrch, dobře splývají a nestáčí se.\n\nVyrábí se zpravidla na okrouhlých strojích s ojehlením jemnějším než \"E 10\" (nejméně 4 jehly na cm).\n\nKe známým druhům patří např. \"bourret\", \"overknit\", \"milano\" a barevné žakárové vzory. Používají se nejčastěji na svrchní ošacení a spodní prádlo.\n\nPrvní stroj, na kterém se dal uplést double Jersey vyrobila bývalá britská firma \"Berridge\" začátkem 50. let 20. století. \n(zvaný také \"crépe-jersey\") se vyrábí většinou z gréžového hedvábí s vysokým zákrutem v panamové vazbě, útek se zatkává střídavě: 2 niti s pravým zákrutem a 2 niti doleva točené. Je to tkanina s měkkým omakem, podobná \"crépe-romain\", používá se na šaty a bundy.\n\nV posledních letech nabízí textilní obchod v různých jazycích pleteniny (trička, legíny, spodní prádlo) pod označením tkaný žerzej (\"woven jersey\", \"gewebter Jersey\"). Komentář textilních nebo jazykových odborníků k tomuto jevu nebyl zatím (do roku 2019) zveřejněn.\n\n\n"}
{"id": "440520", "url": "https://cs.wikipedia.org/wiki?curid=440520", "title": "Slučka malá", "text": "Slučka malá\n\nSlučka malá (\"Lymnocryptes minimus\") je malý monotypický druh bahňáka z čeledi slukovitých. Je také jediným druhem v monotypickém rodu \"Lymnocryptes\".\n\nVzdáleně se podobá bekasině otavní, je však výrazně menší, s kratším zobákem. Dorůstá délky 17–19 cm, v rozpětí křídel měří 30–36 cm a váží 40–60 g. Výrazná je kresba hlavy s dvojitým nadočním proužkem, tmavou půlměsičitou skvrnou pod okem a tmavým temenem bez středního světlého proužku. Hruď a boky jsou podélně (ne příčně) proužkované, na hřbetě má kontrastní žluté proužky.\n\nŽije velmi skrytě, při ohrožení se tiskne k zemi a spoléhá přitom na své maskovací zbarvení; vyletuje zpravidla až na poslední chvíli. Většinu roku se chová tiše, zpěv, který tvoří rytmické „tlok–tokli–tlok–tokli“, je však velmi výrazný a slyšitelný na velkou vzdálenost. Samci se jím ozývají za letu i na zemi.\n\nHnízdí na rozlehlých rašeliništích severní Evropy a východní Sibiře. Tažný druh se zimovišti v západní a severozápadní Evropě, Středomoří, severní Africe, Sahelu a jihozápadní Asii. Zimuje na březích vod nebo v nízkých travnatých bažinatých porostech.\n\nNa území České republiky se objevuje na tahu a velmi vzácně zimuje. V 50. letech 20. století bylo i pozorováno hnízdění sluček u Černé v Pošumaví.\n\nŽiví se hlavně různými bezobratlými, ale požírá také semena.\n\nHnízdí na zemi, v jedné snůšce jsou obvykle 4 hnědá, tmavě skvrnitá vejce. Inkubační doba trvá 17–24 dnů, na vejcích sedí pouze samice.\n\n"}
{"id": "440524", "url": "https://cs.wikipedia.org/wiki?curid=440524", "title": "Ludvík Habsbursko-Lotrinský", "text": "Ludvík Habsbursko-Lotrinský\n\nLudvík Josef Anton Johan Habsbursko-Lotrinský (13. prosince 1784, Florencie – 21. prosince 1864, Vídeň) byl rakouský arcivévoda a princ, který byl členem vlády v době kdy vládl Ferdinand V. Dobrotivý. Byl synem Leopolda II. a jeho manželky Marie Ludoviky.\nLudvík se narodil jako předposlední ze šestnácti dětí toskánskému velkovévodovi Petru Leopoldovi (pozdější císař Leopold II.) a jeho ženě Ludovice Španělsko-Bourbonské. Do svých šesti let žil ve Florencii. V roce 1790, po zvolení otce císařem, se rodina přestěhovala do Vídně. Po předčasné smrti rodičů roku 1792 se Ludvíka ujal císařský bratr František I., který ho vedl k vojenství.\n\nUž v sedmnácti letech se stal plukovníkem-majitelem 8. pěšího pluku. Od roku 1804 byl generálním inspektorem ochrany hranic. O rok později pomáhal bojovat v severní Itálii proti Napoleonovi. V roce 1807 získal hodnost polního podmaršálka.V roce 1809 velel 5. armádnímu sboru a bojoval v bitvě u Abensbergu a u Eggmühlu, kde utrpěl porážku. Poté převzal velení polní podmaršálek Johann von Hiller.\n\nLudvík se dále rozhodl rozšířit své vzdělání a začal se věnovat obchodování a přírodovědné a matematické tematice. Spolu s bratrem arcivévodou Janem cestoval po Anglii a Francii, kde navštěvovali manufaktury, dílny, ocelárny, tkalcovny i přádelny a přivezli si různé popisy, plány a modely.\nV roce 1818 se stal polním zbrojmistrem a od roku 1819 byl jmenován generálním ředitelem dělostřelectva. Tuto funkci vykonával až do roku 1849.\n\nJako člen státní rady několikrát zastupoval císaře Františka I. V roce 1836 se stal předsedou „státní konference“, která vykonávala spoluregentskou vládu Ferdinandu I. Další členové konfederace byli kancléř hrabě Metternich, hrabě František Antonín Kolovrat a mladší bratr císaře František Karel. Po vypuknutí revoluce roku 1848 se Ludvík stáhl z veřejného života. <br>V roce 1848 se stal čestným členem v Rakouské akademii věd. Nikdy se neoženil. Zemřel v roce 1864 a byl pohřben v kapucínské kryptě ve Vídni.\n\n"}
{"id": "440526", "url": "https://cs.wikipedia.org/wiki?curid=440526", "title": "Sluka lesní", "text": "Sluka lesní\n\nSluka lesní (\"Scolopax rusticola\") je velký monotypický druh bahňáka z čeledi slukovitých (Scolopacidae).\n\nJe velká jako holub (délka těla 33–38 cm, rozpětí křídel 55–65 cm), se zavalitým tělem a dlouhým zobákem. Opeření je kombinace šedé, okrové, tmavohnědé a rezavě hnědé barvy. Na rozdíl od bekasiny otavní má na temeni příčné (ne podélné) pruhy. Ptáci ve všech šatech jsou zbarveni podobně.\n\nHnízdní areál sahá od západní Evropy východně až po Japonsko. Převážně tažná, se zimovišti v západní Evropě, Středomoří, na Blízkém východě a v jižní Asii. V ČR vrcholí přílet od poloviny března do druhé poloviny května, odlet probíhá hlavně od října do listopadu. Mimořádně přezimuje i u nás.\n\nV České republice hnízdí na většině území, častěji od vyšších poloh po horní hranici lesa, zjištěna byla i v lužních lesích. Celková početnost byla v letech 2001–2003 odhadována na 2000-4000 párů (oproti 1,5-3 tisícům párům v letech 1985-89). Zvláště chráněná jako ohrožený druh.\n\nHnízdí ve vlhkých listnatých nebo smíšených lesích s roztroušenými otevřenými plochami.\n\nŽiví se především červy, v menší míře také hmyzem, pavouky, semeny a částmi trav. Potravu hledá na zemi, a to i v nižších vrstvách půdy. Odtud ji dostává tzv. pícháním, při němž zabodává zobák do země, rozevře jeho špičku a díky hmatovým tělískům v něm kořist uchopí.\n\nHnízdí 1× až 2× do roka. Tok probíhá hlavně od března do dubna, ve vyšších polohách až do května. Samci při něm za soumraku obletují lesní linie (tzv. táhnou) a ozývají se charakteristickým pískáním nebo kvorkáním (měkký vrčivý hlas). V minulosti byly sluky právě při toku loveny. Poté se snáší k samici, která čeká na zemi, a zde také dochází k páření. Samice jsou polyandrické, což znamená, že se páří s více samci. Samec samici opouští již po dokončení snůšky, veškerou hnízdní péči tak obstarává sama. Hnízdo je mělký důlek v zemi, snůška čítá 4 (2-5) žlutavá, vzácněji i růžová, olivově, olivově hnědě nebo červenohnědě skvrnitá vejce o velikosti 43,5 x 33,5 mm. Délka sezení je 20-21 dnů. Mláďata opouštějí hnízdo krátce po vylíhnutí a plně nezávislá jsou zhruba ve věku 5-6 týdnů. U samice je známá schopnost přenášet mláďata v letu, nejčastěji přitisknutá nohama k břichu.\n\nSluka lesní je v současné době řazena mezi celoročně hájené druhy zvěře. V minulosti byla lovena především v době jarního toku. Existují veršované myslivecké průpovídky, které doporučují lov sluk v době postu (od Popeleční středy do Květné neděle).\n\nNapř. \"V postní dobu - sluky k lovu / Na kýchavnou - přitáhnou. / O družebné - nejvíc jich zde. / Na smrtelnou - ještě tu jsou. / Na květnou - hou, hou hou. / Po Veliké noci - odpočívají lovci.\" nebo \"První neděle je \"Reminiscere\" - pozor dejte! Ta druhá je \"Oculi\" - sluky se k nám přitulí - přitáhly! Ta třetí je \"Laetare\" - množí se stále - toť pravé! Ta čtvrtá je \"Judica\" - mnoho jich už utíká - nemnohá! Ta pátá je \"Palmarum\" - tralárum - kdos nestřelil, máš utrum! A šestá je \"Quasimodo Geniti\" - už počaly hnízditi!\"\n\nVzhledem k tomu, že se jedná o pohyblivé svátky, je toto doporučení zavádějící.\nSluka má velmi chutné maso, jedly se i její nevyčištěné vnitřnosti, ze kterých se dělala pomazánka zvaná \"slučí mázka\" nebo \"salmi\". Slučí pírka se používala ve zlatnictví a malířství jako velmi jemné štětečky.\n\n\n"}
{"id": "440528", "url": "https://cs.wikipedia.org/wiki?curid=440528", "title": "Trafika (politika)", "text": "Trafika (politika)\n\nTrafika je znovuobjevený pojem v současném veřejném a politickém žargonu. \n\nHistorie tzv. \"politického trafikantství\" totiž spadá až do 2. pol. 18. století. Rozhodnutím císaře Josefa II. měly koncese z provozování trafik připadnout nejprve válečným veteránům – jednak za prokázané služby a vojenské hrdinství, především se však stát snažil svým vojákům zajistit stabilní práci, která se válečným vysloužilcům po návratu z vojny jen těžko sháněla. Ovšem již za dob Rakouska-Uherska nabyl termín nového rozměru. Z peněz daňových poplatníků měli být nadále odškodňováni i vysloužilí politici. Povýšením do šlechtického stavu, umístěním na politickou kandidátku či trvalým mandátem v zákonodárném sboru byli odměňováni významní politici, podnikatelé nebo umělci, kterým se tak rovněž dostávalo celospolečenského uznání.\n\nDnes je pojem chápán především ve smyslu výhodného a přitom nenáročného místa ve veřejné či státní správě, jež politik dostane za prokázané služby v politickém mocenském boji. Může ale také jít o kompromisní řešení, kterým se uklidí nepohodlní soupeři nebo celkově lidé s odlišnými názory.\n"}
{"id": "440529", "url": "https://cs.wikipedia.org/wiki?curid=440529", "title": "Volby do Evropského parlamentu v Belgii 2009", "text": "Volby do Evropského parlamentu v Belgii 2009\n\nVolby do Evropského parlamentu 2009 v Belgickém království proběhly v neděli 7. června. Na základě výsledků voleb zasedlo 22 belgických zástupců v Evropském parlamentu s mandátem do roku 2014 (13 zástupců reprezentuje vlámskou komunitu, 8 valonskou komunitu a 1 germanofonní komunitu).\n\nVoleb se zúčastnilo celkem 90,39 % oprávněných voličů (volební účast je ze zákona povinná), což je nejvíce ze všech zemí Evropské unie.\n\nNásledující tabulka znázorňuje volební výsledky vlámských politických stran, které kandidovaly ve Vlámsku a v Bruselu.\n\nNásledující tabulka znázorňuje volební výsledky valonských politických stran, které kandidovaly ve Valonsku a v Bruselu.\n\n"}
{"id": "440530", "url": "https://cs.wikipedia.org/wiki?curid=440530", "title": "Dípéndra", "text": "Dípéndra\n\nDípéndra Bír Bikram Šáh (27. června 1971 – 4. června 2001) byl členem nepálské královské rodiny, který se stal králem Nepálu mezi 1.–4. červnem 2001. \n\nAbsolvoval prestižní britskou internátní školu Eton College. V době, kdy byl korunním princem, pod vlivem alkoholu a drog zavraždil značnou část královské rodiny včetně předchozího krále Biréndry (svého otce) a jeho ženy Aišvarji a poté namířil zbraň proti sobě. Motivem jeho činu byl údajně spor s rodiči o jeho vztahu s Dévjání z dynastie Ránů, se kterou se chtěl oženit. Po smrti svého otce 1. června 2001 byl Dípéndra jmenován Státní radou ve shodě s ústavou nepálským králem. Jako regent byl stanoven jeho strýc Gjánéndra. po třech dnech ve vojenské nemocnici, které strávil v kómatu, však podlehl svým zraněním a o několik hodin později se Gjánéndra stal králem.\n"}
{"id": "440532", "url": "https://cs.wikipedia.org/wiki?curid=440532", "title": "Senátní obvod č. 42 – Kolín", "text": "Senátní obvod č. 42 – Kolín\n\nSenátní obvod č. 42 – Kolín je podle zákona č. 247/1995 Sb. tvořen celým okresem Kolín, jižní částí okresu Nymburk ohraničenou na severu obcemi Přerov nad Labem, Semice, Ostrá, Hradištko, Sadská, Zvěřínek, Hořátev, Kovanice, Poděbrady a Sokoleč, a částí okresu Praha-východ tvořenou obcemi Čelákovice, Mochov, Zápy, Svémyslice, Zeleneč, Nehvizdy a Vyšehořovice.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "440540", "url": "https://cs.wikipedia.org/wiki?curid=440540", "title": "Japonština", "text": "Japonština\n\nJaponština (: 日本語, \"nihongo)\" je jazyk, kterým mluví přibližně 130 milionů lidí. Většina z nich žije v Japonsku, část pak v komunitách japonských emigrantů po celém světě. Japonština je aglutinační jazyk s mnoha úrovněmi zdvořilosti promluvy.\n\nSystém japonského písma patří k nejsložitějším na světě – používá se kombinace čínských znaků \"(kandži)\" a dvě fonetické slabičné abecedy \"(hiragana\" a \"katakana),\" v některých případech i latinka \"(rómadži).\"\n\nDo slovní zásoby byla již od 5. století přejímána slova z čínštiny (ve velkém rozsahu), v malém rozsahu z korejštiny a ainštiny. Od prvních kontaktů s Evropany (v 16. století) do japonštiny pronikají i výrazy z evropských jazyků (tzv. \"gairaigo),\" nejprve z portugalštiny a nizozemštiny a od reforem Meidži z němčiny, francouzštiny a angličtiny. V současnosti drtivě převažuje angličtina.\n\nJaponština patří do rodiny japonsko-rjúkjúských jazyků. Do této rodiny patří i jazyky souostroví Rjúkjú, ty jsou ale velmi často považovány za dialekty (ač nesrozumitelné) japonštiny, a proto se o japonštině často mluví jako o jazykovém izolátu. Nikdy totiž nebyl prokazatelně doložen prajazyk, který by mohl japonštinu genealogicky vázat k jiným jazykům. Mezi nejčastější teorie o příbuznosti patří:\nPoslední dvě teorie jsou převážnou většinou lingvistů odmítané. Nejdéle diskutovanou a nejsystematičtější je hypotéza, která řadí japonštinu k altajským jazykům.\n\nHypotéza, která japonštinu spojuje s korejštinou, nebyla nikdy definitivně prokázána. Příbuznost (zejména gramatická) moderní japonštiny a korejštiny je ale tak blízká, že často umožňuje doslovný překlad. Předmoderní jazyková stadia ovšem vykazují velké rozdíly mezi starou japonštinou a korejštinou a napovídají ke genealogické nepříbuznosti. \nTaké moderní teorie stavící na altajských hypotézách tvrdí, že japonština je kombinací austronéského substrata a altajského superstrata. Jedním z hlavních zastánců této teorie je Susumu Óno, který předpokládá, že během období Džómon (8000 – 400 př. n. l.) se na japonských ostrovech mluvilo jazykem, který měl fonologický systém (4 vokály, otevřené slabiky) podobný polynéským jazykům. Okolo roku 300 př. n. l. se do Japonska stěhuje kultura Jajoi, která má své kořeny na kontinentální pevnině a jejich jazyk s gramatickou strukturou altajských jazyků a vokálovou harmonií začal ovlivňovat jazyk, kterým se v Japonsku mluvilo. Migrace probíhala pomalu, proto nový jazyk nevyřadil existující lexikální jednotky, i když byl schopen změnit jeho gramatickou strukturu. Geneticky tedy japonštinu řadí k altajským jazykům, i když obsahuje zbytky austronéského lexika. Tím se snaží odpovědět i na otázku, proč je počet altajských lexikálních kognátů tak malý. Polivanov uvádí několik znaků polynéských jazyků, které podporují austronéskou hypotézu:\n\nPočet samohlásek se liší podle dialektu. Existují systémy se třemi vokály /i, u, a/ (dialekt na ostrově Jonaguni) a systémy až s osmi prvky /a, i, u, e, o, æ, centralizované ö, ü/ (dialekt města Nagoja). Standardizovaný tokijský dialekt má pětičlenný systém /a, i, u, e, o/, kde /u/ je realizováno jako nezaokrouhlený zadní vysoký vokál [ɯ]. Vokalická délka je fonologicky distinktivní: 月 \"cuki\" 'měsíc' a 通気 \"cúki\" 'proudění vzduchu'.\nVysoké vokály /i, u/ podléhají v mnohých dialektech desonorizaci, tzn. stávají se neznělými. Ke ztrátě znělosti dochází pouze na jednom místě ve slově, a to buď v neznělém hláskovém kontextu nebo na konci slov, jako například ve slově [kɯ̥t͡sɯ] 靴 \"kucu \"'boty' nebo [haɕi̥] 箸 \"haši \"'hůlky'. Další příklady frekventovaných slov, které podléhají desonorizaci: [desɯ̥] です \"desu\" slovesná spona, [gozaimasɯ̥] ございます \"gozaimasu\" 'existovat' (zdvořile), [doːɕi̥te] どうして \"dóšite\" 'proč'.\n\nSouhlásky se vyznačují vysokou mírou alofonie:\n\nV japonštině je i délka konsonantu distinktivní: 来た \"kita\" 'přišel' vs. 切った \"kitta\" 'uříznul'. Fonologicky je geminace reprezentována pomocí /Q/, tedy moraického orálního obstruentu s nespecifikovaným místem artikulace. Foneticky je realizován jako prodloužení konsonantické artikulace a jeho vlastní artikulaci udává následující konsonant. Jinými slovy, /Q/ prodlužuje trvání následujícího konsonantu (frikativy budou mít delší trvání, plozivy budou mít delší závěr). V písmu je zapisován pomocí malého っ. Geminují zejména konsonanty /p, t, k, s/, a to u japonských a sino-japonských slov. Znělé gemináty /b, d, z, g/ se vyskytují pouze u moderních výpůjček (např. z angličtiny).\n\nJaponština se řadí mezi jazyky s tonálním systémem, kde navzájem kontrastují dva tóny – vysoký a nízký. Standardní tokijský dialekt je popisován jako downstep (tonální pokles). K tonálnímu poklesu dochází po moře, která je lexikálně specifikována jako přízvučná, tudíž definována vysokým tónem. Na počátcích slov dochází ke snížení tónu, ale pouze pokud nenesou přízvuk. Ve slovech bez přízvuku nedojde k tonálnímu poklesu.\n\nK zápisu japonštiny se používá směs tří znakových systémů. Jsou to \"kandži\" (漢字, doslova „čínské znaky“), \"hiragana\" (ひらがな) a \"katakana\" (カタカナ). Hiragana a katakana se též označují společným názvem \"kana.\" Kandži se používá k vyjádření kořenu slova, koncovky a partikule jsou doplněny hiraganou. Katakana se používá pro fonetický přepis cizích slov, nebo slov převzatých z jiných jazyků. Také se používá v případě, kdy je třeba nějakou část textu zvýraznit, podobně jako kurzíva, také nověji pro odborné taxonomické názvosloví.\n\nHiragana a katakana jsou slabičné abecedy, zatímco kandži je morfemografické písmo. Většinu znaků kandži je možné číst dvěma i více způsoby. Pokud je potřeba specifikovat výslovnost nějakého znaku, použije se hiragana. Kandži na druhou stranu umožňuje rozlišit význam u homonym, která jsou v japonštině velmi běžná.\n\nPíše se bez mezer mezi slovy. Tradičně jsou znaky uspořádány do sloupců, ve sloupci se píše shora dolů, sloupce jsou řazeny zprava doleva. Japonské knihy tedy mají stránky řazené z českého pohledu „odzadu“. Alternativně je možné znaky psát do řádku zleva doprava, řádky jsou řazené shora dolů (jako v češtině).\n\n\n\n\n\nZnaky kandži, které Japonci převzali z čínštiny, nezachycují výslovnost, ale pojmy. V určité omezené míře je tedy možné, aby Číňan i Japonec přečetli tentýž text každý svým jazykem a porozuměli mu. Úplnému porozumění ovšem brání několik faktorů:\n\n\nNa rozdíl od čínštiny má v japonštině každý znak několik možných čtení, správná výslovnost se určí podle kontextu. Některá čtení jsou tzv. \"sinojaponská\", jde o zkomolenou původní čínskou výslovnost daného znaku. Tímto způsobem čínština masivně ovlivnila slovní zásobu japonštiny, když byla v minulosti Čína kulturním vzorem a čínština jazykem vzdělanců, podobně jako v Evropě latina a v Indii sanskrt. Kromě toho mají znaky i \"japonské\" čtení, tj. jedno nebo více japonských slov, odvozených od pojmu, kterému daný znak odpovídá. Sinojaponské čtení bývá preferováno ve složených slovech, ale existují výjimky. Čínská výslovnost už v něm mnohdy není slyšet (buď kvůli příliš velkým hláskovým změnám, nebo kvůli vývoji čínské výslovnosti od doby, kdy byl znak přejat). Přestože v čínštině znak vždy označuje právě jednu slabiku, sinojaponské čtení může být dvojslabičné (např. znak 木 „strom“ se v současné čínštině čte \"mù,\" jeho sinojaponské čtení je \"moku,\" popř. \"boku.)\"\n\nPříklad:\n\nPříklad japonského zápisu: \"Wataši wa bíru o nomimasu.\"\n\nJaponština používá dva způsoby řazení slov. Ve slovnících je běžně používán systém vycházející ze slabičné abecedy \"godžúon\" (, doslova „padesát znaků“). Pořadí znaků odpovídá tabulce uvedené výše. Sobě odpovídající znaky hiragany a katakany jsou si při řazení rovnocenné, slova psaná kandži se řadí podle své výslovnosti zapsané hiraganou. Stále je také používán starší systém řazení \"iroha\" (いろは), který je vytvořen podle mnemotechnické básně připisované mnichu Kúkaiovi. Systém iroha (katakanou; od dalšího textu oddělené mezerou) se však nejčastěji používá v číslování částí textů – v češtině tomu odpovídá: za a), za b), za c) atd.\n\nPodstatná jména \"(substantiva)\" nerozlišují rod ani číslo. Funkci pádu přebírají částice (viz níže) připojené za podstatné jméno, které lze v některých případech vnímat jako pádové koncovky.\n\nI přesto, že většina podstatných jmen nerozlišuje číslo, v některých případech používá japonština k vyjádření většího množství již neproduktivní reduplikaci, tzn. nově přejatá slova již nejsou tímto způsobem tvořena. Výsledkem této operace není plurál v pravém slova smyslu, ale spíše jde o kolektivní množství.\nNa stejném principu fungují i kolektivní sufixy \"-tači\" (達) a \"-ra\" (等) — 太郎たち \"taró-tači\" neznačí 'skupinu mužů jménem Taró', ale 'skupinu, jejíž součástí je Taró'. Překlad tohoto spojení se liší podle kontextu: 'Taró a jeho přátelé', 'Taró a jeho rodina', 'Taró a jeho sourozenci' atp. Tato funkce je zřejmá i ze zájmen \"wataši-tači\" nebo \"boku-ra\", která jsou překládána jako \" 'my' \", doslovný překlad je ovšem: 'skupina, jejíž součástí jsem já'.\n\nSubstantiva mohou také reflektovat zdvořilost. K jejímu rozlišení se používá dvou zdvořilostních prefixů, které se zapisují hiraganovým お \"o-\" nebo ご (zastarale 御) \"go-\".\n\nPřídavná jména \"(adjektiva)\" se v japonštině dělí na tzv. pravá a nepravá. Pravá adjektiva se chovají podobně jako slovesa.\n\n\nNepravá adjektiva se připojují pomocí partikule \"na\"　(な) nebo　\"no\" (の), v případě, že jde o adjektivum tvořené ze substantiva.\n\n\nOsobní zájmena se používají poměrně zřídka, pokud jejich význam lze vyrozumět z kontextu, vypouštějí se (vypouštějí se častěji než v češtině). Samostatná sada zájmen existuje pro \"důvěrný stupeň\" a samostatná pro \"zdvořilý stupeň\" promluvy.\n\n<nowiki>*</nowiki>\n\nZájmena zdvořilého stupně nerozlišují rod a samostatná sada zájmen končících na -ちら \"-čira\" nerozlišuje ani číslo. Ve třetí osobě jde ve skutečnosti o spojení ukazovacího zájmena a podstatného jména 人 \"hito\" „člověk“; podle vzdálenosti může být předpona この \"kono\" nahrazena předponami その \"sono\" nebo あの \"ano.\"\n<nowiki>*</nowiki>\n\nSada zájmen bez rozlišení čísla**:\n<nowiki>*</nowiki> Poznámka: ve skutečnosti ani zde japonština nerozlišuje mezi jednotným a množným číslem: například 彼 [kare] může znamenat stejně dobře on jako oni; 彼ら [karera] spíše nežli oni znamená on \"a ti druzí\"/on \"a spol.\"; podobně i v ostatních příkladech.\n<nowiki>**</nowiki>Poznámka: ve skutečnosti nejde o zájmena, ale o příslovečná určení místa: こちら [kočira] – zde, そちら/sočira – tam a あちら/ačira – onde\n\nJaponština nemá zvláštní výrazy pro přivlastňovací zájmena. Místo toho se za tvar osobního zájmena připojí genitivní částice の \"no.\"\n\n\nTotéž platí i pro zvratné zájmeno 自分 \"džibun:\"\n\n\nUkazovací zájmena mají různé tvary podle vzdálenosti od mluvčího a posluchače. Současně se rozlišují tvary \"jmenné\" (nahrazují ve větě podstatné jméno), \"přívlastkové\" (rozvíjejí ve větě podstatné jméno výběrem z množství), \"zpřídavnělé\" (rozvíjejí podstatné jméno určením vlastnosti) a \"lokální\" (příslovečné určení místa, v české mluvnici jsou považována za příslovce).\n\nJaponština používá dva číselné systémy: japonský pro čísla od jedné do deseti a sinojaponský.\n\nTakže číslo 123 456 se pomocí \"kandži\" zapíše (\"džú ni man san zen jon hjaku go džú roku\"). \"Kandži\" se ovšem v běžném styku k zápisu čísel nepoužívá, požívají se arabské číslice. Nicméně zatímco pro nás je výchozí počítání v násobcích 1 000, Japonci počítají po 10 000. Jednoho milionu je tedy doslova 100 0000 ( \"hjaku man\"), čili 100×10 000. Velké sumy peněz se často počítají v desetitisících ( \"man'en\").\n\nSinojaponský systém používá tzv. numerativy (anglicky \"counter word/measure word/classifier\"), což jsou jakési „měrné jednotky“ pro počítaný předmět. Takže jeden pták je \"tori ičiwa\", přičemž znak \"wa\" (sinojaponské čtení) má význam „pero, křídlo“. Doslovný překlad by tedy byl „pták jedno křídlo“.\n\nJaponština nerozlišuje tvarově množné číslo. V případě, že je třeba množství zdůraznit, pomáhá si příponami \"-tači,-domo,-gata,-ra\" (např. \"watašitači\" – my, \"karera\" – oni), zdvojením (　\"wareware\" – my) anebo vyjádřením počtu.\n\nJaponská slovesa nevyjadřují časováním osobu ani číslo, ale čas, způsob, rod (trpný, činný) a úroveň zdvořilosti. Zvláštní tvary má minulý čas, zatímco tvary přítomného a budoucího času jsou společné a v případě potřeby se rozlišují příslovečným určením.\n\nPodle způsobu časování se slovesa dělí na \"samohlásková\" a \"souhlásková.\" Slovníkový tvar („infinitiv“) samohláskových sloves se skládá z kmene končícího samohláskou \"e\" nebo \"i\" a z přípony \"-ru\" (-る). Infinitiv souhláskových sloves se skládá z kmene končícího souhláskou nebo samohláskou \"a\" a z přípony \"-u\".\n\nZ kmene lze vytvořit pět tzv. \"slovesných základů,\" které slouží k dalšímu tvoření slovesných tvarů:\n\n3. základ (končící na -u) se považuje za základní, citační tvar slovesa. Tuto funkci má společnou s českým infinitivem. Současně je však možné ho při důvěrném projevu použít jako samostatné plnovýznamové sloveso ve větě, např.: つぎのえきでおりる。 \"Cugi no eki de oriru.\" „Vystoupím v příští stanici.\" (Doslova „Příště od stanice v vystoupit.\" První osoba vyplyne z kontextu, přímo ve větě žádnými jazykovými prostředky vyjádřena není. Pokud by to bylo nezbytné, použilo by se osobní zájmeno s částicí は nebo が.)\n\nDalší slovesné tvary (poznámka: při výslovnosti se přípona \"-masu\" zkracuje na \"[-mas],\" přípona \"-šita\" na \"[-šta]):\"\n\nNa rozdíl od češtiny nejsou japonské částice \"(partikule)\" pouze jakýmsi zbytkovým slovním druhem bez jasně vymezené funkce. Naopak, jde o velmi důležitá gramatická slova, která určují vztahy mezi větnými členy. Kladou se za slova nebo fráze (obvykle jmenné fráze) a určují jejich funkci ve větě podobně jako předložky (resp. záložky, \"postpozice)\" a pádové koncovky v jiných jazycích. Lingvisté je převážně popisují jako samostatná slova, ale vzhledem k chybějícímu grafickému vyznačení hranic slov v japonštině by je bylo možné chápat i jako pádové koncovky. Pro jejich samostatnost nicméně mluví fakt, že se připojují jednou za celou frázi, nikoliv za každé slovo fráze zvlášť.\n\nČástice は se nečte \"ha,\" jak by odpovídalo jejímu zápisu, ale \"wa.\" Zdůrazňuje téma promluvy a může označovat podmět nebo předmět věty. Díky ní bývá japonština uváděna jako příklad jazyka, který má aktuální členění vyjádřené morfologicky.\n\n\nČástice が \"ga\" označuje předcházející frázi jako podmět. Pokud je podmět označen částicí は jako téma, částice が už se nepřidává. Přesto se můžou obě částice objevit v jednom souvětí, potom částice は označuje podmět hlavní a částice が podmět vedlejší věty.\n\n\nČástice を se nečte \"wo,\" jak by odpovídalo jejímu zápisu, ale \"o.\" Má funkci akuzativu, čili označuje přímý předmět.\n\n\nČástice の \"no\" má funkci genitivu a vytváří přivlastňovací vztahy. Lze ji vnímat jako genitivní pádovou koncovku, nebo také jako jakousi podřadící spojku, neboť se obvykle nachází mezi frází vlastníka a frází vlastněného.\n\n\nČástice へ se nečte \"he,\" jak by odpovídalo jejímu zápisu, ale \"e.\" Označuje směr pohybu nebo činnosti.\n\n\nČástice に \"ni\" může mít funkci dativu, může označovat místo stavu, účel nebo cíl děje nebo čas. Od částice へ se liší tím, že určuje cíl pohybu, zatímco へ určuje směr pohybu (což může, ale nemusí být totéž).\n\n\nTato částice má i mnoho dalších použití, např. z nepravých přídavných jmen záměnou za původní な vytvoří příslovce:\n\n\nČástice で \"de\" má funkci instrumentálu, označuje prostředek nebo způsob činnosti.\n\n\nČástice から \"kara\" má funkci ablativu, vyjadřuje místní nebo časové východisko nebo příčinu děje. Přibližně odpovídá českým předložkám \"z, od.\"\n\n\nČástice まで \"made\" vyjadřuje místní nebo časovou krajní mez, odpovídá českému \"až do.\"\n\n\nČástice と \"to\" nemá funkci pádové koncovky ani předložky, ale spíše souřadící spojky „a“ u úplného výčtu. Podobnou funkci má i částice や \"ja\", avšak používá se u výčtu neúplného.\n\n\nČástice も \"mo\" zhruba odpovídá českým slovům \"i, také,\" v záporu \"ani.\" Pokud se vyskytne společně s částicí を, znamená „dokonce i“.\n\n\nČástice か \"ka\" se klade na konec věty a tvoří tázací větu. Na rozdíl od jiných jazyků se tázací věta v písmu nevyznačuje otazníkem, ani se v ní nemění slovosled.\n\n\nStruktura japonské věty je SOV (podmět-předmět-sloveso). Japonština vyjadřuje gramatickou roli a pád slova pomocí nesamostatných významových jednotek, tzv. partikulí.\n\nPříklad:\n\nJednotlivé prvky věty mohou být vynechány, vyplývají-li z kontextu; a v praktické mluvě tomu tak ve velké míře je – důvtipná vynechání např. některých zájmen jsou pak zdrojem (někdy záměrných) dvojsmyslů a narážek.\n\nJaponština rozlišuje zdvořilost promluvy na gramatické úrovni. Zdvořilost se vyjadřuje různými prostředky a jde o obecnou volbu výrazů podle toho, s kým nebo o kom mluvíme. Neomezuje se tedy pouze na případy, kdy se přímo obracíme na respektovanou osobu, jako je tomu v českém vykání. Vzdálenou analogií je v češtině, kromě vykání a tykání, také rozlišování knižního, hovorového a vulgárního stylu. Je dobré vědět, že zvládnutí jazykové zdvořilosti je pro Japonce velmi důležité a Japonec jiného člověka při prvním kontaktu posuzuje právě z hlediska jazykové zdvořilosti.\n\nRozeznáváme tyto úrovně zdvořilosti:\n\n\nKromě těchto různých úrovní zdvořilosti existuje i úroveň důvěrná neboli prostá (tj. bez použití zdvořilostních prostředků).\n\nDůvěrná, prostá nebo také „dětská“ úroveň je používána dětmi a vůči dětem, než se ve škole naučí zdvořilé úrovni, a také mezi členy rodiny nebo v rámci užší skupiny, například party kamarádů nebo úzkého pracovního kolektivu. V důvěrné úrovni jsou také psány neosobní texty, např. noviny. Cizinec se patrně nikdy nedostane do situace, kdy by mohl na této úrovni komunikovat, a Japonec za běžných okolností vůči cizinci tuto úroveň nepoužije.\n\nZnalost důvěrného stupně je důležitá i proto, že tvoření zdvořilých tvarů přímo vychází z tvarů důvěrných.\n\nNa důvěrnou úroveň patří mj. koncovka slovesného záporu -ない \"-nai,\" např. „nepůjdu“ důvěrně 行かない \"ikanai,\" zdvořile 行きません \"ikimasen.\"\n\nTato úroveň je používána nejčastěji. Je to bezpečná úroveň, slušná za všech okolností. Je používána vůči dospělým, kteří nejsou částí stejné uzavřené skupiny, vůči cizincům apod. Nevyjadřuje důvěrnost, ale ani společenskou nerovnost.\n\nNa zdvořilou úroveň patří např. tyto slovesné koncovky:\n\nUctivá (formální, honorifická) úroveň je používána vůči lidem, kteří stojí na společenském žebříčku výrazně výše než mluvčí, ať už mluvíme o nich nebo s nimi. Honorifické tvary jsou používány, mluví-li například řadový zaměstnanec s prezidentem společnosti nebo běžný Japonec s předsedou vlády. Uctivá mluva je také používána vůči výrazně starším, významným umělcům a všeobecně úctyhodným lidem.\n\nDo této úrovně komunikace spadá jak výše zmíněná uctivá řeč (sonkeigo), tak i skromná řeč (kendžógo). První zahrnuje prostředky, jak vyjádřit úctu ke společensky výše postavené osobě („povýšit ji“), druhá naopak snižuje význam mluvčího („ponížit se“).\n\nPříkladem skromné řeči je pomocné sloveso いただく \"itadaku\" s původním významem „přijmout“ (jeho neutrálním protějškem je sloveso もらう \"morau\"). Příklad:\n\nUctivé výrazy se často poznají podle honorifické předpony お- \"o-,\" ご- \"go-,\" které se mohou objevit jak před slovesy, tak před podstatnými a přídavnými jmény. Slovesa kromě toho opět mění i koncovku. Např. sloveso 読む \"jomu\" „číst“ má uctivý tvar お読みになる \"ojomi ni naru.\" Naopak skromné tvary jsou お読みいたす \"ojomi itasu\" nebo お読みする \"ojomi suru.\"\n\nUctivé tvary také pronikly do ostatních úrovní komunikace jako součásti zdvořilostních frází nebo výrazů pro věci, ke kterým mají Japonci úctu: gohan\" (御飯) – vařená rýže, okane\" (お金) – peníze, \"arigató gozaimasu\" ありがとうご座います – děkuji mnohokrát, \"ohajó gozaimasu\" お早うご座います – dobré jitro (tučně jsou vyznačeny honorifické prefixy).\n\n\n\n\n"}
{"id": "440541", "url": "https://cs.wikipedia.org/wiki?curid=440541", "title": "Linhartice", "text": "Linhartice\n\nObec Linhartice (německy \"Ranigsdorf\") se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1365.\n\n\n\n"}
{"id": "440542", "url": "https://cs.wikipedia.org/wiki?curid=440542", "title": "Sněhule severní", "text": "Sněhule severní\n\nSněhule severní (\"Plectrophenax nivalis\") je středně velký severský druh pěvce z čeledi strnadovitých. Ve všech šatech má nápadná velká bílá pole v křídle. Samec ve svatebním šatu je celý bílý s černým hřbetem a krajní částí křídel, samice má hřbet hnědě skvrnitý, na hlavě a hrudi je šedohnědá. V prostém šatu jsou obě pohlaví podobná, s rezavě žlutohnědým nádechem na tvářích, temeni, krku a hrudi, hřbet je skvrnitý. Zobák je žlutý s tmavou špičkou (ve svatebním šatu celý tmavý). Hnízdí ve vysokohorském pásmu (sutích), na kamenitých pobřežích a v tundře. U nás pravidelně přezimuje v proměnlivém počtu.\n"}
{"id": "440546", "url": "https://cs.wikipedia.org/wiki?curid=440546", "title": "Cermet", "text": "Cermet\n\nCermet (složenina z anglických \"cer\"amic — keramika a \"met\"al — kov) je kompozitní materiál vyrobený spékáním směsi prášků kovů a keramiky.\n\nJe to žárovzdorný materiál. Používá se například pro teplotní čidla. Termín cermet ve stomatologii označuje skloionomerní materiál s přídavkem kovu. Jejich vlastnostmi jsou mechanická odolnost, ale horší estetika. Uplatnění nachází především v pedostomatologii.\n"}
{"id": "440548", "url": "https://cs.wikipedia.org/wiki?curid=440548", "title": "Biréndra", "text": "Biréndra\n\nBiréndra Bír Bikram Šáh Déva (वीरेन्द्र वीर विक्रम शाह; 28. prosince 1945 – 1. června 2001) byl mezi lety 1972–2001 nepálský král. Byl synem předchozího krále Mahéndry, po kterém převzal trůn a vládl až do masakru nepálské královské rodiny v roce 2001, během kterého přišel o život.\n\nBiréndra patřil k světově nejpopulárnějším nepálským králům vůbec. Ve své zemi však musel čelil stále sílícím lidovým protestům, které přerostly v otevřenou občanskou válku. Nakonec byl Biréndra zavražděn vlastním synem, následníkem trůnu.\n"}
{"id": "440550", "url": "https://cs.wikipedia.org/wiki?curid=440550", "title": "Duke Nukem II", "text": "Duke Nukem II\n\nDuke Nukem je akční počítačová hra pro PC s operačním systémem MS-DOS. Hra byla vydána 3. prosince roku 1993 firmou Apogee Software. Hra je dělená na čtyři epizody, přičemž první epizoda byla také šířena formou shareware. Titul nepředstavoval příběhově následovníka první hry Duke Nukem, jednalo se pouze o druhou hru v pořadí ze série Duke Nukem.\n\n\n"}
{"id": "440553", "url": "https://cs.wikipedia.org/wiki?curid=440553", "title": "Quake (rozcestník)", "text": "Quake (rozcestník)\n\nQuake má více významů:\n\n"}
{"id": "440563", "url": "https://cs.wikipedia.org/wiki?curid=440563", "title": "Strakapoud bělohřbetý", "text": "Strakapoud bělohřbetý\n\nStrakapoud bělohřbetý (\"Dendrocopos leucotos\") je velký druh strakapouda z řádu šplhavců.\n\nPodobá se strakapoudu velkému, od kterého se ve všech šatech liší bílým hřbetem (černobíle proužkovaný u jižní ssp. \"lilfordii\"). Dalšími rozdíly jsou světle červené podocasní krovky, čárkované boky na béžovém podkladu, černý proužek po stranách hlavy nesahá k temeni; chybí mu rovněž bílé ramenní krovky. Samec má červené temeno.\n\nHnízdí ve smíšených lesích s dostatkem odumírajících stromů.\nV České republice hnízdí pravidelně u východních hranic od Bílých Karpat na sever po Beskydy, izolovaně pak v Chřibech. K dalším oblastem pravidelného hnízdění patří Šumava (pouze 15-20 párů) s Novohradskými horami. Na základě požerku se předpokládá hnízdění také v Národním parku Podyjí. V letech 2001–2003 byla početnost odhadována na 150-250 párů.\n\n"}
{"id": "440571", "url": "https://cs.wikipedia.org/wiki?curid=440571", "title": "Al Dewsbury", "text": "Al Dewsbury\n\nAlbert Percy \"Al\" Dewsbury (26. dubna 1926, Goderich, Ontario, Kanada – 16. prosince 2006) byl kanadský hokejový obránce, působící v NHL. Svými tělesnými parametry by Dewsbury byl v dnešní době průměrný hokejový hráč, ale mezi hráči ve 40. a 50. letech byl velmi impozantní svou výškou 190 cm a váhou 92 kilogramů.\n\n"}
{"id": "440572", "url": "https://cs.wikipedia.org/wiki?curid=440572", "title": "Babula", "text": "Babula\n\nPříjmení Babula má více nositelů:\n\n"}
{"id": "440576", "url": "https://cs.wikipedia.org/wiki?curid=440576", "title": "Bärn", "text": "Bärn\n\nBärn může být:\n\n"}
{"id": "440578", "url": "https://cs.wikipedia.org/wiki?curid=440578", "title": "Grulich", "text": "Grulich\n\nVýraz Grulich má několik významů:\n\n\n"}
{"id": "440581", "url": "https://cs.wikipedia.org/wiki?curid=440581", "title": "Römerstadt", "text": "Römerstadt\n\nSlovo Römerstadt může znamenat:\n\n"}
{"id": "440584", "url": "https://cs.wikipedia.org/wiki?curid=440584", "title": "Letiště Narita", "text": "Letiště Narita\n\nNarita International Airport (, \"Narita kokusai kúkó\", IATA: NRT, ICAO: RJAA) je mezinárodní letiště ležící v metropolitní oblasti Velké Tokio, situované asi 60 km na východ od centra Tokia v prefektuře Čiba a 7 km jihovýchodně od stanice Narita.\n\nLetiště Narita zajišťuje velkou část mezinárodní dopravy do a z Japonska a je také hlavním spojovacím bodem mezi Asií a Amerikou. V roce 2007 letiště odbavilo 35 478 146 cestujících. Je to deváté nejrušnější letiště na světě a druhé nejrušnější v Japonsku. Je také domácí letiště pro Japan Airlines, All Nipon Airways a Nippon Cargo Airlines, ale slouží i jako rozbočovač pro Delta Air Lines a United Airlines.\n\nLetiště bylo do roku 2004 známé jako Mezinárodní letiště New Tokyo na rozdíl od letiště Haneda, které se běžně nazývá \"Tokio-Haneda\".\n\nJe vybaveno dvěma terminály a dvěma přistávacími drahami:\n\n"}
{"id": "440588", "url": "https://cs.wikipedia.org/wiki?curid=440588", "title": "Falknov", "text": "Falknov\n\nNázev Falknov má nebo mělo více sídel:\n"}
{"id": "440589", "url": "https://cs.wikipedia.org/wiki?curid=440589", "title": "Outland", "text": "Outland\n\nNázev Outland může znamenat:\n\nv kinematografii:\n\nv hudbě:\n\nv počítačových hrách\n"}
{"id": "440592", "url": "https://cs.wikipedia.org/wiki?curid=440592", "title": "Marienbad", "text": "Marienbad\n\nMarienbad může být:\n\n"}
{"id": "440608", "url": "https://cs.wikipedia.org/wiki?curid=440608", "title": "Vladimír Malý", "text": "Vladimír Malý\n\nVladimír Malý (* 27. června 1952) je bývalý československý atlet, který se věnoval skoku do výšky. V roce 1974 získal bronzovou medaili na mistrovství Evropy v hale i pod otevřeným nebem. O rok později se stal v polských Katovicích halovým mistrem Evropy.\n\nS atletikou začínal v Kuřimi, později závodil za atletický oddíl Zbrojovka Brno. V roce 1970 skončil pátý na mistrovství Evropy juniorů v Paříži, kde mj. získal zlatou medaili československý výškař Jiří Palkovský. O tři roky později získal na světové letní univerziádě v Moskvě zlatou medaili, když pokořil laťku ve výšce 218 cm. Vladimír Malý je dvojnásobný halový mistr ČSSR z let 1972 (215 cm) a 1973 (220 cm). Na dráze získal titul v roce 1974 (220 cm).\n\n"}
{"id": "440609", "url": "https://cs.wikipedia.org/wiki?curid=440609", "title": "Dux", "text": "Dux\n\nDux může znamenat:\n\n"}
{"id": "440611", "url": "https://cs.wikipedia.org/wiki?curid=440611", "title": "Sladké hry minulého léta", "text": "Sladké hry minulého léta\n\nSladké hry minulého léta je název dramatického televizního filmu režiséra Juraje Herze na námět črty Guye de Maupassanta \"Muška\". Film vznikal v době, kdy se Herz dostal do určitého sporu s režimem po premiéře \"Spalovače mrtvol\", proto se také jednalo pouze o televizní projekt točený na Slovensku.\n\nMaupassant napsal črtu jako částečně autobiografické zachycení vlastního bohémského života v 70. letech 19. století. Příběh pojednává o partičce vodáků, mezi které jeden člen přivede svoji dívku – Mušku.\n\nSnímek zachytil slunné léto na Seině (k tomu posloužil slovenský Dunaj) a bezstarostný život vodáků – představitelů francouzské bohémy konzumující absint popřípadě experimentující s malbou – v kontrastu k jejich běžnému životě (především Mušky) ve městě, které přináší neuspokojení. Výtvarné pojetí snímku jasně odkazuje k impresionismu.\n\nFilm získal v roce 1970 na MTF v Monte Carlu Grand Prix a Zlatou nymfu za nejlepší barevný program a kameru. V roce 1990 na Finále Plzeň Zlatého ledňáčka.\n\n"}
{"id": "440619", "url": "https://cs.wikipedia.org/wiki?curid=440619", "title": "Pět jezer Fudži", "text": "Pět jezer Fudži\n\nPět jezer Fudži (: 富士五湖; \"Fudži-goko\") je pět významných jezer na úpatí hory Fudži. Rozkládají se polokruhovitě na hranici mezi prefekturami Šizuoka a Jamanaši na západ od Tokia. Jezera leží na severním úpatí hory uprostřed nížin při tichomořském pobřeží ostrova Honšú. Jezera spolu s posvátnou horou leží v národním parku Fudži-Hakone-Izu.\n\nJezero Jamanaka (: 山中湖; \"Jamanaka-ko\") je největší z těchto pěti jezer a třetí největší jezero Japonska. Leží 980 metrů nad mořem. Využívá se především k vodnímu lyžování a koupání.\n\nJezero Kawaguči (: 河口湖; \"Kawaguči-ko\") je z pěti jezer nejpopulárnější a pokládá se také za nejdosažitelnější a nejkomercializovanější. Základna pro horolezecké výpravy.\n\nJezero Motosu (: 本栖湖; \"Motosu-ko\") je deváté nejhlubší jezero v Japonsku. Toto jezero spolu s jezerem Šodži vzniklo tekoucí lávou z vrcholu hory. Jezera jsou stále spojena podzemní vodní cestou.\n\nJezero Sai (: 西湖; \"Sai-ko\") je nejpanenštějším jezerem, u kterého se nachází Větrná jeskyně Fugaku, Ledová jeskyně Narusawa a prastarý les (nazývaný Moře stromů) Aokigahara Džukai, kde se podle místních obyvatel objevuje velké množství paranormálních jevů.\n\nJezero Šódži (: 精进湖; \"Šódži-ko\") je nejmenší z pěti jezer, které se hojně využívá k rybaření.\n\"Japonsko\". [přispěvatelé John Hart Benson Jr. ... et al. ; Z anglického originálu ... přeložil Jozef Koval ; fotografie Demetrio Carrasco ... et al. ; ilustrace Richard Bonson ... et al. ; mapy Era-Maptech]. Vyd. 1. V Praze : Ikar, 2007. 408 s. (Společník cestovatele). ISBN 978-80-249-0739-0.\n\n"}
{"id": "440620", "url": "https://cs.wikipedia.org/wiki?curid=440620", "title": "Římskokatolická farnost u kostela sv. Jakuba, Jihlava", "text": "Římskokatolická farnost u kostela sv. Jakuba, Jihlava\n\nSvatojakubská farnost byla založena ve 13. století a je dodnes spravována kněžími řádu premonstrátů, od roku 1591 jsou to premonstráti strahovští. Stavba kostela svatého Jakuba začala krátce po založení města (mezi lety 1240–1243). Kostel byl v květnu 1257 posvěcen a povýšen na kostel farní olomouckým biskupem Brunem ze Schauenburku. Současně sem byla přenesena farní správa od kostela sv. Jana Křtitele. \nPrvní písemně doložený farář se jmenoval Štěpán a působil v Jihlavě v letech 1233 až 1257. Přehled správců svatojakubské farnosti od této doby je uveden na webových stránkách farnosti.\n\n\nFarářem byl od 1. července 2008 P. ThLic. Petr Ivan Božik, O.Praem. Toho k 1. srpnu 2019 vystřídal D. ICLic. Mgr. Marian Jiří Husek, OPraem.\n\nDne 29. června 2003 měl v kostele primici novokněz P. Josef Sedlák.\nŠlo o jednoho ze čtrnácti kněží z této farnosti, kteří byli od roku 1945 vysvěceni. Patří mezi ně například karmelitán Vojtěch Kodet, salesián Jan Med a premonstrát Michael Josef Pojezdný.\n\nVe farnosti se pravidelně konají biblické hodiny, modlitby matek, setkání seniorů a premonstrátských terciářů, v provozu je farní knihovna. Při bohoslužbách účinkuje schola dětí i mládeže nebo chrámový sbor. \n\nDnem vzájemných modliteb farností za bohoslovce a bohoslovců za farnosti brněnské diecéze je 14. říjen. Adorační den připadá na 2. září.\n\nKaždoročně se ve farnosti koná tříkrálová sbírka. V roce 2015 se na celém území Jihlavy vybralo přes 115 tisíc korun. V roce 2017 dosáhl výtěžek sbírky v Jihlavě 103 396 korun.\n\n"}
{"id": "440626", "url": "https://cs.wikipedia.org/wiki?curid=440626", "title": "Eisenstein", "text": "Eisenstein\n\nEisenstein může být:\n\n"}
{"id": "440631", "url": "https://cs.wikipedia.org/wiki?curid=440631", "title": "Krummau", "text": "Krummau\n\nKrummau může znamenat\n\n"}
{"id": "440634", "url": "https://cs.wikipedia.org/wiki?curid=440634", "title": "Haida", "text": "Haida\n\nHaida může znamenat:\n\n"}
{"id": "440642", "url": "https://cs.wikipedia.org/wiki?curid=440642", "title": "Strnad černohlavý", "text": "Strnad černohlavý\n\nStrnad černohlavý (\"Emberiza melanocephala\") je středně velký druh pěvce z čeledi strnadovitých. Samec má na hlavě nápadnou černou kápi, jinak je svrchu červenohnědý, bez proužkování. Samice je velmi obtížně odlišitelná od samice strnada hnědohlavého, shora matně světle hnědá, zespodu žlutobílá, s hnědým kostřecem. Temeno je občas tmavě čárkované. Hnízdí v otevřené suché krajině s keři. Výjimečně zalétl také do České republiky, kde byl dosud zjištěn třikrát – mezi roky 1832–1871 byl samec střelen na Českobudějovicku, v květnu 1979 chycen samec u Horní Libchavy (okres Česká Lípa a v červnu 1994 kroužkován opět samec u České Lípy.\n\n"}
{"id": "440648", "url": "https://cs.wikipedia.org/wiki?curid=440648", "title": "Vladimir Děžurov", "text": "Vladimir Děžurov\n\nVladimir Nikolajevič Děžurov ( , * 30. července 1962 v Javasu, Mordvinská ASSR, RSFSR, SSSR) byl od října 1987 do července 2004 ruský kosmonaut, člen oddílu kosmonautů Střediska přípravy kosmonautů J. A. Gagarina. Roku 1995 vzlétl v Sojuzu TM-21 na stanici Mir ke čtyřměsíčnímu letu. Roku 2001 absolvoval druhý čtyřměsíční kosmický let na Mezinárodní vesmírnou stanici (ISS) v Expedici 3. Celkem strávil ve vesmíru 244 dní, 5 hodin a 30 minut. \n\nVladimir Děžurov pochází z vesnice Javas v Mordvinské republice v Rusku, je ruské národnosti. Roku 1983 absolvoval Charkovskou vojenskou vysokou školu, poté sloužil v Tiraspolu u 119. stíhací letecké divize.\n\nRoku 1987 se zúčastnil výběru do oddílu kosmonautů Střediska přípravy kosmonautů J. A. Gagarina (CPK). Dne 26. března 1987 byl Meziresortní komisí doporučen k přípravě a 6. října 1987 se stal členem oddílu kosmonautů CPK. Absolvoval dvouletou všeobecnou kosmickou přípravu a 21. července 1989 získal kvalifikaci zkušební kosmonaut. \n\nZačal se připravovat k letům na stanici Mir. Do posádky byl zařazen až po pěti letech. V květnu 1994 byl jmenován velitelem 18. základní expedice (další členové byli Gennadij Strekalov a Norman Thagard). \n\nDo vesmíru vzlétl 14. března 1995 v Sojuzu TM-21. Základní expedice 18 – Děžurov, Strekalov, Thagard převzala stanici od Expedice 17, jejíž tři členové – Alexandr Viktorenko, Jelena Kondakovová a rekordman Valerij Poljakov (437 dní ve vesmíru) – po týdnu přistáli se Sojuzem TM-20. Thagard byl první Američan dlouhodobě pobývající na Miru.\n\nOd března 1997 pracoval ve skupině představitelů CPK v Johnsonovu vesmírném středisku v Houstonu. V říjnu 1997 byl jmenován do záložní posádky Expedice 1 a hlavní posádky Expedice 3 v programu ISS. \n\nPodruhé do kosmu odstartoval 10. srpna 2001 v raketoplánu Discovery (let STS-105). Expedice 3 – velitel Frank Culbertson, pilot Děžurov a palubní inženýr Michail Ťurin – převzala stanici od Expedice 2, jejíž členové (Jurij Usačov, Susan Helmsová a James Voss) se vrátili na Zem v raketoplánu. Během letu Děžurov čtyřikrát vystoupil do otevřeného vesmíru. Členové Expedice 3 přistáli na palubě raketoplánu Endeavour 17. prosince 2001.\n\nV červenci 2004 odešel z oddílu kosmonautů. \n"}
{"id": "440658", "url": "https://cs.wikipedia.org/wiki?curid=440658", "title": "Oleg Kotov", "text": "Oleg Kotov\n\nOleg Valerjevič Kotov ( , * 27. října 1965 v Simferopolu, Krymská oblast, Ukrajinská SSR, SSSR) byl v letech 1996–2016 ruský kosmonaut, člen oddílu kosmonautů Střediska přípravy kosmonautů J. A. Gagarina. Roku 2007 absolvoval půlroční kosmický let na Mezinárodní vesmírnou stanici (ISS) jako palubní inženýr Expedice 15. V prosinci 2009 – červnu 2010 pobýval podruhé v kosmu jako člen Expedice 22 a 23 na ISS. Od září 2013 do března 2014 opět žil a pracoval na ISS jako člen Expedice 37 a Expedice 38.\n\nOleg Kotov pochází ze Simferopolu na Krymu, narodil se v rodině vojáka, je ruské národnosti. Roku 1988 absolvoval fakultu letecké a kosmické medicíny Vojensko-lékařské akademie S. M. Kirova v Leningradě. Poté nastoupil ve Středisku přípravy kosmonautů J. A. Gagarina (CPK) v Hvězdném městečku. Zde se podílel na přípravě kosmonautů, zajišťoval jejich výcvik v barokomoře. Později se zabýval problematikou vlivu kosmického letu na lidský organismus a učil kosmonauty lékařsko-biologickým experimentům.\n\nRoku 1993 požádal o přijetí do oddílu kosmonautů. Ještě před vyřízením žádosti se začal účastnit výcviku. Až 16. února 1996 byl Meziresortní komisí doporučen k přípravě a 7. června 1996 se konečně stal členem oddílu kosmonautů CPK. Absolvoval dvouletou všeobecnou kosmickou přípravu a 18. března 1998 získal kvalifikaci kosmonaut-výzkumník, v prosinci 1999 mu byla přiznána vyšší kvalifikace zkušební kosmonaut. \n\nOd května 1998 nahradil Jurije Šargina v záložní posádce 26. základní expedice na Mir (start v srpnu 1998). V březnu – říjnu 1999 působil jako představitel CPK u NASA. V říjnu 2000 se stal členem záložní posádky Expedice 6, ale v srpnu 2001 byl nahrazen Saližanem Šaripovem. V prosinci 2002 se stal náhradníkem 5. návštěvní expedice na ISS, po havárii Columbie byly posádky rozpuštěny. Od prosince 2003 byl náhradníkem Expedice 14, už za měsíc byl převeden do záložní posádky Expedice 13. V červenci 2005 se stal členem skupiny 15/16/17 (z ní byly zformovány expedice příslušného čísla). V květnu 2006 byl jmenován členem posádky Expedice 15. \nDo vesmíru vzlétl 7. dubna 2007 v Sojuzu TMA-10 (velitel lodi) s Fjodorem Jurčichinem (palubní inženýr) a vesmírným turistou Charlesem Simonyim. Členové Expedice 15 – velitel Fjodor Jurčichin a palubní inženýr Kotov převzali stanici od Expedice 14, jejíž dva členové (Michael López-Alegría a Michail Ťurin) se Simonyim po týdnu přistáli se Sojuzem TMA-9, přičemž zbývající členka Expedice 14 Sunita Williamsová přešla do nové posádky. V červnu 2007 raketoplán Atlantis přivezl Claytona Andersona, který nahradil Williamsovou. Během letu Kotov dvakrát vystoupil do vesmíru, dohromady na 11 hodin a 3 minuty. V říjnu 2007 Jurčichin s Kotovem předali stanici následníkům z Expedice 16 a 21. října přistáli na Zemi.\n\nV září 2008 byla oznámena nominace Kotova do základní posádky Expedice 22 a 23. Po patnáctiměsíční přípravě vzlétl na oběžnou dráhu Země 20. prosince 2009 jako velitel Sojuzu TMA-17 společně s Sóiči Nogučim a Timothy Creamerem. V dlouhodobé posádce Expedice 22 působil jako palubní inženýr, v posádce Expedice 23 zaujal místo velitele. 15. ledna provedl svůj třetí výstup na povrch stanice, výstup trval 5 hodin a 44 minut.\n\nZačátkem roku 2011 byl zařazen do posádek Expedice 37/38 s plánovaným startem v září 2013. Zařazení je spojené s působením v záloze Expedice 35/36. V únoru 2011 bylo jmenování oficiálně potvrzeno agenturou ESA. Ke svému třetímu letu odstartoval v lodi Sojuz TMA-10M z kosmodromu Bajkonur 25. září 2013 ve funkci velitele lodi společně s palubními inženýry Sergejem Rjazanským a Michaelem Hopkinsem. Po šestihodinovém letu se 26. září Sojuz spojil s Mezinárodní vesmírnou stanicí a trojice kosmonautů se připojila ke kolegům z Expedice 37, Fjodoru Jurčichinovi, Luca Parmitanovi a Karen Nybergové.\n\nV listopadu 2013 Kotov převzal velení stanici. Během letu třikrát vystoupil do vesmíru, přičemž druhý výstup trvající 8 hodin a 7 minut byl dosud nejdelším výstupem v ruských skafandrech. Všechny tři výstupy dohromady trvaly 20 hodin a 5 minut. Dne 9. března předal velení nad stanicí japonskému astronautovi Kóiči Wakatovi a 11. března 2014 se posádka Sojuzu TMA-10M vrátila na Zem.\n\nKe 4. květnu 2016 odešel ze Střediska přípravy kosmonautů.\n\nOd května 2016 pracoval v Ústředním vědecko-výzkumném institutu strojírenství (CNIIMaš) jako náčelník Centra pilotovaných programů. Roku 2018 přešel do Institutu lékařsko-biologických problémů (věnujícího se otázkám kosmické medicíny) na místo náměstka ředitele pro vědu.\n\nOleg Kotov je ženatý, má dceru a syna.\n\n\n – fotografie pořízené Olegem Kotovem během jeho druhého letu.\n"}
{"id": "440663", "url": "https://cs.wikipedia.org/wiki?curid=440663", "title": "Neuhaus", "text": "Neuhaus\n\nNěmecký název Neuhaus nese více sídel, především v německy mluvících zemích, ale i v zemích, kde byli Němci usídleni:\n\nČesko:\n\nRakousko:\n\n"}
{"id": "440666", "url": "https://cs.wikipedia.org/wiki?curid=440666", "title": "Evropská lidová strana (politická skupina)", "text": "Evropská lidová strana (politická skupina)\n\nEvropská lidová strana (EPP) je středo-pravicová politická skupina Evropského parlamentu. Strana vyznává křesťansko-demokratickou a liberálně konzervativní ideologii. Je průkopníkem projektu Evropského společenství. Odkazuje na osobnosti jako je Robert Schumann, Alcide de Gasperi a Konrad Adenauer. Skládá se z poslanců stran, které jsou členy Evropské lidové strany a několika nezávislých poslanců, kteří jsou rozděleni podle politické příslušnosti. V současnosti je největší politickou skupinou v Evropském parlamentu. Z českých stran je jejím členem TOP 09 a KDU-ČSL.\n\nPředchůdcem skupiny jsou Křesťanští demokraté, kteří se zformovali v roce 1953 ve Společném shromáždění Evropského společenství uhlí a oceli. V roce 1976 vznikla oficiálně v Lucemburku nadnárodní Evropská lidová strana a všechny strany skupiny Křesťanských demokratů se staly postupně jejími členy. Po vytvoření Evropského parlamentu se jako jediná zúčastnila prvních voleb do něj v roce 1979.\n\nV letech 1999 - 2009 skupina zahrnovala i konzervativní Evropské demokraty a nazývala se Evropská lidová strana - Evropští demokraté (EPP-ED). Po volbách v roce 2009 (kde strany skupiny EPP-ED mírně oslabily) se strany Evropských demokratů (včetně české ODS) rozhodly vytvořit vlastní Evropskou konzervativní a reformní skupinu.\n\n\n\n"}
{"id": "440669", "url": "https://cs.wikipedia.org/wiki?curid=440669", "title": "Strnad hnědohlavý", "text": "Strnad hnědohlavý\n\nStrnad hnědohlavý (\"Emberiza bruniceps\") je středně velký druh pěvce z čeledi strnadovitých. Samec má červenohnědou masku a hrdlo, žlutou spodinu a kostřec a žlutavě zelený, tmavě čárkovaný hřbet. Samice je obtížně odlišitelná od samice strnada černohlavého; shora je hnědá (včetně hlavy), zespodu žlutobílá, kostřec je žlutavý. Hnízdí v otevřené krajině ve stepích, pouštích a horských oblastech, zimuje v Indii. V západní Evropě je vzácný, většinou se jedná o ptáky uniklé ze zajetí. V České republice byl zaznamenán jednou – v prosinci 1961 byl chycen samec u Lanškrouna.\n\n"}
{"id": "440671", "url": "https://cs.wikipedia.org/wiki?curid=440671", "title": "Lumpenproletariát", "text": "Lumpenproletariát\n\nLumpenproletariát (německy \"Lumpenproletariat\", z \"Lumpe(n)\", hadry a \"Lumpenpack\", pakáž, holota) je pojem zavedený Karlem Marxem a Friedrichem Engelsem pro označení vyvrhelů všech tříd společnosti. Oproti pracujícímu obyvatelstvu (proletariátu), které bylo podle Marxe utlačované, lumpenproletariát byl neschopný, neproduktivní a úpadkový nezávisle na útlaku. Nestojí o pravidelné zaměstnání a dá se kapitalisty podplatit.\n\nMarxův a Engelsův popis lumpenproletariátu: Do této \"\"sebranky vyvrhelů, odpadu zkažených elementů všech tříd\"\" patří \"\"ztroskotanci s pochybným živobytím a pochybného původu, buržoazní dobrodruzi, literáti, povaleči, propuštění vojáci, propuštění zločinci, uprchlí otroci z lodí, gauneři, kejklíři, podvodníci, šarlatáni, darebáci, kapsáři, komedianti, hazardní hráči, pasáci, majitelé bordelů, žebráci, flašinetáři, dráteníci - nebezpečná třída, odpad společnosti, nečinně zahnívající masa vyvrhnutá nejnižšími vrstvami staré společnosti.\"\"\n"}
{"id": "440673", "url": "https://cs.wikipedia.org/wiki?curid=440673", "title": "USS Missouri (BB-63)", "text": "USS Missouri (BB-63)\n\nUSS Missouri (BB-63) byla bitevní loď amerického námořnictva, postavená během druhé světové války a sloužící až do doby války v Perském zálivu. Šlo o poslední loď třídy Iowa.\n\n\"Missouri\" se stala jednou z posledních bitevních lodí postavenou v USA. Na její palubě byla 2. září 1945 podepsána kapitulace Japonska, která ukončila druhou světovou válku.\n\n\"Missouri\" byla objednána v roce 1940 a dokončena v červnu 1944. Během Války v Tichomoří se účastnila bitev o Iwodžimu a Okinawu, kde ostřelovala japonské ostrovy. Byla také nasazena do bojů během Korejské války v letech 1950 až 1953. V roce 1955 byla vyřazena a převedena do rezerv amerického námořnictva. Během roku 1984 byla modernizována a následně se zúčastnila jako podpůrná loď Války v zálivu.\n\n\"Missouri\" obdržela celkem 11 hvězd (vyznamenání) za službu ve druhé světové válce, v Koreji a ve válce v Zálivu. Vyřazena byla 31. března 1992, zůstala však v registru amerického námořnictva až do ledna 1995, kdy byla vyškrtnuta ze seznamu. V roce 1998 se za přispění USS Missouri Memorial Association stala muzeem v Pearl Harboru na Havaji.\n\n Byla jednou z „rychlých“ bitevních lodí třídy Iowa navržených v roce 1938 v projekční kanceláři Úřadu pro výstavby a opravy lodí. Spuštění na vodu proběhlo 29. ledna 1944 a uvedení do služby 11. června. Loď byla třetí a zároveň poslední dokončenou bitevní loďí třídy \"Iowa\" amerického námořnictva. Loď pokřtila Mary Margaret Truman, dcera Harry S. Trumana, tehdejšího senátora za stát Missouri.\n\nPo vstupních testech v zátoce Chesapeake, odplula \"Missouri\" 11. listopadu 1944 z námořní základny Norfolk přes Panamský průplav 18. listopadu do San Francisca na závěrečné testy jako vlajková loď. 14. prosince opustila San Francisco Bay a 24. prosince doplula do Pearl Harboru na Havaji. Z Havaje odplula 2. ledna 1945 a 13. ledna 1945 dorazila do Ulithi v souostroví Karolíny, kde se nacházelo hlavní velitelství viceadmirála Marc Mitschera. Bitevní loď nastoupila službu 27. ledna na ochranu letadlové lodi USS Lexington (CV-16). 16. února letadlová loď USS \"Lexington\" zahájila první letecký úder proti Japonsku od známého Doolittlova náletu, který se uskutečnil z letadlové lodi USS \"Hornet\" v dubnu 1942.\n\n\"Missouri\" doprovázela letadlové lodě na Iwodžimu, kde její děla prováděla neustálou palebnou podporu v bitvě o Iwodžimu, která začala 19. února. Poté se 5. března vrátila na Ulithi. \"Missouri\" byla přiřazena ke skupině letadlové lodě \"USS Yorktown\". 14. března odplula \"Missouri\" s letadlovými loďmi na útok na japonskou pevninu. První boje ve Vnitřním moři započaly 18. března, kdy \"Missouri\" sestřelila 4 japonská letadla.\n\nÚtoky proti letištím a námořním základnám pokračovaly ve Vnitřním moři na jihozápadě ostrova Honšú. Během japonského útoku zasáhly 2 bomby palubní hangár a záď letadlové lodě \"USS Franklin\", 80 km od japonského území. Křižník USS \"Pittsburgh\" vzal \"USS Franklin\" na lano a táhl jej až dosáhli rychlosti 26 km/h. Skupina kolem \"Missouri\" chránila tyto dvě lodě až do přístavu Ulithi, kde přistáli 22. března. Poté Missouri nabrala kurs na předinvazní útok na Okinawu.\n\n\"Missouri\" se přidala k rychlé úderné skupině bitevních lodí, které zaútočily 24. března na jihovýchodní pobřeží Okinawy, v akci, která předcházela vylodění na západní straně ostrova. \"Missouri\" se přidala k ochraně letadlových lodí při bitvě o Okinawu, jež začala 1. dubna. Letadla z letadlových lodí zničila 7. dubna japonské jednotky při jejich operaci \"Ten-gó\" vedené bitevní lodí \"Jamato\". Největší bitevní loď na světě \"Jamato\" byla potopena zásahy torpéd. Tři torpédoborce nepřítele byly těžce poškozeny a potopeny. Čtyři zbývající torpédoborce, kterým se podařilo uniknout, byly vyřazeny z bojů v Sasebo u Nagasaki.\n\n11. dubna se nízkoletící útočící kamikaze zřítilo na palubu \"Missouri\" daleko od nádrží s palivem, takže loď měla jen malé škody, a oheň se podařilo rychle zlikvidovat. Pilotovo tělo bylo později objeveno u jednoho děla. Kapitán William M. Callaghan rozhodl, že pilot bude pohřben se všemi vojenskými poctami. S tím ale celá posádka nesouhlasila, protože to byl nepřátelský pilot a pokusil se je zabít. Následující den byl se všemi poctami pohřben do moře. Malé poškození lodě (promáčknutí) bylo na lodi zachováno dodnes.\n\nKolem 23:05 17. dubna 1945 \"Missouri\" objevila nepřátelskou ponorku 19 km od její formace. Zprávu předala letadlové lodi USS \"Bataan\" a čtyřem torpédoborcům, které potopily japonskou ponorku \"I-56\".\n\n\"Missouri\" byla 5. května detašována ze skupiny letadlových lodí u Okinawy na základnu Ulithi. Během operací u Okinawy sestřelila 5 nepřátelských letadel, asistovala u zničení šesti dalších. Pomáhala při 12 denních útočích a 4 nočních se svou své skupině letadlových lodí. Její bombardování pobřeží zničilo několik děl a jiných vojenských zařízení. Dále několik velitelských a průmyslových objektů.\n\n\"Missouri\" připlula na Ulithi 9. května 1945 a poté dorazila 18. května do Apra Harbor na Guamu. William F. Halsey dosáhl během 2. světové války hodnosti čtyřhvězdičkového admirála. V prosinci 1945, čtyři měsíce po oficiální kapitulaci Japonska, byl jmenován hlavním admirálem americké floty a obdržel svou pátou admirálskou hvězdu. Missouri opustila přístav 21. května a 27. května byla opět zapojena do bombardování pobřeží proti japonským pozicím na Okinawě. \"Missouri\" nyní byla vlajkovou lodí 3. floty v útocích na letiště a její zařízení na Kjúšú během 2. a 3. června. Flota znovu zaútočila na Kjúšú 8. června, poté odjela na ostrov Leyte. 13. června 1945 dorazila do zálivu San Pedro, po 3 měsíce probíhajících operacích v Bitvě o Okinawu.\n\nZde byla připravována na vedení silné 3. floty k útoku na srdce Japonska. Flota nabrala kurz na sever 8. července směrem na hlavní japonský ostrov Honšú. 10. července provedli američané překvapivý nálet na Tokio, následovaný větší devastací infrastruktury 13. a 14. července na ostrovech Honšú a Hokkaidó. První námořní odstřelování zničilo mnoho důležitých zařízení ve vnitrozemí. Když se 15. července přidala \"Missouri\", zničila ocelárnu Nihon a železárnu Wanishi ve městě Muroran na ostrově Hokkaidó.\n\nBěhem nocí 17. a 18. července \"Missouri\" bombarduje průmyslové cíle na Honšú. Letecké útoky ve Vnitřním moři pokračovaly během 25. července 1945 a \"Missouri\" chránila letadlové lodě, které útočili na japonské hlavní město. \"Missouri\" vedla flotu v kontrole japonského vzdušného a mořského prostoru.\n\nÚtoky na Hokkaidó a na severu ostrova Honšú pokračovaly 9. srpna, v den kdy byla svržena druhá atomová bomba. 10. srpna ve 20:54 hod. byli námořníci na \"Missouri\" seznámeni s neoficiální zprávou, že je Japonsko připraveno jednat o příměří. S jedinou podmínkou, že japonský císař Hirohito nebude kompromitován a zůstane mu stejná moc jako dosud. 15. srpna v 7:45 hod. byla potvrzena bezpodmínečná kapitulace Japonska americkým prezidentem Harry S. Trumanem.\n\n\"Missouri\" vplulo do Tokijského zálivu ráno 29. srpna k přípravě na podepsání kapitulace Japonska.\nVysoce postavení spojenečtí představitelé se nalodili 2. září, zahrnující čínského generála Hsu Yung-Ch'ang, britského admirála Sira Bruce Frasera, sovětského generálporučíka Kuzmu Nikolajeviče Derevjanka, australského generála Sira Thomase Blameyho, kanadského plukovníka Lawrence Moore Cosgrave, francouzského generála armády Philippe Leclerc de Hauteclocque, holandského viceadmirála Conrad Emil Lambert Helfrich a novozélandského maršála letectva Leonard M. Isitt.\n\nAdmirál loďstva Chester Nimitz se nalodil krátce po 8. hodině a generál armády vrchní spojenecký velitel Douglas MacArthur v 8:43. Japonští zástupci, vedení ministrem zahraničí Mamoru Shigemitsu připluli v 8:56. V 9:02 hodin započal generál MacArthur 23. minutový kapitulační ceremoniál před řadou mikrofonů.\n\nBěhem kapitulačního ceremoniálu byl stůl na \"Missouri\" ozdoben americkou vlajkou s 31 hvězdami, jaká byla na palubě lodi komodora Matthewa Calbraitha Perryho. Ten v roce 1853 se svojí flotilou „černých lodí“ připlul do Tokijského zálivu a přinutil Japonské šogunství otevřít své přístavy k mezinárodnímu obchodu.\n\nV 9:30 hod. japonští vyslanci odjeli. Odpoledne 5. září admirál Halsey tuto vlajku na bitevní loď USS South Dakota (BB-57) a brzo ráno další den \"Missouri\" opustila Tokijský záliv. Jako součást operace Magic Carpet vysadila pasažéry na Guamu, poté odplula na Havaj. 20. září dorazila do Pearl Harboru.\n\nV roce 1989 na této lodi natočila zpěvačka Cher svůj slavný videoklip k písni - If I Could Turn Back Time a to za přítomnosti všech sloužících námořníků. Klip zaznamenal obrovský úspěch u diváků.Zajímavostí je , že od té doby se klipy na bitevních lodí USA natáčet již nesmí.\n\nMissouri se objevila i v kinematografii, když byla v celkovém záběru nasnímána pro film z roku 1992 \"Přepadení v Pacifiku\" se Stevenem Seagalem a Tommy Lee Jonesem v hlavních rolích. Přestože se na ní odehrával celý děj, snímek byl natočen na tehdy již vyřazené americké lodi Alabama.\n\nV roce 2012 byla Missouri jednou z hlavních postav filmu \"Bitevní loď\".\n\n"}
{"id": "440674", "url": "https://cs.wikipedia.org/wiki?curid=440674", "title": "Strnad luční", "text": "Strnad luční\n\nStrnad luční (\"Emberiza calandra\") je středně velký až velký druh pěvce z čeledi strnadovitých (Emberizidae).\n\nNejvětší z evropských strnadů (délka těla 16–19 cm), s nápadně robustním zobákem. Zbarvením připomíná skřivana, svrchu je šedohnědý, tmavě čárkovaný, zespodu bělavý, s tmavými čárkami na hrudi a bocích. Obě pohlaví jsou zbarvena podobně.\n\nPři přeletech na krátké vzdálenosti nechává svěšené nohy.\n\nZpívá z vyvýšených míst; zpěv tvoří řinčivé, zrychlující se \"cikciktrilililil\", připomínající chrastění svazkem klíčů.\n\nHnízdní areál sahá od severní Afriky a západní Evropy východně po střední Asii. Převážně stálý druh.\n\nHnízdí v otevřené zemědělské krajině.\n\nV České republice došlo po poklesu v sedmdesátých letech 20. století k opětovnému růstu populace i areálu. V současné době hnízdí v níže položených oblastech celého území. V letech 1985–1989 byla populace odhadována na 700–1400 párů, v letech 2001–2003 již na 4000-8000 párů. Zvláště chráněný jako kriticky ohrožený druh.\n\nŽiví se semeny, pupeny a bezobratlými, které hledá na zemi i na vyšších rostlinách.\n\nMá složitý systém páření; objevuje se u něj monogamie (převládá) i polygamie, někteří ptáci navíc zůstávají nespárovaní. Hnízdí většinou 1× nebo 2×, někdy i 3× ročně. Hnízdo je zpravidla na zemi v trávě, vzácněji i výše v křovinách. Snůška čítá 3-5 vajec o velikosti 24,8 x 18,3 mm. Inkubace trvá 12-14 dnů, na vejcích sedí pouze samice. Mláďata, která krmí převážně samice a jen příležitostně později i samec, opouští hnízdo ve stáří 9-13 dnů. Další zhruba 2 týdny jsou pak krmena mimo něj.\n\n\n"}
{"id": "440683", "url": "https://cs.wikipedia.org/wiki?curid=440683", "title": "Akkojunluská říše", "text": "Akkojunluská říše\n\nAkkojunluská říše (též Ak Koyunlu nebo Aq Qoyunlu) byla turkické-oghuzským státním útvarem v oblasti Blízkého východu, který v době svého největšího rozmachu zahrnoval území dnešní Arménie, Ázerbájdžánu, Iráku, východního Turecka a západního Íránu. Stát existoval v letech 1378 až 1508 a jeho nástupkyní se stala říše Safíovců.\n\nAkkojunluské državy se původně rozkládaly na území východního Turecka a sousedily s trapezuntským císařstvím. Mnozí z vládců akkojunluské dynastie byli sezdáni s řeckými princeznami, stejně jako sám zakladatel dynastie, Uzun Hasan.\n\nZpočátku neměli panovníci možnost expandovat a rozšiřovat své území. Byli tísněni osmanskou říší ze západu, chanátem Zlatá Horda ze severu a svým rivalem, karakojunluskou říší, z jihu a východu. Změna přišla roku 1467, kdy se Uzunu Hasanovi podařilo porazit karakojunluského panovníka Džahánšáha a ovládnout jeho území. Vzhledem k osmanské expanzi na Balkán nebyla akkojunluská dynastie nikým zvlášť ohrožována, a to i přes porážku u Otlukbeli, právě s Osmany.\n\nRoku 1478 zemřel Uzun Hasan a na trůn nastoupil jeho syn Chalíl Mírzá. Toho brzy vystřídal jeho mladší bratr Jákúb, který ho porazil v bitvě u Choj. Jákúb vládl od roku 1478 do roku 1490 a jeho smrtí začala občanská válka, které využila dynastie Safíovců. Safíovci byli ší'ité stejně jako většina obyvatel akkojunluského státu. Naopak akkojunluská dynastie preferovala sunnitský islám. Rozhodnutí padlo v bitvě u Nachičevanu roku 1501, kde zvítězil safíovský šáh Ismá‘íl I. Akkojunluský vladař Alvand z bitvy sice unikl, ale byl zabit v Mardínu. Jeho bratr Murád, poslední vládce, byl též poražen šáhem Ismá‘ílem. Rok 1508 znamenal zánik státu a vznik safíovské říše.\n\n"}
{"id": "440686", "url": "https://cs.wikipedia.org/wiki?curid=440686", "title": "Strnad malinký", "text": "Strnad malinký\n\nStrnad malinký (\"Emberiza pusilla\") je malý druh pěvce z čeledi strnadovitých. Ve svatebním šatu má červenohnědou hlavu s černými postranními temenními proužky. V prostém šatu připomíná samici strnada rákosního; liší se bílým očním kroužkem, jednotně červenohnědými tvářemi (s tenkým tmavým lemem vzadu), světlou uzdičkou, výrazným proužkem uprostřed temene, často malou světlou skvrnkou v příuší. Nohy jsou vždy růžové. Hnízdí v severovýchodní Evropě v tajze. Vzácně, ale pravidelně zaletuje do Británie.\n\nVýjimečně zalétl také do České republiky, kde byl dosud zjištěn pětkrát – v lednu 1981 byl chycen u Prahy, v dubnu 2006 byl samec pozorován u Slezských Pavlovic a v říjnu 2006 jeden exemplář chycen na Žehuňském rybníce. Dvakrát pak v roce 2016 - v září odchycen u Biskupic a v prosinci viděn v Citově.\n\n"}
{"id": "440693", "url": "https://cs.wikipedia.org/wiki?curid=440693", "title": "Recidivující afty", "text": "Recidivující afty\n\nRecidivující afty (synonyma: \"aftózní stomatitida\", \"benigní afty\", \"chronické recidivující afty\", \"habituální afty\", \"recidivující benigní aftóza\", : ) je chronické onemocnění ústní dutiny u lidí charakterizované opakovanou tvorbou bělavých aft na sliznici dutiny ústní. Recidivující afty představují jedno z nejčastějších onemocnění ústní sliznice. Odhaduje se, že choroba postihuje 20-25% populace celosvětově. Onemocnění může být charakterizováno pouze na základě svého klinického vzhledu, laboratorně nelze recidivující afty diagnostikovat. Jedná se o ostře ohraničené mělké vředy (ulcerace) se spodinou lehce vkleslou pod úroveň okolní sliznice. Defekt je kryt bělavým fibrinovým povlakem, který kontrastuje se zarudlým okolím. Léze je silně bolestivá. Afty znepříjemňují příjem potravy a tekutin, mohou ztěžovat artikulaci a znesnadňovat ústní hygienu. Jsou-li léze četné nebo většího rozsahu, mohou zásadním způsobem měnit kvalitu života postižené osoby. Během onemocnění se střídají akutní fáze s výsevem aft a různě dlouhé fáze klidu. Etiopatogeneze recidivujících aft nebyla dosud objasněna. Obecně je přijímána představa, že se jedná o multifaktoriální onemocnění, na němž se zásadním způsobem podílí faktory genetické a patologická reakce imunitního systému.\n\nOnemocnění se vyskytuje ve třech základních klinických formách:\n\nAfty postihují 20 – 25% populace na celém světě. Muži i ženy jsou postiženi prakticky stejně. Onemocnění se často poprvé objevuje v období puberty, nejintenzivněji zpravidla probíhá u adolescentů, příznaky se následně zmírňují. Zajímavostí je, že bezzubí jedinci mají afty jen velmi vzácně.\n\nEtiologie recidivujících aft nebyla objasněna. Zatím existuje pouze seznam faktorů, které mohou být se vznikem recidivujících aft spojeny a seznam faktorů, které mohou být vyloučeny nebo skoro vyloučeny.\n\nLokální trauma ústní sliznice (drobné přikousnutí ústní sliznice, poranění způsobené jídlem, příborem, zubním kartáčkem, poranění při stomatologickém ošetření, konzumace horkých jídel a nápojů) u predisponovaných jedinců často vyvolá tvorbu aft v místě poranění. Tvorba aft je méně častá v místech přirozeně zvýšeného rohovatění sliznice (dáseň, tvrdé patro). Epidemiologické studie opakovaně ukazují nižší prevalenci RAS u kuřáků. Tato skutečnost je vysvětlována tím, že ústní sliznice kuřáků je v důsledku kouření více zrohovatělá.\n\nInfekční povaha onemocnění byla současnými studiemi prakticky vyloučena. Souvislost recidivujících aft s Herpes simplex virem, virem Varicella zoster, virem Epstein-Barrové a cytomegalovirem byla řadou studií zamítnuta.\n\nAfty mohou častěji vznikat u osob s deficitem železa, kyseliny listové a vitamínů řady B, zj. B12.\nAlergie na některé složky potravy byla též zvažována jako možný vyvolávající faktor. Přecitlivělost na některé složky potravy se však nepodařilo ve dvojitě slepých pokusech prokázat. Přesto bylo u některých pacientů zaznamenáno zlepšení po odstranění potenciálního alergenu z potravy.\n\nByla prokázána vysoká korelace výskytu aft u jednovaječných dvojčat. Děti, jejichž rodiče trpí aftami, mají 90% pravděpodobnost, že také onemocní. Probíhají studie, které se snaží odhalit některé molekuly hlavního histokompatibilního systému člověka, které by byly asociovány s recidivujícími aftami. Dále jsou studovány polymorfismy v genech pro molekuly zapojené v regulaci imunitního systému.\n\nAfty jsou popisovány u osob se sníženou koncentrací sekrečního imunoglobulinu třídy A (sc Ig A) ve slinách. V současné době je intenzivně studována hypotéza, že afty vznikají v důsledku přílišné aktivace imunitního systému proti mikroorganismům orální mikroflóry. Mikroorganismy orální mikroflóry mohou pronikat drobnými slizničními poraněními do hlubších vrstev sliznice, kde vyvolají silnou zánětlivou reakci, která vede k nekróze příslušného úseku sliznice, tedy ke vzniku afty. Tato hypotéza je podporována řadou studií, které udávají převahu prozánětlivých cytokinů u pacientů s aftami a snížené množství supresorových a regulačních T lymfocytů.\n\nVředy v dutině ústní, které jsou svým klinickým vzhledem podobné recidivujícím aftám, jsou popisovány u řady systémových onemocnění: celiakie, Crohnovy choroby, Behçetovy choroby, MAGIC a PFAFA syndromu, cyklické neutropenie, HIV a řady dalších.\n\nVliv psychosociálního stresu na vznik recidivujících aft nebyl jednoznačně prokázán. Stejně tak nebyla zjištěna žádná souvislost mezi RAS a premenstruačním a menstruačním obdobím, těhotenstvím a menopauzou.\n\nAftózní vředy mohou vzniknout také v důsledku užití některých léků obsahujících tyto sloučeniny: kyselina niflumová, kaptopril, nikorandil, fenindion, piroxikam, soli zlata, fenobarbital, hypochlorid sodný. Ke vzniku recidivujících aft by mohl přispívat galvanický proud a napětí mezi nevhodně volenými amalgámovými výplněmi a materiály protetických prací.\n\nAfty velmi často postihují těhotné ženy. Ty jsou citlivější na přísun vitamínů (a jejich spotřeba se liší i v různých fázích gravidity). U některých vitamínů doporučená denní dávka roste, u jiných naopak hrozí předávkování (sem patří hlavně vitamíny rozpustné v tucích A, D, E, K, protože je tělo nedokáže samo vyloučit močí). Nevhodné množství látek je při vzniku aftů klíčové.\nTěhotné ženy musí zároveň přistupovat opatrně k medikaci. Mnoho přípravků obsahuje alkohol nebo další látky nebezpečné plodu jako jsou výtažky z vodilky kanadské, sporýše apod. \n\nNeexistuje žádná specifická terapie recidivujících aft. Nejlepších výsledků může být dosaženo při současném potlačení lokální imunitní odpovědi, zabránění sekundární infekci a zmírnění nepohodlí pociťovaného pacientem. V terapii zatím převládá léčba symptomatická, mírnící subjektivní potíže postiženého jedince při již vzniklém slizničním onemocnění. S menšími i většími úspěchy lze použít:\nDalší léčebná a profylaktická opatření: zamezení lokální traumatizace ústní sliznice, úprava stravy, eliminace známých alergenů, omezení vzniku stresových situací.\n\n"}
{"id": "440700", "url": "https://cs.wikipedia.org/wiki?curid=440700", "title": "Hornosvratecká vrchovina", "text": "Hornosvratecká vrchovina\n\nHornosvratecká vrchovina je krajinná oblast (horopisná jednotka) a geomorfologický celek o rozloze 1 097,57 km² na severovýchodním okraji Českomoravské vrchoviny, součást geomorfologické Česko-moravské soustavy v regionálním členění georeliéfu (tvaru zemského povrchu) Česka. Leží z hlediska administrativně správního většinou rozlohy v Kraji Vysočina, jihovýchodní částí v Jihomoravském kraji a severovýchodním okrajem v Pardubickém kraji.\n\nKrajinná oblast protáhlého tvaru, bez územních výběžků připomínající půdorys čtyřúhelníku s vrcholy (od nejsevernějšího) přibližně na katastrálních územích Proseč, Vranová, Štěpánovice a Vojnův Městec. Vzdálenost okrajových míst orientovaných severozápad – jihovýchod činí zhruba 40 km (Proseč – Vranová) a 50 km (Vojnův Městec – Štěpánovice), na liniích severovýchod – jihozápad kolem 23 km (Proseč – Vojnův Městec nebo Vranov – Štěpánovice).\n\nTypem georeliéfu členitá vrchovina až hornatina v nadmořských výškách přibližně 257–836 m, se střední výškou 580,2 m a středním sklonem 6°12', s vyklenutým povrchem prořezaným hlubokými údolími s vodními toky, s nejvýznamnější řekou Svratkou. Geologické podloží tvoří krystalické horniny a částečně permokarbonské a křídové usazeniny. \n\nNa severozápadě Žďárské vrchy se skalními útvary na úzkých hřbetech oddělených hlubokými a rozevřenými údolími, od nich označení georeliéfu žďárského typu. Jihovýchodní část tvoří mohutná klenba Nedvědické vrchoviny s výraznou členitostí georeliéfu v Sýkořské hornatině, tvoří jádro krajinné oblasti s kryogenními tvary (izolované skály, skalní hradby, kamenná moře, balvanové proudy).\n\nHoropisem (orografie) směrem na severozápad (Žďárské vrchy) v nadmořských výškách stoupá, k jihovýchodu (Nedvědická vrchovina) pozvolna klesá. Nejníže je situována hladina řeky Svratky v nadmořské výšce 258 m, přibližně v lokalitě Močidla na katastru Štěpánovice u Tišnova. Významný a nejvyšší v Nedvědické vrchovině vrchol Horní les (774,2 m n. m.) na katastrálním území Rovečné. \n\nNejvyšších poloh s nadmořskou výškou nad 800 m dosahuje na zalesněných vrcholech se skalními útvary v Devítiskalské vrchovině Žďárských vrchů. Nejvyšším bodem Hornosvratecké vrchoviny, současně Žďárských vrchů a geomorfologického okrsku Devítiskalská vrchovina, je vrchol se zeměpisným názvem Devět skal (836,3 m n. m.) na katastrálním území obce Křižánky v okrese Žďár nad Sázavou náležejícím do Kraje Vysočina.\n\nV geografii Česka krajinná oblast v rozsahu poloh v nadmořských výškách 258 až 836 m na severovýchodním okraji Českomoravské vrchoviny. Hornosvrateckou vrchovinu lze přibližně vymezit obcemi (místy) po jejím obvodu (s nepřesností územních výběžků) od severu:\n\nProseč u Skutče (lokalita Borka, přesněji řeka Novohradka ve Vranickém údolí pod bezejmenným vrcholem 495,5 m n. m.) – Budislav u Litomyšle (Kamenné Sedliště) – Lubná u Poličky (Skelná Huť) – Široký Důl – Polička (silnice I/34 u odbočky na silnici III/35910 směr Široký Důl – rybníky Přehrady) – Jedlová (Horní Jedlová – Janovský rybník – Balda) – Stašov (Březový rybník – Slavíčkův rybník) – Rohozná (Liščí les – Bořinky – Dolní rybník) – Svojanov – Bohuňov – Prostřední Poříčí – Vranová (celým katastrem) – Letovice (část katastru Meziříčko, lokalita Na hložkách) – Sebranice (vrchol Podsedky 422 m n. m.) – Kunštát (vrchol Chlum 512 m n. m.) – Zbraslavec – Lysice (lokalita Obora) – Zhoř u Rohozce – Jamné u Tišnova – Lomnička – Šerkovice – Lomnice – Řepka – Štěpánovice (většina katastru) – Dolní Loučky (katastr Střemchoví) – Horní Loučky – Skryje – Drahonín (vrchol Vysekanec 513 m n. m.) – Dolní Rožínka – Rožná – Rodkov (lokalita Šířava – vrchol Na vrších 541 m n. m.) – Rozsochy – Kundratice u Rozsoch – Divišov – Zubří – Pohledec – Maršovice – Jiříkovice – Lhotka u Žďáru nad Sázavou (lokality Horačky – Kříby 661 m n. m.) – Počítky (potok Pernička – lokalita Klusač) – Světnov (Lemperský potok – rybník Pstružák) – Škrdlovice – Karlov – Vojnův Městec (Městecký potok – Suchý kopec 683,8 m n. m.) – Vortová (lesní lokalita Na Kozinci, Vortovský potok) – Lhoty (lesní lokalita Mýto) – Herálec (rybník Šantrůček – Kocanda – Brušovec – Březový vrch 684 m n. m.) – Svratka (koryto řeky Svratky – Chlumětínská cesta) – Svratouch (vrchol sedla mezi vrchy Otava a U oběšeného) – Krouna (okrajem lesa u silnice II/354 – Olšiny až nad lokalitu Pleskotka u železniční trati 261) – Čachnov (lokalita Řežnízka) – Pustá Kamenice (Pekelec – železniční zastávka – výškový bod U javoru 658,6 m n. m.) – Rychnov (Rychnovský potok, most silnice I/34) – Otradov (lokalita Na zadech) – Česká Rybná a opět Proseč.\n\nZeměpisné jméno (oronymum) je spojením přídavného jména „hornosvratecká“ (adjektivum) a obecného podstatného jména „vrchovina“ (substantivum). Věcný význam slovního spojení se vztahuje ke geografickému označení polohy vrchoviny v oblasti horního toku řeky Svratky, od jejího prameniště nad Cikhájem v Devítiskalské vrchovině Žďárských vrchů po Štěpánovice, pod vrcholem Dranč (407,0 m) opouští Českomoravskou vrchovinu a vtéká do oblasti tektonické sníženiny Boskovické brázdy Brněnské vrchoviny.\n\nGeomorfologie začleňuje Hornosvrateckou vrchovinu mezi geomorfologické celky v rámci regionálního členění georeliéfu (tvaru zemského povrchu) provedeného systémově pro celé území Česka. V seznamu geomorfologických jednotek nese označení třímístným indexem „IIC-4\" a obecně ho charakterizuje stejná morfostruktura a historie geomorfologického vývoje.\n\nPodle charakteru georeliéfu se člení na dva geomorfologické podcelky:\nHornosvratecká vrchovina je podle geomorfologického členění georeliéfu Česka součástí geomorfologické podsoustavy s názvem Českomoravská vrchovina (index IIC), náležející do geomorfologické Česko-moravské soustavy (index II) v rámci provincie Česká vysočina (index se neuvádí).\n\nSousední geomorfologické celky (od nejsevernějšího bodu v katastru Proseče) tvoří:\nTektonicky území součástí devítiskalsko-sýkořské megaantiklinály (Devítiskalská vrchovina – Sýkořská hornatina), protáhlá sníženina u Štěpánova protékaná Svratkou je prolom vzniklý pohybem zemských ker.\n\nV oblasti výskyt značného počtu tvarů mrazového zvětrávání s odnosem hornin zejména fluviální erozní činností vodních toků, podílejících se na vytváření tvaru zemského povrchu mnoha lokalit. Žďárské vrchy typické skalními útvary na úzkých hřbetech oddělených hlubokými a rozevřenými údolími v tzv. žďárském typu georeliéfu.\n\nNedvědická vrchovina prořezána vodními toky v hlubokých údolích, u Kunštátu zaklesnuté křídové horniny ve tvaru stolové hory, např. Milenka (579 m n. m.) a Křib (582 m n. m.), nejvyšším vrcholem Horní les (774,2 m n. m.), ve vrcholové části od roku 2002 v nadmořské výšce cca 765 m rozhledna Horní les (vyhlídková plošina ve výšce 38 m).\n\nGeomorfologický okrsek Sýkořská hornatina významný kryogenními tvary izolovaných skal, skalních hradeb, kamennými moři a balvanovými proudy.\n\nZnačnou část území na severozápadě překrývá velkoplošná Chráněná krajinná oblast Žďárské vrchy, vyhlášená 30. července 1970. Správa se sídlem ve Žďáru nad Sázavou, s regionálním pracovištěm v Havlíčkově Brodě. Velký počet lokalit je zvláště chráněným územím maloplošného charakteru, významné jsou např. národní přírodní rezervace Žákova hora v oblasti Žďárských vrchů a národní přírodní památka Švařeč v Nedvědické vrchovině, také přírodní park Svratecká hornatina a podél koryta řeky Svratky vedená (Dalečín – Švařec) s názvem Svratecká vodohospodářská naučná stezka.\n\n\n"}
{"id": "440709", "url": "https://cs.wikipedia.org/wiki?curid=440709", "title": "Angiologie", "text": "Angiologie\n\nAngiologie je obor vnitřního lékařství zabývající se diagnostikou a nechirurgickou terapií onemocnění krevních a lymfatických cév. Specialista na angiologii se nazývá angiolog.\n\nAngiolog se podílí, mnohdy ve spolupráci s odborníky z dalších oborů, na terapii těchto onemocnění:\n\nV souladu se zákonem č. 95/2004 Sb. \"O podmínkách získávání a uznávání odborné způsobilosti a specializované způsobilosti k výkonu zdravotnického povolání lékaře, zubního lékaře a farmaceuta\" může způsobilost získat pouze absolvent oboru všeobecné lékařství na lékařské fakultě absolvováním předatestační praxe zahrnující minimálně 24 měsíců interního základu na standardním interním oddělení a po splnění podmínek interního základu specializační praxe v délce minimálně 36 měsíců zahrnující vedle praxe na interním oddělení s kardiologickým a angiologickým zaměřením i stáže na odděleních diabetologie, cévní chirurgie, angiografie, na jednotce intenzivní angiologické péče a volitelně i dermatologie.\n\n\n\n"}
{"id": "440710", "url": "https://cs.wikipedia.org/wiki?curid=440710", "title": "Vojtěch Dundr", "text": "Vojtěch Dundr\n\nVojtěch Dundr (25. prosince 1879 Doksy – 7. září 1957 věznice Leopoldov) byl československý politik, meziválečný senátor Národního shromáždění a ústřední tajemník Československé sociálně demokratické strany dělnické .\n\nKoncem 19. století se angažoval v České straně státoprávně pokrokové, v níž tvořil dělnické levé křídlo, sympaticky nahlížející na sociálně demokratické hnutí. Koncem roku 1903 pak pokrokovou stranu opustil i se svými stoupenci a přešli k sociálním demokratům.\n\nV parlamentních volbách v roce 1925 získal za sociální demokraty senátorské křeslo v Národním shromáždění. Mandát obhájil v parlamentních volbách v roce 1929 a parlamentních volbách v roce 1935. V senátu setrval do jeho zrušení roku 1939, přičemž krátce předtím ještě v prosinci 1938 přestoupil do senátorského klubu nově zřízené Národní strany práce. Profesí byl kovodělníkem v Praze na Žižkově.\n\nZa první republiky působil jako tajemník sociálně demokratické strany a člen jejího nejužšího vedení. Na sjezdu strany roku 1937 byl zvolen ústředním tajemníkem. Měl výrazný vliv na fungování strany a chod jejích orgánů. Často působil i jako mluvčí strany v situacích, kdy jiní přední politici strany (například ministři koaličních vlád) nepovažovali za taktické prezentovat vyhraněně stranická stanoviska.\n\nPo roce 1945 se znovu zapojil do činnosti sociální demokracie. V politickém procesu s Miladou Horákovou a spol. počátkem 50. let 20. století byl ale odsouzen k trestu žaláře na dobu patnácti roků. Ve vězení zemřel.\n\n\n\n"}
{"id": "440712", "url": "https://cs.wikipedia.org/wiki?curid=440712", "title": "Igor Luther", "text": "Igor Luther\n\nIgor Luther (* 5. srpna 1942 Banská Bystrica) je slovenský filmový kameraman. Je řazen mezi tvůrce tzv. nové vlny československé kinematografie 60. let 20. století. Je starší bratr režiséra Miloslava Luthera.\n\nPo maturitě působil rok v Čs. televizi Bratislava jako švenkr a poté studoval FAMU v Praze, kterou dokončil v roce 1966. Na škole se seznámil mimo jiné se scenáristou Luborem Dohnalem a režiséry Elo Havettou a Jurajem Jakubiskem, se kterými začal točit.\n\nJeho celovečerním debutem byl v roce 1967 film Juraje Jakubiska \"Kristove roky\". Poté se podílel na dvou slovensko-francouzských koprodukčních filmech s Alainem Robbe-Grilletem. Po okupaci ČSSR vojsky Varšavské smlouvy v srpnu 1968 emigroval do Paříže, ale později přesídlil do německého Hamburku a poté do Mnichova a spolupracoval s řadou významných režisérů jako Helmut Förnbacher, Michael Verhoeven, Ulrich Schamoni, Andrzej Wajda, Volker Schlöndorff, Michael Haneke, Bernhard Wicki atd.\n\n\n"}
{"id": "440713", "url": "https://cs.wikipedia.org/wiki?curid=440713", "title": "Josef Nestával", "text": "Josef Nestával\n\nJosef Nestával (14. prosince 1900 v Praze – 1. dubna 1976 v Praze) byl poslanec a úředník, který spolu s Miladou Horákovou založil neformální skupinu, která udržovala kontakty s exilovým vedením ČSNS a pomáhala lidem usilujícím o emigrací. V politickém procesu s Miladou Horákovou a spol. byl odsouzen k trestu žaláře na doživotí. V roce 1963 byl podmínečně propuštěn.\n\nPamětní deska se symbolickým reliéfem na budově vinořské fary připomíná protikomunistický odboj. Je věnována JUDr. Miladě Horákové, Vojtovi Benešovi, Vojtěchu Jandečkovi, Josefu Nestávalovi, Zdeňku Peškovi a řádovým kněžím. Deska byla odhalena 24. října 2002 a nachází se vpravo od vchodu do farního úřadu ve Vinoři na adrese: Vinořské náměstí 16, 190 17 Praha 9. (GPS souřadnice: ) Výše jmenovaní bývalí funkcionáři českých nekomunistických stran (Horáková a Nestával za národní socialisty a zároveň byli i členy národněsocialistické „politické šestky“; Beneš a Peška za sociální demokraty; Jandečka za stranu lidovou) se zde sešli dne 25. září 1948 aby projednali otázku možné koordinace politických aktivit jednotlivých stran. Jediný závěr, ke kterému dospěli, bylo konstatování, že každá strana bude i nadále vyvíjet politickou činnost samostatně a vzájemné informování bude probíhat v individuální rovině. Tato vinořská schůzka byla jedním z ústředních bodů konstrukce a posléze i obžaloby v procesu v němž byli komunistickým režimem odsouzeni: Milada Horáková, Josef Nestával a Zdeněk Peška. (Vojtěch Jandečka byl zatčen a souzen se skupinou funkcionářů spolku Orel. Vojta Beneš, starší bratr Edvarda Beneše, odešel na jaře 1949 do exilu.) Řádový dům salesiánů Dona Bosca ve Vinoři byl zlikvidován komunistickým režimem (v noci ze 13. na 14. dubna 1950) v rámci tzv. Akce K spolu s dalšími kláštery a mužskými řeholními řády.\n\n\n"}
{"id": "440715", "url": "https://cs.wikipedia.org/wiki?curid=440715", "title": "Vomáčka", "text": "Vomáčka\n\nVomáčka je nespisovný výraz pro omáčku. Jedná se také o české příjmení, které nosí více různých osobností:\n\n\n"}
{"id": "440717", "url": "https://cs.wikipedia.org/wiki?curid=440717", "title": "František Přeučil", "text": "František Přeučil\n\nFrantišek Přeučil (9. října 1907 Praha – 19. března 1996 Černošice) byl český a československý nakladatel, politik Československé strany národně socialistické a poválečný poslanec Prozatímního a Ústavodárného Národního shromáždění. Po roce 1948 byl pronásledován komunistickým režimem a vězněn.\n\nPřed druhou světovou válkou se angažoval v Československé živnostensko-obchodnické straně středostavovské. Byl redaktorem časopisu \"Československý obchod\". Podílel se na protinacistickém odboji jako spolupracovník generála Karla Kutlvašra. Po roce 1945 přešel do národně socialistické strany. V letech 1945-1949 byl majitelem nakladatelství Pamir.\n\nV letech 1945-1946 byl poslancem Prozatímního Národního shromáždění za národní socialisty. Po parlamentních volbách v roce 1946 se stal poslancem Ústavodárného Národního shromáždění, kde zasedal formálně až do voleb do Národního shromáždění roku 1948.\n\nBěhem únorového převratu v roce 1948 patřil k protikomunistické části strany, která byla po vítězství Komunistické strany Československa v tomto mocenském souboji politicky eliminována a pronásledována. V listopadu 1949 byl zatčen a v politickém procesu s Miladou Horákovou a spol. byl počátkem 50. let odsouzen \"za protistátní činnost a snahu o svržení lidově demokratického zřízení\" k trestu těžkého žaláře na doživotí. V roce 1963 byl podmíněně propuštěn. V roce 1968 byl jeho rozsudek zrušen a v roce 1990 byl zcela rehabilitován.\n\nTragicky zemřel ve spánku v noci 19. března 1996, kdy uhořel při požáru ve svém domě v Černošicích, jenž vznikl vinou závady ve staré elektrické instalaci.\n\nJeho synem je český herec Jan Přeučil. Dcera Marta Jurková je farářkou církve československé husitské.\n\nSvému synu Janu Přeučilovi vyprávěl z doby svého věznění jeden neuvěřitelný příběh o bizarním útěku, kdy spolu se spoluvězni, kteří museli namotávat na veliké špulky telefonní kabely, se mu do jedné z těchto špulek podařilo namotat jednoho ze spoluvězňů, který tam tak vydržel dva dny. Když ho následně v autě s hotovým materiálem vyváželi, tak se mu podařilo utéct do západního Německa. Tam pak dotyčný uskutečnil svou výpověď o nelidských podmínkách v československých nápravných zařízeních a věznicích pro Hlas Ameriky, což následně vedlo k benevolenci vězeňských složek komunistického Československa, které pak rodinám - včetně té Přeučilovy - dovolily, aby mohly vězněným příbuzným zasílat dvoukilové balíčky.\n\n"}
{"id": "440718", "url": "https://cs.wikipedia.org/wiki?curid=440718", "title": "Antonie Kleinerová", "text": "Antonie Kleinerová\n\nAntonie Kleinerová, rozená \"Štainicová\" (23. března 1901 v Praze – 23. srpna 1982 v Praze), byla česká a československá politička Československé strany národně socialistické a poválečná poslankyně Ústavodárného Národního shromáždění. Po roce 1948 pronásledována a vězněna.\n\nPocházela z dělnické rodiny. Otec byl zámečníkem a matka byla v domácnosti. Antonie Kleinerová po absolvování měšťanské školy maturovala na obchodní akademii a pak studovala na Filozofické fakultě Univerzity Karlovy. Studium ovšem nedokončila. V roce 1927 se jejím manželem stal Ing. Jaroslav Kleiner, zaměstnanec ministerstva národní obrany a později rozhlasu. Kleinerová pracovala od roku 1937 na ministerstvu sociální péče, kde se seznámila s Miladou Horákovou. Za druhé světové války se Kleinerovi zapojili do odboje a v roce 1941 je zatklo gestapo. Jaroslav Kleiner byl v dubnu 1942 popraven v koncentračním táboře Mauthausen, Antonie byla vězněna v Ravensbrücku a v ženské věznici Noisdorf. Po válce a návratu do ČSR se začala angažovat v národně socialistické straně.\n\nV parlamentních volbách v roce 1946 se stala poslankyní Ústavodárného Národního shromáždění za národní socialisty. V parlamentu zasedala formálně do voleb do Národního shromáždění roku 1948.\n\nPatřila k té části národních socialistů, která nesouhlasila s průběhem komunistického převratu v roce 1948, a byla proto později politicky stíhána. V roce 1949 ji společně s dalšími funkcionáři národně socialistické strany zatkla Státní bezpečnost. V politickém procesu s Miladou Horákovou a spol. byla odsouzena k trestu těžkého žaláře na doživotí. Kromě toho jí byl zkonfiskován majetek, vyměřen peněžitý trest dvaceti tisíc korun a odebrána na deset let čestná občanská práva. Byla vězněna ve Znojmě, Kutné Hoře, v Praze na Pankráci, v Chrudimi a v nápravněpracovním táboře Pardubice. Společně s dalšími vězeňkyněmi zde iniciovala v roce 1954 hladovku, za kterou byla kázeňsky potrestána. Doživotní trest jí byl ale v roce 1955 zmírněn na dvacet pět let a v roce 1960 byla propuštěna na amnestii.\n\n\n\n"}
{"id": "440719", "url": "https://cs.wikipedia.org/wiki?curid=440719", "title": "Zdeněk Peška", "text": "Zdeněk Peška\n\nZdeněk Peška (9. května 1900 Praha – 23. října 1970 Praha) byl český univerzitní profesor, odborník na ústavní právo. Coby člen odbojové organizace Politické ústředí byl v roce 1939 zatčen a odsouzen k patnácti letům vězení. Na podzim 1945 byl zvolen poslancem Prozatímního národního shromáždění, kde se rovněž věnoval ústavním otázkám. V politickém procesu s Miladou Horákovou a spol. byl odsouzen k trestu žaláře na dvacet pět let.\n\nZdeněk Peška se narodil 9. května 1900 v Praze. Po maturitě na reálném gymnáziu v Křemencově ulici vystudoval práva na Karlově univerzitě (1923) a na vysokých školách ve Štrasburku, v Paříži a v Londýně. Ve svých 26 letech byl jmenován docentem, v roce 1929 mimořádným a roku 1934 řádným profesorem v oboru všeobecné a československé ústavní právo na Právnické fakultě Univerzity Komenského v Bratislavě. V letech 1936–1937 zde byl navíc děkanem.\n\nSoustavně se věnoval především zkoumání ústavních systémů. V roce 1935 publikoval rozsáhlou dvoudílnou práci \"Československá ústava a zákony s ní souvislé\", byl autorem vysokoškolských učebnic (pětidílné \"Základy všeobecné státovědy\") a publikoval v řadě odborných časopisů, např. \"Právníku\", \"Právném obzoru\", \"Revue de droit public et de la science politique\" a dalších. Soustředil se i na otázku národnostních menšin, zajímal se o politickou filozofii či ústavní uspořádání USA. Stal se členem Československé sociálně demokratické strany dělnické, kde vedl Sdružení sociálně demokratických právníků. Dále byl členem Učené společnosti Šafárikovy, American Political Science nebo Associacion Société de legislation comparée.\n\nPo vzniku samostatného Slovenského státu byl nucen z Bratislavy odejít. Nejdříve krátce vyučoval na Právnické fakultě Masarykovy univerzity v Brně, poté na české technice v Praze. Zde se prostřednictvím historika a archiváře Vladimíra Klecandy zapojil do činnosti odbojové organizace Politické ústředí (PÚ), sdružující vrcholné představitele pěti prvorepublikových demokratických politických stran. Stal se členem právní komise Politického ústředí a se sepsaným návrhem, jakým způsobem by po válce mělo dojít k obnově Československé republiky a jejích ústavních orgánů, byl 14. prosince 1939 zatčen gestapem. Za velezrádné počínání proti Velkoněmecké říši mu byl navržen trest smrti, nakonec byl německým lidovým soudem odsouzen na patnáct let, a válku tudíž strávil v nacistických věznicích.\n\nPo osvobození byl Peška jmenován profesorem na Právnické fakultě Univerzity Karlovy a současně začal pracovat na nové ústavě. Na podzim 1945 se stal poslancem Prozatímího národního shromáždění za sociální demokraty, publikoval odborné stati i politické komentáře. Jeho aktivity již tehdy vadily komunistům, kteří se snažili práce na poválečné ústavě co nejvíce pozdržet, a trnem v oku jim bylo i jeho odmítání různých nestandardních řešení a snaha hájit demokratické právní principy. (Když komunisté Gottwald, Slánský, Nosek a Široký prosazovali, aby ve volbách nesměli hlasovat lidé, proti kterým bylo zahájeno řízení podle tzv. malého dekretu o chování, urážejícím národní cítění, Peška proti nim ostře vystoupil s tím, že není možné, aby pouhé zahájení vyšetřování znamenalo ztrátu volebního práva.)\n\nV květnových volbách 1946 kvůli špatnému výsledku sociálních demokratů již zvolen nebyl a poté, co ho vedení strany nenominovalo ani ve druhém skrutiniu, se coby jeden z největších tehdejších ústavních odborníků do Ústavodárného národního shromáždění vůbec nedostal. Práce na nové ústavě nicméně nezanechal a žádal, aby k poslaneckému jednání byli přizvání i ústavní právníci, což znovu narazilo na odpor ze strany komunistů.\n\nPo komunistickém převratu v únoru 1948 patřil profesor Peška mezi ty, kdo nesouhlasili se sloučením sociálně demokratické strany se stranou komunistickou. Stal se členem Ústředního výboru nezávislé sociální demokracie, jehož program z přelomu srpna a září 1948 mimo jiné požadoval, aby bylo zrušeno veškeré zákonodárství po 25. únoru a vypsány nové svobodné volby. 25. září 1948 se spolu s bratrem prezidenta Vojtou Benešem sešel na faře ve Vinoři se zástupci národních socialistů (Milada Horáková a Josef Nestával) a lidovců (Vojtěch Jandečka). Peška společně s Horákovou navrhoval vytvořit jakýsi zastřešující orgán, který by sdružoval zastoupená politická uskupení, to bylo ovšem ostatními účastníky coby nebezpečné odmítnuto. Jediný závěr, ke kterému dospěli, bylo konstatování, že každá strana bude i nadále vyvíjet politickou činnost samostatně a vzájemné informování bude probíhat v individuální rovině. V říjnu a listopadu byli členové Ústředního výboru nezávislé sociální demokracie pozatýkáni, s výjimkou Vojty Beneše, kterému se podařilo uprchnout do USA.\n\nSám Zdeněk Peška byl zatčen 18. listopadu 1948. Státní bezpečnost původně plánovala vytvořit z této skupiny samostatný politický proces, pracovně nazývaný „Peška a spol.“ Nakonec ale dva nejdůležitější obžalované – Zdeňka Pešku a Vojtěcha Dundra – zařadila do procesu s Miladou Horákovou. Profesor Peška si v závěru procesu s údajným „záškodnickým spiknutím“ vyslechl rozsudek ve výši 25 let těžkého žaláře, ztráty občanských práv, pokuty a konfiskace veškerého majetku. Trest si odpykával ve věznicích v Ostravě, na Mírově a v Leopoldově, propuštěn byl až na amnestii 10. května 1960.\n\nPokoušel se o návrat na akademickou půdu, což mu režim neumožnil, pracoval v pražské Univerzitní knihovně, kde se staral o kartoteční lístky. Roku 1968 byl částečně rehabilitován (plně až po roce 1989), poté sporadicky publikoval odborné stati o ústavních systémech jiných zemí. Zemřel 23. listopadu 1970 v Praze.\n\n\n\n\n"}
{"id": "440720", "url": "https://cs.wikipedia.org/wiki?curid=440720", "title": "Protimodernistická přísaha", "text": "Protimodernistická přísaha\n\nProtimodernistická přísaha (též antimodernistická přísaha, přísaha proti modernismu apod.) je označení pro přísahu, která byla uložena papežem sv. Piem X. 1. září 1910 v motu proprio \"Sacrorum antistitum\" všem katolickým kněžím bez rozdílu, všem kandidátům kněžství, biskupům a všem členům vatikánských kongregací bez výjimky. Přísahu byli taktéž povinni skládat kazatelé, duchovní vůdci či profesoři filosoficko-teologických seminářů.\n\nPřísaha se skládala do roku 1967, kdy byla za pontifikátu Pavla VI. povinnost skládat ji zrušena a společně s Tridentským vyznáním víry nahrazena jinými formulemi. Ve většině římskokatolických tradicionalistických skupin však při kněžském svěcení stále setrvává.\n\nUložení přísahy předcházely dva dokumenty sv. Pia X. proti modernismu z roku 1907, ve kterých jej rozebírá a odsuzuje jako neslučitelný s pravou vírou a církevními dokumenty, a tudíž heretický. Jedná se o encykliku \"Pascendi Dominici gregis\" a dekret \"Lamentabili sane exitu\".\n\nVydání apoštolského listu Jana Pavla II. \"Ad Tuendam Fidem\" v roce 1998 ohledně církevní disciplíny vyprovokovalo jeho odpůrce k prohlášením, že se jedná o druhou protimodernistickou přísahu.\n\n"}
{"id": "440723", "url": "https://cs.wikipedia.org/wiki?curid=440723", "title": "Bedřich Hostička", "text": "Bedřich Hostička\n\nBedřich Hostička (9. dubna 1914 v Praze – 30. května 1996 v Egg u Curychu, Švýcarsko) byl právník a tajemník Československé strany lidové. V politickém procesu s Miladou Horákovou a spol. byl odsouzen k trestu žaláře na dvacet osm let, zostřenému půlletně tvrdým ložem. V roce 1963 byl amnestován. Spolu s Františkem Přeučilem se dožil plné rehabilitace v roce 1990.\n\nV roce 1945 vstoupil do Československé strany lidové a začal působit v jejím aparátu – nejprve jako okresní funkcionář, posléze jako zaměstnanec právního odboru a nakonec jako tajemník stranického ústředí.\n\nPo komunistickém převratu zůstal Hostička členem lidové strany. Dne 22. srpna 1949 byl zatčen Státní bezpečností pro podezření z protikomunistické činnosti. Později byl zařazen do procesu se skupinou Milady Horákové jako zástupce lidové strany a \"špion Vatikánu\". Podle jeho pozdější výpovědi byl za použití fyzického násilí nucen podepisovat přiznání k činům, kterých se nikdy nedopustil, vyšetřovatelé na něj též činili nátlak prostřednictvím jeho malého syna.\n\nVězněn v Praze-Ruzyni, na Mírově, v Leopoldově a ve Valdicích. V roce 1963 byl podmínečně propuštěn a žil v Rakovníku a v roce 1968 emigroval od Švýcarska, kde pracoval v Creditbank. Syn Bedřich Hostička (1944) je dnes vědcem v oblasti mikroelektroniky.\n\n"}
{"id": "440728", "url": "https://cs.wikipedia.org/wiki?curid=440728", "title": "Sodalitium Pianum", "text": "Sodalitium Pianum\n\nSodalitium Pianum (lat. \"soudržnost s Piem\", odkazující k Piu X.) označuje primárně hnutí pro potírání modernismu v římskokatolické církvi po odsouzení modernismu papežem sv. Piem X. v dekretu \"Lamentabili sane exitu\" a encyklice \"Pascendi Dominici gregis\" z roku 1907. Stejné jméno si poté v roce 1985 dala katolická tradicionalistická skupina vyčleněná z Kněžského bratrstva sv. Pia X. a známá též pod jménem Istituto Mater Boni Consilii.\n\nSkupinu zorganizoval mons. Umberto Benigni díky svým osobním kontaktům s různými teology. Jejím cílem bylo vynutit prosazení závěrů dokumentů Pia X. uvnitř církve. Jednalo se o neoficiální skupinu cenzorů, kteří Benignimu podávali zprávy o těch, kteří učili podle odsouzené doktríny. Ve Francii byla skupina známa pod jménem \"La Sapinière\". Její často až přehnaně snaživé a tajné metody však podle některých boji proti modernismu spíše uškodily, než pomohly.\n\nVatikánský státní sekretář Rafael Merry del Val zabránil tomu, aby skupina získala nějaký kanonický status. Nakonec ji kompetentní orgány římské kurie rozpustily v roce 1921 na základě „změny poměrů“.\n\nBadatelé se neshodují v názoru na to, do jaké míry si byl skupiny Pius X. vědom či zda schvaloval Benigniho iniciativy.\n\n"}
{"id": "440741", "url": "https://cs.wikipedia.org/wiki?curid=440741", "title": "Vnitrozemská vodní cesta", "text": "Vnitrozemská vodní cesta\n\nVnitrozemská vodní cesta (v legislativní zkratce jen vodní cesta) je podle českého zákona o vnitrozemské plavbě (č. 114/1995 Sb.) každý vodní tok nebo jiná vodní plocha, na kterých je možné provozovat plavbu, t. j. provozovat plavidlo.\n\nSoučástmi vodní cesty podle § 2 a přílohy č. 1 zákona o vnitrozemské plavbě jsou\n\nPodle významu a způsobu užívání a správy se vnitrozemské vodní toky dělí v České republice na různé kategorie:\n\nTřídy vodních cest vyjadřují parametry (délku, šířku, výšku, ponor a nosnost) největšího návrhového plavidla, pro které je vodní cesta určena. Třídy I až III (a přidaná třída 0) jsou cesty místního významu, třídy IV, Va, Vb, VIa, VIb, VIc a VII cesty mezinárodního významu.\n\nZákon o vnitrozemské plavbě stanoví seznam využívaných a využitelných vodních cest. Mezi využívané cesty patří úseky Labe, Vltavy a Moravy; zařazeny jsou do tříd 0, I, IV a Va. Mezi využitelné cesty patří úseky Labe, Bečvy, Odry, Ostravice, Berounky a Ohře. Mezi účelové cesty patří podle § 3 vyhlášky č. 222/1995 Sb. úseky Labe, Vltavy, Malše, Lužnice, Otavy a Sázavy a kolem 30 vyjmenovaných jezer a jezera s těžbou štěrkopísku. Mezi ostatní (nesledované) vodní cesty patří zejména úseky řek využívané ke sportovní kanoistice a raftingu a menší sportovně využívané vodní plochy.\n\nVodní doprava měla význam zejména v době, kdy ještě nebyla rozvinutá doprava silniční a železniční. Poplatky za údržbu vodní cesty byly zpravidla zahrnuty v různých formách plavebních dávek, v nichž byly často smíšeny i s celními poplatky. Na přelomu 18. a 19. století docházelo k postupnému rušení říčních cel, respektive důslednému oddělování cel od plavebních dávek. Na Labi byly plavební dávky zrušeny smlouvou severoněmeckého bundu s Rakouskem v roce 1870. V Německu se do říšské ústavy roku 1871 dostalo ustanovení čl. 54 odst. 4, podle nichž se na přirozených vodních cestách mohou vybírat poplatky jen za používání zvláštních zařízení k ulehčení dopravy, přičemž tyto poplatky ani poplatky za použití státních umělých vodních cest nesmí přesahovat náklady na údržbu. Rovněž ve Francii byla v té době zproštěna poplatků plavba po řekách a státních průplavech.\n\nV současné době český Zákon o vnitrozemské plavbě nestanoví výslovně právo obecného bezplatného užívání vodních cest, ale vzhledem k historické tradici bývá v tomto smyslu vykládán. Vodní zákon (254/2001 Sb.) v § 7 stanoví, že k použití povrchových vod k plavbě není třeba povolení vodoprávního úřadu. Vodní zákon rovněž stanoví některá obecná omezení plavby. Povrchové vody lze užívat k plavbě jen tak, aby při tom nedošlo k ohrožení zájmů rekreace, jakosti vod a vodních ekosystémů, bezpečnosti osob a vodních děl; rozsah a podmínky užívání povrchových vod k plavbě stanoví Ministerstvo dopravy v dohodě s Ministerstvem životního prostředí ve spolupráci s Ministerstvem zemědělství vyhláškou.\n\nNa dopravně významné vodní cestě může plavební úřad (jímž je Státní plavební správa) dočasně omezit nebo zastavit provoz, je-li narušena provozuschopnost. Říční informační služby („RIS“) jsou bezplatně a nepřetržitě zpřístupněný informační systém veřejné správy, obsahující soubor informací vztahujících se k podpoře řízení provozu a dopravy ve vnitrozemské plavbě na vymezených vodních cestách.\n\nNa vodní cestě smí být provozováno pouze takové plavidlo, které splňuje podmínky stanovené zákonem. Účastník provozu na vodní cestě je povinen dodržovat pravidla provozu na vodní cestě (Řád plavební bezpečnosti). Provozovatelé plavidel jsou povinni přizpůsobit provoz plavidla na všech typech vodních cest povaze a stavu vodní cesty.\n\n\n"}
{"id": "440752", "url": "https://cs.wikipedia.org/wiki?curid=440752", "title": "Pater Julius", "text": "Pater Julius\n\nPater Julius (v originale L'Abbé Jules) je román francouzského spisovatele Octava Mirbeaua, vydaný v roce 1888.\n\nJe to příběh hysterického kněze, jehož sexuální touhy, špatně potlačeny, jsou stále víc dráždivé, a který je ve vzpouře proti utlačitelské společnosti a proti pokrytectví katolické církve.\n\n\n"}
{"id": "440755", "url": "https://cs.wikipedia.org/wiki?curid=440755", "title": "Železniční trať Olbramovice–Sedlčany", "text": "Železniční trať Olbramovice–Sedlčany\n\nŽelezniční trať Olbramovice–Sedlčany (v jízdním řádu pro cestující označená číslem 223). Jednokolejná regionální trať. Provoz na trati byl zahájen v roce 1894.\n\nNěkdy kolem poloviny 90. let 20. století údajně dopravu na trati zajišťovala soukromá Středočeská železniční společnost s. r. o.\n\n\n"}
{"id": "440757", "url": "https://cs.wikipedia.org/wiki?curid=440757", "title": "Železniční trať Tábor–Ražice", "text": "Železniční trať Tábor–Ražice\n\nŽelezniční trať Tábor – Ražice (v jízdním řádu pro cestující označená číslem 201) vede z Tábora přes Písek a Putim do Ražic.\n\nProvoz na trati byl zahájen v roce 1889. Elektrizace úseku Písek – Ražice střídavou soustavou 25 kV 50 Hz byla provedena v roce 1994. Jde o jednokolejnou trať, s výjimkou peážního úseku Písek – Putim kategorizovanou jako regionální dráha. Při převzetí funkce provozovatele Správou železniční dopravní cesty v roce 2008 byla ještě úsekem celostátní dráhy.\n\n\n"}
{"id": "440759", "url": "https://cs.wikipedia.org/wiki?curid=440759", "title": "Železniční trať Plzeň – České Budějovice", "text": "Železniční trať Plzeň – České Budějovice\n\nŽelezniční trať Plzeň hl. n. - České Budějovice (v jízdním řádu pro cestující označená v úseku Plzeň–Strakonice číslem 191, v úseku Strakonice – České Budějovice číslem 190). Trať vede z Plzně do Českých Budějovic přes Nezvěstice, Nepomuk, Horažďovice předměstí, Strakonice, Ražice, Protivín, Číčenice a Dívčice. Jednokolejná elektrizovaná celostátní trať, částečně dvoukolejná. Provoz na trati byl zahájen v roce 1868. Elektrizace trati proběhla v roce 1962 z Plzně do Blovic, v roce 1963 do Horažďovic, v roce 1966 do Strakonic a v roce 1968 byl elektrizován zbytek tratě.\n\nVe stanici \"Horažďovice předměstí\" došlo 4. srpna 2015 k železniční nehodě, kdy se při srážce dvou rychlíků zranilo asi 50 cestujících.\n\nŽelezniční most u Bavorovic je kulturní památkou.\n\n\n"}
{"id": "440760", "url": "https://cs.wikipedia.org/wiki?curid=440760", "title": "Zahrada muk", "text": "Zahrada muk\n\nZahrada muk (v originale Le Jardin des supplices) je dekadentní román francouzského spisovatele, dramatika a politika Octava Mirbeaua z roku 1899, v době Dreyfusovy aféry.\n\nSkládá se ze tří částí: diskuse na téma « vražedné právo », karikatura politiků Třetí republiky, a návštěva čínských lázní v Cantonu, kde se odvíjí hrůzostrašná mučení před zraky fascinovaných návštěvníků. Zahrady muk drsně šokují a napadají literární zvyky, sociální předsudky a morální principy čtenářů, aby je donutili reagovat.\n\n\n"}
{"id": "440766", "url": "https://cs.wikipedia.org/wiki?curid=440766", "title": "Provincie Sevilla", "text": "Provincie Sevilla\n\nProvincie Sevilla je jednou z 8 provincií španělského autonomního společenství Andalusie. Sousedící provincie jsou: Málaga, Cádiz, Huelva, Córdoba, Badajoz.\n\nHlavním vodním tokem protékajícím provincií je řeka Guadalquivir a jeho přítoky Genil a Guadaíra. Jinými důležitými řekami jsou Guadiana a Pinta. Sevillská provincie se většinou území rozkládá v nížině. Na sever provincie zasahuje pohoří Sierra Morena. Na hranici s provincií Huelva se nachází národní park Doñana.\n\nV provincii panuje oceánské klima, roční srážkový úhrn je cca 600 l/rok.\n\nNejvětším městem je Sevilla, další významná města jsou např. Dos Hermanas, Alcalá de Guadaíra, Utrera.\nMěsto Sevilla na jižním břehu ř. Guadalquivir je největším městem Andalusie a má v jejím rámci také největší HDP. Provincie Málaga (28,506 mil. €) a Cadiz (22,574 mil. €) jsou 2. a 3. za provincií Sevilla. Přístav Sevilla je v provincii hospodářsky nejdůležitější.\n\nSe sousední provincií Huelva se dělí o Parque Nacional de Doñana. Leží zde též Přírodní park Sierra Norte de Sevilla, největší chráněné území v Andalusii (177,484 ha). Řeka Guadalquivir protíná provincii od východu k západu. Severní část provincie je převážně hornatá. Sevilla má teplé středomořské klima s průměrnou roční teplotou 18.5 °C. Zimy bývají mírné, léta horká. Nejvyšší roční teploty v létě často překračují 40 °C. Lokalita Écija je přezdívána „Andaluská smažicí pánev“ pro úmorná vedra. Écija he proslulá pěstování kukuřice.\n\nProvincie má rozlohu 14 042 km², počet obyvatel 1 914 958 (2010), z nichž 40% žije přímo v Seville. Provincie má hustotu obyvatel 125,25/km² Tvoří ji 105 obcí. Provincie Sevilla je 4. nejlidnatější provincií ve Španělsku a 1. v Andalusii.\n\n2005 1 813 908\n\n2009 1 900 224\n\n2013 1 942 155\n\nExistuje 20 soudních okresů/\"partidos judiciales\" se sídly v následujících obcích: Osuna, Cazalla de la Sierra, Sanlúcar la Mayor, Carmona, Lora del Río, Sevilla, Morón de la Frontera, Lebrija, Utrera, Écija, Alcalá de Guadaíra, Dos Hermanas, Marchena, Coria del Río , Estepa a Las Cabezas de San Juan\n\nV souladu s katalogem, zpracovaným Radou pro turistiku a sport/\"la Consejería de Turismo y Deporte\" při Radě Andaluského společenství/\"de la Junta de Andalucía\" (nařízení ze dne 27. 3. 2003, kterým se schvaluje mapa andaluských comarek s účinkem na plánování turistických nabídek - podle hledisek územních, socioekonomických a demografických existuje v provincii Sevilla 9 comarek: El Aljarafe, Bajo Guadalquivir, Campiña de Carmona, Campiña de Morón y Marchena, Comarca Metropolitana de Sevilla, Comarca de Écija, Sierra Norte, Sierra Sur a Vega del Guadalquivir.\n\nParalelně s tímto rozdělením se také provincie Sevilla dělí na zemědělské comarky/\"comarcas agrícolas\" podle přírodních podmínek: je to 11 zemědělských comarek, které neodpovídají stejnojmenným comarkám územním: Los Alcores, El Aljarafe, El Bajo Guadalquivir, La Campiña, El Corredor de la Plata, Comarca de Écija, Comarca de Estepa, Las Marismas, Sierra Sur, Sierra Norte, La Vega.\n\nProvincie Sevilla tvoří 1.92 % obratu španělských hotelů. Na celostátní úrovni přitahuje více turistů než Sevilla jen Barcelona a Madrid.\n\nKrálovství Sevilla (španělsky \"Reino de Sevilla\") bylo územní korporací Kastilské koruny v dnešním Španělsku.\n\nKrálovství bylo založeno roku 1248, když král Ferdinand III. Svatý Kastilský dobyl během reconquisty islámsko-maurské království (Taifa) Sevilla. Jako křesťanské království bylo spojeno s Kastilskou korunou, s níž sdílelo další osudy. Když roku 1262 dobyl Alfons X. město Cádiz, bylo připojeno ke království Sevilla.\n\nSpolu s královstvími Córdoba (1236), Jaén (1246) a Granada (1492) tvořila Sevilla „Čtyři království andaluská“ (\"cuatro reinos de Andalucía\") Kastilské koruny. Během územní reformy ministra vnitra Francisca Javiera de Burgos došlo k novému územnímu rozdělení Španělska. Roku 1833 bylo království rozděleno na provincie Sevilla, Cádiz a Huelva, které tvoří spolu s provinciemi Granada, Almería, Málaga, Córdoba a Jaén historický region Andalusie, který je od roku 1982 jedním ze 17 autonomních společenství Španělska (\"Comunidad Autónoma\").\n\nJe tvořen modifikovaným znakem města, obklopeným \"řetězem\" znaků jednotlivých měst provincie. Znak představuje krále sv. Ferdinanda mezi svatými Isidorem a Leandrem. V patě štítu je rébus, který je dnes ve zlaté verzi na červeném listu také na vlajce města Sevilla.\n\nPopis znaku: \"Francouzský štít s králem sv. Ferdinandem, provázeným sv. Isidorem a sv. Leandrem na pozadí gotické architektury. V patě písmena NO-DO a mezi nimi přadénko/madeja. Pole je modré, architektura zlatá, podlaha černo-stříbrně šachovaná. Pata je zelená, písmena i přadeno jsou zlatá. Kolem štítu je „medailon“, tvořený 10 štítky, které odpovídají zjednodušeným znakům (bez korunek) deseti soudních okresů:\" Écija: v modrém zlaté slunce, vše na štítku ve stříbrném poli; Osuna: ve zlatě hrad o třech věžích, provázený dvěma medvědy; Morón: v červeném stříbrný vzpínající se kůň s uzdou a sedlem; Marchena: v hlavě ve stříbře tři zkřížené šípy, dole korunovaný červený lev ve zlatě; Estepa: ve stříbře hrozen vína; Sanlúcar: slunce, vycházející za lesem a sloupy v modrém; Lora: ve stříbře zelený strom s černým kmenem (vavřín) pod korunou markýzů na hnědé půdě; Cazalla: ve zlatě nad modrou patou dvě holubice; Utrera: v hlavě dvakrát polcené dva olivovníky ve stříbře, mezi nimi přirozená věž ve zlatě, dole ve stříbře bílý kůň a černý býk proti sobě na mostě nad řekou, vše svých barev; Carmona: stříbrná hvězda v modrém, kolem bordura osmi kusů, střídavě zlaté pole s čv. lvem a čv. pole se zl. hradem. \" Klenot: otevřená král. koruna. Používáno od r. 1938. Střední část odvozena od znaku města Sevilly. Písmena tvoří rébus – jde o nápis, který se čte\" \"NO-madeja-DO\", \"což zní podobně, jako\" \"no me ha dejado\", \"tj. \"„Ona (tj. Sevilla) mne neopustí”\". Nápis připomíná, že Sevilla podporovala krále Alfonsa X. během vzpoury jeho syna Sancha.\"\n\nZnak titulárního království Sevilla představuje obraz trůnícího krále v modrém poli, lemovaném poli se znaky Kastilie a Leonu.\n\n"}
{"id": "440770", "url": "https://cs.wikipedia.org/wiki?curid=440770", "title": "Strnad obojkový", "text": "Strnad obojkový\n\nStrnad obojkový (\"Emberiza aureola\") je středně velký severský druh pěvce z čeledi strnadovitých. Samec má černý obličej, svrchu je tmavě hnědočervený, zespodu sytě žlutý s červenohnědým proužkem na hrudi. V křídle je velké bílé pole. Samice mají odlišnou kresbu hlavy (s žlutavým nadočním proužkem a tmavými proužky po straách temene, za okem a pod tvářemi). Hnízdí v severovýchodní Evropě a velké části Sibiře, kde je velmi hojným druhem. Do zbytku Evropy zalétá hlavně v létě, zimuje v jihovýchodní Asii.\n\nVýjimečně zalétá také do České republiky, kde byl dosud zjištěn dvakrát – v červenci 1931 u Chotělic (okres Hradec Králové) a v červenci 1984 u Klatov.\n\n"}
{"id": "440775", "url": "https://cs.wikipedia.org/wiki?curid=440775", "title": "Vazební věznice Brno", "text": "Vazební věznice Brno\n\nVazební věznice v Brně-Bohunicích byla postavena roku 1956, je profilována zejména jako vazební věznice a zajišťuje výkon vazby obviněných mužů i žen. V rámci výkonu vazby bylo zřízeno oddělení se zmírněným režimem a oddělení vazby pro mladistvé odsouzené. Celková ubytovací kapacita činí 580 míst, z toho je pro výkon vazby určeno 268 míst a pro výkon trestu 312.\n\nVýkon trestu odnětí svobody zde vykonávají odsouzení se zařazením do věznice s dozorem a všichni jsou zaměstnáni v režii věznice s kapacitou 93 míst, práce je realizována na interních i externích pracovištích.. Vedle těchto trvale umístěných vězňů se sem rovněž umisťují vězňové na přechodnou dobu (nástupy do výkonu trestu, eskorty k jiným soudům apod.). Ve Vazební věznici Brno je také oddělení pro výkon trestu odnětí svobody s ostrahou. Kapacitu má 20 míst a je určeno pro vězně studující VŠ a práci na vnitřních pracovištích věznice. Ve Vazební věznici Brno je zaměstnáno 592 zaměstnanců a příslušníků Vězeňské služby ČR. Z toho je 113 příslušníků justiční stráže a 288 příslušníků vězeňské stráže.\n\nV roce 1997 v objektu Vazební věznice Brno zahájila provoz vězeňská nemocnice s rehabilitačním, specializovaným (interním, infekčním, jednotkou intermediální péče a oddělením následné lékařské péče) a psychiatrickým pavilonem. Kapacita vězeňské nemocnice je 131 lůžek. Od 1. ledna 2009 začal v objektu vazební věznice Brno fungovat Ústav zabezpečovací detence určený zejména pro psychicky narušené pachatele závažné trestné činnosti. \n\nOd 15. září 2005 se Vazební věznice Brno rozrostla o nový objekt v Rapoticích asi 30 km západně od Brna. Jde o rozsáhlý areál o rozloze téměř 100 hektarů, který sloužil až do roku 2003 jako protiletadlová raketová základna Armády ČR. První odsouzení se zařazením v dohledu se do objektu nastěhovali počátkem září 2006 a jsou zde zaměstnáni například v nádvorní četě, úklidové četě, v kuchyni nebo v údržbě. Areál disponuje jak ubytovacím blokem a administrativní budovou s ošetřovnou, jídelnou, tělocvičnou a kulturním sálem. Od poloviny roku 2007 je k dispozici pro služební přípravu také nová venkovní střelnice. Rozsáhlý areál nabízí do budoucna další možnosti využití skladů, bývalých bunkrů apod. V říjnu 2007 se v objektu zahájily rozsáhlé stavební práce, které mají zajistit, aby odsouzení v dozoru mohli postupně naplňovat objekt věznice s kapacitou 450 míst.\n\nOdsouzení, kteří jsou zařazeni do výkonu trestu s dozorem a ostrahou, pracují v provozech vazební věznice. Zájmová činnost je vyhrazena na dobu osobního volna a v nabídce je široká škála kroužků. Jde například o kroužek jazykový, akvaristický, modelářský, sportovní, divadelní a kuchařský. Nabídka zájmových aktivit se stále rozšiřuje. Od roku 2003 se zdárně rozvíjí činnost keramického kroužku na oddělení mladistvých obviněných.\n\nDo vazební věznice docházejí zástupci církví. Jeden den v týdnu se věnuje obviněným a odsouzeným kaplan vězeňské duchovenské péče. Aktivní činnost vyvíjí sdružení Podané ruce, které v rámci projektu Drogové služby ve vězení oslovuje uživatele drog a nabízí jim pomoc. Od září roku 2004 mají odsouzení možnost zvyšovat si kvalifikaci studiem na Ekonomicko-správní fakultě Masarykovy univerzity v Brně. Studují přímo ve věznici.\n\n"}
{"id": "440785", "url": "https://cs.wikipedia.org/wiki?curid=440785", "title": "Islámská kniha mrtvých", "text": "Islámská kniha mrtvých\n\nPojmem Islámská kniha mrtvých je v současnosti označováno arabské dílo, které vzniklo v neznámé době a jehož autor je neznámý. Jeho exempláře jsou uložené v Lipsku, Drážďanech a Londýně. Překlad do němčiny roku 1872 pořídil Maurice Wolff, rabín z města Międzyrzecz a vyšel pod názvem \"Mohamedánská eschatologie\", což je přesnější název než „kniha mrtvých“, protože nesplňuje základní požadavky pro toto označení. Není zde popisováno putování duše záhrobím, které by mohlo vycházet ze zážitku klinické smrti. Místo toho jsou zde shrnuté islámské představy o posmrtném životě, jak je popisuje Korán a Hadísy. Nejedná se ani o tradiční představy, ale z největší části o Mohamedovy výroky, které jsou často spojené se soudem, který stihne jednotlivé národy, kmeny a místa ještě před koncem světa a přinese jim trest.\n\nTento postoj a neexistence skutečné knihy mrtvých je v rámci islámu zákonitá, protože zde nejenže není uznávána reinkarnace, ale její zastánci byli čas od času i pronásledováni. Navíc islám vychází z tradičního judaismu a ani ten reinkarnaci, která je přirozeným prvkem knihy mrtvých, neuznává. Obě velká náboženství mají společné to, že tato víra je vlastní jednotlivcům a mystickým řádům. V rámci islámu to jsou především súffijci. Ani u nich se s knihou mrtvých nesetkáváme, ačkoli mají průvodce postupného vývoje duše a všechny jejich symbolické básně se týkají vývoje duše.\nKniha má 49 kapitol, není zde však uvedeno nic známého z jiných knih mrtvých či z vyprávění navrátivších se z klinické smrti.\n\n"}
{"id": "440787", "url": "https://cs.wikipedia.org/wiki?curid=440787", "title": "Sporady", "text": "Sporady\n\nSporady (z řec. \"spora\", setba) jsou roztroušené ostrovy v Egejském moři, které patří k Řecku. V antice se k nim počítaly ostrovy, které nepatřily do souostroví Kyklad (řec. \"kyklos\", kruh). Někdy se dělí na Severní a Jižní, někdy se název používá jen pro severní skupinu.\n\nOdtud pochází také označení sporadický – řídce roztroušený, málo častý.\n\nSeverní Sporady tvoří asi 135 (většinou neobydlených) ostrovů a ostrůvků, které leží podél pobřeží Thesálie, na sever od ostrova Euboia. Nejvýznamnější z nich jsou Skyros, Skopelos a Skiathos.\n\nJižní Sporady tvoří asi 170 ostrovů (z toho 30 obydlených), které leží při jihozápadním pobřeží Turecka, částí Jižních Sporad je také souostroví Dodekanés. Největší jsou Samos, Ikaria, Kós, Rhodos a Karpathos, do Jižních Sporad patří i ostrov Patmos.\n\n\n"}
{"id": "440790", "url": "https://cs.wikipedia.org/wiki?curid=440790", "title": "Železniční trať Rokycany–Nezvěstice", "text": "Železniční trať Rokycany–Nezvěstice\n\nŽelezniční trať Rokycany - Nezvěstice (v jízdním řádu pro cestující označená číslem 175). Jednokolejná regionální trať o délce 26,6 km. Provoz na trati byl zahájen na úseku Rokycany - Mirošov v roce 1869 nejprve jako vlečka a v roce 1883 veřejná trať. Na úseku Nezvěstice Mirošov byl zahájen provoz nákladní dopravy v roce 1882. Osobní přeprava na trati byla zahájena v roce 1889. Od 80. let 20. století na trati dříve jezdilo několik vozů 810, od roku 2009 jezdí na trati pravidelně jednotka Regionova na většině vlaků v úseku Rokycany - Příkosice, který je výrazněji frekvenčně vytíženější než úsek Příkosice - Nezvěstice, kde proto zůstaly nasazeny menší motorové řady 810.\n\n\n"}
{"id": "440793", "url": "https://cs.wikipedia.org/wiki?curid=440793", "title": "Nótt", "text": "Nótt\n\nNótt je bohyní ztělesňující noc. Je dcerou obra Nörra (zvaným též Nörfi, Nárfi), byla matkou Dagra a ženou boha Dellingra. Halila se do černých závojů a její černý vůz táhne kůň Hrímfaxi („kůň černý jako saze“-dar od Odina).\n"}
{"id": "440799", "url": "https://cs.wikipedia.org/wiki?curid=440799", "title": "Sardinština", "text": "Sardinština\n\nSardština, někdy také sardinština, je indoevropský jazyk náležící do skupiny jihorománských jazyků. Je rozšířena zejména na Sardinii kde vznikla z latinských základů.\n\nSardština je románský jazyk, jenž se nejvíce blíží vulgární latině (ta dala základ všem románským jazykům), což je důsledkem předčasné izolace ostrova od římského impéria, jež ve své době představovalo mimo jiné významný impuls jazykového vývoje. Izolace zabránila kontaktu s dalšími jazyky podobně, jako tomu bylo v případě islandštiny ve vztahu k ostatním skandinávských jazykům. Podle názoru řady jazykovědců tak vývoj sardštinu ponechal na dosti archaické úrovni; někteří sardinští lingvisté však tento názor vyvracejí.\n\nSardštinu v současnosti používá asi 1,2 miliónu osob, zejména žijících na Sardinii, dále pak emigrantů původem ze Sardinie v Itálii a jinde ve světě. Téměř všichni ovládají současně i italštinu. Sardinština se nepoužívá na celém ostrově – vyskytují se zde i jiné románské jazyky a dialekty: sassarština, gallurština (korsický dialekt), tabarština (dialekt ligurštiny) a algerština (z oblasti okolo města Alghero, katalánský dialekt).\n\n"}
{"id": "440801", "url": "https://cs.wikipedia.org/wiki?curid=440801", "title": "Dagr", "text": "Dagr\n\nDagr je bohem ztělesňující den. Je syn bohyně Nótt a boha Dellingra, bratr Fjörgyn. Jeho zlatý vůz táhne kůň Skinfaxi („kůň světla“-dar od Odina), jehož zářící hříva osvětlovala celé nebe i zemi.\n"}
{"id": "440813", "url": "https://cs.wikipedia.org/wiki?curid=440813", "title": "Oerlikon", "text": "Oerlikon\n\nOerlikon je jedna ze čtvrtí švýcarského Curychu. Až do roku 1934 se jednalo o samostatnou obec, dnes tvoří společně s Affolternem a Seebachem curyšský jedenáctý obvod.\n\nJméno \"Oerlikon\" bylo pravděpodobně odvozeno od zakladatele osídlení, který se jmenoval \"Orilo\". Oerlikon je poprvé zmíněn v roce 946 a to pod jménem \"Orlinchowa\". V té době zde bylo nanejvýš tucet domů, a do kostela i do školy se chodilo do Schwamendingenu, jehož byl Oerlikon součástí. Rychlý rozvoj nastal po roce 1855, kdy bylo zprovozněna železnice procházející Oerlikonem a spojující Curych s jihem Německa. Postupem času se z Oerlikonu stávalo významné průmyslové a obchodní centrum. V roce 1872 se stal samostatnou obcí a v roce 1897 byl spojen s Curychem tramvají, později i trolejbusy. V letech 1892–1896 zde pracoval Emil Kolben jako hlavní inženýr firmy Maschinenfabrik Oerlikon. Nyní zde sídlí firma Oerlikon, vyrábějící obráběcí stroje (Oerlikon - Spiromatik, frézky na kuželová ozubená kola apod.). Nyní je součástí koncernu Contraves, vyrábí zbraňové obranné systémy a zaměstnává více než tři tisíce zaměstnanců. Dále se zde nachází areál Curyšských veletrhů a velká sportovní hala Hallenstadion.\n\n"}
{"id": "440814", "url": "https://cs.wikipedia.org/wiki?curid=440814", "title": "Železniční trať Krupá–Kolešovice", "text": "Železniční trať Krupá–Kolešovice\n\nŽelezniční trať Krupá – Kolešovice (pro cestující označená číslem 125) je jednokolejná neelektrifikovaná trať o délce 12 km. Provoz na trati byl zahájen v roce 1883. Pravidelná osobní doprava byla zastavena v roce 2006. Na trati jsou provozovány pouze prázdninové a příležitostné muzejní vlaky (Kolešovka - vlaky z muzea v Lužné).\n\nJe kategorizována jako regionální dráha. Při převzetí funkce provozovatele Správou železniční dopravní cesty v roce 2008 byla ještě úsekem celostátní dráhy.\n\n\nOd 12. 6. 2011 jsou v jízdním řádu vedeny pravidelné nostalgické a výletní vlaky Klubu historie kolejové dopravy Praha (KHKD) a společnosti HERKULES KHKD s. r. o.\n\n"}
{"id": "440815", "url": "https://cs.wikipedia.org/wiki?curid=440815", "title": "Gymnázium Petra Bezruče", "text": "Gymnázium Petra Bezruče\n\nGymnázium Petra Bezruče je střední škola ve Frýdku-Místku. Škola byla založena Maticí místeckou v roce 1895. V současnosti je státní příspěvkovou organizací, kterou zřizuje Moravskoslezský kraj. Všeobecné gymnázium nabízí šestiletý studijní program zaměřený především na přípravu ke studiu na vysokých školách.\n\nZaložení gymnázia v Místku v roce 1895 bylo významným krokem ve snaze místních vlastenců o posílení českého národního života ve městě. Město mělo v té době asi 4 330 obyvatel, z nichž většina byla české národnosti, avšak v obecním zastupitelstvu Češi až do roku 1894 nebyli zastoupeni vůbec, české školy zde chyběly. Podobná situace pak byla i v okolních okresech - na území okresů místeckého, frýdeckého, frenštátského, novojičínského a ostravského tak neexistovala ani jedna česká střední škola. Hlavním iniciátorem zřízení gymnázia se stal Vincenc Procházka. Stál u zrodu vlasteneckého spolku Matice místecká, který pro vznik školy získal finance a povolení c. a k. ministerstva kultu a vyučování.\n\nŠkola byla založena jako soukromé nižší gymnázium s vyučovací řečí českou. Vyučování začalo v září 1895 ve dvou třídách. V dalších letech bylo gymnázium postupně rozšířeno na úplné vyšší gymnázium a roku 1903 proběhly první maturitní zkoušky. Od roku 1905 se gymnázium stalo školou státní. Od roku 1909 pak pokračovalo jako osmileté reálné gymnázium. Ve školním roce 1908/09 nastoupila ke studiu první dívka. Nejprve mohly dívky studovat jen jako soukromé studentky se zvláštními podmínkami studia. Veřejnému studiu dívek se gymnázium otevřelo ve školním roce 1918/19.\n\nBěhem své existence se škola několikrát stěhovala. Po počátečním období, kdy využívala náhradní prostory, získala vlastní novou budovu v roce 1899 na Palackého ulici. Během první světové války však museli studenti a vyučující budovu dočasně opustit, protože ta byla přeměněna na vojenskou nemocnici, a výuka probíhala v provizorních místnostech.\n\nObdobí první republiky přineslo škole nový rozmach: rostl počet žáků, v demokratických poměrech nového státu se měnily osnovy výuky, zvýšila se aktivita studentů i profesorů v životě města (studentská divadelní představení, konání majálesu apod.)\n\nVelmi silně do chodu školy zasáhly události let 1938-1945. Po záboru Těšínska Polskem a Příborska a Opavska Německem přišlo na místecké gymnázium 240 žáků z těchto oblastí. Tato skutečnost znamenala, že část tříd se musela vyučovat v různých prostorách rozptýlených po celém městě. V roce 1939 došlo ke spojení frýdeckého a místeckého gymnázia, čímž vznikl rozsáhlý ústav o 27 třídách. V dalších letech však vývoj vedl k úplnému uzavření školy. Po opakovaných nálezech podvržených protiněmeckých letáků došlo v říjnu 1941 k přepadení školy příslušníky ostravského gestapa a místních oddílů SS a SA a zatčení všech vyučujících a oktavánů. I když se ukázalo, že obvinění byla nepravdivá, a zatčení byli koncem listopadu propuštěni, vyučování nebylo obnoveno a v březnu 1942 úřady školu uzavřely. Profesoři byli přeloženi na jiné střední školy na Moravě, mladší žáci mohli přestoupit na měšťanskou školu, starší byli vyloučeni ze studia na všech vyšších školách a dáni k dispozici pracovnímu úřadu.\n\nPo osvobození města bylo gymnázium 21. 5. 1945 znovu slavnostně otevřeno. Na základě výnosu Ministerstva školství a osvěty o odčinění křivd způsobených žactvu středních škol v době německé okupace z 25. 5. 1945 byli někdejší studenti oktávy, ale i septimy, sexty a kvinty zařazeni hned do nejvyššího ročníku a po tříměsíčním vyučování obdrželi maturitní vysvědčení bez maturitní zkoušky. Maturitní ročník tak měl 9 tříd a téměř 300 studentů.\n\nOd počátku školního roku 1949/50 bylo osmileté reálné gymnázium změněno ve čtyřleté. V roce 1952 získala škola název Gymnasium Petra Bezruče, čemuž předcházela písemná jednání s básníkem. V roce 1953 se gymnázium podle zákona o školské soustavě sloučilo s národní a střední školou na Piskořově ulici (dnes ulice Čs. armády) v jedenáctiletou školu a od roku 1954 sídlí v její budově. Při nově vzniklé jedenáctiletce byla zřízena i večerní škola pro pracující. Školská reforma z roku 1960 zrušila jedenáctileté školy a z jejich třetího stupně vytvořila tříleté všeobecně vzdělávací školy. V roce 1968 došlo k obnovení čtyřletého gymnázia a škola od té doby opět nese název Gymnázium Petra Bezruče. V roce 1978 byla do provozu uvedena přístavba vybudovaná v tzv. akci Z, a škola tak získala nové učebny a šatny pro studenty, moderní tělocvičnu a hřiště. V 80. letech nová koncepce výuky zaváděla do vyučování na gymnáziu technické předměty, proto škola převzala budovu dětského domova a vybudovala zde odborné učebny.\n\nCelospolečenské změny, které začaly v roce 1989, přinesly novou éru také pro gymnázium. Život školy se odpolitizoval, došlo k řadě změn ve struktuře vyučovaných předmětů i v podobě maturity, otevřely se nové možnosti ve výuce jazyků. V roce 1993 byla založena Nadace při Gymnáziu Petra Bezruče, která finančně podporuje např. modernizaci výchovně vzdělávacího procesu či rozvoj zájmových činností žáků. V letech 1992-1998 probíhala postupná přeměna čtyřletého gymnázia v gymnázium šestileté. Další velkou proměnu ve fungování školy přinesla nadstavba vstupního bloku ve školním roce 2001/02. Škola tím získala zejména nové učebny a laboratoř fyziky, aulu, výtvarný ateliér a učebnu hudební výchovy, a mohla tak opustit doposud užívané prostory v budově ČSA 481, která byla v rámci restituce navrácena původnímu majiteli. Zásadní událostí pro školu bylo převzetí budovy školy, školní výdejny obědů a přilehlých pozemků z rukou města Frýdku-Místku do vlastnictví Moravskoslezského kraje s platností od 27. 5. 2014.\n\n\n\n"}
{"id": "440818", "url": "https://cs.wikipedia.org/wiki?curid=440818", "title": "Železniční trať Most–Rakovník", "text": "Železniční trať Most–Rakovník\n\nŽelezniční trať Most–Rakovník (v jízdním řádu pro cestující označená číslem 126) vede z Mostu do Rakovníka přes Louny a Mutějovice. Jednokolejná do roku 2014 celostátní trať, od roku 2015 regionální trať, prochází jedním tunelem (Domoušice–Mutějovice). Maximální rychlost je v úseku Rakovník–Hřivice 50 km/h, Hřivice – Louny předměstí 70 km/h, Louny předměstí – Louny 60 km/h a Louny–Most 80 km/h. Dopravcem pravidelných osobních vlaků z Mostu do Rakovníka je od konce roku 2019 Die Länderbahn CZ.\n\nProvoz v úseku trati Rakovník–Louny byl zahájen 23. září 1904, v úseky Louny předměstí – Louny 16. září 1895 a v úseku Louny–Most 21. listopadu 1872.\n\nDne 17. května 2019 vykolejil mezi Hřivicemi a Domoušicemi nákladní vlak, který vezl kolejnice z opravovaného úseku Domoušice–Rakovník. Vykolejené vagóny poškodily železniční svršek v úsedku dlouhém několik kilometrů, a způsobily tak škodu ve výši pět miliónů korun.\n\nOd prosince 2019 převzala vozbu pravidelných osobních vlaků mezi Mostem a Rakovníkem společnost Die Länderbahn CZ, Ústecký kraj ji vybral na základě tržních kozultací, smlouva je na deset let. Die Länderbahn nasazuje na osobní vlaky německé jednotky řady 654 RegioSprinter.\n\n"}
{"id": "440851", "url": "https://cs.wikipedia.org/wiki?curid=440851", "title": "Hanuš Kuffner", "text": "Hanuš Kuffner\n\nHanuš Kuffner (12. ledna 1861, Mirovice (okr. Písek) – 21. května 1929, Praha) byl český novinář, spisovatel a vojenský historik.\n\nVystudoval gymnázium a potom kadetku – starou rakouskou vojenskou školu zaměřenou na přípravu důstojníků. Svou profesní kariéru zahájil roku 1883 jako důstojník v Rakousko-Uherské armádě. V roce 1889 z armády pro své národnostní smýšlení odešel a stal se novinářem, spisovatelem a znalcem historie českého válečnictví. Jako žurnalista psal pro časopis Národní politika, noviny Národní listy a pro vojenskou rubriku deníku Politika. Publikoval v Časopisu českého muzea články o válečném umění Jana Žižky a Prokopa Holého. Byl důvěrníkem dr. Beneše a ve sporu o rukopisy zaníceným obhájcem pravosti rukopisů Královédvorského a Zelenohorského.\n\nZa některé své extrémní postoje si vysloužil označení \"fanatický Slovan\". Ve své práci České válečnictví doby předkřesťanské (1923), dokládá pomocí etymologie, že Slované vládli ve středu Evropy již na sklonku Římského císařství, jen je tehdejší historikové omylem pokládali za Germány.\n\nV roce 1903 zmapoval spolu s Jozefem Miškovským průběh Čertovy brázdy. Originál této mapy je uložen v Podlipanském muzeu v Českém Brodě, kopie pak v Sázavském klášteře.\n\nSourozenci:\n\n\nLebensdaten von Hanus Kuffner\n"}
{"id": "440868", "url": "https://cs.wikipedia.org/wiki?curid=440868", "title": "Železniční trať Ústí nad Labem – Bílina", "text": "Železniční trať Ústí nad Labem – Bílina\n\nŽelezniční trať Ústí nad Labem západ St.5 – Bílina (v jízdním řádu pro cestující označená číslem 131) je dvoukolejná elektrifikovaná trať, vedoucí údolím řeky Bíliny z Ústí nad Labem přes Úpořiny do Bíliny. Dráhu vybudovala Ústecko-teplická dráha jako paralelní spojnici ke starší hlavní trati Ústí nad Labem – Chomutov. Trať postihlo několik přeložek a do stanice Světec je napojena významná úpravna uhlí Ledvice. Od roku 1967 je trať elektrifikována. Dnes je trať součástí celostátní dráhy a slouží převážně nákladní, v menší míře také osobní dopravě.\n\nMezi lety 1856 a 1858 vystavěla společnost Ústecko-teplické dráhy (ÚTD, častěji se však používala zkratka ATE z německého ekvivalentu \") svou první trať, vedoucí mezi stejnojmennými městy – z Ústí nad Labem do Teplic. Zároveň se jednalo o první železniční trať na české straně Krušných hor. V polovině šedesátých let pak byla zahájena stavba dalšího prodloužení do Duchcova a následně Bíliny a Mostu; celá 65 kilometrů dlouhá trať až do Chomutova byla otevřena roku 1870.\n\nHlavní trať ATE vedla víceméně rovinatou krajinou Teplicka a Mostecka, kde ležela největší města v regionu a také rozsáhlá uhelná ložiska, která byla jedním z hlavních důvodů stavby trati. Obce v údolí řeky Bíliny, ležícím jižně od trati, tak zůstaly bez železničního spojení a začaly usilovat o trať vlastní. Vzhledem k finanční náročnosti stavby však nebyly schopny celý projekt realizovat vlastními silami a obrátily se proto na samotnou ATE. Ta řešila jiný problém – vzhledem k prudkému nárůstu dopravy začala být její trať zejména v nejvýchodnější části mezi Ústím a Teplicemi velmi přetížena mnoha nákladními vlaky. Roku 1870 proto byla v tomto úseku zahájena pokládka druhé koleje, později prodloužené až po Duchcov. Projekt v podstatě paralelní dráhy, vedené bílinským údolím, se společnosti zalíbil a nakonec se jej rozhodla provést.\n\nPodle návrhu měla nová trať začínat ve stanici Trmice na stávající hlavní trati ATE, odkud se oddělovala do přibližně jihozápadního směru a připojila k řece Bílině, podél které vedla po většinu své délky. Mezilehlými stanicemi na trase se staly Řehlovice, Úpořiny, Ohníč a Světec. Po 26 kilometrech byla zaústěna do nádraží Bílina (dnes již zrušeného). Se stavbou trati oficiálně nazvané „\"“ (Dráha v údolí Bíliny) se začalo po udělení koncese 21. ledna 1872.\n\nStavba vzhledem k příznivému terénu nevyžadovala rozsáhlé zemní práce, proto na trati nevznikl žádný tunel ani větší most a realizace díla se tím zlevnila, ačkoli sama společnost ATE na finanční náklady příliš nehleděla. Trať byla stavěna jako jednokolejná, ale s parametry obvyklými spíše pro dráhy hlavní, včetně nejvyšší povolené rychlosti 50 km/h. Slavnostní otevření se uskutečnilo 6. června 1874. Nová trať značně odlehčila provoz na přetížené trati přes Teplice a zkapacitnila dopravu mezi Polabím a uhelnou pánví.\n\nOd počátku byla trať zamýšlena především jako druhá paralelní spojnice s teplickou tratí. Množství nákladních vlaků doplňovaly zpočátku pouze tři páry vlaků osobních, zajišťujících místní přepravu. Pro provoz se používaly všechny typy osobních i nákladních lokomotiv ATE, nejčastěji řad Ia, IIa, IIb a IIIa. Nasazovány zde tak byly i stroje převedené ze starší teplické trati. Od osmdesátých let na dráhu přicházely i novější Ib a IVa, původem z lokomotivek Vídeňské Nové Město a Hartmann. Roku 1887 byla dokončena pokládka druhé koleje i v úseku Duchcov – Bílina – Chomutov. V poslední čtvrtině 19. století projelo po obou souběžných tratích dohromady až 100 nákladních vlaků denně.\n\nK 1. lednu 1923 připadl veškerý majetek zestátněné společnosti ATE Československým státním drahám (ČSD), které tak začaly zajišťovat provoz i na této trati. V praxi se však mnoho nezměnilo, protože byly v prvních letech po zestátnění většinou k dopravě vlaků používány ještě původní lokomotivy z parku zestátněné společnosti. Koncem dvacátých let se zde objevily i novější typy lokomotiv a vznikly nové zastávky Stadice, Brozánky, Velvěty, Lbín, Dolánky u Bíliny, Ohníč, Křemýž a Chudeřice. Některé z nich byly později zrušeny (například Dolánky a Křemýž). Teprve v roce 1937 byla rozšířena osobní doprava až na 7 párů vlaků, doplněných dalším párem v pracovní dny.\n\nPo odstoupení Sudet Německu převzaly provoz od října 1938 Deutsche Reichsbahn (DR). Za války byla provedena obnova svršku, aby po trati mohly projíždět i časté vojenské transporty a mnoho nákladních vlaků nejen s uhlím, ale nově také ropnými produkty z rafinerie v Záluží u Litvínova (dnes Unipetrol RPA), otevřené v závěru roku 1942. Spojnici se vyhnulo větší bombardování a při převzetí dopravy zpět do rukou ČSD v květnu 1945 nebyla vážněji poškozena.\n\nI ve čtyřicátých a padesátých letech trať stále sloužila zejména k nákladní dopravě. S rozvojem povrchové těžby uhlí po roce 1950 objem dopravy stoupal a bylo přikročeno ke zdvojkolejnění trati v celé délce; stalo se tak mezi lety 1955–1956. Druhá kolej značně zrychlila provoz a zvýšila kapacitu dráhy.\n\nRostoucí nákladní doprava narazila počátkem šedesátých let na problém v podobě dopravy osobní. Po několika redukcích osobních vlaků přišlo na jaře 1962 rozhodnutí o úplném zastavení osobní dopravy a jejím nahrazení „Náhradní autobusovou dopravou ČSD“ i přes protesty okolních obcí. Roku 1963 byla dokončena elektrifikace hlavní trati Ústí – Most. Přestože zavedení nové trakce znamenalo pro dopravu další přínos, i dvojkolejná elektrifikovaná trať přestávala nárokům přeprav, zejména uhlí, stačit. Vše ještě umocnila stavba nové úpravny uhlí v Ledvicích, jež měla být napojena na železniční síť spojkou do stanice Světec právě na této trati. Úpravna byla předána do zkušebního provozu v prosinci 1964 a v létě roku následujícího přišlo rozhodnutí o rekonstrukci a elektrifikaci celé trati Ústí nad Labem – Bílina. Mezitím si místní obecní národní výbory vybojovaly obnovení osobní dopravy, ke kterému došlo od Nového roku 1967. Provoz na rekonstruované trati (kromě elektrifikace došlo k zesílení svršku, úpravě oblouků, stavbě nových budov některých stanic a zastávek a zvýšení traťové rychlosti na 60 km/h) započal 28. prosince 1967. Koncem šedesátých let bylo také zprovozněno nové nádraží v Bílině, jenž si vyžádalo úpravu zaústění trati do stanice a přeložku u Chudeřic. Poslední změna nastala roku 1982, kdy začal provoz na přeložce u Hrbovic a trať Ústí nad Labem – Chomutov je nově vedena mimo stanici Trmice.\n\nPo elektrifikaci množství vlaků stále stoupalo a osobní doprava, tentokrát zastoupená již deseti páry vlaků, se opět stala nežádoucí. Druhé zastavení provozu osobních vlaků přišlo v květnu 1976, tentokrát však na dlouhých 15 let – znovu byly vlaky zavedeny až v roce 1991.\n\nI přes pokles nákladní dopravy v devadesátých letech je trať stále důležitou spojnicí Mostecka a Teplicka s Polabím a je zařazena do sítě celostátní dráhy. Na trati jsou dnes provozovány pouze zastávkové osobní vlaky, jezdící ve dvouhodinovém taktu v relaci Ústí nad Labem – Bílina a zpět a vedené motorovými jednotkami řady 814, tzv. Regionova. Dálkové vlaky směřující do Chomutova a dále na západ jsou vedeny po hlavní trati přes Teplice a po této trati projíždí pouze při mimořádnostech. Větší význam má trať po stránce nákladní dopravy – kromě obvyklých vlaků s uhlím (dopravci ČD Cargo, SD – Kolejová doprava a další) jsou po ní převáženy ropné produkty z rafinerie firmy Unipetrol RPA v Záluží u Litvínova a projíždí tudy i různé směsné nákladní vlaky mířící z/na mostecké nové nádraží.\n\nRoku 2019 by osobní provoz na trati měla od Českých drah převzít společnost RegioJet.\n\n\n\n"}
{"id": "440869", "url": "https://cs.wikipedia.org/wiki?curid=440869", "title": "Trať 132", "text": "Trať 132\n\nŽelezniční trať 132 v České republice může být:\n"}
{"id": "440871", "url": "https://cs.wikipedia.org/wiki?curid=440871", "title": "Železniční trať Děčín – Oldřichov u Duchcova", "text": "Železniční trať Děčín – Oldřichov u Duchcova\n\nŽelezniční trať Děčín hl. n. – Oldřichov u Duchcova (v jízdním řádu pro cestující naposledy označená číslem 132, přezdívaná Kozí dráha) je jednokolejná regionální trať. Trať je od roku 2007 bez pravidelné osobní dopravy. V červenci 2011 byla na trati zahájena nepřetržitá výluka provozu v důsledku poškození trati (chybějící drobné kolejivo a výstroje zabezpečovacích zařízení železničních přejezdů), SŽDC slíbila, že trať v průběhu roku 2012 opět zprovozní, což se však nestalo.\n\nProvoz na trati zahájila společnost Duchcovsko-podmokelská dráha v roce 1871.\nV roce 1961 byla zprovozněna přeložka tratě u stanice Teplice lesní brána. V roce 1940 se krátce jezdilo v Děčíně bez úvrati. V roce 2007 byla rozhodnutím krajského úřadu Ústeckého kraje ukončena objednávka osobního provozu na této trati, a proto v JŘ 2007/2008 byly vypraveny Českými drahami jen dva vlaky financované soukromou osobou 30. srpna 2008 v úseku Děčín – Telnice a zpět. V průběhu platnosti JŘ 2008/2009 byl vypraven jen jeden vlak, 4. července 2009 v úseku Děčín – Telnice a zpět, a to společností RailTrans s.r.o. Od 13. prosince 2009, tedy začátku platnosti JŘ 2009/2010, byla na této trati pravidelná osobní doprava zastavena úplně. Na víkendy 24. a 25. dubna a 1. a 2. května 2010 ohlásila reklamní provoz 8 párů spojů denně soupravou Siemens Desiro v úseku Děčín – Krupka společnost RegioJet (dceřiná společnost Student Agency).\n\nV průběhu roku 2012 bylo na podnět města Děčína počítáno s opětovným zahájením provozu, ač zatím v první etapě pouze sezónního charakteru. Bohužel díky vyhlášené výluce a nečinnosti správce tratě k tomu nedošlo a to ani v období platnosti nového grafikonu koncem roku 2012. Po nástupu nově zvoleného zastupitelstva Ústeckého kraje se ledy prolomily a konečně v roce 2013 bylo možno počítat alespoň s částečným zprovozněním tratě v úseku Děčín - Telnice. Ihned druhý den po ukončení výluky vyjely dne 31.3.2013 vlaky na první jízdu z Děčína do Telnice. Podobná akce se opakovala ještě 20.4.2013. S počátkem letních prázdnin vyjely dle dlouhodobého plánu dne 29.6.2013 čtyři páry pravidelných sezónních vlaků na úsek Děčín - Telnice - Bohosudov zastávka. V úseku Telnice - Bohosudov zastávka byly vlaky vzhledem k nesjízdnosti tratě nahrazeny náhradní autobusovou dopravou. V roce 2013 Kozí dráha přepravila za 22 provozních dnů bezmála 10 000 cestujících.\n\nV roce 2014 se předpokládá rozšíření objednávky provozu na víkendy i mimo prázdniny a vedení vlaků v celé délce tratě, do budoucna pak s každodenním provozem. Dopravcem na Kozí dráze je Rail system, s.r.o.\n\nV roce 2014 byl provoz v úseku Děčín - Telnice především díky městu Děčín zajištěn o březnových víkendech, kdy trať přepravila nad 2000 cestujících. Velikonoční vlak byl vytížen zhruba pětisty cestujícími. Dále trať byla v provozu o prázdninových víkendech. V prosinci se uskutečnila poslední jízda ve výše zmíněném úseku.\n\nOd roku 2015 s tratí počítá pro víkendový provoz. Ústecký kraj s tratí počítá v rámci nostalgických jízd, neboli Zážitková železnice Krupka - Děčín. Ústecký kraj bude zřejmě žádat příspěvek od obcí a měst na svého nového transparentně vysoutěženého dopravce. Rozsah připravovaného provozu ani datum není zatím známo. Měl by zde platit integrovaný tarif DÚK .\n\nMezi stanicemi Telnice - Oldřichov u Duchcova platí nepřetržitá výluka. Konkrétně mezi Chlumcem u Chabařovic a Telnicí jsou popadané stromy, naplavené bahno na přejezdech, ukradené podkladnice, vrtule a rozřízlá kolej. Dále trať zarůstá náletovými dřevinami a dřevěné pražce jsou v nevyhovujícím stavu. Tuto část má na starosti Teplický oddíl SŽDC s.o.\n\n\n\n"}
{"id": "440873", "url": "https://cs.wikipedia.org/wiki?curid=440873", "title": "Železniční trať Teplice v Čechách – Litvínov", "text": "Železniční trať Teplice v Čechách – Litvínov\n\nŽelezniční trať Oldřichov u Duchcova – Litvínov je jednokolejná regionální dráha o stavební délce 12,819 km. Provoz na trati, která byla zbudována jako součást Duchcovsko-podmokelské dráhy (DBE), byl zahájen v roce 1872. Elektrizace většiny trati (mimo koncový úsek Louka – Litvínov) proběhla v roce 1964. Ústecký kraj usiluje o elektrifikaci zbývající části tratě. 13-kilometrová trasa z Oldřichova u Duchcova do Litvínova bude od prosince 2018 zcela obnovena na celkových 970 milionů korun. Součástí projektu je elektrifikace dvoukilometrové části Louka u Litvínova-Litvínov. Po dokončení prací v roce 2020 budou spojeny vlaky linky U24 z Ústí nad Labem přes Teplice v Čechách do Litvínova. Maximální rychlost by měla být zvýšena na 100 km / h.\n\nV jízdním řádu pro cestující je trať uvedena v tabulce 134 spolu s navazujícím úsekem do Teplic v Čechách, kam pokračují či odkud vycházejí všechny osobní vlaky.\n\nÚsek Oldřichov u Duchcova - Louka u Litvínova byl ještě v roce 2008 při převzetí funkce provozovatele Správou železniční dopravní cesty úsekem celostátní dráhy.\n\n\n\n"}
{"id": "440875", "url": "https://cs.wikipedia.org/wiki?curid=440875", "title": "Železniční trať Chomutov–Cheb", "text": "Železniční trať Chomutov–Cheb\n\nŽelezniční trať Chomutov - Cheb vede z Chomutova přes Dubinu, Kadaň, Klášterec nad Ohří, Ostrov, Dalovice, Karlovy Vary, Sedlec, Chodov, Nové Sedlo u Lokte, Sokolov a Tršnice do Chebu. Dvoukolejná elektrizovaná celostátní trať, prochází jedním tunelem.\n\nTrať byla postavena společností Buštěhradská dráha, provoz byl zahájen v roce 1873. Elektrizace trati v úseku Cheb - Sokolov byla dokončena v roce 1968, v úseku Sokolov - Karlovy Vary proběhla v roce 1983. V roce 1991 byl elektrizován úsek Chomutov - Kadaň. Zbytek trati byl elektrizován v roce 2006 se současnou rekonstrukcí trati s výměnou zabezpečovacího zařízení a byl zrušen levostranný provoz.\n\nNa 139. km je styk dvou napájecích soustav.\n\nV jízdním řádu pro cestující byla celá trať do prosince 2014 označována číslem 140. Od 14. prosince 2014 byl úsek Chomutov - Klášterec nad Ohří připojen k tabulce 130. Od prosince 2019 je opět celá trať označena číslem 140\n\n\n\n\n"}
{"id": "440878", "url": "https://cs.wikipedia.org/wiki?curid=440878", "title": "Železniční trať Karlovy Vary – Merklín", "text": "Železniční trať Karlovy Vary – Merklín\n\nŽelezniční trať Karlovy Vary – Merklín (v jízdním řádu pro cestující označená číslem 141) je jednokolejná regionální trať o délce 13,2 km. Provoz na trati byl zahájen v roce 1902.\n\n\n"}
{"id": "440880", "url": "https://cs.wikipedia.org/wiki?curid=440880", "title": "Železniční trať Chodov – Nová Role", "text": "Železniční trať Chodov – Nová Role\n\nŽelezniční trať Chodov – Nová Role (v jízdním řádu pro cestující označená číslem 144). Jednokolejná regionální trať o délce 6,4 km. Provoz na trati byl zahájen v roce 1881.\nNa této trati je od roku 2009 výrazně omezena osobní doprava. V roce 2011 zde SŽDC provedla opravy a rekonstrukci tratě.\n\n\n"}
{"id": "440883", "url": "https://cs.wikipedia.org/wiki?curid=440883", "title": "Železniční trať Nové Sedlo u Lokte – Krásný Jez", "text": "Železniční trať Nové Sedlo u Lokte – Krásný Jez\n\nŽelezniční trať Nové Sedlo u Lokte – Krásný jez je v jízdním řádu pro cestující označená číslem 144 v úseku Nové Sedlo u Lokte - Loket předměstí (společně s tratí Nová Role – Chodov), obnovený úsek Krásný jez – Horní Slavkov-Kounice je přiřazen k trati 149. Trať je v úseku Loket předměstí – Horní Slavkov-Kounice bez provozu, ale oficiálně zrušená není. Uvažuje se o jejím využití jako cyklostezky nebo jako velodráhy. Občas se objeví i návrh na obnovení železničního provozu. Jednokolejná regionální trať prochází jedním, resp. čtyřmi tunely. Provoz na trati byl zahájen v roce 1901. V roce 1980 při sokolovské přeložce trati byla přeložena i část této trati. V roce 1997 byl provoz zastaven a od roku 2006 je v provozu trať do Lokte předměstí. V září 2012 začala obnova první části trati v úseku Krásný Jez – Ležnice (odb. vlečky Legios). K 28. 6. 2013 byl slavnostně zahájen provoz na šestikilometrovém úseku z Krásného Jezu do zastávky Ležnice (nově přejmenována na Horní Slavkov-Kounice). Od května do září je na dráhu objednáno 5 párů osobních vlaků vždy v nepracovní dny. I v následujících letech byla osobním doprava objednávána jen o víkendech během letních prázdnin. Kamenné viadukty na této železniční trati jsou chráněny jako technické památky.\n\n"}
{"id": "440887", "url": "https://cs.wikipedia.org/wiki?curid=440887", "title": "Železniční trať Sokolov–Kraslice", "text": "Železniční trať Sokolov–Kraslice\n\nŽelezniční trať Sokolov - Kraslice st. hr. (- Zwotental DB) (v jízdním řádu pro cestující označená číslem 145) je trať, která vede ze Sokolova přes Kraslice do stanice Zwotental v Německu. Jednokolejná regionální trať vede podél řeky Svatavy, prochází jedním tunelem.\n\nPravidelnou osobní dopravu provozuje a.s. GW Train Regio. Z Německa do Kraslic zajíždějí vlaky Vogtlandbahn německého železničního dopravce Länderbahn.\n\nRegionální trať byla vybudována jako jeden z posledních úseků privátní společnosti Buštěhradské dráhy. Koncese (list povolení) na stavbu byla udělena 30. října 1873. Dokument podepsaný císařem Františkem Josefem I. byl však v Říšském zákoníku zveřejněn s více až půlročním zpožděním. Jedním z hlavních poslání dráhy bylo napojení na saské dráhy ve společné stanici Klingenthal.\nJeště předtím, dne 31. července 1871, podepsala Buštěhradská dráha smlouvu s dolovou společností Johanna Davida Starcka, na základě které byla vystavěna vlečka z Falknova (dnes Sokolov) k dolu Josef I. Část této vlečky byla využita při stavbě trati. Během dvou let byly dokončeny práce na trati a 1. června 1876 zahájen provoz na 21 km dlouhém úseku z Falknova do Dolních Kraslic (dnešní zastávka Kraslice-předměstí). Pro neshody se saskou stranou ohledně umístění přechodové stanice byla trať provizorně ukončena ještě pod Kraslicemi. Tato stanice byla na dalších více jak deset let stanicí konečnou. Na saské straně dorazil do Klingenthalu první vlak v roce 1875. Teprve v roce 1884 došlo k dohodě, podle níž se přechodovou stanicí stal saský Klingenthal. Buštěhradská dráha chtěla zřídit definitivní kraslické nádraží v místě provizorního pod Kraslicemi. Záměr však narazil na odpor kraslické radnice a místních podnikatelů. Bylo požadováno, aby bylo vybudováno nové nádraží blíže městu. Nové nádraží (od roku 1936 Hlavní nádraží, od roku 1961 jen Kraslice) bylo předáno do provozu spolu s úsekem do Klingenthalu. Provoz na novém 6,9 km dlouhém úseku z Dolních Kraslic do Klingenthalu byl slavnostně zahájen 1. října 1886.\n\nTrať zpočátku sloužila především k exportu sokolovského uhlí a českých hudebních nástrojů. V 90. letech 19. století byly na dráhu napojeny dva průmyslové závody, 4 km dlouhá vlečka vedla ze železáren v Rotavě, krátká vlečka do sklárny v Oloví. Podle jízdního řádu z roku 1899 jezdilo na trati denně ve směru do Klingenthalu pět smíšených vlaků s osobními a nákladními vozy, v opačném směru šest vlaků.\n\nPo vzniku Československa v roce 1918 došlo ke znárodnění, odkoupení movitých i nemovitých věcí Buštěhradské dráhy a trať se stala 1. ledna 1923 součástí ČSD.\n\nNa základě Mnichovské dohody bylo české pohraničí postoupeno Německu a trať přešla pod správu Německých říšských drah v Drážďanech. V průběhu druhé světové války se měnil charakter provozu. Místo dieselových jednotek byly nasazeny parní, nafta byla za války potřeba jinde. Na trati se začaly objevovat transporty vězňů a vojenských zajatců. Těsně před koncem války se podařil v úseku mezi Klingenthalem a Kraslicemi Arnoštovi Lustigovi útěk z transportu. Útěk se stal námětem řady publicistických prací. Od 15. dubna 1945 byl provoz na trati zastaven, pravidelný provoz byl obnoven 22. června 1945, ovšem jen na území Československa.\n\nPočátkem 50. let 20. století byly na trati zřízeny dvě nové zastávky – zastávka Podlesí u Svatavy (roku 1961 přejmenována na Svatava zastávka) a zastávka Luh u Svatavy, tři zastávky byly uzavřeny. Jednalo se o zastávky Zelená Hora, Hraničná škola a Hraničná. Po zastavení provozu sloužil pohraniční úsek po určitou dobu k odstavování nákladních vagónů, poté pustnul a zarostl zelení.\n\nV průběhu 1. pololetí roku 1992 se začaly objevovat informace o uvažovaném zrušení vedlejších tratí ČSD. Mezi kandidáty na zrušení figurovala rovněž trať ze Sokolova do Kraslic.\n\nPo dlouhých jednáních mezi kraslickou radnicí a ředitelstvím ČSD došlo k vykácení stromů a doplnění chybějících kolejnic v příhraničním úseku. Dne 28. října 1994 vyjel po více než 42 letech první osobní vlak z Kraslic k německé hranici. \n\nV letech 1995 až 1997 probíhala jednání o znovuobnovení dopravy na území Německa. V prosinci 1997 se rozhodlo a v únoru 1998 schválilo pronajatí trati společnosti Viamont. Dne 18. července 1998 byla otevřena nová zastávka Kraslice-Pod vlekem.\n\nRoku 2000 vrcholily stavební práce pro propojení české a německé části trati a 28. května 2000 přijel na kraslické nádraží vlak z Klingenthalu, v prosinci 2000 byl zahájen trvalý provoz. Od 10.  července 2003 zajíždí vlakové jednotky Regio-Sprinter z Zwickau do Sokolova.\n\nV objektu bývalé nádražní restaurace došlo dne 29. května 2010 k otevření Muzea Kraslické dráhy, dne 3. října 2014 byla na budově kraslického nádraží odhalena pamětní deska spisovatele Arnošta Lustiga.\n\n\n"}
{"id": "440889", "url": "https://cs.wikipedia.org/wiki?curid=440889", "title": "Mezinárodní eucharistický kongres", "text": "Mezinárodní eucharistický kongres\n\nMezinárodní eucharistický kongres je událost pořádaná římskokatolickou církví. Jedná se o jeden z nejmladších projevů eucharistické úcty mimo mši. Kořeny eucharistických kongresů sahají do druhé poloviny 19. století do Francie. V současné době se mezinárodní eucharistické kongresy pořádají každé čtyři roky. Zatím poslední (50.) se uskutečnil v červenci 2012 v irském Dublinu, další se má konat roku 2016 v Cebu na Filipínách.\n\nVznik eucharistických kongresů a jejich rozšíření je úzce spojen s osobou Emilie Tamisiérové (1834–1910). Tamisiérová svou myšlenku konání eucharistických setkání začala prosazovat v 70. letech 19. století. Brzy jí podpořili někteří lidé z řad kléru i laiků. První eucharistický kongres, ještě místního charakteru, se konal v roce 1874 v Avignonu. O dva roky později už byl charakter setkání mezinárodní.\n\nSituaci rozvíjejících se eucharistických kongresů však zkomplikovaly politické okolnosti ve Francii. Po neúspěšném monarchistickém převratu v roce 1877 zažívala tamější církev těžší časy, neboť monarchisté byli spojování právě s ní.\n\nMyšlenku konání eucharistických kongresů pomáhali Tamisiérové prosazovat zejména biskup Dubios z Galvestonu v Texasu a pařížský biskup de Ségur. Společně se zasadili o poslání dopisu papeži Lvu XIII., který podepsalo dalších 500 věřících. Lev XIII. byl myšlence konání kongresů nakloněn a bulou z 29. dubna 1879 ideu konání mezinárodních eucharistických kongresů podpořil. Vznikly první návrhy mezinárodního eucharistického kongresu, který Lev XIII. schválil, a který se nakonec uskutečnil v Lille v roce 1881. Tématem bylo „Eucharistie spasí svět.“\n\nRozsah eucharistických kongresů rok od roku rostl a účastnilo se jich stále větší množství lidí. Z počátku se, až na výjimky, eucharistické kongresy konaly výhradně ve Francii a Belgii. Během pontifikátu Pia XI. se však začaly přesouvat po celém světě. 19. kongres v roce 1908 se konal v Londýně, 21. v roce 1910 v Montrealu. Postupem let se eucharistické kongresy dostaly i do Jižní Ameriky, Indie, tichomoří apod.\n\nBěhem již téměř padesáti mezinárodních eucharistických kongresů byla probírána rozličná témata.\n\nZ počátku byly kongresy zaměřeny na reálnou přítomnost Ježíše Krista v eucharistii, později se důležitým stalo uplatňování učení Pia X. z jeho dvou dekretů – časté přijímání věřících a přijímání dětí. Např. ve Vídní v roce 1912 během kongresu přistoupilo ke svému prvnímu svatému přijímaní 1 000 000 dětí, které byly připravovány různými eucharistickými společnostmi.\n\nZa pontifikátu Pia XI. (1922–1939) se eucharistické kongresy zaměřily na misijní dimenzi a expanzi do všech obydlených kontinentů.\n\nPozději se témata zajímala o společenství univerzální církve, mariánskou tematiku či ekumenismus a mezináboženský dialog.\n\nZásahy a pohled na kongresy byly později formulovány i různými dokumenty: konstitucí II. vatikánského koncilu \"Sacrosanctum koncilium\" (1963), instrukcí \"Eucharisticum mysterium\" (1967, čl. 67), rituálem \"De sacra communione et de cultu mysterii eucharistici extra Missam\" (1963, čl. 109–112) a nakonec také instrukcí \"Redemptionis sacramentum\" z roku 2004.\n\nExistují taktéž stále organizační struktury, které se podílejí na konání kongresů. Jedná se o stálé Pontifikální komité pro mezinárodní eucharistické kongresy. Titul pontifikální mu byl udělen Janem Pavlem II. v roce 1986 po novelizaci stanov. Jinak komité zřídil již Lev XIII. v roce 1879. Komité má zkoumat návrhy měst ke konání kongresů, které poté předkládá papeži. Následně se komité stará o vybrání tématu a programu, které nakonec také schvaluje papež. V čele komité stojí prezident, jímž je od 15. října 2001 kardinál Jozef Tomko.\n\nVedle komité existuje i úřad národního delegáta, kterého jmenuje biskupská konference. Ten má dbát na pastorační aspekty eucharistické úcty a není tak zaměřen jen k přípravě kongresu, ale jeho úloha je dlouhodobá. Eventuálně se taktéž stará o přípravu národních a diecézních kongresů.\n\n\n\n"}
{"id": "440890", "url": "https://cs.wikipedia.org/wiki?curid=440890", "title": "Železniční trať Františkovy Lázně – Bad Brambach", "text": "Železniční trať Františkovy Lázně – Bad Brambach\n\nŽelezniční trať Františkovy Lázně - (Bad Brambach DB) Plesná st. hr. (v jízdním řádu pro cestující označená číslem 147). Trať vede přes (Bad Brambach DB) Plesná st. hr., Františkovy Lázně. Jednokolejná celostátní trať. Provoz na trati byl zahájen v roce 1865. V roce 1880 byla přidána druhá kolej a v roce 1962 byla trať opět jednokolejná. Elektrizace trati byla provedena v roce 1983.\nProvoz zajišťují nízkopodlažní jednotky 642 Desiro.\n\n\n"}
{"id": "440892", "url": "https://cs.wikipedia.org/wiki?curid=440892", "title": "Eucharistický kongres", "text": "Eucharistický kongres\n\nEucharistický kongres je regionální, národní nebo mezinárodní setkání, které si klade za cíl posílení úcty k eucharistii. Poprvé se konal roku 1874 v Avignonu z iniciativy Emilie Tamisiérové, na mezinárodní úrovni se koná od roku 1876. V České republice se poprvé od jejího vzniku uskuteční na národní úrovni v roce 2015, dosud proběhl roku 2002 v královéhradecké diecézi.\n\n"}
{"id": "440894", "url": "https://cs.wikipedia.org/wiki?curid=440894", "title": "Železniční trať Karlovy Vary – Mariánské Lázně", "text": "Železniční trať Karlovy Vary – Mariánské Lázně\n\nŽelezniční trať Karlovy Vary - Mariánské Lázně (v jízdním řádu pro cestující označená číslem 149) je jednokolejná regionální trať, která vede vede z Karlových Varů do Mariánských Lázní podél řeky Teplé přes Bečov nad Teplou a Krásný Jez. Provoz na trati byl zahájen v roce 1898. V současnosti zajišťuje pravidelnou osobní dopravu na této trati společnost GW Train Regio a. s. (do 20. prosince 2011 VIAMONT Regio a. s.).\n\n"}
{"id": "440899", "url": "https://cs.wikipedia.org/wiki?curid=440899", "title": "Michael Gambon", "text": "Michael Gambon\n\nSir Michael Gambon (* 19. října 1940) je britský herec, známý zejména jako představitel Albuse Brumbála ze zfilmovaných knih o Harry Potterovi (3-7).\n\nNarodil se v Dublinu, Irsko. Svoji kariéru započal rokem 1963 v Dublinském divadle. Zahrál si titulní role ze Shakespearových her: \"Macbeth\", \"Koriolanus\", \"Othello\". Nezapomenutelná role Alberta Spicy v hře \"Kuchař, zloděj, jeho žena a její milenec\" (režie P. Greenaway). Hrál zde odporně surového gangstera. Poté začal hrát ve filmech jako je např. \"Layer Cake\", \"Božská Julie\", \"Život pod vodou\". V Harry Potterovi účinkuje již od třetího dílu \"Harry Potter a vězeň z Azkabanu\". Tuto roli převzal po Richardu Harrisovi, který 25. října 2002 zemřel. Na okruhu v oblíbeném britském motoristickém magazínu Top Gear má i svou zatáčku, říká se jí Gambonův roh od té doby, co jí za mokra projel s plynem na podlaze a skoro dostal „hodiny\".\n\n\n"}
{"id": "440900", "url": "https://cs.wikipedia.org/wiki?curid=440900", "title": "Fókida", "text": "Fókida\n\nFókida (novořecky: Φωκίδα, , starořecky/v katharevúse: Φωκίς, ) je moderní řecká regionální jednotka, nacházející se v kraji Středním Řecku na území starověké Fókidy. Sousedí na západě s Etoloakarnaniou, na severu s Fthiotidou a na východě s Bojótií. Má rozlohu 2120 km² a zabírá tak přibližně polovinu rozlohy historického území stejného názvu. V roce 2011 ve Fókidě žilo 40 343 obyvatel. Hlavním městem je Amfissa, nejznámější pak Delfy s věštírnou a muzeem.\n\nRegionální jednotka Fókida se od 1. ledna 2011 člení na 2 obce:\n\nV regionální jednotce žije 40 343 obyvatel a hustotou zalidnění 23 obyvatel na km² patří k nejméně a nejřidčeji osídleným v Řecku. V sezóně sem však míří velké množství turistů, zejména do Delf. Jelikož není bohatá na přírodní zdroje ani vhodně umístěná z hlediska obchodních tras, věnuje se obyvatelstvo převážně pastevectví. Na jejím území nevznikla žádná větší města a významnější osídlení se nachází jen na strategicky významnějších místech. Více než 1000 obyvatel má jen šest sídel Amfissa (6919), Itea (4362), Galaxidi (2011), Desphina (1824), Kirra (1385), Polydrosos (1125).\n\nRozkládá se od západního úbočí Parnasu (2459 m) na východě k pohoří Vardousia na západě a Korintskému zálivu na jihu, přičemž hory tvoří převážnou část jejího území. Údolími protékají drobné, často vysychající říčky. Na západě se nachází jezero Lidoriki. Zalesněno je 560 km² včetně národního parku Parnassos, z čehož je 36 km² rovinatých a zbytek je hornatý. Kraj je odlehlý a bez železnice.\n\n"}
{"id": "440901", "url": "https://cs.wikipedia.org/wiki?curid=440901", "title": "The Best of the Pink Floyd", "text": "The Best of the Pink Floyd\n\nThe Best of the Pink Floyd je první výběrové album britské skupiny Pink Floyd. Bylo vydáno v červenci 1970 (viz 1970 v hudbě), roku 1974 (viz 1974 v hudbě) vyšla reedice alba pod názvem Masters of Rock, která využila úspěchu alba \"The Dark Side of the Moon\".\n\nAlbum \"The Best of the Pink Floyd\" je tvořeno především britskými singly skupiny Pink Floyd, které vyšly v letech 1967 a 1968 (celkem čtyři singly včetně B stran). Těchto osm písní je doplněno dvěma skladbami z alba \"The Piper at the Gates of Dawn\".\n\nDeska je cenná kvůli prvnímu vydání stereo verze singlu „Apples and Oranges“, a také kvůli tomu, že byla jediným LP, kde se nacházela skladba „It Would Be So Nice“. Zdejší verze pro rádia obsahuje mírně změněný text (místo „the Evening Standard“ je zde „the Daily Standard“). Píseň „Matilda Mother“ je na přebalu chybně uvedena jako „Mathilda Mother“.\n\nV roce 2005 vyšla na gramofonových deskách falešná verze alba \"The Best of the Pink Floyd\" s odlišným seznamem skladeb, která je často prodávána na internetových aukcích.\n\n"}
{"id": "440917", "url": "https://cs.wikipedia.org/wiki?curid=440917", "title": "Antonio Draghi", "text": "Antonio Draghi\n\nAntonio Draghi (mezi 17. lednem 1634 a 16. lednem 1635 Rimini – 16. ledna 1700 Vídeň) byl italský barokní hudební skladatel, bratr skladatele a cembalisty Giovanniho Battisty Draghiho.\n\nSvou hudební kariéru začal jako chlapecký člen chóru v italské Padově. V roce 1657 se objevil na jevišti v opeře \"La fortuna di Rodope e di Damira\", která byla uvedena v Benátkách. Roku 1658 se usadil ve Vídni a v císařské kapele Leopolda I. se od prostého člena přes kapelníka a intendanta dvorních divadel (1673) vypracoval až na vrchního dvorního kapelníka císařské kapely (1682).\n\nJako autor mimořádně velkého množství oper (172) dominoval divadelnímu životu ve Vídni i v rakouských provinciích. Kromě oper složil i řadu oratorií, kantát a dalších církevních i jiných hudebních děl. Během morové epidemie 1679-80 pravděpodobně navštívil s císařským dvorem i Prahu a uvedl zde tři oratoria a také první komickou operu v českých zemích \"La patienza di Socrate con due mogli\" (\"Sokratova trpělivost s dvěma ženami\").\n\n\n\n"}
{"id": "440921", "url": "https://cs.wikipedia.org/wiki?curid=440921", "title": "National League A 1997/1998", "text": "National League A 1997/1998\n\nŠvýcarská hokejová liga - sezóna 1997/1998. Vítězem se stal tým EV Zug. V Play-out se zachránili ZSC Lions naopak HC La Chaux-de-Fonds a SC Herisau ze soutěže sestoupili.\n\nZa jeden tým mohlo hrát jen 20 hráčů. Nejlepších osm týmu mohlo hrát play-off (vyřazovací boje). Čtvrtfinále, Semifinále a Finále takto se hrálo ve vyřazovacích bojích.\n\nPoslední tři týmy z NLA zase museli hrát play-out. Hrálo se na osm utkání.\n\nV Play-out se zachránili ZSC Lions naopak HC La Chaux-de-Fonds a SC Herisau ze soutěže sestoupili.\n\n"}
{"id": "440930", "url": "https://cs.wikipedia.org/wiki?curid=440930", "title": "Brades", "text": "Brades\n\nBrades (nebo také Brades Estate) je vesnice a de facto hlavní město Montserratu, zámořského území Velké Británie. Žije zde přibližně 1 000 obyvatel. Nachází se v blízkosti \"Carrova zálivu (Malého zálivu)\", na severozápadě ostrova.\n\nBrades je hlavním městem od roku 1998, jelikož oficiální hlavní město Plymouth bylo pohřbeno při erupci sopky \"Soufrière Hills\" v roce 1995. Plymouth byl následně v roce 1997 opuštěn a prozatímní vládní budovy byly postaveny v Brades.\n"}
{"id": "440937", "url": "https://cs.wikipedia.org/wiki?curid=440937", "title": "Maďarské demokratické fórum", "text": "Maďarské demokratické fórum\n\nMaďarské demokratické fórum, zkráceně MDF, (: Magyar Demokrata Fórum), byla pravicová politická strana v Maďarsku, která zvítězila v prvních svobodných volbách roku 1990.\n\nPo neúspěchu ve volbách 2010 byla nejsilnější mimoparlamentní stranou. Dne 8. dubna 2011 se přejmenovala na Jólét és Szabadság Demokrata Közösség.\n\nMDF bylo založeno, jako první opoziční strana vůči vládnoucí komunistické MSZMP, již 27. září 1987 v Lakiteleku. A stalo se jedním z nejvýznamnějších hnacích motorů pádu komunismu v Maďarsku. Navíc již v prvních dobách svého působení mělo kontakty na česká protikomunistická hnutí. \nStrana zvítězila v prvních svobodných volbách 1990, kdy získala 164 mandátů a utvořila vládu s FKgP a KDNP. Premiérem se stal tehdejší předseda MDF József Antall. V dalších volbách 1994 však drtivě zvítězila levicová MSZP. MDF se se svými 38 mandáty přesunulo do opozice.\n\nVe volbách 1998 se strana málem nedostala do parlamentu, jelikož v prvním kole nepřekročila povinnou hranici 5%, získala jen 3,12%. Ale přesto v parlamentu zastoupena byla, získala totiž 17 křesel v rámci Fidesz. Pro volbami 2002 MDF uzavřelo se stranou Fidesz-MPP koaliční dohodu o společných kandidátkách, a získali tak 188 mandátů (MDF 24, Fidesz 164). Staly se sice vítězi voleb, ale již nestačily na koalici stran MSZP a SZDSZ, které získaly většinu a sestavily tak vládu.\n\nVe volbách do EP 2004 dostalo MDF jen 5,34% hlasů a získalo tak jeden mandát. Pro parlamentní volby 2006 kandidovalo MDF samostatně a v prvním kole získalo jen 5,04% hlasů, což je těsně nad 5% hranicí pro vstup do parlamentu. Jelikož vládní koalici opět utvořily MSZP a SZDSZ byla strana v opozici. Ve volbách do EP 2009 získalo MDF 5,31% hlasů a obhájilo tak své jedno křeslo v EP, které obsadil lídr kandidátky Lajos Bokros.\n\nPro parlamentní volby 2010 uzavřelo MDF poněkud kontroverzní volební spolupráci s liberálním SZDSZ, které však v posledních letech ztratilo veškerou popularitu, především díky svým vládním koalicím s levicovou MSZP v letech 1994-1998 a 2002-2008. Republikovou kandidátku MDF (na níž jsou i členové SZDSZ, například tehdejší předseda strany Attila Retkes) vedla jeho dlouholetá předsedkyně Ibolya Dávid. Kandidátem na post premiéra byl jediný europoslanec Lajos Bokros. Podle tehdejších průzkumů by strana mohla získat maximálně 5% hlasů a pohybovala se tak těsně na hranici vstupu do parlamentu.\n\nV prvním kole voleb, které proběhlo 11. dubna 2010, však MDF získalo pouze 136 895 hlasů což je 2,67%. Nepřesáhlo tak 5% hranici a nepostoupilo do druhého kola. Stalo se tak poprvé od roku 1990 kdy strana nezískala žádný mandát, přitom před 20. lety se jednalo o nejsilnější politickou stranu, která dokonce zvítězila v prvních svobodných volbách roku 1990. V reakci na volební neúspěch ihned rezignovala dlouholetá předsedkyně strany Ibolya Dávidová. MDF se stalo nejsilnější mimoparlamentní stranou.\n\nNové vedení strany rozhodlo o změně názvu. Od 12. prosince 2010 strana začala používat název Jólét és Szabadság (JeSz). Na schůzy delegátů v březnu 2011 bylo rozhodnuto o další změně názvu. Strana se tak dne 8. dubna 2011 definitivně přejmenovala na Jólét és Szabadság Demokrata Közösség, zkráceně JESZ.\n\n\n\n\n"}
{"id": "440940", "url": "https://cs.wikipedia.org/wiki?curid=440940", "title": "Mistrovství Evropy juniorů v atletice", "text": "Mistrovství Evropy juniorů v atletice\n\nMistrovství Evropy juniorů v atletice je mezinárodní atletický šampionát sportovců do devatenácti let. Pořádá ho Evropská atletická asociace od roku 1970 s malou výjimkou každé dva roky.\n\nPředchůdcem tohoto šampionátu byly tzv. Evropské juniorské hry, které se konaly poprvé v roce 1964 v polské Varšavě. První ročník byl neoficiální, sankci (schválení) dostaly hry až o dva roky později, kdy se šampionát konal v tehdejší ukrajinské SSR, v Oděse. Třetí ročník byl pořádán v roce 1968 v Lipsku.\n\n"}
{"id": "440942", "url": "https://cs.wikipedia.org/wiki?curid=440942", "title": "Plymouth (Montserrat)", "text": "Plymouth (Montserrat)\n\nPlymouth bylo hlavní město a důležitý přístav na ostrově Montserrat, zámořském území Velké Británie.\n\nPlymouth byl hlavním městem do roku 1995, kdy byl zničen při erupci sopky \"Soufrière Hills\". Město bylo následně v roce 1997 z důvodů dalších vlivů sopky opuštěno a prozatímní vládní budovy byly postaveny v Brades, což je od roku 1998 de facto nové hlavní město (hlavním městem je de iure stále Plymouth a je tak nejmenším hlavním městem na světě).\n\nPlymouth byl největším sídlem na ostrově a žilo zde okolo 4000 obyvatel. Město bylo obchodním centrem ostrova a sídlila zde vláda. Mnohá z těchto zařízení byla znovu postavena v jiných částech ostrova, avšak z více než dvou třetin obyvatel, kteří byli během erupce evakuováni z ostrova, se většina již nevrátila.\n"}
{"id": "440949", "url": "https://cs.wikipedia.org/wiki?curid=440949", "title": "Příušnice", "text": "Příušnice\n\nPříušnice (lat. \"parotitis epidemica\", parotitida) jsou infekční onemocnění, kterým může onemocnět prakticky každý člověk. Nejčastěji se však objevuje v dětském věku (zpravidla od 2 let věku). Nemoc se šíří podobně jako běžná chřipka, např. kapénkovou infekcí, její inkubační doba činí 12 až 21 dnů. Nemoc napadá příušní slinné žlázy, které se nacházejí mezi dolní čelistí a ušním lalůčkem v příuší (odtud pak pochází český název této nemoci), zde se také nemoc projevuje otoky a bolestivostí. Ne vzácně se však nemoc může manifestovat i v jiných orgánech, zvláště pankreatu, CNS a ve varlatech \"(Repetitorium prakt.lékaře, Schettler, Galén, 1995)\".\n\nOnemocnění příušnicemi způsobuje \"Paramyxovirus\". Nejúčelnější obranou proti tomuto onemocnění je očkování vhodnou vakcínou.\n\nInkubační doba příušnic je 15–24 dní, průměrně 19 dní. Mezi klinické projevy patří horečka (někdy i vysoká) a \"parotitida\", neboli zánět příušní slinné žlázy, který se projevuje bolestivostí, zarudnutím a zduřením, obvykle nejprve na jedné straně. Děti si často stěžují na „bolest ouška“ a bolest při jídle a pití. Průběh onemocnění je obvykle mírný a projevy spontánně vymizí. Někdy může onemocnění provázet přechodná jednostranná hluchota. Nemocný je infekční sedm dní před a sedm dní po otoku slinné žlázy.\n\nMezi vzácné komplikace příušnic patří virová meningitida a encefalitida, která se projevuje bolestmi hlavy, fotofobií, zvracením a ztuhlostí krku (projev meningeálního dráždění). Mezi velmi vzácné komplikace patří zánět varlete, \"orchitis\", obvykle jednostranný. Zánět varlete se projevuje spíše u nemocných po pubertě, a může mít závažné následky v podobě atrofie varlete (u postižení obou varlat i sterility). U dívek po pubertě a u žen se vzácně vyskytuje i oophoritis (zánět vaječníku). Další (vzácnou) komplikací může být pancreatitis (zánět pankreatu, který se projevuje bolestmi v nadbřišku, zvracením \"(Repetitorium prakt.lékaře, Schettler, Galén, 1995)\".\"\n\nV České republice se povinné očkování provádí od roku 1987. V rámci pravidelného očkování se podává MMR vakcína od roku 1995, která obsahuje oslabené viry spalniček, příušnic a zarděnek. První dávka se podává po patnáctém měsíci věku dítěte a přeočkování se provádí za 6 až 10 měsíců po provedeném základním očkování.\n\nOd roku 2018 je nové schéma. První dávka MMR vakcíny bude podávána již od 13. měsíce do 18. měsíce věku dítěte. Dosud bylo stanoveno pouze, kdy se má očkování nejdříve zahájit. Šlo o první den 15. měsíce věku dítěte, nebylo ovšem stanoveno, do kdy má být očkování nejpozději dokončeno.\n\nDruhá dávka této vakcíny se odsouvá na dobu mezi 5.–6. narozeninami dítěte. Dosud děti dostávaly 2. dávku MMR vakcíny obvykle 6–10 měsíců po první dávce.Více na: <nowiki>https://www.maminka.cz/clanek/novinky-v-ockovani-2018-jak-se-letos-zmenil-ockovaci-kalendar-pro-deti</nowiki>\n\nV České republice se epidemie objevuje ve 2–5letých intervalech bez větších komplikací.\n\n\n"}
{"id": "440953", "url": "https://cs.wikipedia.org/wiki?curid=440953", "title": "Zubní implantát", "text": "Zubní implantát\n\nZubní implantát je umělá náhražka vlastního zubu, která je vpravena do ústní dutiny na místo původního zubu a plní jeho funkci. Dříve se používaly tzv. čepelkové implantáty, dnes se dává přednost válcovým titanovým implantátům se závitem. Zubní implantát jako takový je titanový kořen, který se vsazuje do čelisti tak, jako v ní dříve seděl kořen zubu. Na tento titanový kořen následně nasedá keramická korunka. Dohromady tyto dvě části tvoří plně funkční zubní náhradu. Existují ale i implantáty ze zirkondioxidu nebo plastů typu PEEK. V zásadě se implantáty používají k náhradě jednotlivých zubů jako pilíře pod fixní nebo snímací zubní náhradu nebo pro ortodontické účely. Nejsou ale vhodné pro děti mladší 16 let, těžce nemocné pacienty a tam, kde je nedostatek kvalitní kosti (to lze ale řešit augmentací).\n\nČepelkové implantáty se vyznačují velkou plochou kontaktu s kostí. Principem jejich vhojení je fibrointegrace. To znamená, že mezi materiálem implantátu a kostí se nalézá tenká fibrózní periimplantátová membrána, laicky vazivo, které způsobuje nepatrný pohyb implantátu. Naproti tomu válcový implantát se vhojuje oseointegrací, tedy pevným spojením s kostí. Význam fibrointegrace u čepelkových implantátů je dvojí. Za prvé tyto implantáty je možno spojovat s fixními náhradami i s přirozenými zuby a za druhé žvýkací tlak se na čelistní kost nepřenáší tak rigidně jako u endoseálních oseointegrovaných válců a šroubů. Čepelkové implantáty dnes mají své indikace především v distálních úsecích čelisti s úzkým alveolárním hřebenem.\n\nHistorie zubních implantátů sahá do dávných dob. První zmínky o předchůdcích dnešních klasických implantátů se tradují do období starověku. Nejstarší známý zubní implantát je ze starověkého egypta z doby před 5500 lety. Další archeologický nález napodobenin zubních implantátů, který pocházel z doby před více než 1350 lety, se vztahoval se k civilizaci Mayů, se týkal dolní čelisti tehdy zřejmě dvacetileté ženy. V ní byly jako kůly zasazeny části mušlí, jež pravděpodobně měly plnit funkci ztracených zubů. Počátkem dvacátých let minulého století se tohoto objevu chopili badatelé z různých koutů světa a začali se zabývat studiemi, které daly základ budoucí podobě dnešních klasických implantátů. Ty dosáhly velkého rozvoje, a to hlavně v posledním desetiletí. Zdokonalování se týkalo jak materiálů, tak tvarů a v neposlední řadě také způsobem upevnění v čelistech .\n\nZdravé zuby plní kromě životně důležitých funkcí jako kousání a žvýkání i funkci estetickou, neboť jsou rozhodující pro celkový výraz našeho obličeje, osobitý šarm a přirozený úsměv. Zdravý stav chrupu je též předpokladem pro bezchybnou výslovnost.\n\nKe ztrátě vlastních zubů může během života dojít z mnoha důvodů. Nejčastějšími příčinami bývá úraz, onemocnění dásní, zubní kaz nebo jiné zánětlivé onemocnění zubu.\nZubní implantát je, na rozdíl od klasického můstku, vhodnějším alternativním protetickým řešením, neboť splňuje všechny funkce původního zubu a navíc je jeho přirozenou a věrnou kopií, bez nutnosti zbrousit (degradovat) jiné okolní zuby (jako v případě můstku).\n\nVhodným kandidátem pro implantaci je téměř každý člověk, kromě pacientů s některými chronickými či systémovými onemocněními (např. diabetes) a těžkých kuřáků. Kouření totiž zvyšuje teplotu v dutině ústní a může snížit pravděpodobnost úspěšnosti implantace. Metoda taktéž není vhodná pro děti a dospívající, u kterých ještě nebyl ukončen kostní růst .\nO vhodnosti implantace rozhoduje zubní lékař specialista na základě informací z rentgenového snímku (případně CT) a dalších skutečností. K provedení úspěšné implantace je nezbytné, aby denzita čelistní kosti byla dostatečně kvalitní, pacient musí být schopen provádět bezchybnou ústní hygienu a jeho organismus musí disponovat normální schopností hojení ran.\nZubní implantát je titanový šroubovitý pilíř nahrazující kořen zubu, který se během chirurgického zákroku zavede do čelisti. Titan je zpravidla bez komplikací přijímán lidským tělem, alergie na něj se téměř nevyskytují. Tento „umělý kořen“ tvoří stabilní základ pro dlouhodobé upevnění protetické nástavby a zároveň vyplňuje mezeru po chybějícím zubu, která by v budoucnu mohla v důsledku stažení kosti vyústit až v úbytek kostní hmoty. V zásadě se implantáty používají k náhradě jednotlivých zubů, jako pilíře pod fixní nebo snímací zubní náhradu nebo pro ortodontické účely. Implantáty se užívají při náhradě jednoho, více nebo všech zubů.\n\nPři ztrátě zubů je obvykle několik možností, jak tuto situaci vyřešit. Nejméně invazivní je použití snímací protézy. Takové ošetření má tu výhodu, že není obvykle nutné zasahovat (nebo jen minimálně) do zbývajících zubů. Ovšem jedná se o náhradu snímací a nelze očekávat stejný pocit a komfort jako u náhrad fixních. Při kousání a při mluvení může docházet k jejímu pohybu a při jídle se pod ni dostávají kousky potravy (obzvláště nepříjemné jsou drobné tvrdé částečky - zrníčka z jahod, kiwi, kousky oříšků, které pak při dokousnutí tlačí na dáseň). Stabilnější je v kombinaci s náhradami fixními, které jsou k tomuto účelu speciálně tvarované (frézované schůdky, zásuvné spoje, kónusové korunky ...) nebo alespoň s litými opěrnými prvky, které přenáší žvýkací tlak i přes zbývající zuby a ne jen přes dáseň.\n\nDruhou variantou je použití fixního můstku – ten se upevňuje na zubech v okolí mezery. Je nutné, aby prostor po ztrátě zubů byl ohraničen vlastními (pevnými) zuby. Pokud chybí poslední zuby v řadě, není použití můstku obvykle vhodné, protože by se vlivem velké páky přetěžovaly zuby vlastní - pilířové (závěsné) a zkracovala by se jejich životnost. V takovém případě se použije snímací náhrada. Nevýhodou fixních můstků je nutnost nabroušení pilířových zubů do špiček s velkou ztrátou zubní hmoty (až 70% korunky).\n\nZubní implantáty využívají výhod obou dvou předchozích řešení. Jsou pevně uchyceny přímo v kosti a pacienti je vnímají jako vlastní zuby. Není třeba brousit okolní zuby a lze díky nim nahradit i zuby na konci řady.\n\nNa výběr je několik variant čepů, způsobů uchycení implantátů, druhů operace a rozmístění zmíněných čepů.\nKořenová implantace patří mezi nejčastější metodu. Aby proběhla úspěšně, musí být čelistní kost dostatečně hluboká a široká. I u pacientů, jejichž čelist není dostatečně silná pro metodu kořenové implantace, však existuje řešení. Buď lékař zvolí speciální druh implantátu, nebo se před vlastní implantací nebo souběžně s ní přikloní k provedení kostní transplantace, tzn. výstavbě kosti v okolí plánovaného zavedení implantátu.\nMezi výrobce patří například firmy Nobel Biocare (Švédsko - typy: Replace, Bränemark, Speedy), Straumann (Švýcarsko, implantáty ITI, jeden z nejdražších typů, až 3-4x dražší než jiné), DENTIS (Korea) či Lasak (Česká republika, Impladent). Dalšími typy jsou Ankylos, Timplant a další.\n\nZákrok se provádí zpravidla v lokálním umrtvení operované osoby. Po případné extrakci nefunkčních zubů, dochází k obnažení dásňového povrchu, kde se nacházely původní zuby. Navrtání se provádí do kosti, předešlé lokality zubních kořenů. Hloubka vrtu dosahuje 2 - 3 cm.\nDo vrtu se vpraví titanový nosný hřeb, který je opatřen závitovým systémem. Tím se zabrání nežádoucím pohybům zubu. Přibližný čas zákroku je cca 20-30 minut. Tato část výkonu je minimálně bolestivá - celkové, nebo místní umrtvení se provádí podle stavu pacienta.\nNa výběr je několik variant čepů, způsobů uchycení implantátů, druhů operace a rozmístění zmíněných čepů.\nNásledně dochází k otisku „operačního pole“ otiskovací hmotou, která po ztuhnutí putuje k dalšímu zpracování. Výroba můstku, či korunky se uskutečňuje v zubních laboratořích. Za příznivých podmínek je možno zavedení implantátu a jeho zatížení protetickou náhradou ještě tentýž den. Většinou je ale nutná doba k vhojení minimálně 3 měsíce v dolní čelisti a 6 měsíců v horní čelisti.\nZ dlouhodobého hlediska je úspěšnost zavedení v dolní čelisti asi 95%, v horní čelisti 90% (z důvodu menší hustoty kosti horní čelisti) . Celková trvanlivost ošetření je ale závislá na mnoha faktorech, v průměru je asi tak dlouhá jako u fixních protetických náhrad na zubech (můstky).\n\nStejně tak jako všechny chirurgické zákroky je i zavádění implantátů do jisté míry spojeno s určitými zdravotními riziky, která se však vyskytují velmi zřídka. Pokud se vyskytnou, je třeba je léčit. Implantace selhává nejčastěji následkem kouření, užíváním některých druhů léků nebo vlivem nedostatečného množství kostní hmoty v okolí implantátu. Alergie na titan nebo jiný kov, ze kterého je implantát zhotoven, je vzácná a prakticky se nevyskytuje. Častou komplikací může být vznik infekce tzv. periimplantitid nebo mechanické poškození (ulomení) implantátu.\nMožné komplikace jsou:\n\nDentální implantáty jsou nejvěrnějšími náhradami vlastních zubů, neboť jsou pevně usazené (vrostlé do čelisti). Jsou velmi odolné a vydrží obvykle desítky let. Při implantaci odpadá nutnost broušení zdravých zubů prováděného při nasazování klasických můstků, které jsou alternativní metodou náhrady chybějících zubů.\nZubní implantáty zabraňují úbytku čelistní kosti po chybějícím zubu. Implantáty jsou finančně nákladnější protetická řešení, než můstky či protézy a provádějí je zpravidla pouze specializovaná pracoviště.\nPéče o implantáty je stejná jako o přirozené zuby, je však nutné ji provádět důsledně a bezchybně a pravidelně navštěvovat zubního lékaře.\n\n"}
{"id": "440955", "url": "https://cs.wikipedia.org/wiki?curid=440955", "title": "Ibykos", "text": "Ibykos\n\nIbykos (6. století př. n. l.) byl řecký básník. Z jeho díla se dochovalo jenom několik veršů z lyrickoepických hymnů na mytologické postavy, a také velmi emotivní sborové milostné lyriky, přičítáno mu ale bylo sedm knih veršů. Ve své tvorbě napodoboval básníka Stesichora, a to jak po stránce formální, tak po stránce obsahové. Málo je známo také o jeho životě. Pocházel z Rhégia, větší část života strávil na ostrově Samos, kde se dožil relativně vysokého věku. Legendu o jeho smrti, podle níž byl při cestě do Korintu zavražděn loupežníky, kteří byli prozrazeni hejnem jeřábů, zpracoval v jedné ze svých balad Friedrich Schiller.\n"}
{"id": "440957", "url": "https://cs.wikipedia.org/wiki?curid=440957", "title": "Bakchylidés", "text": "Bakchylidés\n\nBakchylidés (5. století př. n. l.) byl řecký lyrický básník, ve své době velmi ceněný. Narodil se na ostrově Kea, většinu života strávil na Peloponésu, byl také dvorním básníkem syrakuského krále Hieróna a konkurentem Pindara, který ho často kritisoval (i proto, že byl Bakchylidés ve své době ceněn výše). Z jeho básní, převážně pajánů a hymnů, někdy s historickým námětem, se dochovaly pouze zlomky: \"Paján na mír, Hymny apopemptické, Hyporchéma k poctě Athény Itónské\". Psal ale i milostné a erotické básně, dochoval se zlomek, v němž chválí hetéru při hostině. Psal dórským nářečím, často užíval daktylotrochejských meter, typické je pro něj využití refrénu. Jeho verše jsou vybroušené, ale příliš mnohomluvné, přesto byl ve své době velice ceněn.\n"}
{"id": "440961", "url": "https://cs.wikipedia.org/wiki?curid=440961", "title": "Alkmán", "text": "Alkmán\n\nAlkmán, také Alkmaión (7. století př. n. l.) byl velmi ceněný řecký lyrický básník. Pocházel z Lýdie, narodil se v Sardách asi v roce 690, žil ale ve Spartě, kam se dostal jako válečný zajatec. Byl otrokem u spartského šlechtice, byl ale propuštěn a dožil se vysokého věku. Byl především autorem sborových písní, často ke chvále bohů, zejména k poctě bohyně Artemis. Alkmánův význam ale tkví v tom, že byl jedním ze zakladatelů osobní lyriky (převážně milostné a přírodní, velmi optimistické a duchaplné), jejíž prvky vnášel i do rituálních písní, ty se tak staly osobnějšími. Často v nich střídají pasáže sborové (zejména pro dívčí chrámové sbory) a pasáže sólové. Velmi ovlivnil také řeckou metriku, vytvořil několik nových veršových útvarů (alkmanský verš) a komplikované strofy, které od něj přebírali další básníci. V jeho básních se mísí lýdská lehkost a veselost a spartská přísnost. Údajně napsal celkem šest knih převážně rituálních písní, dochovaly se z nich ale jen zlomky.\n\n"}
{"id": "440962", "url": "https://cs.wikipedia.org/wiki?curid=440962", "title": "Tribrachys", "text": "Tribrachys\n\nTribrachys (také chorej) je trojslabičná veršová stopa, která se skládá ze tří krátkých slabik (schematicky zapsáno tedy \"uuu\"). Užívá se především v časoměrném verši, nejčastěji v antických řeckých a římských metrech (užívá se například v senáru), často jako náhrada za stopu jambickou. V moderních jazycích ani v sylabotónickém verši se prakticky nepoužívá, v českém přízvučném verši ji ani není možné vytvořit.\n"}
{"id": "440967", "url": "https://cs.wikipedia.org/wiki?curid=440967", "title": "Senár", "text": "Senár\n\nSenár (někdy také uváděný jako trimetr nebo jambický trimetr, případně jambický senár) je řecká a později římská veršová forma, užívaná téměř výlučně v časoměrném verši (do češtiny a dalších jazyků ale bývá překládán přízvučně). Nejčastější formou je jambický verš o šesti úplných stopách, přičemž liché stopy mohou být nahrazeny za spondej a prvních pět stop za tribrachys. Poslední stopa ale při všech záměnách musí být jambická. Po třetí nebo čtvrté stopě je často cézura, není to ale závazným pravidlem. Schéma senáru bez uvažování záměn je tedy \"u-u-u-u-u-u-\". Senár je tradičním veršem antického dramatu, zejména tragédie, často ale i komedie, užívá se především v dialogických pasážích, protože je možné ho snadno rozdělit na více částí.\n"}
{"id": "440968", "url": "https://cs.wikipedia.org/wiki?curid=440968", "title": "Choliambos", "text": "Choliambos\n\nCholiambos (také skazón, tj. kulhavý) je řecké časoměrné třístopé metrum. Jde v podstatě o pozměněný senár, pouze třetí stopa, v senáru jamb, je v choliambu spondej. Celkově se tedy senár skládá ze dvou jambů a jedné spondeje, jeho schéma je \"u-u---\". Za jeho zakladatele je pokládán básník Hippónax z Efezu, brzy se rozšířil převážně v žánru satiry, později byl využíván i k básním obhajobným a didaktickým. Choliamb vyvolává dojem překvapivý, neobvyklý a nepříjemný, například vyčítavý.\n"}
{"id": "440969", "url": "https://cs.wikipedia.org/wiki?curid=440969", "title": "Seznam vítězek na grandslamových turnajích v tenise", "text": "Seznam vítězek na grandslamových turnajích v tenise\n\nToto je seznam vítězek na grandslamových turnajích v tenise v otevřené éře, tedy po roce 1968.\n"}
{"id": "440970", "url": "https://cs.wikipedia.org/wiki?curid=440970", "title": "Hippónax z Efesu", "text": "Hippónax z Efesu\n\nHippónax z Efezu (6. století př. n. l.) byl antický řecký jambický básník.\n\nPocházel z Efesu, byl ale vyhoštěn a žil v Klazomenách. Byl velmi ceněný, ale také chudý a neoblíbený pro své satiry. Byl přirovnáván k vose, protože velmi ostře kritisoval příliš mnoho lidí, sochaři Athénis a Bupalos také na svých sochách karikovali jeho ošklivý zevnějšek.\n\nTvořil především delší satirické a parodické básně – jamby, pokládá se za zakladatele choliambického metra. Jeho básně jsou psány ostrým, lidovým jazykem, naturalistickým a karikujícím, někdy až příliš hrubým. Podle dochovaných zlomků používal převážně choliambické metrum, které také pravděpodobně vytvořil. Proslulým se stal jeho aforismus: „\"Jen dvakrát v životě je žena potěšení: jednou, když si ji berete, a podruhé, když ji pohřbíváte.\"“\n\n"}
{"id": "440972", "url": "https://cs.wikipedia.org/wiki?curid=440972", "title": "Laurin &amp; Klement T", "text": "Laurin &amp; Klement T\n\nLaurin & Klement T byl automobil vyráběný automobilkou Laurin & Klement od roku 1914 do roku 1919. Šlo o vylepšený Laurin & Klement BS.\n\nMotor byl vodou chlazený řadový čtyřválec s rozvodem SV. Vůz měl výkon 12 kW (16 koní), zdvih 85 mm a vrtání 67 mm. Objem válce byl 1199 cm³. Vůz dosahoval rychlosti 55 – 60 km/h. Obě nápravy byly tuhé.\n\nVyrobeno bylo 101 kusů typu „T“ a v roce 1921 jeden automobil typu „Ta“.\n\n"}
{"id": "440974", "url": "https://cs.wikipedia.org/wiki?curid=440974", "title": "Donauturm", "text": "Donauturm\n\nDonauturm (doslova \"Dunajská věž\") je nejvyšší věž a stavba ve Vídni, postavená roku 1964 podle návrhu architekta Hannese Lintla. Jde o druhou nejvyšší stavbu Rakouska. Nachází se uprostřed Donauparku poblíž Dunaje, jde o vyhledávanou turistickou atrakci. Věž je vysoká 252 m, ve výšce 150 m je pozorovací plošina, ve výšce 160 m otáčející se kavárna. Jedno otočení kavárny trvá 26, 39 nebo 52 minut. Ve věži jsou dva výtahy, cesta nahoru trvá asi 35 sekund. Jinak na ni vede 776 schodů. U pozorovací plošiny je také plošina na bungee jumping. Na věži se nachází vysílače mobilních operátorů a radiostanic.\n\n"}
{"id": "440975", "url": "https://cs.wikipedia.org/wiki?curid=440975", "title": "Strnad rákosní", "text": "Strnad rákosní\n\nStrnad rákosní (\"Emberiza schoeniclus\") je středně velký druh pěvce z čeledi strnadovitých (Emberizidae).\n\nDorůstá 15–16 cm, v rozpětí křídel měří 21–28 cm a váží 17–20 g. Samci ve svatebním šatě mají černou hlavu a hrdlo s bílým vousem a pruhem na šíji, v prostém šatě je hlava i hrdlo světlejší. Hřbet a křídla mají hnědá, černě pruhovaná, spodinu a boky světlé, hnědě pruhované a kostřec a ocas šedý se světlými pruhy po stranách. Samice mají béžový střed hrdla a nadoční proužek. Mladí ptáci se podobají samicím, jsou však žlutější a mají i výraznější tmavé pruhování.\n\nVábí klesavým „cíí“; zpěv je dlouhý, složený z krátkého, několikrát za sebou opakovaného „cja-tyt-taj-cizis“.\n\nHnízdí na rozsáhlém území Evropy (kde po celý rok zcela chybí pouze na Islandu) a Asie; východně zasahuje až po Kamčatku. Je částečně tažný, evropští ptáci zimují převážně na jihu kontinentu.\n\nTypický mokřadní pták hnízdící zejména ve středně velkých až velkých rákosových porostech, křovinách a vrbových houštinách na podmáčených loukách. Na podzim se za potravou občas stahuje také na obilná pole.\n\nV České republice hnízdí strnad rákosní téměř všude, především v nižších polohách; chybí v nejvyšších horských celcích. Nejtypičtějším biotopem jsou okraje rybníků. Celková početnost byla v letech 2001–2003 odhadována na 40–80 tisíc párů. Jeho populační trend je stabilní.\n\nMimo hnízdní období se často vyskytuje v hejnech. Létá trhavě, ve vlnovkách, samci zpívají na vrcholech keřů nebo rákosů.\n\nŽiví se semeny, hmyzem, červy a malými plži. Potravu sbírá na zemi, v rákosí a hmyz umí chytat i v letu.\n\nVe střední Evropě hnízdí 2× ročně od dubna do srpna. Samci jsou polygamní. Hnízdo staví samotná samice dobře ukryté nízko v husté trávě nebo starých rákosech. V jedné snůšce je 4–5 hnědých, tmavě skvrnitých a pruhovaných, 19,6 x 14,8 mm velkých vajec, na kterých sedí 12–14 dnů. V případě, že je snůška nebo mláďata ohrožována, jeden z rodičů může předstírat zranění křídla a snažit se tak odlákat predátora do dostatečné vzdálenosti od hnízda.\n\n"}
{"id": "440978", "url": "https://cs.wikipedia.org/wiki?curid=440978", "title": "Terpandros z Lesbu", "text": "Terpandros z Lesbu\n\nTerpandros (7. století př. n. l.) byl řecký lyrik a hudebník. Z jeho díla se dochovalo jen velmi málo. Pocházel z ostrova Lesbu, působil ale ve Spartě. Dochoval se záznam o tom, že vyhrál několik hudebních a literárních soutěží a měl velký vliv. Terpandros byl zakladatelem řecké hudby – zavedl sedmistrunou lyru, kitharu a hudební formy, které hráči na tyto nástroje dodržovali. Byl ovlivněn thráckou, delfskou a lýdskou hudbou. Zhudebnil homérské hymny a vytvořil také několik skladeb na vlastní texty, které se ale nedochovaly.\n"}
{"id": "440980", "url": "https://cs.wikipedia.org/wiki?curid=440980", "title": "Juan Meléndez Valdés", "text": "Juan Meléndez Valdés\n\nJuan Meléndez Valdés (1754–1817) byl španělský básník a politik.\n\nVystudoval práva v Salamance, od mládí ale jevil zájem o literaturu. V roce 1780 vyhrál prestižní literární soutěž Akademie s eklogou \"Batilo\", v roce 1781 získal tutéž cenu za ódu \"Na slávu umění\" (\"A la gloria en las artes\"), v roce 1784 získal cenu města Madrid za pastýřskou hru \"Las bodas de Camacho\", mezitím se stal profesorem v Salamance. V roce 1785 vydal knižně soubor svých lyrických básní, který postupně rozšiřoval. Soubor obsahuje převáně filosofické a přílžitostné básně, vyznačují se bohatým jazykem a přirozenou formální dokonalostí. V roce 1797 se stal úředníkem nejvyššího soudního dvora, v letech 1798–1808 byl ve vyhnanství, za francouzské invase se stal ministrem školství. Když Francouzi odešli, byl coby kolaborant v nemilosti a odešel proto do Francie, kde zemřel v bídě.\n\n"}
{"id": "440994", "url": "https://cs.wikipedia.org/wiki?curid=440994", "title": "Strnad rolní", "text": "Strnad rolní\n\nStrnad rolní (\"Emberiza rustica\") je středně velký severský druh pěvce z čeledi strnadovitých. Podobá se strnadu rákosnímu, od něhož se liší bílým břichem, červenohnědým kostřecem, červenohnědými tečkami na bocích a růžově hnědýma nohama. Samec má červenohnědý pás přes hruď a zadní část krku, černou hlavu s bílým nadočním proužkem a malou skvrnkou v příuší; samice mají tváře a temeno zbarvené více dohněda. Dospělí ptáci v prostém šatu a mladí ptáci jsou obtížně odlišitelní od strnada rákosního. Hnízdí v bažinatých lesích, zimuje v jihovýchodní Asii.\n\nVýjimečně zalétl také do České republiky, kde byl dosud zjištěn třikrát – v dubnu 1982 byl pozorován zpívající samec u Hroznětína (okres Karlovy Vary), v březnu 1986 zpívající samec u Dolní Lutyně (okres Karviná a v březnu 2001 opět samec u Ostravy-Heřmanic.\n\n"}
{"id": "440996", "url": "https://cs.wikipedia.org/wiki?curid=440996", "title": "Soluňská fronta", "text": "Soluňská fronta\n\nSoluňská či Makedonská fronta je termín, kterým se označuje oblast bojů na Balkáně během první světové války. Vznikla na podzim 1915 snahou Dohody pomoci Srbskému království v boji proti spojeným silám Německého císařství, Rakousko-Uherska a Bulharského carství. Posily Srbsku přišly příliš pozdě a v nedostatečném množství, takže nedokázaly pádu Srbska a jeho obsazení Ústředními mocnostmi zabránit. Navíc byla přítomnost dohodových jednotek komplikována politickou krizí v Řecku (v této době zde probíhal takzvaný \"národní rozkol\"). Později se podařilo dohodovým vojskům stabilizovat frontu od pobřeží Jaderského moře v Albánii až po řeku Strumu tekoucí částmi Řecka a Bulharska. Již před vyřešením národního rozkolu se přidali k dohodovým vojskům i Řekové.\n\nArmády si po většinu času podél fronty podržely stejné postavení, a to až do září 1918, kdy začala spojenecká ofenzíva vedoucí ke kapitulaci Bulharska a osvobození Srbska. Na začátku tohoto měsíce totiž dostala vojska na Soluňské frontě rozkaz zahájit ofenzivu na území držené nepřítelem. Hlavní úder ve směru na Kozjak, Sokol a Dobro Polje začal 15. září. S mohutnou francouzskou pomocí byla brzy poražena bulharská armáda a německá vojska se dala na útěk. V rozhodujícím střetu u města Demir Kapija na jihu severní Makedonie pak byla rakousko-německá armáda poražena a postup srbských vojsk na sever překonával pochodové tempo. Další významný střet, ve kterém Němci a Rakušané opět prohráli, byla bitva u Niše. Na konci října dosáhla srbská vojska spolu s francouzskými Bělehradu.\n\nVzhledem k tomu, že se dohodová (srbská) vojska tím pádem nacházela na samé hranici Rakousko-Uherska a samotná monarchie byla v rozkladu (Československo vyhlásilo nezávislost 28. října 1918, Stát Slovinců, Chorvatů a Srbů dne 1. listopadu 1918), zažádali uherští představitelé v poslední možné chvíli o příměří. Dne 10. listopadu, deset dní po osvobození Bělehradu se totiž ještě francouzská armáda připravovala na překročení Dunaje a výpad do dolních Uher.\n\n"}
{"id": "441007", "url": "https://cs.wikipedia.org/wiki?curid=441007", "title": "Lobkovice", "text": "Lobkovice\n\nLobkovice jsou nyní částí města Neratovice v okrese Mělník. Kdysi byly samostatnou obcí. Leží na levém břehu Labe, pocházel odtud rod Lobkoviců a žil zde historik a politik František Palacký.\n\nPrvní písemná zmínka o vesnici pochází z roku 1341. V roce 1384 je zmiňován ve sporu o labský jez s arcibiskupem Janem z Jenštejna maršálek královského dvora, majitel Lobkovic Jan Čuch ze Zásady. Na samém východě vesnice mezi polabskými lužními lesy se dnes nachází zámek, který byl ale původně dřevěnou tvrzí. Tvrz byla poprvé zmíněna roku 1403, kdy ji nechal postavit Prokop Krukner, měšťan z Prahy. Stavěl poblíž Labe, zčásti byla chráněná bažinami, zbytek pak byl obehnána valy. O šest let později se majitelem stal Mikuláš Chudý z Újezda (z vesnice Újezd (Jestřebí)), který se pak psal z Lobkovic. Právě on je označován za zakladatele mocného šlechtického rodu Lobkoviců, ve staročeštině Lobkowiczů. Po jeho smrti se jeden ze synů Jan Popel vzepřel králi Jiřímu z Poděbrad a ten pevnůstku dobyl. Za rok mu král panství zas vrátil. Pak se zde nadlouho usídlila rodina Sekerků, kteří postupně tvrz přebudovávali. V roce 1610 byl zde poprvé uváděn existující zámek a pět let poté jej koupila Polyxena z Lobkovic, takže se panství po letech vrátilo rodině Lobkoviců.\n\nStejně jako celé Neratovicko ves i zámek velmi utrpěly během třicetileté války, kdy byla zdejší krajina velmi zpustošená. Roku 1654 zbyly ze zámku jen zdi a věž. Opravu provedl další z Lobkoviců roku 1679.\n\nV 19. století získal vesnici se zámkem pražský advokát Jan Měchura, jehož dcera si vzala Františka Palackého. Zámecký areál však sloužil jako hospodářské sídlo, nikoliv zámek šlechty. Byl zde také pivovar, po něm jen sladovna. Později se dostal zpět do držení rodiny Lobkoviců. V roce 1945 byl zkonfiskován a převzal jej v zastoupení státu MNV Lobkovice. Tehdy byla ves samostatná. Stát zde umístil část depozitáře Národního technického muzea. Po roce 1980 zámek převzala Karlova univerzita a začala jej upravovat na depozitář knihoven. V té době patřila ves už rychle se rozvíjejícím Neratovicím a tamní MěNV v zámku připravoval zřízení obřadní síně a pamětní síně Františka Palackého; investoval i do opravy zčásti zřícené věže. Po roce 1989 však byl zámek vrácen v restituci rodině Lobkoviců.\n\nV roce 2011 zde žilo 662 stálých obyvatel.\n\n\nVe vesnici je vybudován malý sportovní areál, kde desítky let hraje soutěže místní fotbalový klub nyní pod názvem FC Lobkovice a jehož součástí je hřiště pro softball a dvě hřiště na volejbal. Fotbalový klub byl založen roku 1923.\n\nDříve zde působil I.stupeň základní školy, ke konci 20. století byla budova na křižovatce ulic Palackého a Pionýrů využita\npro Obchodní akademii.\n\nV obci je železniční zastávka Lobkovice na trati 074 Neratovice–Čelákovice. Souběžně s železniční tratí vede silnice II/101 z Neratovic do 5 km vzdáleného městečka Kostelec nad Labem, u železniční je i autobusová zastávka. Do obce zajíždí i linka MHD z Neratovic, je zde několik jejích zastávek.\n\n"}
{"id": "441008", "url": "https://cs.wikipedia.org/wiki?curid=441008", "title": "Strnad severní", "text": "Strnad severní\n\nStrnad severní (\"Calcarius lapponicus\") je středně velký severský druh pěvce z čeledi strnadovitých. Ve všech šatech má žlutavý zobák s tmavou špičkou a tmavohnědé nohy. Samec má ve svatebním šatu černou hlavu a hrdlo, s žlutobílým proužkem táhnoucím se od oka po stranách krku na hruď a červenohnědou šíji. Samice má rovněž červenohnědou zadní stranu krku, na hrudi má rozpité šedavě bílé skvrny. Dospělí ptáci v prostém šatu a mladí ptáci se podobají strnadu rákosnímu. Hnízdí na vlhkých místech, také v tundře. Zimuje většinou v jižním Rusku.\n\nVzácně zalétává také do České republiky, kde byl dosud zjištěn devětkrát. Většina pozorování je zimních. Naposledy byl zjištěn v září 1990 na nádrži Rozkoš.\n\n"}
{"id": "441012", "url": "https://cs.wikipedia.org/wiki?curid=441012", "title": "František Velecký", "text": "František Velecký\n\nFrantišek Velecký (8. března 1934 Zvolen – 5. října 2003 Bratislava), uváděn také jako Fero Velecký, byl slovenský herec.\n\nByl vzdělán na střední průmyslové škole a zprvu působil jako projektant. Od počátku 60. let začal hrát ve filmu a působil jako herec na volné noze. Ačkoliv nikdy nezískal formálně herecké vzdělání, získal si velký respekt jak od filmových tvůrců, tak od diváků. Hrál ve více jak 50 filmech v české, slovenské, maďarské a angloamerické produkci. Mezi jeho nejznámější role patří \"Mikoláš\" z Vláčilovy \"Markety Lazarové\". Byl také pomocným režisérem Juraje Jakubiska u filmu \"Zbehovia a pútnici\", v 90. letech také tvořil umělecky.\n\nZemřel na rakovinu.\n\n\n"}
{"id": "441019", "url": "https://cs.wikipedia.org/wiki?curid=441019", "title": "Nivelizace", "text": "Nivelizace\n\nNivelizace (z franc. \"nivelle\", vodováha) znamená původně srovnání půdy, častěji se však používá v přeneseném smyslu pro vyrovnávání rozdílů ve společnosti (nejen majetkových a mzdových, ale také například kvality škol, zdravotní péče a podobně). Protože takové vyrovnání se snáze dosáhne \"osekáváním vrcholků\", vyrovnáváním na nejnižší úroveň, omezováním a zákazy, má dnes slovo nivelizace spíše pejorativní význam. \n\nStejného původu je i slovo nivelace, užívané v geodézii pro vytyčování vodorovné roviny. K tomu slouží optický nebo laserový nivelační přístroj.\n"}
{"id": "441022", "url": "https://cs.wikipedia.org/wiki?curid=441022", "title": "Arturo Pérez-Reverte", "text": "Arturo Pérez-Reverte\n\nArturo Pérez-Reverte Gutiérrez (* 25. listopadu 1951, Cartagena, Murcijský región) je španělský spisovatel a novinář.\n\nPo vystudování politologie započal svou novinářskou kariéru v nyní už zaniklých novinách \"Pueblo\", poté pracoval v letech 1973 až 1994 pro španělskou státní televizní stanici \"Televisión Española\" především jako válečný reportér, naposledy v Perském zálivu a v bývalé Jugoslávii. Od roku 1991 je komentátorem novinové přílohy \"El Semanal\", která je součástí dvaceti pěti španělských deníků. Roku 2003 se stal členem Španělské královské akademie (RAE). \n\nPérez-Reverte patří mezi nejčtenější a nejpřekládanější současné španělské spisovatele. Jeho romány jsou nabité historickými fakty a také odkazy na jiná literární nebo výtvarná díla. Zároveň však obsahují napínavou (a často také záhadnou) zápletku a nečekané rozuzlení, takže jsou čtenářsky velmi atraktivní. Pro spojení intelektuálních námětů se čtenářsky přitažlivým zpracováním bývá někdy označován za španělského Umberta Eca. Doposud publikoval více než 20 románů a sbírky novinových článků. Řada jeho děl byla zfilmována. \n\n\n\"Las aventuras del capitán Alatriste\" (Dobrodružství kapitána Alatrista) je románová série odehrávající se v 17. století v letech vlády krále Filipa IV. Kapitán Diego Alatriste je vysloužilý voják, který vyšetřuje záhady a zločiny. Série se zatím skládá z těchto dílů: \n\n\n\n\n"}
{"id": "441028", "url": "https://cs.wikipedia.org/wiki?curid=441028", "title": "Fernán Caballero", "text": "Fernán Caballero\n\nFernán Caballero (vlastním jménem Cecilia Böhl von Faber, 1796–1877) byla španělsky píšící prozaička německého původu, píšící pod mužským pseudonymem.\n\nPocházela z rodiny německého kupce Johannese Nikolause Böhla, pracujícího v Cádizu a také se věnujícímu literární činnosti ve španělštině. Přes německý původ psala výlučně ve španělštině a hlásila se spíše ke španělské než k německé kultuře. Její novely z prostředí španělského venkova, ač jsou vlastně často jen rozšířenou črtou bez propracovanější stavby a často trpí rozvláčností a sentimentalizující mravoučností, popisují velmi věrně dobový život a činí z ní jednu z nejvýznamnějších autorek španělského realismu. Nejdůležitějším dílem je krátký román \"Racek\" (\"La gaviota\"), dále novely \"Elia Clemencia, Lagrimas, \"lady Virginia, Pobre Dolores, Sola, Un ver no en Bornos\". \"\n\n\n"}
{"id": "441030", "url": "https://cs.wikipedia.org/wiki?curid=441030", "title": "Gustavo Adolfo Bécquer", "text": "Gustavo Adolfo Bécquer\n\nGustavo Adolfo Bécquer (vlastním jménem Gustavo Adolfo Domínguez Bastida, 17. února 1836 Sevilla – 22. prosince 1870 Madrid) byl španělský pozdně romantický básník a prozaik.\n\nBécquer pocházel z rodiny poměrně známého malíře, už od mládí se zabýval literaturou. Snažil se živit pouze poesií, nebyl ale úspěšný a zemřel v bídě. \n\nJeho básně převážně s tematikou romantické rozervanosti a melancholie vynikají výrazovou jednoduchostí a návazností na tradice španělské poesie, patří k nejlepším dílům španělské lyriky 19. století. K jeho hlavním dílům patří \"Rýmy\" (\"Rimas\"), které formou krátkých, formálně i jazykově jednoduchých, přesto velmi melodických lyrických básní reflektují postupný vývoj milostného vztahu. Tento básnický cyklus, ovlivněný dílem Heinricha Heineho, patří k základům moderní španělské poesie. Jeho novely mají buď venkovskou tematiku (\"La venta de los gatos, Desde mi celda\") nebo jde o převyprávění španělských pověstí (\"Leyendas\").\n\n"}
{"id": "441031", "url": "https://cs.wikipedia.org/wiki?curid=441031", "title": "José Zorrilla", "text": "José Zorrilla\n\nJosé Zorrilla y Moral (21. února 1817 — 23. března 1893) byl španělský básník a dramatik.\n\nPocházel ze šlechtické rodiny, vystudoval v Toledu právo a stal se úředníkem na magistrátu v rodném Valladolidu. V roce 1836 opustil úřad a věnoval se novinářství a psaní. V roce 1837 napsal elegii na smrt Larry, která mu získala literární věhlas a slávu, v témže roce vydal první sbírku svých básní, dále pokračoval v úspěšné literární kariéře. V roce 1855 se stal dvorním básníkem mexického císaře Maxmiliána I. Po jeho popravě se musel navrátit do Španělska, posléze se stal roku 1885 členem Španělské královské akademie (RAE). V roce 1887 získal celoživotní pensi, která ho zbavila hmotným starostí. V roce 1889 byl prohlášen za španělského národního básníka.\n\nK jeho hlavním dílům patří lyrické sbírky s legendistickou tematikou \"Catntos del Trovador\" (1841), \"Flores perdidas\" (1834), \"El album de un loco\" (1867), \"Poema religioso\" (1869), \"Composiciones varias\" (1877), \"Le leyenda del Cid\" (1880), \"El cantar del Romero\" (1879). Jeho texty jsou silně pod vlivem francouzských romantiků, zejména Chateaubrianda a Huga, věnoval se převážně tvorbě lyrickoepických skladeb, čerpajících ze španělské národní historie a pověstí, označoval je za legendy, přesto se vyznačují velkou nápaditostí zejména v popisných pasážích. Velkou slávu mu získalo Calderónem ovlivněné drama \"Don Juan Tenorio\" (1844). Mimoto napsal také drama \"Traidor, inconfeso y martyr\" (1849).\n\n\n"}
{"id": "441033", "url": "https://cs.wikipedia.org/wiki?curid=441033", "title": "Strnad viničný", "text": "Strnad viničný\n\nStrnad viničný (\"Emberiza cia\") je středně velký jihoevropský druh pěvce z čeledi strnadovitých. Ve všech šatech má kontrastní kresbu na šedavé hlavě, tvořenou tmavými temenními proužky, očním proužkem a proužkem lemujícím tváře; břicho je rezavě hnědé, ocas má bílé krajní rýdováky. Samice je poněkud méně výrazná, občas je od samce nerozlišitelná. Hnízdí na strmých kamenitých svazích nad horní hranicí lesa, občas také na pobřeží moře. V zimě sestupuje do nižších poloh.\n\nVzácně zaletuje také do České republiky, kde byl dosud zjištěn devětkrát, naposledy v květnu 1985 u Mikulova.\n\n"}
{"id": "441038", "url": "https://cs.wikipedia.org/wiki?curid=441038", "title": "R2-D2", "text": "R2-D2\n\nR2-D2 (vyslovuje se [ártúdýtú]) je fiktivní robot vystupující ve filmové sérii Hvězdné války. Jedná se o malého kosmického servisního robota (astrodroid) sériové výroby, bílomodré barvy a válcovitého tvaru s půlkulovou hlavou.\n\nOznačení R2-D2 znamená Robot druhé generace, Droid druhé série. R2-D2 je astromechanický droid, který funguje místo opraváře na lodi. Je nejinteligentnějším droidem tohoto typu. Jeho nerozlučným přítelem je robot C-3PO.\n\nR2-D2 se objevil ve všech dílech ságy, poprvé tedy v roce 1977 ve snímku . Poprvé vystupoval na palubě lodi královny Amidaly, když jako jediný z astrodroidů přežil útok a zachránil loď s hrdiny. Za tento skutek obdržel vyznamenání planety Naboo. Postupně se stal majetkem Anakina Skywalkera. Na konci spadal do držení kapitána jménem Raymus Antilles.\n\nVe obdržel od princezny Leiy Organy úkol, aby našel a kontaktoval Obi-Wana Kenobiho na planetě Tatooine. Také se aktivně zapojoval do Klonových válek, kde několikrát zachránil Republiku. Jednou se dokonce málem stal zdrojem informací Separatistů kvůli tomu, že mu Anakin nikdy nemazal paměť. \n\nNaposledy se objevil ve filmu . Autoři této postavy jsou George Lucas a herec Kenny Baker.\n\nNa začátku října 2017 přemaloval Petr Cífka s kamarádem Filipem Broukem větrací šachtu starého krytu civilní ochrany na okraji parku na Folimance, na konci ulice Lublaňská (pod Nuselským mostem) do podoby robota R2-D2. Ke svému dílu se přihlásili až v lednu 2019.\n\nStarostka Prahy 2 Jana Černochová prohlásila „\"Tato výzdoba nevzhledné šachty se nám líbí. Kde jinde by měl stát robot, než v městské části, která je tak spojena s autorem tohoto termínu, Karlem Čapkem?\"“ Robot tak v parku zůstane, podle Černochové to však neznamená že bude radnice tolerovat vandaly a nelegální sprejerství.\n"}
{"id": "441041", "url": "https://cs.wikipedia.org/wiki?curid=441041", "title": "Strnad zahradní", "text": "Strnad zahradní\n\nStrnad zahradní (\"Emberiza hortulana\") je středně velký monotypický druh pěvce z čeledi strnadovitých.\n\nVelikosti vrabce (délka těla 15–16,5 cm). Sameček má zelenavě šedou hlavu s černými proužky, světle žlutý oční kroužek, vous a hrdlo, načervenalý zobák a nohy. Kostřec a spodinu těla má skořicově hnědé, křídla, ocas a hřbet tmavěji hnědé s černými podélnými skvrnami. Samice a mladí ptáci mají zbarvení šatu bledší, na temeni a hrudi jsou tmavě podélně proužkovaní. Ve všech šatech je jedním z nejdůležitějších poznávacich znaků žlutý kroužek kolem oka a načervenalý zobák. Ve svatebním šatu má sameček široký šedý pruh na hrudi a sytě hnědooranžové břicho a boky. \n\nHlasový projev: Jednoduchá opakovaná melodie „ti-ti-ti-tá“ (na rozdíl od strnada obecného je poslední slabika snížena), vábení je jemnější než u strnada obecného, „jiiih“, také „cip“, „cih-ip“ atp.\n\nDruh s evropsko-turkestánským typem rozšíření. Tažný, zimuje převážně v tropické Africe (putuje tam zpravidla jednotlivě a v noci), v menší míře i na jihu Arabského poloostrova. Zpět se vrací koncem dubna a začátkem května. Od 50. let 20. století ve většině Evropy ubývá. Hnízdí v nižších polohách v kulturní krajině, na jihu areálu také v horských oblastech, často i nad 1500 m n. m. Těžiště jeho výskytu v Evropě leží v Turecku a v Rusku. Početnost v sousedním Polsku se pohybuje mezi 150 000 a 300 000 páry.\n\nV České republice zahnízdil strnad zahradní poprvé kolem roku 1860. Později se rozšířil do nižších poloh celé země; vrcholu dosáhlo jeho rozšíření v polovině 20. století, kdy byl místy nejhojnějším druhem strnada. Od konce 50. let se začala jeho početnost dramaticky snižovat, z řady oblastí zcela vymizel. Birdlife International uvádí početnost 100–200 párů, ovšem autoři \"Atlasu hnízdního rozšíření ptáků v České republice 2001–2003\" odhadují celkovou početnost v letech 2001–2003 na pouhých 80–160 párů. Centrem jeho výskytu v ČR zůstávají severozápadní Čechy (hnědouhelné vysýpky v Podkrušnohoří), oblast Polabí a jižní Morava.\n\nVyskytuje se jednotlivě, po hnízdění v malých hejnech, sedává na stromeh, pobíhá po zemi, let je rychlý, vlnitý.\nHnízdí v otevřené krajině s poli a remízky, stromořadími kolem cest, na teplých stráních s keři, na vinicích a v sadech i na okrajích světlých lesů. Hnízdí dvakrát ročně, od května do července. Hnízdo staví samička na zemi v trávě i na poli nebo těsně nad zemí, většinou ze suchých trav, kořínků, žíní a chlupů. Na 4–5 (3–6) bělavých až narůžovělých vajíčkách s šedavými skvrnkami a řidce roztroušenýmí tečkami a čárkami (velikosti 19,9 × 15,6 mm) sedí samička sama a sameček ji krmí. Inkubační doba je 11–13 dnů. O mláďata se starají oba rodiče. Mladí ptáci opouštějí hnízdo ve věku 12–13 dnů a o 8–12 dnů později jsou již plně samostatná. V době hnízdění bývá strnad zahradní značně plachý. Většinou je monogamní, ale jsou známy i případy polygamie.\n\nPotrava: Patrně převážně živočišná, zastoupená hmyzem a pavouky či jinými členovci a drobnými plži. Zejména v mimohnízdním období se živí také semeny a výhonky trav. Potravu sbírá nejen na zemi, ale i na stromech.\n\nV \"Červeném seznamu ČR\" (2003 i 2017) je zařazen v kategorii CR – kriticky ohrožený druh.\n\nStrnad zahradní (\"E. hortulana\") byl nazýván také „ortolan“, „ortulán“. Původ rodového jména je nejistý. Nejasný je již původ praslovanského „strьnadъ“ („strъnadъ“) – slovo může mít původ zvukomalebný podle hlasových projevů, příp. může pocházet z indoevropského „k’ri(m)-n-ōd-“ „kdo jí zrní“. Od substantiva „strnad“ je odvozeno sloveso „vystrnadit“, které vzniklo patrně podle řevnivosti samců v době hnízdění. Hovorové expresivní sloveso „vystrnadit“ znamená „přimět k odchodu“, „dostat ven“, „vypudit“, „vyhnat“ (např. „Nechtěl, aby ho vystrnadili z bytu.“).\n\nBOHÁČ, Ondřej. Strnad zahradní (Emberiza hortulana) – 20. 5. 2017 Opava, Czech Republic. In: \"Youtube\" [online]. Publikováno 20. 5. 2017 [cit. 16. 11. 2017]. Dostupné z: https://www.youtube.com/watch?v=2iqGUULRhPI\n\n"}
{"id": "441043", "url": "https://cs.wikipedia.org/wiki?curid=441043", "title": "Úsobský potok", "text": "Úsobský potok\n\nÚsobský potok je levostranný přítok řeky Sázavy protékající okresy Jihlava a Havlíčkův Brod v Kraji Vysočina. Délka toku činí 20,7 km. Plocha povodí měří 54,7 km².\n\nPotok pramení severozápadně od Větrného Jeníkova v nadmořské výšce 657 m. Na horním toku teče převážně severovýchodním směrem. U obce Zbinohy napájí velký \"Zbinožský rybník\". Po dalším zhruba kilometru podtéká dálnici D1 a hned poté protéká okrajovou částí obce Skorkov. Níže po proudu protéká Úsobím, kde napájí tři rybníky. Odtud se potok stáčí více k severu. U Radňova vede krátce jeho údolím železniční trať č. 237, která spojuje města Havlíčkův Brod a Humpolec. V tomto úseku na 10,4 říčním kilometru přijímá zleva svůj největší přítok \"Nohavický potok\", který přitéká od Slavníče. Severní směr si potok ponechává až k soutoku se Sázavou, do které se vlévá zleva jižně od Chlístova na jejím 156,8 říčním kilometru v nadmořské výšce 401 m.\n\nPrůměrný průtok u ústí činí 0,42 m³/s.\n\nM-denní průtoky u ústí:\n"}
{"id": "441044", "url": "https://cs.wikipedia.org/wiki?curid=441044", "title": "Mistrovství Evropy v atletice do 23 let", "text": "Mistrovství Evropy v atletice do 23 let\n\nMistrovství Evropy v atletice do 23 let je mezinárodní atletický šampionát sportovců do 23 let. Pořádá ho každý druhý rok Evropská atletická asociace. První ročník se uskutečnil v roce 1997 ve Finsku. V roce 2011 bude hostit šampionát Ostrava.\n\nPřehled českých medailí na mistrovství Evropy v atletice do 23 let\n\n"}
{"id": "441047", "url": "https://cs.wikipedia.org/wiki?curid=441047", "title": "Senátní obvod č. 43 – Pardubice", "text": "Senátní obvod č. 43 – Pardubice\n\nSenátní obvod č. 43 – Pardubice je podle zákona č. 247/1995 Sb. tvořen západní částí okresu Pardubice ohraničenou na východě obcemi Pardubice, Lázně Bohdaneč, Dolany a jihozápadní částí okresu Hradec Králové ohraničenou na severu obcemi Lišice, Chlumec nad Cidlinou, Nové Město, Písek, Stará Voda a Chudeřice.\n\nSenátorkou je od roku 2010 nestranička Miluše Horská, která byla v roce 2016 znovuzvolená na kandidátce Nestraníků a KDU-ČSL.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "441053", "url": "https://cs.wikipedia.org/wiki?curid=441053", "title": "Tetřívek obecný", "text": "Tetřívek obecný\n\nTetřívek obecný (\"Tetrao\" (dříve \"Lyrurus\") \"tetrix\") je středně velký druh hrabavého ptáka z čeledi tetřevovitých (Tetraonidae).\n\nVelikosti kura domácího (délka těla samců 49–58 cm, samic 40–45 cm). Samec je černý (s nafialovělým leskem), bílé jsou pouze spodní ocasní krovky, spodina křídla a úzká křídelní páska. Nápadný je červený hřebínek nad okem a lyrovitý ocas. Samice je nenápadná, šedohnědá s černým proužkováním.\n\nAreál rozšíření druhu sahá od západní Evropy přes rozsáhlé území Eurasie východně až po Ochotské moře. Stálý.\n\nV České republice byl tetřívek nejpočetnější kolem roku 1910, od té doby jeho počty neustále klesají. Mimo to postupně vymizel z většiny území. Hlavními oblastmi výskytu jsou v současné době Krušné hory (200 samců, cca polovina české populace), Jizerské hory (35 samců) a Krkonoše (75 samců), malé populace žijí na Šumavě, v Doupovských horách, Slavkovském lese, Novohradských horách, Oderských vrších, Králickém Sněžníku a Jeseníkách. V letech 1973–1977 byla celková početnost odhadována na 2500-4500 samců, v letech 1985–1989 na 1100–2200 samců a v letech 2001–2003 na 800–1000 samců a v letech 2015 - 2018 již jen na 400 - 500 samců. Zvláště chráněný jako silně ohrožený druh.\n\nOsidluje různé biotopy (slatiny, rašeliniště, lesní paseky, vřesoviště aj.).\n\nV potravě je zastoupena zejména rostlinná složka – semena břízy, trav a borůvky, zvláště na jaře pak i hmyz. Ten má také zpočátku téměř výlučné zastoupení v potravě mláďat.\n\nPolygamní druh. Samci jsou v březnu až květnu charakterističtí společným tokem na otevřených prostranstvích, kde s roztaženým ocasem a spuštěnými křídly pobíhají, vyskakují do výšky a často mezi sebou bojují.\n\nNejúspěšnější z nich se následně páří s většinou samic v okolí. Hnízdo je na zemi, skryté pod vegetací, snůška čítá 9-10 (6-12) žlutohnědých, méně často i načervenalých nebo okrových, tmavohnědě skvrnitých vajec o velikosti 49,7 x 36,0 mm.\n\nInkubační doba trvá typicky 25-27 dnů, na vejcích sedí samotná samice. Sama také vodí mláďata, která jsou vzletná zhruba ve věku 2 týdnů. Rodina zůstává pohromadě až do konce srpna nebo září, kdy se oddělují do menších hejnek podle pohlaví.\n\n\n"}
{"id": "441056", "url": "https://cs.wikipedia.org/wiki?curid=441056", "title": "Laurin &amp; Klement 300", "text": "Laurin &amp; Klement 300\n\nLaurin & Klement 300 byl automobil vyráběný firmou Laurin & Klement od roku 1917 do roku 1923.\n\nMotor byl řadový čtyřválec SV uložený vpředu s pohonem zadních kol. Automobil měl výkon 37 kW (50 koní). Objem válců byl 4713 cm³. Obě nápravy byly tuhé, měly listová pera a rozchod 1350 mm. Vůz mohl jet maximálně 80 – 90km/h.\n\nLaurin & Klement 300 na auta5p.eu\n"}
{"id": "441059", "url": "https://cs.wikipedia.org/wiki?curid=441059", "title": "Korálovcovití", "text": "Korálovcovití\n\nKorálovcovití (\"Elapidae\") je čeleď hadů, která se vyskytuje v tropických a subtropických oblastech celého světa, včetně dvou oceánů. Jde o velmi různorodé hady, někteří zástupci čeledi se vyskytují dokonce pouze v moři, další pak obývají pouště či pralesy. Všichni tito hadi jsou jedovatí.\n\nKorálovcovití hadi jsou primitivnější než zmijovití. Většinou jsou podobní užovkám. Štítky na hlavě mají vždy velké, chybí předočnicový štítek. Mají plně vyvinutý jedový aparát. Hlavním odlišovacím znakem od ostatních jedovatých hadů jsou však právě zuby. Mají vždy na pevno usazené jedové zuby v přední části tlamy, jsou duté a nedosahují velké délky. Nejsou pohyblivé, jako je tomu u zmijovitých. Jejich jed je velmi silný a mezi korálovce se řadí nejjedovatější hadi světa.\n\nKorálovcovití hadi prošli celou řadou změn v systematice. Často se čeleď dělila na dvě podčeledi: \"Elapinae\" a \"Hydrophiinae\". Tedy na korálovce a vodnáře. Později se přešlo na rozdělení do šesti či sedmi podčeledí: \"Calliophiinae\", \"Maticorinae\", \"Elapinae\", \"Bungarinae\", \"Oxyuraninae\", \"Laticaudinae\" a \"Dendroaspinae\". Při tomto rozdělení čeledi se podčeleď \"Hydrophiinae\" úplně oddělila a byla uznávána jako samostatná čeleď. V dnešní době probíhá složitý genetický výzkum, při kterém se zjistilo, že mezi korálovci jsou dvě vývojové linie. První zahrnuje pouze suchozemské hady Afriky, Ameriky a Asie. Druhá zahrnuje australské korálovce a mořské hady. Výzkum nadále pokračuje, takže aktuálně jsou všechny podčeledi zrušeny a uznává se pouze čeleď Elapidae, do které patří všichni hadi.\n\nV souvislosti s těmito výzkumy však vznikla nová čeleď Atractaspididae - zemězmijovití.\n\nMezi korálovce patří tyto rody:\n"}
{"id": "441062", "url": "https://cs.wikipedia.org/wiki?curid=441062", "title": "Lamberk", "text": "Lamberk\n\nLamberk je zřícenina hradu, která se nachází v záhybu řeky Oslavy asi 2 km jihozápadně od Březníka. Na opačné straně řeky ve vzdálenosti 220 metrů leží Sedlecký hrad.\n\nHrad byl založen ve 14. století. Jeho první majitel byl Jaroslav z Knínic, který působil v zemských úřadech. Ten prodal roku 1364 a nechal si postavit hrad Lamberk, po kterém se psal poprvé roku 1376. Nejznámějším majitelem hradu byl však jeho syn Jan Sokol z Lamberka, který proslul jako zdatný válečník. Po husitských válkách patřil hrad Janu Komorovskému. Zanikl patrně po roku 1440, kdy byly podnikány trestné výpravy proti hradům rozbrojníků. V roce 1459 se hrad uvádí jako pustý.\n\nZ hradu se do dnešních dnů dochovaly pouze fragmenty zdiva a zbytky příkopů.\n\n"}
{"id": "441063", "url": "https://cs.wikipedia.org/wiki?curid=441063", "title": "Bejaria", "text": "Bejaria\n\nBejaria je rod rostlin z čeledi vřesovcovité. Zahrnuje 15 druhů a je rozšířen v Americe od Mexika a jihovýchodu USA po Brazílii a Peru.\n\n\n\n"}
{"id": "441065", "url": "https://cs.wikipedia.org/wiki?curid=441065", "title": "Sedlecký hrad", "text": "Sedlecký hrad\n\nSedlecký hrad nebo též Nový hrad se nachází v záhybu řeky Oslavy poblíž vesnice Sedlec v okrese Třebíč. Spolu s Lamberkem, který leží na protějším břehu řeky, tvoří tzv. hradní dvojici.\n\nO historii hradu není téměř nic známo. Podle archeologických nálezů hrad vznikl někdy ve čtvrté čtvrtině 14. století, zanikl do poloviny století následujícího. Hrad patřil pravděpodobně nějakému manovi či manům třebíčského kláštera. V náměšťském urbáři je uveden pouze jeden zápis, který se vztahuje k tomuto hradu, a to z roku 1545, kdy se uvádí jako Nový hrad spolu s Lamberkem. V té době však byly oba dva hrady již dávno zaniklé.\n\n"}
{"id": "441072", "url": "https://cs.wikipedia.org/wiki?curid=441072", "title": "Ťuhýk menší", "text": "Ťuhýk menší\n\nŤuhýk menší (\"Lanius minor\") je středně velký druh pěvce z čeledi ťuhýkovitých, velikostí mezi ťuhýkem obecným a ťuhýkem šedým. Je zbarvený podobně jako ťuhýk šedý, černá oční maska však u dospělých ptáků zasahuje až na čelo a přední část temene, břicho a hruď jsou lososově růžové. Má poněkud kratší ocas a silný zobák. Mladí ptáci mají šedé čelo a světle vlnkované temeno a hřbet. Hnízdí v nížinách v otevřené krajině. Z České republiky zcela vymizel. Po roce 1989 jsou z našeho území registrována pouhá dvě pozorování.\n\n"}
{"id": "441074", "url": "https://cs.wikipedia.org/wiki?curid=441074", "title": "Bryanthus musciformis", "text": "Bryanthus musciformis\n\nBryanthus musciformis (syn. \"B. gmelinii\") je druh rostliny z čeledi vřesovcovité a jediný druh rodu bryant (\"Bryanthus\"). Je to nízký poléhavý keřík s drobnými erikoidními listy a květy v hroznovitých květenstvích.\nVyskytuje se ve východní Asii v Japonsku a na Kamčatce.\nV rámci čeledi \"Ericaceae\" je řazen do podčeledi \"Ericoideae\" a tribu \"Bryantheae\". Daný tribus obsahuje mimo to jen rod \"Ledothamnus\", který se vyskytuje pouze v Jižní Americe v oblasti Guyanské vysočiny.\n\n"}
{"id": "441085", "url": "https://cs.wikipedia.org/wiki?curid=441085", "title": "Ceratostema", "text": "Ceratostema\n\nCeratostema je rod semenných rostlin náležející do čeledi vřesovcovité. Zahrnuje 99 popsaných druhů rostlin, z nich však pouze 35 je uznaných.\n\nRod popsal Antoine Laurent de Jussieu a publikoval roku 1789 ve svém díle \"Genera Plantarum\".\n\n\n"}
{"id": "441088", "url": "https://cs.wikipedia.org/wiki?curid=441088", "title": "Live at Pompeii", "text": "Live at Pompeii\n\nLive at Pompeii mže být:\n"}
{"id": "441090", "url": "https://cs.wikipedia.org/wiki?curid=441090", "title": "Mistrovství světa v atletice do 17 let", "text": "Mistrovství světa v atletice do 17 let\n\nMistrovství světa v atletice do 17 let je mezinárodní atletický šampionát sportovců, kterého se mohou zúčastnit atleti do sedmnácti let a mladší. Od roku 1999 ho pořádá každé dva roky atletická federace IAAF. Pátý ročník šampionátu se konal v Ostravě.\n\n"}
{"id": "441096", "url": "https://cs.wikipedia.org/wiki?curid=441096", "title": "Hitomi Jošizawa", "text": "Hitomi Jošizawa\n\nHitomi Jošizawa ( , \"Jošizawa Hitomi\"), narozena 12. dubna 1985 v Mijoši (prefektura Saitama) Japonsko je bývalá členka J-popové skupiny Morning Musume, která je součástí Hello!Projectu. V současnosti zpívá v pěveckém duu Hangry&Angry jako Hangry.\n\nV roce 2000 byla v rámci tzv. „\"čtvrté generace\"“ vybrána na základě konkurzu do skupiny Morning Musume. V této generaci byly vybrány i Rika Išikawa, Nozomi Cudži, a Ai Kago. Jejich debutovým singlem se stal Happy Summer Wedding, který byl zároveň i devátým singlem skupiny. Její rozpustilý charakter i klukovský styl odívání a vystupování byl využitý ve třináctém singlu Mr.Moonlight ~Ai no Big Band~, kde skvěle ve videoklipu ztvárnila jednu z klukovských rolí coby playboye.\n\nV Hello!Project futsal byla kapitánkou týmu \"Gatas Brilhantes H.P.\" Její vyšší postava (na Japonku) vedla mnohokrát tým k vítězství, a dokonce přesvědčila i Nozomi Cudži, aby zůstala brankářkou i potom, když už ve skupině Morning Musume nezpívala.\n\nV roce 2005 po nečekaném odchodu Mari Jaguči se stává vedoucí skupiny a po \"promoci\" Riky Išikawy (květen 2005) je poslední zástupkyní „\"čtvrté generace\"“ v Morning Musume.\n\nČtyři měsíce po tragické smrti mladšího bratra, který byl zabit v dopravní nehodě, Hitomi \"promuje\" na koncertě, který se konal 6. května 2007. Předává žezlo vedení skupiny Ai Takahaši a odchází jako jedna z nejdéle působících (přes 7 let) zpěvaček. Zůstává v Hello!Projectu, ale po dohodě s manažerem (Cunku) hledá vlastní cestu jako sólová zpěvačka. Tu nachází prozatím ve výstředním duu Hangry&Angry společně s exMorning Musume Rikou Išikawou.\n\n"}
{"id": "441098", "url": "https://cs.wikipedia.org/wiki?curid=441098", "title": "Conostephium", "text": "Conostephium\n\nConostephium je rod rostlin z čeledi vřesovcovité. Jsou to malé stálezelené keře s drobnými až středně velkými jednoduchými listy a jednotlivými, úžlabními, pětičetnými, většinou převislými květy. Plodem je více nebo méně dužnatá peckovice.\nRod zahrnuje 14 druhů a je rozšířen výhradně v jihozápadní Austrálii. V rámci čeledi \"Ericaceae\" je řazen do podčeledi \"Epacridoideae\" a tribu \"Styphelieae\". V minulosti byl součástí dnes již zrušené čeledi \"Epacridaceae\".\n\n"}
{"id": "441099", "url": "https://cs.wikipedia.org/wiki?curid=441099", "title": "Costera", "text": "Costera\n\nCostera je rod s 10 druhy rostlin, náležící čeledi vřesovcovité. Je rozšířen v jihovýchodní Asii.\n\n"}
{"id": "441100", "url": "https://cs.wikipedia.org/wiki?curid=441100", "title": "Craibiodendron", "text": "Craibiodendron\n\nCraibiodendron je rod rostlin z čeledi vřesovcovité. Jsou to stálezelené keře a stromy s kožovitými, celokrajnými listy. Květy jsou drobné, pětičetné, s trubkovitou, zvonkovitou nebo nálevkovitou, dužnatou korunou, uspořádané v úžlabních latovitých nebo hroznovitých květenstvích. Semeník je svrchní, s mnoha vajíčky. Plodem je zploštěle kulovitá tobolka obsahující velká křídlatá semena.\nRod zahrnuje 5 druhů a je rozšířen výhradně v Asii v oblasti od východního Himálaje a Tibetu po východní Čínu a Indočínu.\n\n"}
{"id": "441101", "url": "https://cs.wikipedia.org/wiki?curid=441101", "title": "Stephen Weiss", "text": "Stephen Weiss\n\nStephen Weiss (* 3. dubna 1983, Toronto, Kanada) je kanadský profesionální hokejista hrající v současnosti za klub NHL Detroit Red Wings.\n\nHrál juniorskou OHL ligu za tým Plymouth Whalers z něhož byl draftován byl v roce 2001 týmem Florida Panthers jako 4. v celkovém pořadí. V první sezóně po draftu odehrál za Floridu jen 7 utkání jinak ji strávil ještě v OHL. Od sezony 2002/2003 už nastupoval pravidelně za Floridu. V sezónách 2008/09 a 2009/10 byl nejproduktivnějším hráčem Floridy podle kanadského bodování. 5. 7. 2013 se jako volný hráč na pět let upsal týmu Detroit Red Wings, kde působí do dnes.\n\n\n"}
{"id": "441102", "url": "https://cs.wikipedia.org/wiki?curid=441102", "title": "Náměstí Hrdinů", "text": "Náměstí Hrdinů\n\nNáměstí Hrdinů může být:\n\n…a další\n\n"}
{"id": "441103", "url": "https://cs.wikipedia.org/wiki?curid=441103", "title": "Starověká židovská filosofie", "text": "Starověká židovská filosofie\n\nStarověká židovská filosofie vznikla ze snahy zpřístupnit judaismus helénistickému prostředí, formovanému zejména řeckou filosofií. Byla tak přirozeným pokračováním předchozího kroku, jímž byl překlad Tanachu (hebrejské Bible) do řečtiny (Septuaginta). Bible sice samozřejmě používá koncepty, s nimž pracuje také filosofie (například monoteistický koncept Boha nebo otázka teodiceje), od filosofie jako racionálního, metodicky zajištěného a systematického zkoumání skutečnosti se však zásadně liší tím, že vychází z Božího zjevení jako posledního zdroje pravdy.\n\nŽidovská filosofie vcelku přirozeně vznikla v židovské helénistické diaspoře s centrem v egyptská Alexandrii, kde židé velmi často hovořili řecky a dostávali se do úzkého styku s pozdně řeckou vzdělaností a kulturou. V tomto kulturně vyspělém prostředí se snažili obhájit své náboženství a zároveň pomocí filosofických prostředků hlouběji pochopit smysl biblických textů. Židovští filosofové se vyrovnávali s eklektickou filosofií pozdního starověku, jež byla samozřejmou součástí tehdejší vzdělanosti a v níž se především uplatnily vlivy platonismu, stoicismu, Poseidónia, kynismu a novopythagoreismu.\n\nZ židovské helénistické filosofie se zachovalo dílo Aristobúlovo (2. století př. n. l.), Kniha Moudrosti (3. století př. n. l.?), 4. kniha Makabejská (1. století n. l.) a především pak dílo Filóna Alexandrijského (počátek 1. století př. n. l.), jež mělo díky konceptu hypostazovaného Logu velký význam pro křesťanskou christologii.\n\nPo první židovské válce (66-74 n. l.) však rabínský judaismus, jenž se stal stěžejním židovským myšlenkovým proudem, helénistickou filosofii odmítl, opět zdůraznil význam hebrejštiny a navázal na biblické koncepty, jež mírně modifikoval. Z vlastního učení a výkladů rabínů postupně vznikl Talmud, jenž však podobně jako Bible nepředstavoval systematické teologické či filosofické pojednání. Tato nesystematičnost ovšem umožnila dalším židovským myslitelům poměrně svobodnou interpretaci Talmudu a poskytla tak východisko k rozvoji středověké židovské filosofie.\n\nŽidovská filosofie tak vznikla jako obhajoba a výklad judaismu pro řecky vzdělané prostředí, zejména pro řecky mluvící židy, proselyty i další sympatizanty a zájemce. Řecké filosofické pojmy v ní dostaly odlišný význam, zároveň se však biblické obsahy těmto pojmům různě přizpůsobily a přiblížily. Tak racionální filosofický pojem jednoho boha jako první příčiny, démiurga a nehybného hybatele měl velmi daleko k Bohu biblického monoteismu, jenž svou zcela svobodnou vůlí řídí dějiny, hovoří k národu, který si vyvolil, a dává mu svůj Zákon a svá přikázání.\n\nBible se tak staví proti magickému (bůh ovlivnitelný magickými úkony) či mytickému pojetí (bůh jako přírodní síla). Oproti mytickému cyklickému opakování dějin postavil biblický judaismus lineární obraz dějin. Bůh se svému lidu zjevil v určitém časovém okamžiku a skrze dějinné události, dějiny se tudíž stávají místem, kde je možno poznat Boha.\n\nBiblické pojetí Boha podléhalo určitému vývoji. Starší texty zdůrazňují Boží smlouvu s celým izraelským národem, mladší texty vyzdvihují otázku osobní odpovědnosti a Boží lásku k jednotlivci. Tím je ovšem zároveň nastolena otázka teodiceje. Původní koncept utrpení jako trestu za hřích bylo možné uplatnit na národ jako celek (babylonské zajetí představovalo trest za nevěrnost izraelského národa smlouvě s Bohem), nikoli však na jednotlivce (utrpení často postihuje spravedlivého, kdežto hříšníkovi se daří dobře). Tento problém reflektuje především kniha Jób i rostoucí víra ve vzkříšení a nesmrtelnost duše.\n\nPřevedením těchto představ do řeckého jazyka a prostředí se mnohé změnilo. Klasická řecká filosofie sice dospěla k pojetí jednoho boha, přesto je pro ni slovo „bůh“ obecný pojem a pro většinu Řeků dokonce součást světa naší zkušenosti. V řeckém prostředí se Bohu přisuzují obecné pojmy, které hebrejská Bible nezná: jeho věčnost, nekonečnost, všemohoucnost nebo všudypřítomnost jsou nyní vlastnosti, jež se dají racionálně zkoumat a o nichž lze diskutovat. Na to později naváže křesťanská teologie.\n\nJasný vliv řecké filosofie na Bibli je zřejmý pouze v případě knihy Kazatel, jež byla sepsána asi ve 3. století př. n. l. Ani zde se však nejedná o systematickou racionální filosofii. Kniha nevznikla pod vlivem nějaké určité filosofické školy, nýbrž spíš pod vlivem populárního řeckého myšlení. Kazatelova skepse navíc není metodologickým principem, nýbrž spíše vyjádřením bezprostřední zkušenosti s „marností“.\n\nPo úspěchu makabejského povstání (167–160 př. n. l.) se vliv řecké filosofie v Palestině sice dále projevoval, ve větší míře však helénismus přijímali jen saduceové, jejichž literatura se vůbec nedochovala. Farizejská ani esejská literatura řecké filosofické elementy téměř vůbec neobsahuje.\n\nNa rozdíl od literární tvorby palestinských židů hrála řecká filosofie v tvorbě diasporních židů významnou roli. Přední postavení přitom měla židovská komunita v Alexandrii, jež se dostávala do úzkého styku s řeckou kulturou, vzděláním a myšlením. Alexandrijští židé se helénskému okolí přizpůsobovali natolik, že mnozí z nich již hebrejštině nerozuměli, a při liturgii proto používali řecký překlad Bible, nazývaný Septuaginta. Spolu s jazykem ovšem do myšlení diasporního židovstva pronikaly také judaismu cizí pojmy a myšlenky.\n\nŽidé obklopení helénistickým obyvatelstvem nemohli přijmout uzavřený „národní“ charakter palestinského židovstva. Ceremoniální a kultické záležitosti tak ustupovaly do pozadí a místo nich helénističtí židé zdůrazňovali všeobecné náboženské a mravní ideje Bible, čímž se snažili okolnímu obyvatelstvu ukázat univerzální platnost židovského náboženství a své rovnocenné, či dokonce nadřazené kulturní postavení.\n\nŽidovská propaganda byla relativně úspěšná, což naznačují časté zmínky o proselytech a sympatizantech s židovstvím v každém větším městě. Židé totiž své úsilí vyvíjeli v poměrně příhodnou dobu: řecká filosofie sice zpochybnila naivní víru v řecké bohy, na rozdíl od judaismu jako náboženství však nebyla s to poskytnout východisko z neustálého pochybování a nejistoty ani pevné životní vodítko.\n\nNa pozadí těchto podmínek se rozvinula židovská helénistická filosofie, jež se snažila oslovit židy i Řeky. Mezi židovské rysy tohoto proudu filosofie patří především literární formy (průpovědi, midraše, biblické komentáře), zaměření na etiku a malý zájem o logiku a fyziku. Filosofie měla také především sloužit k porozumění židovskému náboženství. Aby židovští filosofové oslovili také nežidy, potlačili helénismu cizí ideu zmrtvýchvstání a uzpůsobili myšlenku posmrtné odplaty a odměny (ty měly přijít ihned po smrti, nikoli až v den Božího soudu).\n\nKromě judaismu tak židovští filosofové čerpali zvláště z myšlenek Platónových (zejm. idealistický dualismus: přirozený svět jevů × nadpřirozený svět pravého jsoucna, tělo × duše), ze stoicismu (alegorický výklad, hledání skrytého hlubšího významu), z Poseidónia (mystika a astrologie), z kynismu (literární forma dialogů) a z novopythagoreismu (význam čísel).\n\nPrvním významným židovským filosofem, jehož dílo se alespoň fragmentárně dochovalo, byl Aristobúlos, který žil okolo roku 160 př. n. l. Snažil se především dokázat původ peripatetické filosofie v Bibli a závislost mnoha řeckých filosofů (zejména Platóna) na Mojžíšově učení. Za tímto účelem podsouval řeckým filosofům „židovská“ díla. Tyto podvrhy pak byly dlouho přejímány židovskými i křesťanskými autory. Také zaváděl alegorický výklad biblického textu a snažil se mírnit antropomorfní představy o Bohu.\n\nMoudrost Šalomounova (či Kniha Moudrosti, asi 3. století př. n. l.) je z filosofického hlediska významná především symbolickou postavou Moudrosti, jež vznikla na základě dobových spekulací o hypostasích, tj. zprostředkujících bytostech mezi Bohem a světem. Moudrost tak představuje \"dech Boží moci, čirý výron slávy Všemohoucího, odlesk věčného světla, obraz jeho dobrotivosti\". Tento koncept nese jasné stopy dualismu: Bůh je světu natolik vzdálený, že je třeba zprostředkující bytosti (Moudrosti). Zároveň však kniha zůstává pevně zakotvena v židovském monoteismu a staví se proti modloslužbě a mravní uvolněnosti.\n\n4. knihu Makabejskou (1. století n. l.) sepsal řecky vzdělaný žid, jenž se snažil srozumitelným způsobem předložit židovskou víru helénistickému okolí. Tak stoický požadavek „vlády rozumu nad vášněmi“ vysvětluje na příkladu židovských mučedníků za makabejského povstání, jak je popsán ve 2. knize Makabejské. Ve srovnání se stoicismem je však myšlenka značně přetvořena: filosofií se zde rozumí hledání moudrosti v Tóře, rozumem se nemíní obyčejný lidský rozum, nýbrž zbožný rozum. Množství prvků charakteristických pro helénistickou filosofii však zůstalo zachováno: odměna a trest za lidské činy následuje ihned po smrti, nikoli až v den Božího soudu, rovněž chybí zmínky o zmrtvýchvstání či podsvětí.\n\nNejvýznamnějším židovským helénským filosofem byl Filón Alexandrijský (asi 20 př. n. l. – 45 n. l.), který se pokusil spojit řeckou filosofii s židovskou vírou a etikou. Používal přitom metody alegorického výkladu Bible. Židovský ráz díla se projevuje, když Filón považuje Mojžíše nejen za největšího proroka, nýbrž také za největšího filosofa, Bibli pokládá za zjevení Boha lidstvu a za nejvyšší autoritu lidského života. Filón dále nabádá k plnění biblických příkazů, a to včetně jejich vnějších forem.\n\nHelénismus se v jeho díle projevil snahou ukázat všeobecnou platnost Mojžíšova zákona. Koncept abstraktního a vzdáleného Boha, jenž je radikálně odlišný od hmoty a kterého lze nazírat jen skrze umrtvování smyslů, rovněž vychází z řecké filosofie. Své dílo Filón konečně podkládá citacemi celkem 64 řeckých autorů a přejímá myšlenky zejména Platóna, pythagorejců, stoiků a Poseidónia. Ačkoli se tedy Filón snažil odhalit hlubší pravdu zjeveného náboženství, jeho filosofický systém tradiční judaismus reinterpretoval, čímž se mu značně vzdálil. Rabíni proto Filónovu filosofii odmítli.\n\nVýznamnou roli ovšem sehrál Filónův koncept Logu, zprostředkující ideji či podstatě mezi Bohem a stvořením. Filón se o Logu vyjadřuje jako o „Božím místodržiteli na zemi“, zároveň však také jako o „zástupci lidstva před Bohem“. Tato představa resonovala s křesťanským chápáním Krista, a Filón proto sehrál důležitou roli v křesťanské christologii.\n\nPrvní židovská válka (66–74) a zničení jeruzalémského chrámu znamenala pro vývoj judaismu zásadní změnu. Římská vojska zasadila saducejskému a esénskému hnutí smrtelnou ránu, takže se po zániku chrámové bohoslužby rozhodujícím proudem v palestinském židovství stal farizeismus, z něhož se vyvinul rabínský judaismus. Rabíni se obávali, aby tato rána palestinskému židovstvu nevedla k zapomenutí ústně předávaných tradic v judaismu a začali proto dochovanou tradici sepisovat. Z těchto zápisů postupně vznikla základní díla rabínské literatury – midraše, Mišna (která společně s výkladem – Gemarou tvoří Talmud) a Tosefta. Zkušenost drtivé porážky se navíc promítla i do židovských náboženských konceptů.\n\nTalmud ovšem není sepsán jako filosofické pojednání. Většinu jeho textu tvoří výroky právní povahy a komentáře k jednotlivým filosofickým otázkám jsou roztroušeny v různých částech tohoto díla a nezřídka si protiřečí. Talmud nevytvořil teologický ani filosofický systém, ale zaznamenává spíše určitou metodu exegeze a teologické reflexe. V židovské helénistické filosofii rabíni spatřovali nebezpečný odklon od podstaty judaismu, do rabínského judaismu tudíž proniklo jen relativně málo prvků řecké filosofie, a to navíc často jen ve zpopularizované formě (například stoická umírněnost či platónská myšlenka preexistence duší). Mnohem větší vliv na utváření rabínského judaismu měl gnosticismus, rabíni ovšem odmítli jeho radikální formu, podle níž je hmota v podstatě zlá a nezávislá na Bohu. Rabíni nakonec gnosticismus zcela zavrhli, myšlenky židovského gnosticismu se ovšem občas objevovaly v postranních proudech židovství ve formě mystiky.\n\nTalmud díky tomu, že nepodal jasně vymezenou nauku, poskytl budoucím generacím židovských učenců značnou svobodu interpretace a umožnil tak rozvoj středověké židovské filosofie.\n\nRabínský judaismus především rozvíjel základní biblické ideje: transcendentní Bůh je Stvořitelem světa, dává Izraeli svůj Zákon a řídí běh dějin. Dále také pokračovalo přesouvání důrazu ze zodpovědnosti společenství a národa na zodpovědnost každého jednotlivce. Posílily se mesianistické naděje a víra v nadčasový svět, což vedlo k přehodnocení současného světa, který se stal „pouhým“ prostorem příprav na budoucí svět a místem služby Bohu. I přes snahu o umírněnost mohl takový postoj občas sklouznout k asketismu a odmítání světa.\n\nPodobný asketický potenciál měl i přístup k člověku. Pod vlivem řecké filosofie rabíni sice přijali dualismus těla a duše, odmítli však přijmout Platónovu myšlenku, že tělo je vězením duše: tělo naopak představuje Bohem danou součást člověka a cílem lidského života je služba Bohu ve světě veškerými lidskými silami. Velkou hodnotu rabíni připisují studiu Božích zákonů a ve službě Bohu rozlišují službu z lásky a ze strachu. Na otázku utrpení spravedlivého člověka ovšem ani rabínský judaismus podobně jako biblický judaismus nedokázal poskytnout uspokojivou odpověď.\n\n\n\n"}
{"id": "441107", "url": "https://cs.wikipedia.org/wiki?curid=441107", "title": "Walter Kasper", "text": "Walter Kasper\n\nWalter kardinál Kasper (* 5. března 1933, Heidenheim an der Brenz, Německo) je německý římskokatolický biskup, teolog a kardinál, odborník na vztahy křesťanů a židů, bývalý předseda Papežské rady pro jednotu křesťanů a kardinál-jáhen titulu \"Ognissanti in Via Appia Nuova\".\n\nNa kněze byl vysvěcen 6. dubna 1957 biskupem Carlem Leiprechtem. V letech 1957–1958 působil jako vikář ve Stuttgartu. Poté se navrátil ke studiím a získal doktorát z dogmatické teologie na universitě v Tübingen. Zde byl v letech 1958–1961 členem fakulty a pracoval jako asistent u konzervativního teologa Leo Scheffczyka a liberála Hanse Künga, kterému bylo později církevními úřady odebráno právo vyučovat kvůli jeho názorům na kontrolu porodnosti a papežskou neomylnost. Kasper později učil dogmatickou teologii na Vestfálské universitě v Münsteru (1964–1970), kde se roku 1969 stal dokonce děkanem fakulty. V roce 1970 získal stejnou funkci v Tübingen. V roce 1983 vyučoval jako hostující profesor na The Catholic University of America ve Washingtonu D. C.\n\nKasper byl 17. dubna 1989 jmenován biskupem diecéze Rottenburg-Stuttgart, čtvrté největší v Německu. Biskupské svěcení přijal 17. června téhož roku. V roce 1993 spolu s dalšími německými biskupy podepsal pastorační list, který umožňoval znovu sezdaným katolíkům přistupovat ke svátostem, a který byl poté odmítnut tehdejším prefektem Kongregace pro nauku víry Josephem Ratzingerem v roce 1994. Kasper byl taktéž jmenován pomocným vedoucím Mezinárodní komise pro dialog mezi katolíky a luterány.\n\nSekretářem Papežské rady pro jednotu křesťanů byl jmenován 1. června 1999. Zároveň s tím rezignoval na funkci diecézního biskupa. Kardinálem byl jmenován papežem Janem Pavlem II. 21. února 2001 (společně s Leo Scheffczykem), zároveň se stal kardinál-jáhnem titulu \"Ognissanti in Via Appia Nuova\". Téhož roku (16. března) byl po odchodu kardinála Cassidy ustanoven prezidentem Papežské rady pro jednotu křesťanů, čímž se stal zároveň i prezidentem Komise pro náboženské vztahy s židy. Walter Kasper se kriticky vyjadřoval k dokumentu Kongregace pro nauku víry (pod vedením Josepha Ratzingera) \"Dominus Iesus\", který byl vydán v roce 2000. Kasper jej považoval vůči židům za útočný. Kasper bývál naopak za svoji ekumenickou roli kritizován konzervativci. V čele rady byl do roku 2010, poté ho vystřídal švýcarský kardinál Kurt Koch. V březnu 2013 dovršil 80 let a ztratil tak možnost účastnit se konkláve.\n\nKasper je taktéž členem Mezinárodní teologické komise – poradního orgánu Kongregace pro nauku víry. Po smrti Jana Pavla II. v dubnu 2005 Kasper, stejně jako ostatní hlavní vatikánští představitelé, automaticky ztratil svoji pozici během sedisvakance. Ve funkci předsedy komise pro jednotu křesťanů byl však Benediktem XVI. potvrzen 21. dubna. Kasper byl později taktéž vedoucím vatikánských delegací při návštěvě ekumenického patriarchy v Istanbulu a v roce 2007 při pohřbu patriarchy Teoktista.\n\nV roce 2005 Kasper vydal knihu \"Svátost jednoty: Eucharistie a církev\" (Sakrament der Einheit. Eucharistie und Kirche), v které se zamýšlí nad svátostí eucharistie a částečně čerpá z encykliky Jana Pavla II. \"Ecclesia de eucharistia\". V knize silně zdůrazňuje posvátný charakter hostie, posvátný aspekt, který byl po druhém vatikánském koncilu poněkud opomíjen.\n\nKasper se jako hlavní zástupce pro vztahy s židy vyjadřoval taktéž k zrušení exkomunikace čtyř biskupů FSSPX Benediktem XVI. v lednu 2009, mezi nimiž byl i Richard Williamson, který se vyjadřoval skepticky k obecně přijímanému rozsahu holocaustu. Exkomunikace se však týkala naprosto jiného problému. Walter Kasper se vyjádřil v tom smyslu, že zrušení exkomunikace s ním předem nikdo neprojednával. Doslova řekl: „Nepochybně došlo k chybám také ve způsobu, jakým byla celá věc řešena v Římské kurii. Málo se o tom ve Vatikánu mluvilo a nepátralo se po tom, kde by mohly vzniknout problémy. To musím jasně přiznat.“\n\n\n\n\n"}
{"id": "441125", "url": "https://cs.wikipedia.org/wiki?curid=441125", "title": "Regionální muzeum Mělník", "text": "Regionální muzeum Mělník\n\nRegionální muzeum Mělník je příspěvková organizace Středočeského kraje. Zaměřuje se na historii vinařství v Čechách a na výrobu dětských kočárků v České republice. Sídlí v budově bývalého kapucínského kláštera na náměstí Míru v historickém centru města Mělník, sama budova pochází z 2. pol. 14 století.\n\nMuzeum má dvě stálé expozice.\n\nPrvní stálá expozice je umístěna v historickém interiéru. Expozice je složena z několika částí, jako např. \"Nahlédnutí do středověkého města\", \"Měšťanský interiér přelomu 19. a 20. stol.\", \"Všední den obyvatel venkova\" a jiné. Součástí výstavy je ochutnávka českých vín ve středověkých sklepích z 2. pol. 14. stol. či v muzejní kavárně na historických hradbách.\n\nDruhá stálá expozice se nachází v samostatné budově v Ostruhové ulici. Pojednává o vývoji dětských kočárků v České republice od druhé poloviny 19. stol. do konce 60. let 20. stol., a to ve stylizovaných dobových interiérech a exteriérech s figurínami a doplňky.\n\nCeloročně nabízí Regionální muzeum Mělník výstavy a akce.\n\n"}
{"id": "441128", "url": "https://cs.wikipedia.org/wiki?curid=441128", "title": "Ťuhýk rudohlavý", "text": "Ťuhýk rudohlavý\n\nŤuhýk rudohlavý (\"Lanius senator\") je středně velký druh pěvce z čeledi ťuhýkovitých.\n\nTvoří 4 poddruhy: většinu Evropy a Malou Asii obývá ťuhýk rudohlavý evropský (\"Lanius senator senator\"), Baleáry, Korsiku a Sardinii ť. r. korsický (\"L. s. badius\"), Pyrenejský poloostrov a severozápadní Afriku ť. r. španělský (\"L. s. rutilans\") a Blízký východ ť. r. předoasijský (\"L. s. niloticus\").\n\nVětší než vrabec (délka těla 17–19 cm). Samec má červenohnědé temeno a šíji, černou masku přes oko, zasahující na čelo a černý hřbet. Křídla jsou černá s bílými kořeny ručních letek, ramena, kostřec a lemy černého ocasu jsou bílé. Samice jsou celkově matnější, některé se podobají samcům. Mladí ptáci mají světle vlnkovaný hřbet, krovky a tmavě vlnkovanou spodinu.\n\nDruh se středomořským typem rozšíření. Tažný, zimuje v tropické Africe. Hnízdí ve světlých lesích s mýtinami, hlavně v blízkosti ovocných sadů.\n\nV České republice hnízdil běžně ještě v 19. století, poté však začaly jeho stavy rapidně klesat a jako hnízdič postupně vymizel z celého území. Hlavními hnízdními oblastmi byly severní Čechy od Podkrušnohoří přes České středohoří po Mnichovohradišťsko a přes Polabí na Čáslavsko. Na Moravě hnízdil déle než v Čechách a ještě v letech 1950-60 zde byl považován za vcelku běžný druh; poslední prokázané hnízdění z našeho území pochází z roku 1988 z okolí řeky Moravy u obcí Petrov, Seduměřice a Rohatec. V letech 1973-77 byla celková početnost odhadnuta na 10-30 párů, v letech 1985-89 již jen na 0-5 párů. Po roce 1989 bylo na českém území zaznamenáno šest pozorování.\n\nHnízdo staví oba ptáci obvykle vysoko na stromech. Ročně mívá 1 snůšku po 4-5 zelenavých, tmavě skvrnitých vejcích o rozměrech 23,0 x 17,0 mm. Inkubace trvá 15 dní, sedí pouze samice, které samec nosí potravu. Zpočátku nosí sám potravu i pro mláďata, zatímco je samice zahřívá, později loví již oba ptáci. Hnízdo opouštějí po 17 dnech, ale rodiči jsou dokrmována další 3-4 týdny. Rodina zůstává pohromadě až do odletu. Pohlavně dospívají ve 2. kalendářním roce.\n\nPotravu tvoří téměř výhradně hmyz, zcela výjimečně také obratlovci, hlavně drobní savci, ptáci a ještěrky. Kořist vyhlíží z vyvýšených míst, její napichování na trny je velmi vzácné.\n\n"}
{"id": "441130", "url": "https://cs.wikipedia.org/wiki?curid=441130", "title": "Ťuhýk šedý", "text": "Ťuhýk šedý\n\nŤuhýk šedý (\"Lanius excubitor\") je středně velký druh pěvce z čeledi ťuhýkovitých.\n\nNejvětší evropský ťuhýk velikosti kosa (délka těla 21–26 cm). Svrchu je světle šedý, zespodu bílý, maska přes oči, křídla a ocas jsou černé. Bílé kořeny ručních letek tvoří v křídle bílé pole. Obě pohlaví jsou zbarvena podobně, mladí ptáci mají na spodině náznak šedého vlnkování. Podobá se ťuhýku menšímu, který se liší menší velikostí, kratším ocasem, větší černou oční maskou zasahující až na čelo a přední část temene a lososově růžovým zbarvením břicha a hrudi.\n\nDruh s holarktickým typem rozšíření. Částečně tažný.\n\nV České republice hnízdí roztroušeně a nehojně v nižších až středních polohách po celém území, chybí ve vysokých horách. V letech 2001–2003 byla jeho početnost odhadována na 1000–2000 párů. Zvláště chráněný jako ohrožený druh.\n\nHnízdí v březových lesích, na rašeliništích, pasekách aj.\n\nSložení potravy ťuhýka šedého závisí na místě a sezóně. Převládá hmyz a drobní hlodavci, významněji jsou zastoupeni také ptáci až do velikosti kosa, méně plazi, obojživelníci a příležitostně i ryby. Zvláště na podzim byla zjištěna také rostlinná složka, tvořená semeny a plody rostlin. Na kořist útočí obvykle rychlým náletem z vyvýšeného místa na zem, občas loví i za letu. Kořist zabíjí svým silným zobákem a často ji pak nabodává na trny keřů nebo zakliňuje do vidlic stromů, kde slouží jako krátkodobá zásobárna potravy.\n\nMonogamní druh, hnízdící 1× ročně. Hnízdo je zpravidla vysoko na stromech, často využíváno opakovaně. Snůška čítá 7 (4-9) špinavě bílých, nahnědlých nebo šedých, tmavohnědě, olivově hnědě nebo šedohnědě skvrnitých vajec o velikosti 26,9 x 19,8 mm. Inkubace trvá zhruba 15 dnů, na vejcích sedí převážně samice. Mláďata krmí oba rodiče. Hnízdo opouští ve stáří 19-20 dnů.\n\n\n"}
{"id": "441132", "url": "https://cs.wikipedia.org/wiki?curid=441132", "title": "Turpan černý", "text": "Turpan černý\n\nTurpan černý (\"Melanitta nigra\") je malý druh kachny z řádu vrubozobých. Samec je celý černý, bez bílé kresby, s hrbolem u kořene zobáku; hřbet zobáku je žlutý. V letu jsou ruční letky světlejší. Samice je hnědá, s výrazně světlejšími tvářemi a stranami krku, čímž připomíná samici zrzohlávky rudozobé (ta je ale výrazně větší). Mladí ptáci mají světlejší břicho. Hnízdí u jezer a řek v severských lesích, v České republice vzácně přezimuje.\n\n"}
{"id": "441134", "url": "https://cs.wikipedia.org/wiki?curid=441134", "title": "Turpan hnědý", "text": "Turpan hnědý\n\nTurpan hnědý (\"Melanitta fusca\") je středně velký druh kachny z řádu vrubozobých. Vždy je zbarvený tmavohnědě, s bílými loketními letkami (v letu tvoří v křídle bílé pole). Dospělý samec má navíc půlměsíčitou bílou skvrnku pod okem a světle oranžově lemovaný zobák. Samice je o něco světlejší, s proměnlivou kresbou na hlavě; obvykle má světlejší skvrny před okem a v příuší. Mladí ptáci mají výrazně světlejší břicho. Hnízdí na pobřeží i na sladkých vodách v horách a tundře, do České republiky zaletuje každoročně v zimě.\n\n"}
{"id": "441137", "url": "https://cs.wikipedia.org/wiki?curid=441137", "title": "Georgiánské období", "text": "Georgiánské období\n\nGeorgiánské období je perioda britské historie, která je běžně definována jako období vlády Jiřího I., Jiřího II., Jiřího III. a Jiřího IV. v letech 1714 až 1830. Občas je to této etapy britských dějin zahrnováno i období vlády Viléma IV. Pojem georgiánský se běžně používá ve spojení s architekturou a sociálními změnami.\n\nObdobí poloviny 18. století bylo poznamenáno rozvojem kultury, založením Britského muzea a činnosti takových osobností jakými byli například Samuel Johnson, William Hogarth, Samuel Richardson a Georg Friedrich Händel. Společnost a její názory byly zachyceny v románech Henryho Fieldinga, Mary Shelleyové a Jane Austenové architektuře vytvořené Robertem Adamem, Johnem Nashem a Jamesem Wyattem a vzniku novogotického stylu, který odkazoval k předpokládané zlaté éře stavebnictví\n\nRozkvět umění se projevil ve vzniku romantické poezie reprezentované básníky Samuelem Taylorem Coleridgeem, Williamem Wordsworthem, Percym Bysshe Shelleym, Williamem Blakem, Johnem Keatsem a Georgeem Gordonem Byronem. \n\nObrazy Thomase Gainsborougha, Joshuy Reynoldse a mladých J. M. W. Turnera a Johna Constableho zachycovaly měnící se svět georgiánského období, podobně jako zahradní architektura Capability Browna. Skvělými příklady georgiánské architektury se může pochlubit Bath, Dublin a Bristol.\n\nSpolečenské reformy vyvolané politiky, jakým byl například Robert Peel, přinesly změny týkající se zrušení otrokářství, reformy vězeňství a sociální spravedlnosti. V Anglikánské církvi došlo k obrození křesťanství. Spisovatelé Hanahh Mooreová, Thomas Coran, Robert Raikes a Beilby Porteius začali ve svých dílech popisovat sociální problémy současné doby. Byly zakládány nemocnice, nedělní školy a sirotčince.\n\nZtráta amerických kolonií po Americké revoluci bylo pokládáno za národní katastrofu. Napoleonské války daly vyniknout významným vojenským osobnostem, jakými byli Horatio Nelson a vévoda z Wellingtonu. Rozšiřování koloniálního panství vyneslo do popředí objevitele typu Jamese Cooka. \n\n\n"}
{"id": "441149", "url": "https://cs.wikipedia.org/wiki?curid=441149", "title": "Prosincová ústava", "text": "Prosincová ústava\n\nProsincová ústava ( ) byla vydána 21. prosince 1867 jako soubor ústavních zákonů. Nová ústava byla reakcí na rakousko-uherské vyrovnání. Tvořilo ji 7 zákonů, vymezujících zákonodárnou pravomoc Říšské rady, katalog základních práv občana, zřízení říšského soudu, nezávislost soudů, postavení císaře a vlastní vyrovnávací zákon. Platila do zániku Rakousko-uherské monarchie. K úpravě došlo takzvanou dubnovou ústavou v roce 1873, která zejména zavedla přímé volby do Říšské rady.\n\n\nÚstava (s výjimkou 7. zákona) platila jen pro Předlitavsko, konkrétně (v dobovém slovníku) \"„v Čechách, Dalmatsku, Haliči a Vladiměřsku s Krakovskem, v Rakousích pod Enží a nad Enží, Salcbursku, Štyrsku, Korutansku, Krajinsku, v Bukovině, Moravě, Slézsku, Tyrolsku, Vorarlbersku, Istriansku, Gorici a Gradišíku, též v městě a okršlku Trstském\"”.\n"}
{"id": "441157", "url": "https://cs.wikipedia.org/wiki?curid=441157", "title": "Náměstí Hrdinů (Praha)", "text": "Náměstí Hrdinů (Praha)\n\nNáměstí Hrdinů v Praze, bývalé Soudní náměstí, se nachází v městské části Praha 4 ve čtvrti Nusle na Pankráci. Jedná se o velké veřejné prostranství, které je v současné době v severojižním směru rozděleno Severojižní magistrálou, resp. Pankráckou radiálou na dvě poloviny (směr z centra města přes Nuselský most na dálnici D1).\n\nVýchodní části náměstí vévodí velká budova pražského vrchního soudu z roku 1933 v těsné blízkosti Pankrácké věznice, na jeho jihovýchodní straně se nalézá Pankrácká vozovna z roku 1927. V západní část náměstí směrem ke Kavčím horám a bývalé usedlosti Děkanka (resp. Na Děkance) se pod ulicí Na Pankráci nachází stanice metra Pražského povstání. Celé prostranství je z architektonického hlediska dále „rozbito“ mimoúrovňovým křížením tramvajové tratě se Severojižní magistrálou, trať tramvají (linka 18) tudy prochází z centra Nuslí Táborskou ulicí do ulice Na Pankráci a odtud pak dalším podjezdem pod magistrálou v ulici 5. května směrem k Pankrácké vozovně.\n\nDne 6. září 1945 se zde konala poslední veřejná poprava v Praze, kdy zde byl popraven nacistický přisluhovač a bývalý náměstek pražského primátora Josef Pfitzner. V roce 1947 bylo do té doby Soudní náměstí přejmenováno na náměstí Hrdinů na počest obětí nacistické perzekuce, která probíhala během druhé světové války v Pankrácké věznici, resp. v blízké Pankrácké sekyrárně, dále také na počest statečných bojovníků, kteří zde v době Pražského povstání v květnu 1945 sváděli velmi urputné boje. Ve středu 21. srpna 1968 bylo náměstí obsazeno sovětskými tanky T 55 s bílými pruhy, které sem ten den přijely od Nuselské radnice, aby svými hlavněmi ráže 100 mm mířily na budovu \"Nejvyššího soudu\" . Trolejbusová, autobusová i tramvajová doprava do Nuselského údolí i k Nuselským schodům byla na celý týden přerušena.\n\nV době, kdy zde neexistovala Severojižní magistrála, ani pražské metro, procházela zdejší tramvajová trať od Kačerova, Ryšánky a Zelené lišky ulicí 5. května směrem do Nuslí; uprostřed náměstí se nacházela tramvajová zastávka a odbočka do vozovny. Ulicí Na Pankráci vedla trolejbusová trať směrem od Autobusového nádraží Pankrác přes Děkanku k Vltavě do Podolí, dále pak podél řeky skrz Vyšehradský tunel až na Václavské náměstí.\n\n\n"}
{"id": "441160", "url": "https://cs.wikipedia.org/wiki?curid=441160", "title": "Městské muzeum Mariánské Lázně", "text": "Městské muzeum Mariánské Lázně\n\nMěstské muzeum v Mariánských Lázních bylo založeno již v roce 1887, nyní sídlí na Goethově nám. č.p. 11 v bývalém lázeňském domě Zlatý hrozen, později Goethe-Haus, kde jsou umístěny správní kanceláře i výstavní prostory muzea. Muzeum je členem Asociace muzeí a galerií České republiky.\n\nV muzeu jsou v současné době instalovány následující expozice:\n\n\nPůvodní dům „U zlatého hroznu“ byl postaven v roce 1818, architektem Františkem Hablem. V letech 1975–1979 byl rekonstruován na muzeum. Jedná se o nejstarší dochovanou stavbu v původní osadě Mariánské Lázně.\n\n"}
{"id": "441231", "url": "https://cs.wikipedia.org/wiki?curid=441231", "title": "Nepálský kongres", "text": "Nepálský kongres\n\nNepálský kongres (nepálsky , anglicky \"Nepali Congress\") je nepálská politická strana, která vznikla v roce 1950. V současné době se jedná o nejsilnější opoziční stranu v Nepálu, jejím předsedou je bývalý nepálský premiér Giridža Prasád Koirála. Nepálský kongres je středovou až mírně levicovou stranou.\n\nPočátky Nepálského kongresu sahají do roku 1946, kdy ve Varánásí v Uttarpradéši vznikl Nepálský národní kongres. Jeho ideologické zaměření bylo do značně ovlivněno socialistickou frakcí Indického národního kongresu a jeho cílem bylo vystoupit proti autokratickému vládnutí ministerské dynastie Ránů a nastolení demokratičtějších zásad v zemi. Formálně v čele Nepálu sice stál král z dynastie Šáhů, faktickou moc však drželi v rukou ministerští předsedové z řad Ránů. V roce 1949 se Nepálský národní kongres rozpadl a část jejich bývalých členů společně se členy Nepálského demokratického kongresu založili v roce 1950 novou politickou stranu s názvem Nepálský kongres.\n\nZ počátku se členové Nepálského kongresu snažili o násilné svržení dynastie Ránů, jejich první pokus však nebyl završen úspěchem. Strůjci pokusu o převrat byli zatčeni a hrozil jim trest smrti. Následoval dramtický sled událostí, během něhož začaly propukat boje mezi Osvobezeneckou armádou, kterou zorganizoval Národní kongres, a nepálskou armádou, kterou řídili Ránové. Nepál se tak ocitl na pokraji občanské války. Částečně na nátlak Indie v čele s Džaváharlálem Néhrúem bylo mezi povstalci a Rány bylo v roce 1951 dospěno k dohodě. Nepálský kongres se stal součástí vlády, avšak neschopnost přivést Nepál, tehdy jednu z nejzaostalejších zemí světa, k alespoň k částečnému hospodářsko-sociálnímu pokroku, vedla v následujících letech stranu k vnitřní nestabilitě a nejednotnosti. Nicméně v prvních demokratických volbách v Nepálu roku 1959 se stal Nepálský kongres vedoucí politickou stranou.\n\nV následujících měsících však nová vláda v čele s Národním kongresem opět nebyla schopna zajistit reformy rozsáhlejšího charakteru, navíc premiér Bišéšvar Prasád Kóirála nevycházel dobře s králem Mahéndrou. Král se proto uchýlil ke krajnímu řešeni: v roce 1960 provedl palácový převrat a všechny dosavadní snahy o demokratizaci země tak byly zmařeny. Opětovné nastolení monarchie společně se zákazem působení politických stran znamenalo uvržení Nepálského kongresu do ilegality. Od 60. let rozvíjel Nepálský kongres své aktivity v sousední Indii, odkud organizoval politický odboj. Aktivity Nepálského kongresu za výrazného přispění jeho dlouholetého vůdce Bišéšvary vyvrcholily koncem 80. let v lidové nepokoje a protesty proti monarchii. V roce 1989 byl král nucen odvolat zákaz působení politických stran a na rok 1992 byly vyhlášeny volby do nové vlády, ve kterých jasně zvítězil Nepálský kongres. Ani tentokrát se mu však nepodařilo výrazněji pozvednout nepálské hospodářství a ekonomiku.\n\nTato neschopnost spolu s tíživou sociální situací většiny Nepálců v zemi připravila živnou půdu pro vznik partyzánských maoisticky orientovaných skupin. Ty v roce 1996 přešly v otevřený ozbrojený boj a v Nepálu tak začala občanská válka, která trvala deset let. Roku 2002 došlo v Nepálském kongresu k rozkolu a část členů NK založila novou stranu s názvem Nepálský kongres-demokratický (anglicky \"Nepali Congress-Democratic\"). V roce 2006 maoisté složili zbraně a podepsali s nepálskou vládou příměří. Na rok 2008 byly vyhlášeny volby, před kterými se strany Nepálský kongres a Nepálský kongres-demokratický opět spojily v jednu. V následných volbách v roce 2008 maoisté vyhráli (získali 220 s 575 možných), Nepálský kongres skončil na druhé místě s celkovým počtem 110 křesel. Stal se tak nejsilnější opoziční stranou, jeho předseda je Giridža Prasád Koirála.\n\n"}
{"id": "441233", "url": "https://cs.wikipedia.org/wiki?curid=441233", "title": "Zlatý potok (přítok Šlapanky)", "text": "Zlatý potok (přítok Šlapanky)\n\nZlatý potok je levostranný a celkově největší přítok říčky Šlapanky v okresech Jihlava a Havlíčkův Brod v Kraji Vysočina. Délka jeho toku činí 20,3 km. Plocha povodí měří 98,4 km².\n\nPotok pramení jihovýchodně od obce Smrčná, na jihozápadním úbočí vrchu Vysoký kámen (661 m), v nadmořské výšce okolo 605 m. Nejprve teče jižním směrem. U osady Zborná, jež je místní částí Jihlavy se potok postupně obrací na severovýchod. Protéká Pávovem, kde napájí velký \"Pávovský rybník\". Níže po proudu podtéká dálnici D1. Odtud až k jeho ústí je vedena jeho údolím železniční trať č. 225 spojující Jihlavu s Havlíčkovým Brodem. Hned za dálnicí potok protéká obcí Střítež, kde vzdouvá jeho vody \"Zámecký rybník\" a níže po proudu \"Mlynářský rybník\". Zhruba dva kilometry severovýchodně odtud protéká potok Dobronínem, kde jej výrazně posilují zprava Ždírecký potok a zleva přitékající jeho největší přítok Mlýnský potok. Dále potok meandruje k obci Kamenná. Severovýchodně odtud mezi Věžnicí a Šlapanovem se Zlatý potok vlévá zleva do říčky Šlapanky na jejím 15,1 říčním kilometru. Pod jeho ústím se nachází středověký kamenný most nazývaný \"Za Lutriánem\".\n\n\nPrůměrný průtok u ústí činí 0,67 m³/s.\n\nM-denní průtoky nad ústím Mlýnského potoka:\n"}
{"id": "441235", "url": "https://cs.wikipedia.org/wiki?curid=441235", "title": "Ekchymóza", "text": "Ekchymóza\n\nEkchymóza (starším pravopisem ekchymosa, z lat.-řec. ecchymosis) je lékařský termín pro plochý, skvrnkovitý krevní výron. Ekchymosa je druhem purpury (purpura je obecné označení pro krvavé skvrny na kůži), která se dělí podle velikosti skvrn na petechie (tečky), sugilace (velikost mince, plošná krevní podlitina) přes ekchymosy k sufusím (velké krvavé skvrny).\n\nPříčinou ekchymos jsou imunitní onemocnění, poškození cév, trombopenie (nedostatek krevních destiček), městnání krve následkem násilné komprese (např. škrcení, dávení; dochází k porušení cévních stěn následkem tlaku).\n\n"}
{"id": "441238", "url": "https://cs.wikipedia.org/wiki?curid=441238", "title": "NK", "text": "NK\n\nSpojení písmen N a K může mít různé významy:\n"}
{"id": "441245", "url": "https://cs.wikipedia.org/wiki?curid=441245", "title": "Pstružný potok", "text": "Pstružný potok\n\nNázev Pstružný potok má více vodních toků:\n\n"}
{"id": "441251", "url": "https://cs.wikipedia.org/wiki?curid=441251", "title": "Dominus Iesus", "text": "Dominus Iesus\n\nDominus Iesus (lat. Pán Ježíš), O jedinečnosti a spásonosné univerzalitě Ježíše Krista a církve je deklarace Kongregace pro nauku víry schválená papežem Janem Pavlem II. a vydaná 6. srpna 2000. Pod dokumentem je podepsán tehdejší prefekt Kongregace Joseph Ratzinger (pozdější papež Benedikt XVI.) a jeho tehdejší tajemník Tarcisio Bertone (pozdější kardinál státní sekretář). Dokument mluví o vztahu katolické církve k ostatním křesťanům a jiným náboženstvím, staví se proti teologii náboženského pluralismu a relativismu, proti které zdůrazňuje spásnou jedinečnost a univerzálnost Ježíše Krista. Odmítá taktéž ty formy mezináboženského dialogu, které nahrazují misie a výzvy k obrácení.\n\nDokument se staví proti chápání Ježíše Krista jako jedné z několika osob, skrze které se Bůh zjevuje lidem. Takové teologie označuje jako neslučitelné s křesťanskou vírou. Naopak zdůrazňuje, že jedině Kristus je schopen poskytnout lidem spásu a jeho osoba má v dějinách jedinečnou, absolutní a výlučnou hodnotu.\n\nCo se ekleziologických stanovisek týče, zdůrazňuje dokument jedinečnost církve založené Kristem:\nKe vztahu církve ke spáse dokument slovy druhého vatikánského koncilu v pozitivní formulaci znovu vyjadřuje tradiční katolickou nauku \"extra Ecclesiam nulla salus\" (mimo Církev není spásy): „Především je nutno pevně věřit, že ’putující církev je nutná ke spáse. Neboť jedině Kristus je prostředník a cesta ke spáse a on se pro nás stává přítomným ve svém těle, církvi. On sám vý-slovným zdůrazněním nutnosti víry a křtu (srov. Mk 16,16; Jan 3,5) potvrdil zároveň i nutnost církve, do které lidé vstupují křtem jako branou’.“\n\nNěkteré nekatolické skupiny slova dokumentu interpretovala jako znevažování jejich víry, zatímco jiní vyjadřovali uspokojení nad tím, že církevní stanovisko neodmítá možnost spásy pro ty, kteří jsou oficiálně odděleni od katolické církve.\n\nPapež Jan Pavel II. na kritiku dokumentu reagoval ve svých prohlášeních 2. října a poté 6. prosince, v kterých řekl, že dokument neodnímá možnost spásy lidem mimo křesťanství, ale zdůrazňuje, že jediným a výlučným zdrojem spásy je Kristus, v kterém je spojen člověk a Bůh.\n\nV roce 2007 pak Kongregace pro nauku víry vydala dokument potvrzený papežem Benediktem XVI. obsahující „odpovědi na otázky o některých aspektech nauky o církvi“. Dokument vysvětluje stanoviska \"Dominus Iesus\" a znovu je potvrzuje. Vyjadřuje se např. opět tak, že reformované církve nejsou z hlediska katolické církve církvemi v pravém slova smyslu a deklaruje „plnou totožnost Církve Kristovy a katolické Církve“. I tento dokument byl některými protestanty kritizován, naopak pravoslavní jej ocenili.\n\n"}
{"id": "441253", "url": "https://cs.wikipedia.org/wiki?curid=441253", "title": "Sopečné plyny", "text": "Sopečné plyny\n\nSopečné plyny či také vulkanické plyny jsou jedním z produktů vulkanismu. Tvoří je směsice pro člověka převážně jedovatých horkých plynů, které vznikají uvolňováním z roztaveného magmatu při jeho výstupu k povrchu, či v některých případech i interakcí podzemní vody s magmatem. Pokud se magma dostane na povrch, stává se lávou a sopečné plyny volně přecházejí do atmosféry, kde se stávají významnými skleníkovými plyny. V některých případech ale nadloží zabraňuje uvolňování sopečných plynů, čímž dochází k jejich akumulaci, nárůstu tlaku, což se může projevit explozivní erupcí sopky za vzniku tefry. Za normálních okolností, když nejsou tlaky extrémní, se sopečné plyny uvolňují prostřednictvím postupného průchodu přes půdu, anebo vznikem fumarol.\n\nSopečné plyny jsou tvořeny převážně vodní párou jakožto základní složkou všech plynů produkovaných vulkanickou aktivitou. Mezi další plyny patři různé oxidy síry (např. oxid siřičitý), fluorovodík, chlorovodík, oxid uhelnatý, methan, fluorid křemičitý, amoniak, oxid uhličitý a mnoho dalších jako např. karbonylsulfid či radon. Většina těchto plynů je pro život nebezpečná a při jejich uvolňování hrozí zasaženému jedinci smrt. Nebezpečí představuje skutečnost, že velké množství sopečných plynů je těžší než vzduch a často se tedy drží v nižších oblastech, kde vyplňují deprese či tečou údolími. Některé z nich, jako například oxid uhličitý, jsou současně i bez zápachu a bezbarvé, takže nejsou člověkem rozpoznatelné. Občas se stává, že jejich výskyt dosahuje jen určité výšky jako se stalo při erupci sopky Hekla v roce 1974, kdy plyny zabíjely zvířata jen do výšky 1 metru nad zemí, stojícímu člověku nehrozilo nebezpečí.\n\nMnožství produkovaných plynů roste s rozdílem tlaku, který je mezi taveninou a atmosférou. V hloubi planety panují značné litostatické tlaky, které nedovolují plynu uniknout z taveniny. Při výstupu k povrchu litostatický tlak postupně klesá, což dovoluje vzniku bublin v tavenině tzv. vesikule. Vznik vesikulí je důležitý i proto, že magma tak zmenšuje svoji hustotu, což mu umožňuje v pokračování výstupu k povrchu, jelikož se stane méně husté než okolní horniny. Pokud je atmosférický tlak vysoký, dochází k menší produkci sopečných plynů a k menším sopečným mrakům nad sopkou. Často utuhne magma dříve, než uniknou všechny sopečné plyny, v takovém případě vznikají v hornině malé vesikuly obsahující primární složení sopečných plynů. Často jsou tyto vesikuly druhotně vyplněny roztoky, které zkrystalizují, čímž vzniknou drúzy.\n\nRůzné druhy sopečné aktivity se projevují rozdílně v chemickém složení, jak ukazuje následující tabulka (údaje jsou v hmotnostních procentech). Mezi nejrozšířenější patří vodní pára, která tvoří 70 až 95 % všech sopečných plynů, následovaná oxidem uhličitým a dále pak oxidem siřičitým. V tabulce není uveden metan, který je sopečnou činností taktéž produkován a který je mezi sopečné plyny také řazen, a dále pak fluorid křemičitý (SiF) a amoniak. Plyny jsou v době erupce žhavé či horké v závislosti na trase a prostředí, které k povrchu musely urazit. Výstup magmatu přináší na povrch taktéž radon jako vzniklý produkt přírodních rozpadů radioaktivních látek, které se přeměňují v nitru planety.\n\nMnožství vázaných plynů v magmatu je obrovské, obvykle dosahuje 1 až 5 % celkové hmotnosti. Pokud je magma hluboko pod povrchem, litostatický tlak stlačuje rozpuštěné plyny. Jakmile ale začne stoupat k povrchu, plyny se mohou začít roztahovat a magma tak zvětšovat svůj objem. Jen pro představu krychlový metr ryolitového magmatu o teplotě 900 °C obsahuje až 5 % své váhy vodní páry. Při výstupu do podmínek normálního atmosférického tlaku by se magma s plyny nacházelo na 670 m. Krychle magmatu by se tak zvětšila na krychli o velikosti stran na 8,75 m.\nUvolňované látky z taveniny jsou z místa erupce transportovány do okolí a to buď jako plyny, či se přemění při kontaktu s kapalinou na aerosol a nebo jsou ukládány v okolí v podobě solí. V oblastech se zvýšeným geotermálním tokem, kde již nemusí být aktivní povrchový vulkanismus, mohou sopečné plyny utíkat na povrch rozpuštěné ve vodě, čímž vznikají přírodní minerální vody. Vyjma těchto způsobů jsou plyny transportovány taktéž v pyroklastických proudech, laharech a lávových proudech.\n\nSopečný oblak unikající ze sopky tvořený žhavým popelem, kousky hornin a sopečnými plyny může vystoupat desítky kilometrů do výšky a následně se větrem rozšířit nad obrovské území. V případě, že by došlo k erupci supervulkánu, snadno se materiál s plyny rozšíří po celé planetě ve velkém množství, což výrazně ovlivní klimatické podmínky. Velkým nebezpečím pro život je i interakce sopečných plynů s dešťovými srážkami, čímž vzniknou kyselé deště nad rozsáhlou oblastí, které mohou zasáhnout oblasti až tisíce kilometrů daleko od místa erupce jako se např. stalo v roce 1912 během erupce sopky Katmai. Občas se může taktéž uvolnit fluorid vápenatý, který je pak schopen popálit vegetaci v oblasti.\n\nSopečné plyny se většinou nedostanou ve škodlivé míře dále než 10 km od místa erupce, pro jejich sledování a ochrany obyvatelstva je ale potřeba v místech častých erupcích instalovat senzory, které jsou schopné jejich výskyt zjistit a ohlásit. Některé vzniklé soli se ukládají hned v místě výstupu na povrch, čímž mohou vznikat zvláštní sirnaté útvary jako např. \"sulfatery\" či natolik velká ložiska například síry, že se vyplatí jejich průmyslová těžba.\n\nNa Zemi vyjma kyslíku produkovaného zelenými rostlinami, řasami a bakteriemi fotosyntézou, pochází většina atmosférických plynů tvořících vzduch ze sopečné činnosti a jsou tedy sopečnými plyny. Jednotlivé produkované plyny mají rozdílný dopad na atmosféru respektive na celou planetu a život na ní. Existují doklady ukazující spojitost mezi sopečnou erupcí a krátkodobou změnou počasí, ale také s dlouhodobými změnami klimatu. Na jiných planetách jako například Venuše či Marsu se sopečné plyny podílely taktéž na vzniku atmosféry těchto planet. V případě Venuše vznikla planeta se silným skleníkovým jevem zahřívající celou planetu, v případě Marsu atmosféra obsahuje jen relativně malé množství oxidu uhličitého. Aktivní vulkanismus produkující sopečné plyny se ale vyskytuje i na měsících jako např. u měsíce Jupiteru Io.\n\nV současnosti se vynakládá značné úsilí na přesnější zmapování množství plynů, které je sopečnou činností produkováno, pro lepší pochopení procesů formující atmosféru těles s pevným povrchem. Taktéž umožňuje srovnání míry zavinění lidské činnosti k oteplování planety.\n\nSopečné plyny stály za vznikem prvotní atmosféry Země, která ale byla zcela jiná než její dnešní složení. Primární atmosféra neobsahovala výraznější zastoupení kyslíku, který se do atmosféry dostal až jako produkt primitivních organismů. Jak napovídají geologické nálezy hornin bohatých na železo, kyslík se ve větší míře v atmosféře začal prosazovat až někdy před 2,5 až 1,8 miliardami let. Existují studie, které spojují některé sopečné plyny jako např. karbonylsuflid se vznikem života. Tento plyn umožňuje vzájemné slučování aminokyselin, které bylo nutné pro vznik složitějších organických struktur, ze kterých se mohl vyvinout život.\n\nVeliký obsah vodní páry v roztaveném magmatu je hlavně důsledkem toho, že se na povrchu Země nachází kapalná voda, jelikož vodní pára je hlavní skleníkový plyn. Během erupcí je vodní pára již sloučená s ostatními látkami, takže vznikne agresivní chemická směs urychlující korozi kovových materiálů. Vodní pára v atmosféře kondenzuje a padá zpět na povrch planety jako déšť, kde se následně opět vypařuje a stává se částí vodního cyklu. Voda, vzniklá kondenzací z vulkanických plynů v zemské kůře se označuje jako \"juvenilní voda\".\n\nTento plyn je významným tvůrcem skleníkového efektu na Zemi, ale také na Venuši. Po vodní páře zabírá přední pozici v udržení teploty Země umožňující výskyt kapalné vody na jejím povrchu a života. Vyjma množství antropogenních zdrojů vypouštějících oxid uhličitý do atmosféry během spalování a současná debata o podílu člověka na globálním oteplování, je oxid uhličitý produkován v množství 110 miliónů tun za rok (ve srovnání s lidským příspěvkem 10 miliard tun za rok). Oxid pak propouští sluneční paprsky na povrch, který se jimi ohřívá, ale nedovoluje teplu sálat radiací zpět do kosmického prostoru.\nPo erupci se oxid siřičitý často stává aerosolem, který se pohybuje v atmosféře planety. Má dobrou schopnost odrážet sluneční záření dopadající na planetu, čímž zabraňuje pronikání paprsků k povrchu, což v případě Země vede k ochlazování jejího povrchu. V případě, že se ale dostane do interakce s kapalnou vodou, dochází k rozpouštění krystalků a vzniku slabě koncentrované kyseliny sírové, která se na povrchu projevuje jako kyselé deště. Jednou erupcí je schopno se dostat do atmosféry až 20 miliónů tun tohoto oxidu, jak se stalo například v roce 1991 během erupce sopky Pinatubo. Toto množství následné tři roky ochladilo celou planetu přibližně o 0,72 °C. Mezi největší úniky oxidu siřičitého v novodobé historii se řadí erupce sopky Laki v roce 1783.\n\nJeho schopnost odrážet sluneční paprsky je hlavním činitelem v dlouhodobých změnách klimatu vlivem sopečné aktivity. V nižších oblastech chladnější atmosféry se oxid siřičitý přeměňuje na kyselinu sírovou za působení slunečního záření. Následně kyselina reaguje se stratosférickou vodou za vzniku aerosolové vrstvy tvořené kapičkami kyseliny sírové, které zůstávají v atmosféře dlouho poté (až několik let), co malé prachové částečky z erupce se již usadily na povrch tělesa většinou 15 až 25 km od místa erupce. Prachové částečky jsou příliš těžké, než aby setrvaly v atmosféře dlouho, skutečným důvodem globálních změn počasí a klimatu v důsledku sopečných plynů je pak právě oxid siřičitý. Na druhou stranu částice vzniklého aerosolu zadržují teplo unikající radiací z povrchu, částice se zahřívají, což vede ke zvýšení teploty ve stratosféře. Zvýšení teploty stratosféry pak umožňuje snazší vznik oxidu chlornatého ničícího ozón.\n\nČástečky aerosolu se vzájemně sráží a zvětšují až přesáhnou kritickou mez a začnou klesat do troposféry, kde se stanou kondenzačními jádry dešťových kapek v cirrusech, se kterými se pak působením gravitace dostanou na povrch. V troposféře současně předají získané teplo. Každá nová sopečná erupce tak znovu doplňuje materiál, který se postupně z atmosféry vyplavuje deštěm.\n\nBěhem sopečné erupce je produkován i chlor v různých sloučeninách, který může negativně ovlivnit životní prostředí a vést v konečném v důsledku až k narušení biotopu celé planety. Sopečné plyny obsahují chlorovodík, který se v atmosféře rozpadá na chlor a oxid chlornatý, čemuž pomáhají síranové aerosoly. Chlor vzniklý vulkanismem se ve stratosféře přidává k chloru vypouštěnému člověkem, což posiluje reaktivní chlorové atomy ničící ozon respektive ozonovou vrstvu. V současnosti je těžko odhadnutelné, kolik chloru je produkováno sopečnou činností, ale spolu s lidským příspěvkem je chloru tolik, že jeho produkce převyšuje regenerační schopnost ozonosféry. Pro vznik nebezpečných sloučenin chloru je zapotřebí interakce s přeměněným oxidem siřičitým v atmosféře.\n\nUvolněný fluor v podobě fluorovodíku se dostává spolu s kyselým deštěm na povrch, kde kontaminuje oblast spadu. Následně je často transportován říční sítí a dochází k jeho ukládání v jezerech, která kontaminuje. Tyto oblasti se stávají nebezpečná pro zvířata spásající trávu či pijící z jezera, jelikož otrava fluorem vede ke vzniku kostní fluorózy ničící kosti.\n\nPro lepší pochopení změn atmosféry a jejímu ovlivnění člověkem se zkoumají sopečné plyny. První podrobnější sběr plynů a pozdější analýzu provedl v roce 1790 Scipione Breislak v Itálii. Dříve se jejich výzkum soustředil na odběr vzorků na místě a následný transport do laboratoří na analýzu. Nověji se přímo do míst výstupu sopečných plynů instalují automatická měřící čidla zaměřující se na chemický rozbor plynů a jejich množství.\n\nSledování výronů plynů může napomoci předpovědi sopečné erupce. Pokud se zvýší koncentrace oxidu uhličitého a oxidu siřičitého ve fumarolách, může to naznačovat opětovné stoupání magmatu k povrchu a možnost další sopečné erupce.\n\nVyšší koncentrace sopečných plynů v místě erupcí můžou způsobit vážná zranění organismu. Kyselé plyny, hlavně oxid siřičitý, sulfan a chlorovodík mohou vážně poškodit oči a sliznice dýchacího traktu, což může v extrémním případu vést i k úmrtí jedince. Interakce sopečných plynů s živým organismem není zatím příliš dobře prozkoumána, ale zdá se, že způsobují bolesti hlavy, slabosti, dýchací potíže a alergické reakce organismu. Velké nebezpečí představuje taktéž oxid uhličitý, který je těžší než vzduch a který se shromažďuje v depresích. Jelikož tento plyn nemá zápach a ani barvu, je velice těžké ho detekovat. Jen za posledních 20 let zemřelo na otravu oxidem uhličitým vzniklého sopečnou činností okolo dvou tisíc lidí. Přibližně 3 % všech úmrtí mezi lety 1900 až 1986 spojených s vulkanismem připadá právě na toxické a jedovaté sopečné plyny.\n\nMimo živočichů mají sopečné plyny také dopad na rostliny. Zvýšené koncentrace převážně oxidu uhličitého působí pozitivně na život zelených rostlin a stromů, které rostou rychleji než je pro ně obvyklé vzhledem ke klimatickým podmínkám. Jiné plyny (např. obsahující síru) jsou i pro ně toxické.\n\nDo atmosféry se také dostává rtuť.\n\nNěkteré studie dokonce spojují masové vymírání druhů s obrovskou produkcí jedovatých sopečných plynů, které by následně vyhubily většinu života na Zemi. Oblast, kde by k této masivní sopečné činnosti mohlo dojít, je oblast výlevného vulkanismu na Sibiři. Sopečné plyny by mohly zničit ozón, okyselit oceány a půdu či změnit globální klima.\n\nSopečné plyny se nejčastěji uvolňují při prudké sopečné erupci, kdy mají vysokou teplotu a unášejí pevné i tuhnoucí částice různé velikosti (tufový popel, kamínky, kameny, tuhnoucí lávu, částice kouře z požáru na zemském povrchu), při úniku se mísí s plyny atmosférickými; šíří se vlastním tlakem značnou rychlostí – až 80–160 km/h – a spalují, dusí, otravují a jinak zabíjejí vše živé v okruhu desítek kilometrů. Únik a prudké šíření takového žhavého, stlačeného sopečného smogu bývá označován jako pyroklastická smršť.\n\nŽhavé sopečné plyny pronikají i do podzemních prostor, pokud tyto nejsou uzavřeny hermeticky nebo chráněny přetlakem.\n\n"}
{"id": "441290", "url": "https://cs.wikipedia.org/wiki?curid=441290", "title": "Vodouš bahenní", "text": "Vodouš bahenní\n\nVodouš bahenní (\"Tringa glareola\") je středně velký druh bahňáka z čeledi slukovitých. Podobá se vodouši kropenatému, je však světlejší, kresba hřbetu a křídel je výraznější, ocas je jemněji proužkovaný, hruď a boky řidčeji čárkované, nadoční proužek sahá až za oko, nohy jsou žlutavě zelené. V letu má světlou spodinu křídel. Mladí ptáci jsou svrchu silně světle tečkovaní, hruď mají jemně čárkovanou. Hnízdí na rašeliništích a bažinách v tajze.\n"}
{"id": "441294", "url": "https://cs.wikipedia.org/wiki?curid=441294", "title": "Vozovka", "text": "Vozovka\n\nVozovka je vrchní část pozemní komunikace, určená pro jízdu vozidel. Součástí vozovky jsou především jízdní pruhy.\n\nVozovka je označení především pro zpevněný povrch jízdních pásů komunikací silničního (nebo uličního) typu. Nezpevněný povrch mají zejména cesty vzniklé pouhým vyježděním. Obvykle se za nezpevněný označuje též povrch tvořený nezhutněnou sutí, kameny, štěrkopískem, stavebním rumem nebo podobnými hmotami, avšak ČSN 73 6100 „Názvosloví silničních komunikací“ v bodě 40 cesty s takovým povrchem řadí mezi zpevněné. Za zpevněný povrch se považují zejména plochy s krytem tvořeným litými živičnými materiály (asfalt), kamennou či betonovou dlažbou, panely, litým betonem atd. Druh materiálu a druh a síla podkladních vrstev jsou voleny podle předpokládaného (návrhového) zatížení komunikace, tedy druhu a frekvence provozu vozidel, která vozovku mají užívat, a s ohledem na navrhovanou životnost. ČSN 73 6100 v bodech 363 a 364 rozděluje vozovky na netuhé a tuhé: netuhé jsou vozovky s živičným, popřípadě jiným krytem na podkladu ze stmelených nebo nestmelených materiálů. Tuhá je vozovka s cementobetonovým krytem anebo s podkladem z prostého nebo vyztuženého cementového betonu.\n\nVozovka má podle ČSN 73 6100 tyto vrstvy:\n\nVozovky trpí například těmito závadami:\n\nNěkdejší ČSN 73 6100 z roku 1983 v bodě 361 definovala vozovku jako zpevněnou část silniční komunikace určenou pro pojíždění vozidel. Silniční komunikací přitom norma podle bodu 2 rozumí komunikaci určenou převážně pro provoz silničních motorových vozidel, jejímž charakteristickým znakem je zpevněná vozovka.\n\nDefinice vozovky v českém zákoně o silničním provozu (361/2000 Sb.) není uvedena, avšak tento termín je hojně používán v definicích ostatních pojmů i v normativních ustanoveních zákona i prováděcích předpisů. Neostrou a neúplnou definici vozovky lze tedy nepřímo odvozovat z kontextu dalších ustanovení.\n\n\nVozovka může být buď tvořena jedním jízdním pásem (jízdní směry nejsou rozděleny nebo jsou rozděleny jen podélnými čarami) nebo dvěma (výjimečně i více) jízdními pásy, které odděluje dělicí pás. Do samostatných jízdních pásů může být oddělena také například vozovka pro vozidla hromadné dopravy (metrobus), obslužná vozovka pro dopravní obsluhu přilehlých budov atd.\n\nNaopak zcela jasně je definována vozovka (okraj) ve vyhlášce č. 294/2015 Sb. u VDZ V4, V 10a - V 10e a V 10g. V 10d - Parkovací pruh Značka vyznačuje dovolené zastavení a stání. Při stání nesmí vozidlo svým obrysem nebo nákladem přesahovat do vozovky vyznačenou plochu. Z toho je zřejmé, že okraj vozovky je vymezen vodící čarou, parkovacím pruhem, případně VDZ odpovídajího provedení.\n\n\n"}
{"id": "441295", "url": "https://cs.wikipedia.org/wiki?curid=441295", "title": "Standardní knihovna jazyka C", "text": "Standardní knihovna jazyka C\n\nStandardní knihovna jazyka C je v informatice implementace standardní knihovny podle standardu ANSI C.\nJe podmnožinou POSIX specifikace knihovny jazyka C, která byla vytvořena ve stejné době. Od chvíle, kdy bylo ANSI C přijato jako ISO standard, je také nazývána jako \"knihovna ISO C\" ().\n\nStandardní knihovna jazyka C poskytuje makra, definice datových typů a funkcí pro práci s textovými řetězci, matematické výpočty, práci se vstupy a výstupy, správu paměti a několik dalších služeb operačního systému. Zahrnuje hlavičkové soubory programovacího jazyka C.\n\nProgramovací jazyk C, na rozdíl od tehdy tradičních jazyků jako byl Cobol a Fortran, před svou standardizací neobsahoval vnořené funkce jako například vstupně/výstupní operace. Nedostatek postupem času napravovala uživatelská komunita, vytvářející myšlenku implementace chybějících funkcí a později i jejich stmelení do sady, která se nyní nazývá \"Standardní knihovna jazyka C\". Mnoho z těchto myšlenek se zároveň stalo přímo součástí definice standardu programovacího jazyka C.\n\nUnix a programovací jazyk C vznikaly v Bellových laboratořích firmy AT&T na konci šedesátých a počátku sedmdesátých let. Během sedmdesátých let nabral programovací jazyk C na popularitě a mnoho universit a vládních i nevládních organizací začalo používat ve svých projektech své vlastní variace jazyka, což na počátku osmdesátých let vyústilo ve zřejmé problémy vzájemné kompatibility rozdílných implementací. V roce 1983 sestavil institut ANSI komisi za účelem vytvoření specifikace standardu dnes známého jako ANSI C, která v roce 1989 vyvrcholila vznikem standardu C89. Součástí nově vzniklého standardu je i sada softwarových knihoven nazvaná \"ANSI C standard library\" (Standardní knihovna ANSI C).\n\nNásledující verze standardu jazyka C přinášely do vzniklé knihovny další požadované hlavičkové soubory, ale podpora těchto nových rozšíření se liší v závislosti na jednotlivých implementacích. Hlavičkové soubory <iso646.h>, <wchar.h> a <wctype.h> byly přidány s prvním rozšířením normy (označovaným NA1) v roce 1995. Následující aktualizace byla provedena v roce 1999 v souvislosti s vydáním standardu C99 a přibyly hlavičkové soubory s názvy: <complex.h>, <fenv.h>, <inttypes.h>, <stdbool.h>, <stdint.h> a <tgmath.h>.\n\nKnihovna standardu ISO C se skládá z 24 hlavičkových souborů jazyka C, pomocí kterých je možné vytvořit program nezávislý na svém okolí. Každý hlavičkový soubor obsahuje jednu či více deklarací funkcí a definice typů a maker. Hlavičkové soubory standardu ISO C jsou uvedeny v tabulce níže.\n\nV porovnání s jinými jazyky (například Java) je velikost standardní knihovny nepatrná. Knihovna poskytuje základní sadu matematických funkcí, funkce pro práci s řetězci a funkce pro souborový a konzolový vstup a výstup. Nezahrnuje ale standardní sadu pro práci s kontejnery, která je obsažena ve standardu knihovny C++, také se nezabývá specifikací grafického uživatelského rozhraní, síťových nástrojů a dalších, které jsou obsaženy například ve standardu programovacího jazyku JAVA. Hlavní výhodou plynoucí z kompaktnosti malé standardní knihovny je její jednoduchost a následná snadná přenositelnost na nové platformy.\n\nV průběhu času bylo vydáno několik knihoven, které přidávají stejné funkce jako standardní knihovny jiných jazyků. Mezi nejznámější knihovny paří projekt GNOME, který vytvořil soubor grafických nástrojů GTK+ a GLib. Jejich nevýhoda samozřejmě spočívá v tom, že spolu jednotlivé nestandardní knihovny vzájemně nespolupracují a programátoři se většinou musí učit pracovat s novými sadami funkcí.\n\nNěkteré programovací jazyky zahrnují funkce standardní knihovny jazyka C ve svých vlastních knihovnách. Knihovny v jiných programovacích jazycích jsou většinou přizpůsobené, aby více vyhovovaly struktuře daného programovacího jazyka, ale funkce a sémantika je zachována. Programovací jazyk C++ například zahrnuje funkce standardu knihovny ANSI C, co se týče jména funkcí \"std\" (jako std::printf, std::atoi, std::feof, etc.) a podobná jména hlavičkových souborů (cstdio, cmath, cstdlib atd.). Dalšími jazyky s podobným přístupem k programování, jako má jazyk C jsou: programovací jazyk D a převládající implementace jazyka Python známá jako CPython.\n\nNěkteré kompilátory (například GCC) přikládají vlastní verze některých funkcí ze standardní knihovny jazyka C. To znamená, že funkce jsou zapsány přímo v kompilovaném objektovém souboru a program je volá namísto funkcí ve sdílené knihovně jazyka C. Vnořené ( ) funkce musí svým chováním respektovat standard ISO C.\n\nUnixové systémy mají většinou zabudovanou sdílenou knihovnu jazyka C, ale ne vždy jsou v instalaci obsaženy hlavičkové soubory, takže je znemožněna tvorba aplikací v jazyce C. Knihovna jazyka C je v unixových systémech považována za součást operačního systému. Funkce jazyka C, včetně těch ze standardu ISO C, jsou často používány programy i operačním systémem, tím pádem by systémy s unixovým jádrem při absenci knihovny jazyka C nefungovaly.\n\nNa systémech Microsoft Windows jádro dynamických knihoven (DLL) neobsahuje standardní knihovnu jazyka C – ta je obsažena zvlášť v jednotlivých kompilátorech. Programy vytvořené v programovacím jazyce C jsou buď staticky propojené s knihovnou jazyka C nebo jsou propojené s dynamickou verzí knihovny distribuovanou přímo s programem.\n\nSeznam dalších nejznámějších implementací:\n\n\n"}
{"id": "441299", "url": "https://cs.wikipedia.org/wiki?curid=441299", "title": "Jan 69", "text": "Jan 69\n\nJan 69 je název krátkého filmu natočeného Stanislavem Milotou při pohřbu Jana Palacha 25. ledna 1969; nalezeného a pojmenovaného roku 2002. Jedná se o dokumentární záznam ve stylu filmové eseje sestříhaný na hudbu Leoše Janáčka a Antonína Dvořáka, jinak bez jakýchkoliv titulků či komentáře.\n\nFilm byl natočen v době postupující normalizace, proti které byl i Palachův protest namířen, proto byl osud tohoto materiálu těžce poznamenán hned od počátku. Milota natáčel vše, co se dělo v letech 1968–1969 (z tohoto materiálu mimo jiné vznikl film \"Zmatek\", který měl premiéru také až po pádu komunismu). Ovšem k natáčení \"Jana 69\" již nemohl použít služební kameru, tu sehnal produkční Jaromír Kallista, s dalšími prostředky potom pomohl ředitel barrandovského studia Vlastimil Harnach. Materiál, kterého byly asi 2000 m, byl poté sestříhán a vznikly dvě kopie, jedna zmizela a druhou odvezl Milota do Izraele, kde točil s Thomase Fantlem film \"Všichni se odvrátili\". Po návratu byli Milota i Kallista z Barrandova vyhozeni.\n\nO to, že druhá kopie zmizela a nebyla zničena StB, která vyvíjela snahu o zlikvidování veškerého materiálu pořízeného kolem politického dění konce 60. let, se postaral nejspíše především archivář a filmový historik Myrtil Frída spolu s dalšími laboranty, když kopii uložili do složitého systému Filmotéky Československého filmového ústavu. Zde – tedy již v Národním filmovém archivu – byl také o třicet tři let později nalezen a Milotou identifikován.\n\nMěl premiéru v roce 2002 na Festivalu filmů o lidských právech v Moskvě, v Česku byl poprvé vysílán 19. ledna 2003 Českou televizí.\n\n"}
{"id": "441300", "url": "https://cs.wikipedia.org/wiki?curid=441300", "title": "Duhová vlajka", "text": "Duhová vlajka\n\nDuhová vlajka je vlajka, na jejímž vlajkovém listu jsou použity barevné pruhy připomínající duhu. Takto barevná vlajka má dlouhou tradici a používala se v mnoha odlišných kulturách. V současnosti existuje množství typů duhových vlajek lišících se počtem pruhů (barev) a jejich řazením.\n\nJednu z forem duhové vlajky využívá v současnosti mezinárodní mírové hnutí. Tzv. \"Bandiera della Pace\" (italsky vlajka míru) se v roce 1961 stala symbolem italského pacifistického hnutí. Navrhl ji mírový aktivista Aldo Capitini a poprvé byla použita při pochodu 24. září 1961. V roce 2003 byla hojně použita při protestu proti válce v Iráku, kdy byla v Itálii vyvěšována z oken při akci Pace da tutti i balconi (\"Mír ze všech balkonů\").\n\nV této době se duhová vlajka s nápisem „PACE“ jako protiválečný symbol rozšířila také do dalších evropských států a stala se v Evropě vlajkou užívanou jak odpůrci války v Iráku, tak i odpůrci NATO. Při zasedání NATO ve Štrasburku v roce 2009 byla dokonce tato duhová vlajka ve městě zakázána, což vedlo k protestům.\n\nDuhová vlajka mírových aktivistů se od duhové vlajky gay a lesbického hnutí liší ve třech podstatných bodech:\n\nOd 70. let 20. století je duhová vlajka rovněž univerzálním gay a lesbickým symbolem a postupem doby vytlačila z této pozice jiné symboly. Těmi byly růžový trojúhelník, původně určený pro označení homosexuálů v době Třetí říše, který se v 70. letech 20. století stal především v Evropě symbolem emancipace gayů a leseb. Částečně také symbol lambdy, který byl rozšířený spíše ve střední Evropě, krátce po roce 1989 i v Československu. V 80. a 90. letech 20. století se duhová vlajka na úkor těchto znamení etablovala jako všeobecně známý a přijímaný symbol LGBT hnutí.\n\nV roce 1969 se na pohřbu herečky Judy Garlandové, která byla u gayů velmi oblíbená, objevilo několik duhových vlajek. Byla to narážka na její nejslavnější píseň \"Over the Rainbow\" z filmu \"Čaroděj ze země Oz\". Je ovšem sporné, zdali tato událost měla vliv na pozdější přijetí duhové vlajky pro gay a lesbické hnutí.\n\nDuhovou vlajku určenou pro toto hnutí navrhl v roce 1978 americký umělec Gilbert Baker. Má symbolizovat gay a lesbickou hrdost, jakož i současně rozmanitost tohoto způsobu života. Původních osm barev mělo vyjadřovat tyto vlastnosti:\n\nPro hromadnou výrobu a prodej své vlajky se Gilbert Baker obrátil v San Franciscu na společnost Paramount Flag Company. Protože však růžovou barvu, kterou autor na vlajce použil, nebylo možno tehdy průmyslově vyrobit, musela být vlajka zredukována na sedm pruhů.\n\nV listopadu 1978 byl zavražděn Harvey Milk, veřejně činný gay a člen městské rady San Francisca. V první výročí jeho smrti byl na jeho počest a jako znamení solidarity zorganizován vzpomínkový průvod. Organizátoři se v listopadu 1979 rozhodli v průvodu použít Bakerovu vlajku jako ústřední symbol. Aby mohly být barvy rovnoměrně rozděleny podél cesty průvodu – tři barvy po každé straně ulice – odstranil organizační výbor z vlajky další pruh (tyrkysový). Návrat k sedmi pruhům již neproběhl a na vlajce zůstalo od té doby jen šest barev.\n\nTaké organizace Greenpeace zabývající se ochranou životního prostředí používá symbol duhy, obvykle ve formě pětibarevného duhového oblouku na (převážně) bílém podkladu. Také její lodě nesou tento symbol, loď Rainbow Warrior má duhu i v názvu.\n\nNaopak česká nevládní ekologická organizace Hnutí DUHA od symbolu duhy ve svém logu upustila a od roku 2000 používá zelený kruh po vzoru světové federace ekologických organizací Přátelé Země.\n\nDuhová vlajka se objevila již během Německé selské války (1524–1526) a její užití je spojováno s reformátorem a vůdcem sedláků Thomasem Müntzerem. Je proto často zobrazován, tak jako na pomníku v jeho rodném Stolbergu, s duhovou vlajkou v ruce.\n\nBarvy duhy se vyskytovaly rovněž na vlajce Incké říše. Dodnes duhovou vlajku používá region Inka a jeho hlavní město Cuzco v Peru. Vlajka se skládá ze sedmi pruhů (barev), tedy ze stejného počtu jako má vlajka mírového hnutí, ovšem řazení barev je odlišné a podobá se naopak vlajce LGBT hnutí, která má ale pouze šest pruhů.\nŽidovská autonomní oblast na jihovýchodě Ruska poblíž čínských hranic používá jako vlajku též upravenou formu duhové vlajky. Tvoří ji sedm úzkých pruhů umístěných uprostřed vlajkového listu na bílém podkladě. Řazení barev je obdobné jako u vlajky homosexuálního hnutí, pouze je navíc světle modrá barva.\nTotožný počet i řazení barev, avšak přes celý list vlajky si pro svou vlajku v roce 1925 zvolila mezinárodní organizace International Co-operative Alliance (ICA), která sdružuje hospodářská družstva v mnoha zemích světa. Svaz si vybral a používá duhu jako symbol spolupráce a jednoty. V roce 2001 se ICA rozhodla změnit svou vlajku pro snadnou záměnu s jinými duhovými vlajkami. Nyní používá na bílé vlajce stylizovanou holubici míru v barvě duhy doplněnou zkratkou svého názvu.\n\n"}
{"id": "441307", "url": "https://cs.wikipedia.org/wiki?curid=441307", "title": "Státní znak Tchaj-wanu", "text": "Státní znak Tchaj-wanu\n\nStátní znak Tchaj-wanu (úředním názvem Čínské republiky) je tvořen modrým kruhem s bílým sluncem uprostřed. Modrý kruh představuje oblohu a bílé slunce v jeho středu reprezentuje principy jang. Dvanáct paprsků zastupuje 12 hodin každého dne a každé noci o dnech rovnodennosti.\n\n"}
{"id": "441314", "url": "https://cs.wikipedia.org/wiki?curid=441314", "title": "Jiří Kotrba", "text": "Jiří Kotrba\n\nJiří Kotrba (* 28. února 1958 v Písku) je bývalý československý fotbalista a současný fotbalový trenér a funkcionář.\n\nStudoval na gymnáziu v Milevsku, které ukončil po přestupu do pražských Bohemians na gymnáziu Na Pražačce, Praze 3 v roce 1976. V roce 1981 ukončil studium na FTVS UK, obor TV a trenérství (Mgr.), a v roce 2010 ukončil studium na VŠ marketingu a řízení, ESMA Barcelona (M.B.A.).\n\nOd roku 1979 je ženatý, manželka Jana (* 1960). Má dva syny:\n\nV mládí hrál za klub ZVVZ Milevsko a reprezentační mládežnické výběry tehdejšího Československa, odkud v 18 letech odešel do Bohemians Praha (trenéři Musil 1976 a Pospíchal 1977 - 1981). V sezóně 1977/78 debutoval v nejvyšší československé soutěži, hrál na pozici obránce a útočníka. S klubem Bohemians Praha ČKD byl v československé lize třetí (1980), hrál s ním dvakrát Pohár UEFA v sezóně 1979-80 s FC Bayern Mnichov a v sezóně 1980-81 se Sporting de Gijón a Ipswich Town FC a třikrát Intepohár (1978, 1979, 1980). Hrál v československé reprezentaci do 21 let. V roce 1981 odešel na rok na vojnu do VTJ Tábora a po jejím skončení přestoupil do klubu Dynamo České Budějovice, se kterým postoupil do československé ligy (1985) a do finále Českého poháru 1985 proti Dukle Praha. V roce 1988 zde hráčskou kariéru ukončil. Na svém kontě má 85 zápasů v nejvyšší československé soutěži, ve kterých vstřelil dvě branky.\n\n\n\n"}
{"id": "441320", "url": "https://cs.wikipedia.org/wiki?curid=441320", "title": "Jan Skácel (politik)", "text": "Jan Skácel (politik)\n\nJan Skácel (13. září 1934 Pardubice – 17. listopadu 2018 Praha) byl český nacionalistický politik pohybující se na krajní pravici, v době existence Národní strany její místopředseda, k roku 2015 předsedou Českého hnutí za národní jednotu a místopředsedou Národní demokracie.\n\nOd roku 1992 člen, posléze místopředseda Národně demokratické strany, ze které odchází v roce 1998. V roce 2004 kandidoval do Senátu za České hnutí za národní jednotu. Od roku 2000 předseda Vlastenecké fronty a přípravného výboru Národního Sjednocení, jehož byl předsedou v letech 2002 – 2003. Napsal předmluvu k novému překladu Protokolů sionských mudrců (2015).\n\nPocházel z pardubické podnikatelské rodiny. Děd i otec Jana Skácela byl členem předmnichovské Československé národní demokracie. Jeho matka vstoupila v roce 1945 na doporučení bývalého živnostenského tajemníka Františka Přeučila do Československé strany národně socialistické a současně rozšířila rodinnou továrnu na zpracování slídy, která v roce znárodnění zaměstnávala 155 pracovníků. V roce 1947 se stala členkou představenstva ČSNS a za tuto stranu zasedala i v Ústřední radě žen. V roce 1950 byla zatčena a spolu s Janovým nevlastním otcem odsouzena k dvaceti pěti letům žaláře, nevlastní otec k jedenácti. Oba byli propuštěni na amnestii presidenta republiky v roce 1960.\n\n\n"}
{"id": "441325", "url": "https://cs.wikipedia.org/wiki?curid=441325", "title": "Dozimetrie", "text": "Dozimetrie\n\nDozimetrie je oblast fyziky zabývající se vlastnostmi ionizujícího záření, veličinami charakterizujícími procesy vzniku a interakce ionizujícího záření s látkou a metodami měření těchto veličin.\n\nV biologických a lékařských vědách se soustředí se na interakci ionizujícího záření s živou hmotou a jeho účinky na organismy a uplatňuje se v oboru radiologie (radiodiagnostika a radioterapie).\n\nV technických vědách, lékařství i vojenství se uplatňuje v oblasti ochrany před zářením - zabývá se monitorováním a usměrňováním rizik pro obyvatelstvo i pracovníky se zářením.\n\n\n\n\n\nÚplný přehled mezinárodně doporučovaných veličin, jejich definic a jednotek podává ČSN ISO 31-10. Připravuje se její nové vydání v řadě\nČSN EN ISO/IEC 80000.\n\nIonizující záření, ve formě jak dlouhodobého slabého, tak i krátkodobého intenzivního ozáření, má negativní účinky na člověka a ostatní živé organismy. Působí-li na biologický materiál, dochází k absorpci ionizujících částic nebo vlnění atomy daného materiálu. To způsobuje vyrážení elektronů z jejich orbit a tvorbu negativně nabitých aniontů. Ionizované části molekul se stávají vysoce reaktivními a vedou k řadě chemických reakcí, které buňku buď rovnou usmrtí, nebo vedou ke změnám genetické informace (reakce radikálů s DNA způsobuje porušení fosfodiesterových vazeb a tím zpřetrhání jejího řetězce).\n\n"}
{"id": "441330", "url": "https://cs.wikipedia.org/wiki?curid=441330", "title": "Krajnice", "text": "Krajnice\n\nKrajnice je krajní část koruny pozemní komunikace, která již nepatří k vozovce. Skládá se ze zpevněné a nezpevněné části a může být od vozovky oddělena vodicí čarou; kde není taková čára ani chodník, považuje se za hranici mezi vozovkou a krajnicí obvykle hranice zpevněné části komunikace, případně svodidlo nebo obdobná zábrana. Komunikace uličního typu má obvykle místo krajnice zvýšený chodník, někdy však krajnice bývá i mezi vozovkou a chodníkem. Na dálnici je krajnice širší a slouží jako odstavný pruh.\n\nKrajnice není určena k jízdě motorových vozidel. Podle § 11 odst. 2 zákona č. 361/2000 Sb. smí řidič motorového vozidla vjet na krajnici jen při zastavení a stání nebo, jestliže je to nutné, při objíždění, vyhýbání, odbočování nebo otáčení; přitom musí dbát zvýšené opatrnosti. Při vzniku kolony na dálnici nebo silnici pro motorová vozidla mohou řidiči z krajního jízdního pruhu vjet na krajnici, je-li to nutné k vytvoření průjezdného pruhu pro vozidla s právem přednostní jízdy (§ 41 odst. 8 zák. 361/2000 Sb.).\n\nPokud pozemní komunikace nemá žádný chodník nebo je chodník neschůdný, smí chodec použít k chůzi levé krajnice (a není-li možné ani to, pak levého okraje vozovky). Totéž platí pro chodce táhnoucího nebo tlačícího dětský kočárek, sáňky, vedoucího psa, osobu na lyžích nebo kolečkových bruslích atd. Chodec nesoucí větší předmět, kterým by mohl na chodníku ohrožovat ostatní chodce, a kde chybí chodník, tak i osoba vedoucí jízdní kolo, koloběžku, moped, ruční vozík, osoba na ručním nebo motorovém vozíku pro invalidy atd., musí jít po pravé krajnici. S ručním vozíkem do 60 cm šířky se v takových případech chodí po levé krajnici, s vozíkem nad 60 cm šířky po pravé krajnici. Krajnici však k chůzi nesmí použít tzv. organizovaný útvar chodců.\n\nPokud tím nejsou ohrožováni ani omezováni chodci, smí po pravé krajnici jet cyklisté a jezdci na zvířeti. Po krajnici mohou cyklisté též zprava předjíždět nebo objíždět kolonu stojících nebo pomalu se pohybujících vozidel při pravém okraji vozovky.\n"}
{"id": "441334", "url": "https://cs.wikipedia.org/wiki?curid=441334", "title": "Státní znak Malediv", "text": "Státní znak Malediv\n\nStátní znak Malediv tvoří kokosova palma, přes kterou leží muslimský půlměsíc a z které vyrůstají dvě maledivské vlajky. To celé ještě obepíná stuha s arabským nápisem المحلديبية‎\"‎ (Ad-Dawlat Al-Mahaldheebiyya, , což jsou slova která v souvislosti s Maledivami používal Ibn Battuta a jiní cestovatelé).\n\nPalma symbolizuje obživu národa. Podle Maledivanů jsou palmy nejužitečnější rostliny, neboť se dá zužitkovat každá její část. Půlměsíc a hvězda symbolizuje islám, hlavní náboženství Malediv. \n\n"}
{"id": "441343", "url": "https://cs.wikipedia.org/wiki?curid=441343", "title": "Seznam zápasů československé fotbalové reprezentace", "text": "Seznam zápasů československé fotbalové reprezentace\n\n\n"}
{"id": "441346", "url": "https://cs.wikipedia.org/wiki?curid=441346", "title": "Hans Schütz", "text": "Hans Schütz\n\nHans Schütz též Johann Schütz (14. února 1901 Hemmehübel – 24. ledna 1982 Mnichov) byl československý politik německé národnosti a meziválečný poslanec Národního shromáždění za Německou křesťansko sociální stranu lidovou (DCSVP), později za SdP, po válce politik bavorské CSU a ministr práce a sociální péče Bavorska.\n\nV letech 1916–1918 byl truhlářským učněm, pak působil jako obchodní úředník v Mnichově. Od roku 1918 byl aktivní v křesťansko sociálních odborech a od roku 1921 byl předsedou Křesťanského odborového svazu textilních dělníků v Sudetech. Vydával (v letech 1925–1938) měsíčník \"Sudetendeutsche Arbeit\". V období let 1924–1938 vedl Svaz sudetoněmeckých křesťanských odborů. Byl členem celostátního předsednictva Německé křesťansko sociální strany lidové v ČSR. Profesí byl předseda Svazu křesťanských odborových sdružení. Podle údajů z roku 1935 bydlel ve Svitavách..\n\nV parlamentních volbách v roce 1935 se stal za křesťanské sociály poslancem Národního shromáždění za . V rámci DCSVP představoval aktivistické křídlo, nakloněné spolupráci s Československem. V tomto duchu vystupoval na sjezdu strany v září 1935. Po sloučení Německé křesťansko sociální strany lidové se Sudetoněmeckou stranou ale přešel v březnu 1938 do jejího poslaneckého klubu. Na podzim 1938 v souvislosti se změnami hranic Československa ztratil svůj mandát.\n\nRoku 1939 se stal členem NSDAP. Po roce 1938 se ale stáhl z vysoké politiky. V letech 1938–1940 byl úředníkem pojišťovny v Teplicích. Podle jiného zdroje byl v letech 1939–1941 obchodním úředníkem v Mnichově. Za druhé světové války v období let 1941–1945 sloužil v řadách Wehrmachtu na východní frontě.\n\nPo válce byl vysídlen do Německa. Roku 1946 spoluzakládal Union der Vertriebenen v rámci bavorské strany CSU a v letech 1946–1950 byl předsedou tohoto svazu sdružujícího vysídlené Němce. Spoluzakládal i Ackermannovo sdružení a do roku 1970 byl jeho celoněmeckým předsedou. V letech 1946–1951 a 1962–1968 zasedal v zemském předsednictvu CSU. Byl aktivní i v zastupitelských sborech. Po válce byl v letech 1948-1949 členem Hospodářské rady, která byla předchůdkyní parlamentního zastoupení rodícího se západoněmeckého státu. Následně byl dlouhodobě členem německého spolkovému sněmu, na kterém zasedal od prvních voleb v roce 1949 až do 5. února 1963. Zastupoval volební okres Dillingen. Byl sociálním odborníkem své strany a nadále si udržoval zájem o otázky německých vysídlenců. V letech 1953 až 1961 byl náměstkem předsedy zemské skupiny CSU a v letech 1963 až 1969 předsedou pracovní skupiny pro sociální otázky spolkové frakce CDU/CSU. V letech 1950–1963 zastupoval CDU-CSU v Radě Evropy, kde se roku 1950 stal místopředsedou výboru pro uprchlíky.\n\nJeho politická kariéra vyvrcholila počátkem 60. let 20. století. Roku 1963 ho bavorský předseda vlády Alfons Goppel povolal do svého kabinetu jako státního tajemníka Bavorského státního ministerstva práce a sociální péče. Roku 1964 se Schütz stal sám státním ministrem práce a sociální péče Bavorska. Ministerskou funkci zastával do roku 1966.\n\nByl čestným členem Německého katolického studentského spolku Ferdinandea v Heidelbergu (navazující na původní spolek založený pražskými Němci). a podobného spolku K.D.St.V. Nordgau Prag Stuttgart v organizaci Cartellverband der katholischen deutschen Studentenverbindungen.\n\n"}
{"id": "441349", "url": "https://cs.wikipedia.org/wiki?curid=441349", "title": "Čakan", "text": "Čakan\n\nČakan (také čakana) je příruční zbraň v podobě sekery kombinované s kladívkem popř. hákem na straně proti ostří na dlouhé násadě (až 2 metry). Tato násada bývá v horní části u sekerky bohatě pobita ozdobnými hřeby, v dolní části je obvykle zakončena kovovým hrotem (jako bývá na holích). \n\nSamotná sekerka se vyznačuje bohatou rytinou, vycházející z lidových vzorů. Čakan používala v dávných dobách chodská stráž při obraně hranic království a dodnes zůstává doplňkem tradičního mužského chodského kroje.\n\nČakanem může být označováno ve strojnictví i razidlo k ručnímu ražení pomocí kladívka.\n\nRytci kovů tímto názvem označují nástroje pro modelování plastiky v kovu. Tyto nástroje můžou být jak tvaru kruhu, tak obdélníku, trojúhelníku apod. Plocha, kterou se kov modeluje, je zdrsněná pomocí smirku.\n"}
{"id": "441355", "url": "https://cs.wikipedia.org/wiki?curid=441355", "title": "Železniční trať Kadaň – Vilémov u Kadaně – Kaštice/Kadaňský Rohozec – Doupov", "text": "Železniční trať Kadaň – Vilémov u Kadaně – Kaštice/Kadaňský Rohozec – Doupov\n\nŽelezniční trať Kadaň–Kaštice vede z Kadaně do Kaštic přes Vilémov, z Vilémova odbočuje trať do Rohozce u Kadaně. Je to jednokolejná regionální trať, která bývá nazývána Doupovskou dráhou. Provoz na trati byl zahájen v roce 1903.\n\nV jízdním řádu pro cestující je úsek, na kterém je aktuálně provozována pravidelná osobní doprava (Kadaň-Prunéřov – Poláky), uveden v tabulce 132. Do prosince 2014 to byla tabulka 143. . Dokud byla v knižním jízdním řádu uváděna celá trať (do prosince 2010, i když ve zbytku trati již bez pravidelné osobní dopravy), její označení bylo 164. Po celé délce trati jezdí sezónní vlaky, které byly v knižní jízdním řádu pro cestující uváděny od prosince 2017 do prosince 2019 v tabulce trati T6, od GVD 2019/2020 získaly zpět číslo 164\n\nTratě dnešní Doupovské dráhy začaly vznikat postupně. Nejprve jako ryze industriálně-agrární cukrovarská dráha z Kaštic do Krásného Dvora uvedená do provozu 18. srpna 1881, posléze v roce 1884 prodloužená do Radonic u Kadaně. Až po téměř 20 letech (1902) pak došlo k dalšímu rozšíření a to směrem z Radonic do Doupova a o rok později (1903) z Vilémova ke Kadani, kde součástí této tratě bylo přímé napojení Kadaně na železniční síť. Původně totiž Kadani sloužilo jen nádraží Kadaň-Prunéřov (dodnes stále existující staré prunéřovské nádraží). Po roce 1950 byl postupně ukončen provoz z Kadaňského Rohozce do Doupova vzhledem ke vzniku vojenského újezdu Hradiště a 2. října 1978 byla uskutečněna rozsáhlá přeložka trati mezi městem Kadaní a hlavní tratí, která se z důvodu těžby přesunula k elektrárně Prunéřov.\n\nNaprosto největší ránu dostaly lokálky 12. června 2005, kdy v rámci druhé změny jízdního řádu byly vlaky redukovány takovým způsobem, že se prakticky staly nepoužitelnými. I přes tuto úpravu je vlak v úseku Kadaň město – Poláky využíván denně až 70 cestujícími na jednom spoji.\n\nPředstavitelé Ústeckého kraje se trať snaží přes značné protesty místní samosprávy uzavřít. Obce si nechávají zpracovat studii dopravní obslužnosti regionu, která jednoznačně dokazuje, že i jinak relativně drahá železniční doprava zde při rozumném časovém rozložení spojů dokáže být i za současných cenových podmínek ekonomičtější, než doprava autobusová. I přes to došlo 9. prosince 2006 k zastavení pravidelného provozu na tratích Doupovské dráhy.\nProtože se místní obce nechtěly s likvidací železnice smířit, začal provoz na Doupovské dráze pod taktovkou mikroregionu. Vzhledem k omezeným prostředkům malých obcí však provoz na železnici nabíhá postupně, nejprve formou občasných turistických vlaků, postupně zavedením alespoň sezonní pravidelné víkendové dopravy.\n10. června 2007, přesně po půlroce od zastavení provozu, dochází díky iniciativě KDS (Konzultační dopravní společnost, která organizačně zastřešuje Doupovskou dráhu od samého počátku) a obce Rokle, k obnově pravidelného provozu na úseku Kadaň–Poláky.\n\nTaké druhý rok začal slibně a již od března na trať vyjíždějí moderní motorové vozy řady 842 nebo 854 na přímých vlacích až z Plzně. V letní sezóně došlo k rozšíření provozu prakticky na celou síť Doupovské dráhy, pravidelně nebyl provozován pouze úsek z Radonic u Kadaně do Kadaňského Rohozce. Díky tomu 2 páry vlaků z Kadaně do Plzně a dva páry vlaků z Kadaně-Prunéřova do Radonic u Kadaně vytvořily velice slušnou nabídku víkendového spojení.\nJak v roce 2007, tak v roce 2008 provoz zajišťovaly České dráhy na základě spolupráce obcí a Konzultační dopravní společnosti.\n\nTřetí rok samostatného provozu Doupovské dráhy dochází po krajských volbách alespoň ke kosmetickému přehodnocení přístupu Krajského úřadu k železnici, alespoň z pohledu cestovního ruchu. Kraj si uvědomil, že železnice je značným potenciálem pro určité oblasti a začal jí podporovat.\n\nKromě výše uvedené politické změny přichází na řadu změna výrazná i pro cestující, kterou je změna provozovatele vlaků, kterým se stávají Jindřichohradecké místní dráhy (JHMD). Primárním důvodem změny bylo zvýšení požadavků ČD na výkon motorových vozů, dalším důvodem byla též snaha o možnosti ovlivnění služeb a přístupu k cestujícím, které tehdejší ČD nebyly ochotny akceptovat. Do provozu byl zařazen motorový vůz řady 820, který zajišťoval dopravu na čtyřech párech vlaků mezi Kadaní, Radonicemi a Podbořany.\nV roce 2010 jezdila Doupovská dráha ve stejném rozsahu, jako v roce 2009, navíc se na trati čím dál častěji objevují tzv. zážitkové vlaky s programem, které jsou vypraveny z Chomutova do Kadaňského Rohozce. Tyto zážitkové vlaky jezdí vždy v předem vyhlášených termínech.\n\nRok 2011 byl pro Doupovskou dráhu poměrně hodně dramatický. Sice došlo ke stabilizaci provozu, kdy již bylo naprosto jisté, že vlaky na trati budou objednány v podstatě za jakýchkoli okolností, což se mimo jiné projevilo ve využití spojů, kde lze oproti předchozímu roku registrovat téměř 100% nárůst cestujících. Od tohoto roku jsou zde pravidelně nasazovány motorové vozy řady 830 a řady 831. Též došlo k rozšíření počtu zážitkových jízd v podstatě téměř do každého měsíce v roce. Zároveň však dochází se strany správce tratě Správy železniční dopravní cesty ke snahám o zastavení provozu na trati údajně z důvodů ekonomické nerentabilnosti. Ačkoli vždy byla žádost SŽDC Ministerstvem dopravy zamítnuta jako neopodstatněná, SŽDC se vždy znovu odvolala. Mezi tím dochází ke zvýšení intenzity údržby tratě, dokonce jsou rekonstruovány celé úseky, měněny pražce, kolejnice, svršek je podbíjen a upravována geometrie. I přes tuto činnost nepolevuje snaha některých pracovníků SŽDC na zastavení dopravy a k začátku platnosti grafikonu 2011/2012 se připravuje nepřetržitá výluka celého systému tratí Doupovské dráhy „Pro neudržitelný technický stav železničního svršku vyžadujícího vynaložení neadekvátních finančních prostředků v řádu miliónů Kč.“ Zahájení výluky by znamenalo, že Doupovská dráha se ocitne v podobné situaci jako například trať Kralovice–Mladotice.\n\nDíky značným protestům obcí byl sice ROV 83009 – Kaštice – Kadaň předměstí, Kadaňský Rohozec – Vilémov u Kadaně vydán, ale bylo přislíbeno, že výluka nikdy nebude zahájena.\n\nRok 2012 pokračuje v nastartovaném trendu z roku 2011. Tentokrát přišla Správy železniční dopravní cesty s novým cenovým výměrem pro tratě, kde není celoročně objednávána doprava krajem. Poplatek za dopravní cestu se zde zvyšuje z původních 5,32 Kč/km na 43,63 Kč/km. I přes razantní zvýšení ceny za použití dopravní cesty jezdily vlaky v letní sezoně shodně s předchozími roky, u zvláštních mimosezonních jízd došlo dokonce k nárůstu jejich četnosti.\n\nV roce 2016 je provozována pravidelná osobní doprava na úseku Kadaň-Prunéřov – Kadaň předměstí, přičemž jeden pár vlaků o víkendech do konce dubna jezdí až do zastávky Želina.\n\nV roce 2016 je zaveden krajem placený sezónní provoz po celé trati včetně odbočky (pouze do stanice Radonice u Kadaně) o sobotách a nedělích v období od 25. března do konce října.\n\nV roce 2017 byly vybrané vlaky prodlouženy do stanice Poláky, zároveň se zavádí sezónní provoz v podobném rozsahu jako v předešlém roce, na odbočce nově jeden pár vlaků zajíždí až do Kadaňského Rohozce.\n\nDo ledna roku 2021 proběhne elektrizace úseku trati mezi stanicemi Kadaň-Prunéřov – Kadaň. Zároveň má vzniknout nová stanice Kadaň-sídliště.\n\n\n\n"}
{"id": "441362", "url": "https://cs.wikipedia.org/wiki?curid=441362", "title": "Senátní obvod č. 44 – Chrudim", "text": "Senátní obvod č. 44 – Chrudim\n\nSenátní obvod č. 44 – Chrudim je podle zákona č. 247/1995 Sb. tvořen částí okresu Chrudim ohraničenou na východě obcemi Čankovice, Hrochův Týnec, Přestavlky, Zájezdec, Řestoky, Zaječice, Horka, Vrbatův Kostelec, Leštinka, Prosetín, Raná, Pokřikov, Vojtěchov, Kladno, Dědová, Kameničky a jihovýchodní částí okresu Havlíčkův Brod ohraničenou obcemi Jeřišno, Víska, Maleč, Chotěboř, Čachotín, Horní Krupá, Knyk, Havlíčkův Brod, Hurtova Lhota, Okrouhlička, Kochánov, Úhořilka, Úsobí a Skorkov.\n\nSoučasným senátorem je od roku 2018 Jan Tecl.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "441364", "url": "https://cs.wikipedia.org/wiki?curid=441364", "title": "Vodouš malý", "text": "Vodouš malý\n\nVodouš malý (\"Xenus cinereus\") je středně velký druh bahňáka z čeledi slukovitých. Vzdáleně se podobá pisíkovi obecnému, od kterého se liší především dlouhým, nahoru zahnutým zobákem. Shora a na hrudi je šedý, s tmavým proužkem na lopatkách a v ohbí křídla. V letu je shora celý šedý až na bílý zadní okraj křídel. Zobák je tmavý, někdy se žlutavým kořenem. Nápadně krátké nohy jsou žluté. Hnízdí v nížinné severské tajze, zimuje v Africe, Asii a Arábii.\n\nVodouš malý je nepatrně větší než pisík obecný, na délku měří 22 až 25 cm. Má typický zakřivený a dlouhý zobák, který je mnohem delší než hlava a je podobný, jako zobáky u některých druhů vodních ptáků. Většina těla těchto vodoušů je šedivá až hnědá, dolní partie bývají bílé. Nohy žluté, samotný zobák má tmavou barvu. Při letu je výrazný světlý kostřec a bílé proužky na konci loketní části křídla.\n\nVzácně zalétl do České republiky, kde byl dosud zjištěn jedenáctkrát, vesměs ve východní polovině území:\n\nVodouši malí vyhledávají vodní plochy. V zimě migrují na jih do tropických oblastí ve východní Africe, avšak většinu roku tráví s subpolárních oblastech Finska nebo obecně severní Evropy. Ve většině západní Evropy se jedná o vzácného tuláka, který se sem zatoulá jen ve výjimečných případech na podzim. Vodouši jsou hmyzožraví ptáci a většinu kořisti si uloví za letu. Většinu jejich jídelníčku tvoří vodního hmyz, jeho larvy a drobní korýši. Hnízdí jednotlivě na mokrých loukách nebo bahnitých březích, hnízdo si staví na zemi. Do něj samička naklade tři až čtyři kropenatá vejce. Ta inkubuje pouze samička.\n\n"}
{"id": "441369", "url": "https://cs.wikipedia.org/wiki?curid=441369", "title": "Laurin &amp; Klement A (1922)", "text": "Laurin &amp; Klement A (1922)\n\nLaurin & Klement A byl automobil vyráběný československou firmou Laurin & Klement od roku 1922 do roku 1924. V roce 1922 se jmenoval Laurin & Klement A, v letech 1923 a 1924 se jmenoval Laurin & Klement 100. Byl nástupce typu T.\n\nMotor byl vodou chlazený řadový čtyřválec s rozvodem SV. Měl výkon 18 kW (25 koní), vrtání 72 mm a zdvih 110 mm. Objem válců byl 1791 cm³. Vůz mohl jet maximálně 80 km/h.\n\nCelkem bylo vyrobeno 106 kusů.\n\n"}
{"id": "441374", "url": "https://cs.wikipedia.org/wiki?curid=441374", "title": "Železniční trať Rakovník–Mladotice", "text": "Železniční trať Rakovník–Mladotice\n\nŽelezniční trať Rakovník – Mladotice je jednokolejná regionální trať. Provoz na trati byl zahájen v roce 1899. Úsek, na kterém je aktuálně provozována osobní doprava, je v jízdním řádu pro cestující uváděn v tabulce číslo 162.\n\nTrať byla postavena akciovou společností Místní dráha Rakovník–Mladotice, k jejímu zprovoznění došlo 9. července 1899. Pro stavbu dráhy poskytla česká země 70% garanci základního kapitálu, který činil 3 860 350 korun. Kromě toho poskytla také garanci zúročení prioritních akcií ve výši 4,76 % základního kapitálu. Stát pomohl trati převzetím kmenových akcií ve výši 375 400 korun, zbylou částku 614 000 korun sehnali místní zájemci. Od počátku zde byl provoz zajišťován státními drahami (kkStB, později ČSD), vlastník tratě, společnost Místní dráha Rakovník–Mladotice, byl podle zákona č. 156/1925 Sb. zestátněn v roce 1925.\n\nK 1. lednu 1997 byla kvůli špatnému technickému stavu trati zastavena doprava z Čisté do Mladotic, České dráhy zajistily náhradní autobusovou dopravu, místními nazývanou „vlakobus“. V červnu 2015 byla organizována petice za záchranu trati v celé její délce.\n\nV roce 2001 byl zrekonstruován traťový úsek z Čisté do Kralovic u Rakovníka a byl na něm obnoven provoz. Oprava 9,5 km dlouhého úseku stála 38 mil. Kč. V prosinci 2001 se tak obyvatelé Kralovic a Kožlan opět dočkali vlakového spojení se Středočeským krajem.\n\nOd jízdního řádu 2013/14 měl být na tomto úseku opět zastaven provoz, protože Plzeňský kraj odmítl objednat dopravu na svém úseku. Na provoz tří párů vlaků o víkendu a jednoho v pracovní dny se pak rozhodla přispívat města Kralovice a Kožlany.\n\nÚsek Kralovice – Mladotice, na němž se nachází ještě zastávka Trojany, zůstává nadále nesjízdný. Na řadě míst jsou rozkradené kolejnice, křížení se silnicemi již ani nejsou označena jako železniční přejezdy, trať je silně zarostlá náletem.\n\nV úseku byla i po zprovoznění tratě z Čisté do Kralovic zachována náhradní autobusová doprava. Od roku 2012 byla podle článku ZSPD „začleněna mezi linky ČSAD“, nadále na ní však platí tarif ČD.\n\nNa návrh SŽDC bylo 29. listopadu 2010 zahájeno správní řízení o zrušení úseku Kralovice u Rakovníka – Mladotice. Dne 9. prosince 2010 rozhodlo ministerstvo o přerušení řízení z důvodu, že SŽDC v žádosti chybně identifikovala dráhu GPS souřadnicemi. Žadatel byl vyzván, aby nedostatek v přiměřené lhůtě odstranil. K 30. srpnu 2012 bylo správní řízení o zrušení trati v úseku Kralovice-Mladotice kvůli odmítavému stanovisku dotčených obcí a drážních spolků zastaveno.\n\nTrať je tak nyní na prodej. Její odkup by však vyšel na desítky milionů korun. Oprava trati by podle propočtů SŽDC z roku 2004 stála 80 milionů korun, pokud by po ní jezdily jen lehké vlaky omezenou rychlostí. Pokud by po trati měly jezdit namísto lokálky klasické osobní a nákladní vlaky, pak by v cenách roku 2004 stála oprava 140 milionů. Jen obnova mostu přes Mladotický potok by spotřebovala nejméně 20 milionů.\nV letech 2012 a 2013 byla traťová tabulka 162 v knižním jízdním řádu nazvaná „Rakovník – Kralovice u Rakovníka a zpět“, ale pod ní byl otištěn ještě zjednodušený výpis jízdního řádu části autobusové linky 460790 (jedná se o linku Kralovice – Manětín – Rabštejn nad Střelou) s poznámkou, že v úseku Kralovice, žel. st. – Mladotice, žel. st. na ní platí také tarif ČD. Ačkoliv se poznámka věnovala tomu, které zastávky jsou tarifními body ČD, kilometrické údaje pro tento úsek nebyly uvedeny ani v jedné z tabulek. Zároveň knižní vlakový jízdní řád uváděl, že pro spojení Královice–Plzeň lze o sobotách a nedělích použít též vybraných spojů linky 460805, ale k nim žádnou tarifní informaci neuváděl.\n\nV knižním jízdním řádu pro rok 2014 byla již trať 162 zkrácena a přejmenována do úseku „Rakovník – Čistá a zpět“. Traťová tabulka platná od 7. dubna 2014 však trať opět prodloužila do Kralovic se třemi páry víkendových spojů (ráno, odpoledne a večer) jedoucími až do Kralovic, odpolední pár spojů v některých obdobích jezdí dokonce denně. O náhradní dopravě mezi Kralovicemi a Mladoticemi již v jízdním řádu pro rok 2014 není žádná zmínka.\n\nV listopadu 2014 byla trať Kralovice – Mladotice (11,345 km, nabídková cena v prvním kole 27 115 060 Kč) jednou z pěti tratí, které stát nabídl k prodeji.\n\n2018: Nad budoucností železniční tratě mezi Mladoticemi a Kralovicemi stále visí otazník. Správa železniční dopravní cesty opakovaně nabízela k prodeji přes dvacet let uzavřenou trať Mladotice - Kralovice na severním Plzeňsku. Neúspěšně. O rozkradenou a zarostlou trať neměl nikdo zájem. Teď ji Správa železniční dopravní cesty nabídla bezúplatně obcím. Kralovice se zatím nevyjádřily, ale Mladotice o trať zájem mají. Dlouhá léta usilují o to, aby se provoz na trati obnovil.\n\nByl založen spolek s názvem Místní dráha Rakovník - Mladotice,z.s., který usiluje o záchranu Mladotické tratě. Obnovu tratě začal podporovat i Plzeňský kraj.\n\n2019: Loni ministerstvo dopravy zahájilo správní řízení o zrušení trati, a to na návrh Správy železniční dopravní cesty (SŽDC). „Správa železniční dopravní cesty před návrhem na zrušení trati vyčerpala všechny legální kroky pro její záchranu. Po neúspěšných veřejných soutěžích byla v souladu s usnesením vlády předložena nabídka na bezúplatný převod městu Kralovice, obci Mladotice, Plzeňskému kraji a Ministerstvu obrany. Nikdo ze jmenovaných neprojevil zájem,“ řekla mluvčí SŽDC Radka Pistoriusová.\n\nBývalý mladotický starosta Zdeněk Slach, který proti rušení trati bojuje 16 let, vysvětlil, proč tehdy obec trať nepřevzala: „My bychom museli hradit opravy, což bylo pro obec samozřejmě nepřijatelné.“\n\nLetošní rok, tedy rok 2019, se rovněž nese v duchu oslavy 120 let dráhy Rakovník – Mladotice, které se konali ve dnech 6. – 7. září. Při této příležitosti byl v sobotu 7. 9., kdy se konala hlavní oslava, vypraven \"retro\"rychlík z prahy hl. n. jedoucí přes Křivoklát, Rakovník do Kralovic, kde trať bohužel končí. Dále z Rakovníka byl rovněž vypraven do Kralovic motorový vůz M131 (tzv. Hurvínek) a z Plzně vyjela historická parní souprava do Mladotic, ta měla ještě uskutečnit mimořádnou jízdu tam a zpět mezi Mladoticemi a Plasy, jenže se tak nestalo. V nesjízdném úseku Kralovice - Mladotice (a zpět) bylo možné se svést náhradní autobusovou dopravou, kterou tvořila Škoda 706 RTO. Spolek Místní dráha Rakovník - Mladotice, z.s., nechal vydat knihu nazvanou \"Sto dvacet let z Rakovníka do Mladotic po kolejích\", která byla k dostání na akci za akční cenu 195 Kč a dále se prodávala Výroční turistická známka (No. 2451 - 120 let dráhy Rakovník - Mladotice). \n\n\n\n"}
{"id": "441376", "url": "https://cs.wikipedia.org/wiki?curid=441376", "title": "DMD", "text": "DMD\n\nZkratka DMD může znamenat:\n\n"}
{"id": "441377", "url": "https://cs.wikipedia.org/wiki?curid=441377", "title": "The Valley", "text": "The Valley\n\nThe Valley je hlavní a jediné město Anguilly, zámořského území Velké Británie. Žije zde 1 169 obyvatel (stav 2001). Ve městě a jeho okolí je mnoho budov postavených za dob kolonizace.\n\n"}
{"id": "441388", "url": "https://cs.wikipedia.org/wiki?curid=441388", "title": "Vodouš rudonohý", "text": "Vodouš rudonohý\n\nVodouš rudonohý (\"Tringa totanus\") je středně velký druh bahňáka z čeledi slukovitých. Má červené nohy a kořen zobáku, je hnědavý, s čárkovanou hrudí a boky, bělavým nadočním proužkem (jen před okem) a kroužkem kolem oka. V letu má bílý zadní okraj křídel a bílý kostřec, jehož zbarvení klínovitě vybíhá do hřbetu. Ve svatebním šatu je shora i zespodu tmavě skvrnitý, v zimě nevýrazně šedohnědý s rozpitým skvrněním. Mladí ptáci mají béžově skvrnité lemy per svrchní části těla. Hnízdí ve vnitrozemských i pobřežních mokřadech, vlhkých loukách aj.\n\nV České republice hnízdí především v nížinách (max. 620 m n. m.) Po roce 1960 vymizel z řady míst, pravidelně ještě hnízdí v jižních Čechách, na jižní, střední a severovýchodní Moravě. V letech 2001–2003 v Česku hnízdilo pouhých 25–40 párů.\n\nObecně bývá popisováno šest poddruhů:\n\nVodouš rudonohý je eurasijský stěhovavý druh ptáka., přičemž zimuje nejčastěji ve Středomoří, na atlantickém pobřeží Evropy i jižní Asii. Výjimečně se ale jednotlivci zatoulají i jinam, například na Palau a ve Federativních státech Mikronésie bylo několik kusů zaznamenáno v letech 1970 a 2000.\n\nVodouši jsou ostražití a poměrně hluční ptáci, kteří při prvním náznaku nebezpečí upozorní ostatní. Jako většina druhů z podřádu bahňáků, i tento se živí převážně malými bezobratlými živočichy. Žerou tedy především měkkýše, korýše, hmyz, červi a pavouky, výjimečně i semena a řasy.\n\nV době hnízdění vyhledávají vlhká místa s nízkou vegetací, tedy například mokré louky nebo okraje rybníků. Hnízdí jednotlivě, i když na vhodných místech mívá sklon hnízdit více párů pohromadě. Hnízdo je na zemi, vystlané jen slabě travinami a kapradinami. Do takového hnízda samička, ve většině případů koncem března, snese 4 vejce. Na jejich inkubaci se podílejí oba rodiče po dobu od 21 do 28 dní.\n\n"}
{"id": "441395", "url": "https://cs.wikipedia.org/wiki?curid=441395", "title": "Jurij Onufrijenko", "text": "Jurij Onufrijenko\n\nJurij Ivanovič Onufrijenko ( , * 6. února 1961 ve vesnici Rjasnoje, Charkovská oblast, Ukrajinská SSR, SSSR) je od dubna 1989 sovětský/ruský kosmonaut, člen oddílu kosmonautů Střediska přípravy kosmonautů. Roku 1996 vzlétl na palubě kosmické lodi Sojuz TM-23 ke stanici Mir k půlročnímu kosmickému letu. Podruhé se do vesmíru podíval v první polovině roku 2002, tentokrát na Mezinárodní vesmírné stanici (ISS). Celkem strávil ve vesmíru 389 dní, 14 hodin a 47 minut. \n\nJurij Onufrijenko pochází z vesnice Rjasnoje v Charkovské oblasti, narodil se v dělnické rodině, je ukrajinské národnosti. Roku 1982 absolvoval Jejskou vojenskou vysokou leteckou školu. Poté sloužil v letectvu na Dálném východě, celkem nalétal 800 hodin (245 ve škole, 305 v letectvu, 250 v CPK do října 1992), uskutečnil 54 seskoků.\n\nRoku 1988 proběhl další, už desátý nábor do oddílu kosmonautů Střediska přípravy kosmonautů J. A. Gagarina (CPK). Onufrijenko prošel lékařskými prohlídkami a 25. ledna 1989 byl rozhodnutím Státní meziresortní komise doporučen do oddílu kosmonautů CPK, formálně zařazen v CPK na pozici kandidáta na kosmonauta byl 22. dubna 1989. Absolvoval dvouletou všeobecnou kosmickou přípravu a 1. února 1991 získal kvalifikaci zkušební kosmonaut. \n\nOd dubna 1991 se připravoval na let na Mir. V dubnu 1994 byl jmenován velitelem třetí (rezervní) posádky Základní expedice 18 (EO-18, start v březnu 1995), tedy současně i záložní posádky Základní expedice 19 (EO-19, start v červnu 1995) a hlavní posádky Základní expedice 21 (EO-21). Zprvu se připravoval v dvojici s Alexandrem Poleščukem, od dubna 1995 s Jurijem Usačovem. \n\nDo vesmíru odstartoval Onufrijenko, Usačov v lodi Sojuz TM-23 21. února 1996, o dva dny se spojili s Mirem. Převzali stanici od Základní expedice 20 (Jurij Gidzenko, Sergej Avdějev, Thomas Reiter), která se 29. února 1996 vrátila na Zem. K ruské dvojici se 24. března připojila Shannon Lucidová, přivezl ji při své třetí návštěvě raketoplán Atlantis. Expedice 21 strávila na stanici šest měsíců, koncem srpna 1996 předali Mir nástupcům ze Základní expedice 22 a přistáli 2. září po 193 dnech, 19 hodinách a 8 minutách letu.\n\nV červenci 1997 byl vybrán velitelem záložní posádky Expedice 1 a hlavní posádky Expedice 3 na Mezinárodní vesmírnou stanici (ISS). Po reorganizace posádek v říjnu téhož roku se stal velitelem záložní posádky Expedice 2 a hlavní posádky Expedice 4. \n\nPodruhé do vesmíru vzlétl 5. prosince 2001 na palubě raketoplánu Endeavour (let STS-108), po spojení s ISS se členové Expedice 4 – Onufrijenko, Carl Walz a Daniel Bursch – na půl roku usadili na stanici. Na Zem je odvezl opět raketoplán Endeavour 19. června 2002, členové Expedice 4 strávili v kosmu 195 dní, 19 hodin a 39 minut.\n\nV březnu 2004 odešel z oddílu kosmonautů, stal se zástupcem náčelníka 1. správy v CPK. \n"}
{"id": "441399", "url": "https://cs.wikipedia.org/wiki?curid=441399", "title": "Jozef Miškovský", "text": "Jozef Miškovský\n\nJozef Miškovský (15. března 1859, Poboří u Plaňan – 14. července 1940, Český Brod) byl všestranný český novinář, spisovatel, nakladatel, historik a aktivní a obětavý činitel v mnoha spolcích.\n\nPo studiích na reálce v Kutné Hoře se přestěhoval do Českého Brodu. Zde zřídil knihkupectví a jako nakladatel vydal řadu publikací. Věnoval se také psaní knih se zaměřením na národní historii. Zapojil se i jako angažovaný pracovník do činnosti mnoha spolků zaměřených k povznesení národa. Byl 30 let členem výboru českobrodského okresního zastupitelstva a členem městské rady a ve městě více jak čtyřicet let vydával periodikum Naše hlasy. Stal se předsedou Jednoty čs. novinářů a později jejím čestným doživotním předsedou. Byl členem a později předsedou Muzejní jednoty v Českém Brodě. Zasloužil o zřízení Okresní nemocnice v Českém Brodě. Několik desítek let působil v okresním školním výboru. Zasloužil se o vznik Městské spořitelny, pomníku Prokopa Velikého a Podlipanského muzea. Rovněž byl horlivý stoupenec, člen, propagátor a funkcionář Sokola. Publikoval rovněž pod pseudonymy Sekavec a Pobořský. Jeho panslovanství ovšem na stránkách Našich hlasů často přerůstalo do vyhraněného nacionalismu a novinové útoky na některé osoby v jeho okolí.\n\nS ženou Annou (rozenou Klímovou) měli tři děti – Božetěcha (1887), Boleslava (1891) a Drahomíru (1893). Jeho žena Anna umírá velmi záhy roku 1894.\n\n\nV roce 1903 spolu s Hanušem Kuffnerem prošel, popsal a zmapoval pomalu mizející Čertovu brázdu .\n\n\"\"Poctivý a upřímný žurnalista z vnitřní potřeby jistě užije svých schopností vždy tak, aby sloužil vyšším zájmům národního a státního celku. Bude svoje stati psáti jistě jen tenkrát, když každé jeho slovo se bude opírat o pravdu a bude-li vnitřně jist, že podkladem jeho tvorby nejsou ani výmysly ani dohady, nýbrž skutečnost.\"\" (Naše hlasy, č. 37, 28. 9. 1934)\n\n"}
{"id": "441412", "url": "https://cs.wikipedia.org/wiki?curid=441412", "title": "Boňkovský potok", "text": "Boňkovský potok\n\nBoňkovský potok je pravostranný a celkově největší přítok Perlového potoka v okrese Havlíčkův Brod v Kraji Vysočina. Délka jeho toku činí 5,2 km. Plocha povodí měří 6,1 km².\n\nPotok pramení ve vsi Kamenice, která se nachází jihozápadně od Herálce v nadmořské výšce okolo 590 m. Teče převážně severovýchodním směrem, protéká obcí Boňkov. Napájí řadu rybníků, které se nazývají \"Kamenický rybník\", \"Velký Jankov\", \"Tvrzný rybník\", \"U Dubu\" a \"Boňkovský rybník\". Do Perlového potoka se Boňkovský potok vlévá jižně od Věže na jeho 15,3 říčním kilometru v nadmořské výšce okolo 495 m.\n\nBoňkovský potok nemá žádné významnější přítoky.\n"}
{"id": "441415", "url": "https://cs.wikipedia.org/wiki?curid=441415", "title": "Transfigurace (elektrotechnika)", "text": "Transfigurace (elektrotechnika)\n\nTransfigurace je speciální úprava elektrických obvodů, kde se za určitým účelem změní schéma nebo zapojení obvodu.\n\nTato metoda se používá, když se zjednodušuje el. obvod. Jedná se především o obvod, kde jsou dvojice sériově zapojených rezistorů R1+R2, a R3+R4 zapojeny paralelně, tady (R1+R2)||(R3+R4).\nTento obvod je standardním zjednodušováním řešitelný, avšak transfigurace přichází ve chvíli, kdy jsou uzly mezi rezistory R1-R2 a R3-R4 spojeny dalším rezistorem R5. Tímto se celý obvod komplikuje, neboť tímto rezistorem protéká proud, který převádí proud z horních rezistorů (podle toho , který je menší) na druhou stranu (opět k menšímu).\n\nPokud bychom se podívali na schéma detailně, vznikly nám dva trojúhelníky, první tvořen rezistory R1 R3 R5, druhý R5 R2 R4. Náš cíl je tedy převést tento obvod zvaný trojúhelník na hvězdu, tvořenou rezistory Ra, Rb, Rc, R2 a R4. Tedy Rb a R2 jsou sériově, Rc a R4 také, tyto dvě dvojice jsou paralelně, a k tomuto \"obdélníku\" je sériově Ra. Zapsáno zjednodušeně pak ((Rb+R2)||(Rb+R4))+Ra. Zde tedy vznikla třícípá hvězda, tvořená rezistory Ra, Rb a Rc, která má střed v uzlu všech těchto tří rezistorů.\n\nTento obvod je řešitelný, avšak pouze za předpokladu, že známe hodnoty rezistorů Ra, Rb a Rc.\nHodnoty těchto rezistorů byly odvozeny na základě toho, že jak trojúhelník, tak hvězda mají společné vrcholy (vrcholy cípů). Můžeme si je pracovně nazvat A, B a C podle jejich rezistorů. Pokud bychom si vzali rezistor mezi svorkami A a B (sériovou kombinaci Ra a Rb), pak v trojúhelníku to odpovídá rezistoru R1 a k němu paralelně R3+R5.Pak tedy\nformula_1.\n\nStejným způsobem se odvodí vzorce pro zbývající sériové kombinace a úpravami se dojde k výsledným vztahům:\n\nformula_2\n\nformula_3\n\nformula_4\n\nPomůcka: ve vztazích je vidět, že v čitatelích jsou součiny hodnot rezistorů dotýkajících daného uzlu a ve jmenovateli je součet všech tří hodnot rezistorů.\n\nTransfigurace hvězda-trojúhelník se dá také řešit pomocí Théveninovy poučky (jedná se totiž od dva děliče, které si navzájem tvoří zátěž).\n\nVe střídavém poli je potřeba použít obecných impedancí.\n\nNejčastěji se používá převod z trojúhelníku (formula_5) na hvězdu (formula_6), protože se trojúhelník v obvodech vyskytuje častěji.\n\nPro transfiguraci trojúhelníku na hvězdu (formula_7) platí:\n\nformula_8\n\nformula_9\n\nformula_10\n\nPro transfiguraci z hvězdy na trojúhelník (formula_11):\n\nformula_12\n\nformula_13\n\nformula_14\n\nCelkový odpor zapojení formula_6značme formula_16a celkový odpor zapojení formula_17 značme formula_18.\n\nPokud jsou obvody vyvážené, tak pro: formula_19 a formula_20 platí:\n\nformula_21nebo formula_22.\n\nOdpor formula_24 mezi uzly formula_25 a formula_26 je vlastně paralelní kombinací formula_27 k sériovému zapojení formula_28 s formula_29:\n\nformula_30\n\nOdpor formula_31 mezi uzly formula_25 a formula_26 je ve hvězdě sériovým zapojením formula_34 a formula_35:\n\nformula_36.\n\nVzhledem k nutné rovnosti těchto odporů při provádění transfigurace vzniká rovnice:\n\nformula_37\n\nNyní lze analogicky odvodit zbylé rovnice a vytvořit tak soustavu rovnic:\n\nformula_38\n\nformula_39\n\nformula_40\n\nSoustavu lze následně řešit sčítací metodou:\n\nformula_38\n\nformula_42\n\nformula_40\n\nSečtením všech třech rovnice vzniká rovnice, kterou lze algebraicky vyřešit:\n\nformula_44\n\nformula_45\n\nformula_46\n\nZbylé odpory lze vyřešit obdobným způsobem:\n\nformula_38\n\nformula_39\n\nformula_49\n\nformula_50\n\nformula_9\nformula_52\n\nformula_39\n\nformula_40\n\nformula_55\n\nformula_56\n\nformula_10\n\nTímto byly odvozeny všechny potřebné veličiny:\n\nformula_8\n\nformula_9\n\nformula_10\n\nNa základě rovnosti odporů lze, jako v předchozím případě, dospět k soustavě rovnic:\n\nformula_38\n\nformula_63\n\nformula_40\n\nPoté se postupně vyjádří jednotlivé hodnoty neznámých odporů formula_65a formula_66v závislosti na formula_67formula_68:\n\nformula_12\n\nformula_13\n\nformula_14\n"}
{"id": "441417", "url": "https://cs.wikipedia.org/wiki?curid=441417", "title": "Is There Anybody Out There? The Wall Live 1980–81", "text": "Is There Anybody Out There? The Wall Live 1980–81\n\nIs There Anybody Out There? The Wall Live 1980–81 je čtvrté koncertní album britské skupiny Pink Floyd. Bylo vydáno v roce 2000 (viz 2000 v hudbě) a v britském žebříčku prodejnosti se umístilo nejvýše na 15. místě.\n\nNa albu \"Is There Anybody Out There? The Wall Live 1980–81\" se nachází záznam celého koncertu z turné \"The Wall Live\", které Pink Floyd uspořádali v letech 1980 a 1981, ačkoliv vydání této živé desky proběhlo o 20 let později, v roce 2000. V případě \"The Wall Live\" se nejednalo o klasické turné, ale hudebně-divadelní ztvárnění alba a rockové opery \"The Wall\" z roku 1979. Koncerty byly kvůli technicky náročné realizaci uspořádány pouze na čtyřech místech (1980: Los Angeles, New York, Londýn; 1981: Dortmund, Londýn), v jednom městě se ale během několika dnů za sebou konalo vždy několik vystoupení.\n\nKoncepce alba \"The Wall\" byla téměř celá dílem baskytaristy, zpěváka a skladatele Pink Floyd Rogera Waterse. Album vypráví příběh hudebníka jménem Pink, který se postupně izoluje od společnosti a ve svém nitru si tak staví pomyslnou zeď („the wall“). Během první poloviny každého koncertu byla skutečně mezi publikem a hudebníky postavena několik metrů vysoká zeď z kartonových krabic. Druhou půlku vystoupení hráli hudebníci částečně za zdí, na kterou byly promítány animace, částečně před zdí, či dokonce na jejím vrcholu. Před poslední skladbou byla zeď zbořena.\n\nSkupinu Pink Floyd (tehdy již tříčlennou, neboť klávesista Rick Wright byl z kapely vyhozen po nahrávání alba \"The Wall\"; Wright se ale těchto koncertů zúčastnil jako najatý hudebník) doplňovala „stínová kapela“ („surrogate band“) tvořící doprovod a výpomoc při občasných hereckých vložkách. Tato „stínová kapela“ odehrála i první skladbu „In the Flesh?“ s maskami jednotlivých členů Pink Floyd; diváci poté byli zmateni, když před ně nastoupila skutečná skupina Pink Floyd. Součástí vystoupení byl i uvaděč „master of ceremonies“.\n\nKoncertní podoba poměrně věrně kopíruje studiovou verzi dvojalba \"The Wall\", ačkoliv zde existují určité rozdíly: především skladby „What Shall We Do Now?“ a „Last Few Bricks“. První píseň se na desku \"The Wall\" z kapacitních důvodů nedostala, druhá skladba tvoří instrumentální most mezi „Another Brick in the Wall, Part III“ a „Goodbye, Cruel World“.\n\nAlbum \"Is There Anybody Out There? The Wall Live 1980–81\" není tvořeno jedinou koncertní nahrávkou, ale smíchanými zvukovými záznamy z různých koncertů v londýnském Earls Court ze srpna 1980 a června 1981.\n\nVystoupení ze 17. června 1981 bylo posledním koncertem Pink Floyd v tzv. klasické sestavě (Gilmour – Waters – Wright – Mason); v roce 1985 totiž Waters skupinu opustil kvůli autorským i osobním sporům s ostatními členy kapely. Jediná akce, na které se všichni tito členové sešli opět dohromady, byl koncert Live 8 konaný 2. července 2005.\n\nNejdříve bylo album \"Is There Anybody Out There? The Wall Live 1980–81\" vydáno 23. března 2000 v Nizozemsku vydavatelstvím EMI. 27. března téhož roku následovalo vydání limitované „de luxe“ verze ve Spojeném království. Obyčejné vydání následovalo 10. dubna, v USA 18. dubna (zde u Columbia Records).\n\nV britském žebříčku prodejnosti hudebních alb se umístilo nejlépe na 15. místě, v USA na příčce 19.\n\n\n"}
{"id": "441419", "url": "https://cs.wikipedia.org/wiki?curid=441419", "title": "Vodouš šedý", "text": "Vodouš šedý\n\nVodouš šedý (\"Tringa nebularia\") je velký druh vodouše, bahňáka z čeledi slukovitých. Má delší, u kořene široký a mírně nahoru zahnutý zobák. Nohy jsou zelenavě šedé. Shora je šedivý, zespodu bílý se skvrnitou hrudí. V letu má světlávý ocas a kostřec, bílá barva vybíhá klínovitě do hřbetu. Hnízdí v severských lesích, při tahu do Afriky se na jaře i na podzim zastavuje i v České republice.\n\n"}
{"id": "441423", "url": "https://cs.wikipedia.org/wiki?curid=441423", "title": "Vodouš štíhlý", "text": "Vodouš štíhlý\n\nVodouš štíhlý (\"Tringa stagnatilis\") je středně velký druh vodouše, bahňáka z čeledi slukovitých. Vypadá jako malý, jemně stavěný vodouš šedý, má však velmi dlouhé nohy a tenký rovný zobák. Ve svatebním šatu je svrchu šedohnědý, výrazně černě tečkovaný a proužkovaný; v prostém šatu je shora šedý, zespodu bílý, s tmavším ohbím křídla. Mladí ptáci mají úzké světlé lemy per hřbetu a křídel. Hnízdí v stepních nížinných mokřadech, táhne i přes východní Evropu na zimoviště v Africe, mimo to zimuje na středním Východě a v Indii.\n\nV České republice protahuje zřejmě každoročně, po roce 1989 byl zaznamenán nejméně 14×.\n\n"}
{"id": "441426", "url": "https://cs.wikipedia.org/wiki?curid=441426", "title": "TOP 09", "text": "TOP 09\n\nTOP 09 je česká liberálně konzervativní středopravicová strana. Vznikla v roce 2009, brzy se stala výrazným politickým subjektem a také součástí vládní koalice Petra Nečase. Po volbách v roce 2013 byla v opozici a v opozici zůstala i po volbách v roce 2017. Název strany demonstruje základní principy, ze kterých strana vychází. Tradice, odpovědnost, prosperita, doplněné rokem vzniku strany. TOP 09 je strana, která vychází z evropských tradic křesťansko-židovské kultury. Významnou charakteristikou je její proevropský přístup. Strana zaujímá odmítavý postoj k populismu a jedním z úkolů, které si tato strana klade, je udržet stabilitu veřejných rozpočtů a nezvyšovat státní dluh. Předsedkyní strany je od 24. listopadu 2019 Markéta Pekarová Adamová.\n\nPlány na založení nové strany se datují do roku 2008, kdy o této myšlence jednal Miroslav Kalousek (KDU-ČSL) s tehdejším senátorem Karlem Schwarzenbergem (nestraník za Zelené) a s Petrem Gazdíkem (STAN). Vznik strany je datován k 26. 6. 2009, kdy byla zaregistrována na Ministerstvu vnitra ČR. Ustavující sněm strany se konal 28. listopadu 2009 v Praze. Do jejího čela byl jednomyslně zvolen Karel Schwarzenberg. Prvním místopředsedou byl zvolen Miroslav Kalousek. V době svého založení strana čítala 1900 členů. Strana byla založena před předčasnými volbami do Poslanecké sněmovny Parlamentu České republiky 2009, které se však neuskutečnily. Prvními volbami, kterých se TOP 09 účastnila, tak byly volby do Poslanecké sněmovny Parlamentu České republiky v květnu 2010. V nich získala 16,7 % platných odevzdaných hlasů.\n\nSe STANem byla v roce 2009 podepsána dohoda o vzájemné podpoře nejméně do roku 2012. V roce 2013 byla tato spolupráce prodloužena navazující smlouvou. Tato spolupráce trvala i ve volbách do poslanecké sněmovny v roce 2013, v krajských volbách v roce 2012 a 2014, ve volbách do Senátu v roce 2014 a 2016 a ve volbách do Evropského parlamentu v roce 2014. V komunálních volbách v roce 2014 a v krajských volbách v roce 2016 oba subjekty postupovaly samostatně, tak ve společných koalicích. Ke konci roku 2016 se TOP 09 a STAN domluvily na ukončení spolupráce.\n\nPo volbách do Poslanecké sněmovny Parlamentu České republiky v roce 2010 zasedla TOP 09 ve vládě s ODS a VV. Koalice disponovala 118 z celkového počtu 200 poslanců. Předseda vlády, kterým se stal Petr Nečas, byl jmenován 28. června a členové vlády pak 13. července 2010. Členy vlády za TOP 09 se stali:\nV předčasných volbách do Poslanecké sněmovny Parlamentu České republiky získala TOP 09 celkem 11,99 % platných hlasů, které po přepočítání představovaly 26 poslaneckých mandátů. Vládu sestavily strany ČSSD, ANO 2011 a KDU-ČSL. TOP 09 se stala součástí opozice.\n\nOrganizace strany je rozdělena na 4 úrovně (celostátní, krajská, regionální a místní). Na každé úrovni strany funguje výbor a sněm. Od regionální úrovně jsou zřízeny revizní komise a mají samostatné hospodaření. Na dvou nejvyšších úrovních je ustanoveno předsednictvo. Na celostátní úrovni funguje smírčí výbor a celostátní revizní komise. Dále je na této úrovni strany zřízen výkonný výbor, který je tvořen předsednictvem strany, členy vlády, poslanci a senátory Parlamentu ČR, europoslanci, primátorem hl. m. Prahy a hejtmany krajů, pokud jsou členy strany. Dále jsou do výkonného výboru voleni členové strany (15) na celostátním sněmu.\n\nTOP 09 jako první parlamentní strana začala v roce 2009 zveřejňovat seznam svých dárců a výši darů na svých internetových stránkách. Tento krok změnil do té doby platnou praxi, kdy strany čekaly se zveřejněním na poslední březnový den, jak jim ukládá zákon. V roce 2010 strana pokročila o další krok zveřejněním nejpodrobnějšího vyúčtování volebních kampaní pro volby do Poslanecké sněmovny, Senátu i místních zastupitelstev. Zveřejnění veškerých svých příjmů a výdajů v roce 2011 přispělo ke zvýšení transparentnosti strany.\n\nČlenem strany se může stát každý občan ČR starší 18 let, který je plně způsobilý k právním úkonům a není členem jiné politické strany nebo politického hnutí. Po podání písemné přihlášky rozhoduje o přijetí člena místní a regionální výbor. Podrobnosti o členství upravuje směrnice strany.\n\nTOP 09 během září 2010 zažádala o členství v Evropské lidové straně (EPP/ELS), jež byla založena v roce 1976 a je nejsilnější stranou v Evropském parlamentu. TOP 09 si tím rozhodla vytvořit svoji první evropskou afilaci. Přijímací řízení trvalo několik měsíců a zahrnovalo i několik cest Karla Schwarzenberga na jednání EPP a především přezkum zvláštní skupiny vytvořené EPP, která posuzovala způsobilost TOP 09 ke členství. TOP 09 nakonec byla shledána způsobilou a dne 10. února 2011 jí byl ze strany EPP udělen souhlas se členstvím.\n\n\nNa volebním sněmu v roce 2015 byl zvolen Karel Schwarzenberg čestným předsedou strany.\n\nVedení strany zvolené na 6. celostátním sněmu, který se konal ve dnech 23. a 24. listopadu 2019 v Praze.\n\n\n\nDo voleb v roce 2017 jde TOP 09 s podporou Klubu angažovaných nestraníků, Liberálně ekologické strany, Strany Koruny české a Konzervativní strany. V Praze vyjádřilo TOP 09 podporu také Sdružení nezávislých kandidátů Evropští demokraté. \n\nDo zastupitelstva hlavního města Prahy občané v roce 2014 a 2018 volili v jediném volebním obvodu. V roce 2010 byla Praha rozdělena na 7 obvodů, což ovlivnilo počet získaných hlasů.\nVolby do zastupitelstev obcí taktéž ovlivnila změna v počtu volebních obvodů ve volbách do zastupitelstva hlavního města Prahy v roce 2010.\nPro historicky první přímou volbu na prezidenta v roce 2013 vyzvala TOP 09 poslance a senátory, aby nominovali jako kandidáta svého tehdejšího předsedu Karla Schwarzenberga. Ten byl následně podpořen skupinou 38 poslanců, v čele se zmocněncem Radkem Lojdou. Ve druhém kole skončil Karel Schwarzenberg druhý s celkovým počtem 2 241 171 hlasů (45,2 %).\n\nVe volbě prezidenta v roce 2018 TOP 09 svého kandidáta nenasadila. Pro první kolo volby ani žádného kandidáta nepodpořila, Jiří Pospíšil jako předseda strany pouze poskytl představu ideálního kandidáta: demokrat, který podporuje svobodu, demokracii a odmítá autokratické, totalitní a populistické praktiky, proevropský, prozápadní politik, který nebude do země zvát totalitní vůdce Východu a usilovat o spolupráci se státy, kde se potlačují lidská práva. Jmenovitě vyloučil pouze podporu Miloši Zemanovi, jako politikovi, nesplňujícímu výše uvedená kritéria. Pro druhé kolo volby TOP 09 vyslovila podporu Jiřímu Drahošovi, který však ve volbě nakonec neuspěl.\n\nTOPAZ je think tank TOP 09. Byl založen v roce 2012 jako občanské sdružení a nyní působí jako spolek. Navazuje na práci interní komise pro vzdělávání TOP 09. TOPAZ organizuje konference, školení, debaty a přednášky o celospolečenských tématech s odbornou i laickou veřejností ve spolupráci s expertními komisemi TOP 09. Spolupracuje na vytváření koncepčních dokumentů. TOPAZ spolupracuje s mezinárodními think-tanky a nadacemi, jako je Konrad-Adenauer-Stiftung nebo Wilfried Martens Centre for European Studies.\n\nKlub starostů je platformou pro spolupráci komunálních politiků TOP 09. Cílem vzniku Klubu starostů TOP 09 je sdružení komunálních politiků zvolených za TOP 09, jejich vzájemná výměna zkušeností, získávání nových poznatků a přinášení nových témat pro komunální i celostátní politiku na základě praxe a konzervativních hodnot TOP 09. Předsedou klubu starostů je Petr Ducháček, starosta obce Drnovice.\n\nTOP tým je mládežnickou organizací TOP 09. Vznikl na jaře roku 2011 a do jeho čela byl zvolen Jan Kavalírek, kterého v roce 2019 vystřídal Petr Kučera. Spolek sdružuje osoby ve věku od 15 do 35 let, které otevřeně podporují TOP 09 svými liberálně-konzervativními idejemi. TOP tým se zaměřuje na pořádání přednášek, besed, seminářů či konferencí, dále na setkávání s politiky a pořádá různé akce za účelem prohloubení komunikace mezi členy. V současné době je celorepubliková organizace složená z krajských organizacích v Praze, Pardubicích, Plzni, Zlíně, Jihomoravském, Středočeském, Jihočeském kraji a na Vysočině. TOP tým je členem evropské mládežnické organizace Youth of European People’s Party (YEPP).\n\n\n"}
{"id": "441428", "url": "https://cs.wikipedia.org/wiki?curid=441428", "title": "Mitrov (hrad)", "text": "Mitrov (hrad)\n\nMitrov je zřícenina hradu, která leží 2 km jihovýchodně od městečka Strážek, v okrese Žďár nad Sázavou.\n\nHrad byl vybudován v 80. letech 13. století potomky Demetera z Bukové nad říčkou Bobrůvkou (Loučkou). První písemná zmínka se váže k roku 1358, kdy je zmiňován Bohuslav z Mitrova, který pocházel z rodu pánů z Víckova. Ten jej o 7 let později postoupil markraběti Janovi. Bohuslav ale nevlastnil Mitrov celý, část patřila Vaňkovi z Potštejna, který svou část postoupil markraběti stejného roku jako Bohuslav. Roku 1398 je zmiňován jakýsi Dobeš z Mitrova, který byl nejspíše purkrabím, protože hrad byl zeměpanským do roku 1407. V tomto roce jej markrabě Jošt daroval Hlaváčkovi z Ronova, který se poté začal psát Hlaváčkem z Mitrova. Ten jej v roce 1415 postoupil Vilému z Pernštejna, ale podle hradu Mitrov se píše ještě v roce 1433. Do roku 1588 jej majitelé opustili a hrad je uváděn jako pustý. O rok později jej Jan z Pernštejna zastavil Matyáši Žalkovskému ze Žalkovic. Ale Jan svůj dluh nesplácel a tak po smrti Matyáše hrad získal Václav Žalkovský ze Žalkovic. V roce 1618 byl hrad s většinou přilehlého panství odkoupen Jindřichem Mitrovským z Nemyšle, který však krátce poté (v roce 1623) o majetek při konfiskaci přišel. Podle pověsti se sem tajně vrátil zemřít. Mitrov koupil Šimon Kratzer ze Schönsperku, který jej obratem prodal Hanuši Jakubu Magnášovi, zv. Bergamosco.\n\nAreál hradu stojícího nad zákrutem řeky Bobrůvkou je napojen krátkou odbočkou na modře značenou turistickou trasu spojující Strážek a Habří. Stejným místem prochází silniční komunikace vedoucí ze vsi Mitrov do rekreačního areálu Podmitrov.\n\n"}
{"id": "441429", "url": "https://cs.wikipedia.org/wiki?curid=441429", "title": "Vodouš tmavý", "text": "Vodouš tmavý\n\nVodouš tmavý (\"Tringa erythropus\") je středně velký až velký druh vodouše, bahňáka z čeledi slukovitých. Mimo svatební šat se podobá vodouši rudonohému, má však delší nohy a delší tenký, na špičce jemně dolů zahnutý zobák. V létě je celý černý s jemným bílým skvrněním. V prostém šatu jsou shora šedí, zespodu bílí a mají výrazný badoční proužek. Mladí ptáci jsou celí jemně proužkovaní. Hnízdí v otevřené arktické tajze i tundře, v České republice se objevuje na jarním a podzimním tahu.\n"}
{"id": "441432", "url": "https://cs.wikipedia.org/wiki?curid=441432", "title": "Vodouš velký", "text": "Vodouš velký\n\nVodouš velký (\"Tringa melanoleuca\") je středně velký až velký severoamerický druh vodouše, bahňáka z čeledi slukovitých. Podobá se ve všech šatech vodouši šedému, od něhož se liší žlutýma nohama. Hřbet je výrazněji bíle skvrnitý, v letu zbarvení kostřece nepokračuje klínovitě na záda. Hnízdí v Severní Americe, vzácně se zatoulává do Evropy (do Británie a Irska každoročně). Výjimečně byl zaznamenán také na území České republiky, odkud pochází preparát získaný v srpnu 1964 u Záhlinic.\n\n"}
{"id": "441440", "url": "https://cs.wikipedia.org/wiki?curid=441440", "title": "Eoazhdarcho", "text": "Eoazhdarcho\n\nEoazhdarcho („raný \"Azhdarcho\"“) byl rodem pterodaktyloidního (ptakoještěra), který žil v období spodní křídy (stupeň apt) na území dnešní Číny (provincie Liao-ning). Je znám pouze na základě dochovaných fragmentů nekompletní kostry a spodní čelisti (GMN-03-11-02). Šlo o poměrně malého ptakoještěra, jehož rozpětí křídel dosahovalo jen asi 1,6 metru. Typový druh \"E. liaoxiensis\" byl popsán čínskými paleontology v roce 2005. Původně vědci předpokládali, že jde o zástupce čeledi Azhdarchidae, později však kladistická analýza toto zařazení vyvrátila (zůstala však nadčeleď Azhdarchoidea).\n\n\n\n"}
{"id": "441450", "url": "https://cs.wikipedia.org/wiki?curid=441450", "title": "Jakuba Katalpa", "text": "Jakuba Katalpa\n\nJakuba Katalpa, vlastním jménem Tereza Jandová (23. září 1979 Plzeň) je česká spisovatelka a výtvarnice. Vystudovala bohemistiku, mediální studia a psychologii. Její manžel Jan Koubek je také spisovatelem.\n\n\n\n\n"}
{"id": "441451", "url": "https://cs.wikipedia.org/wiki?curid=441451", "title": "Aviatyrannis", "text": "Aviatyrannis\n\nAviatyrannis („Babička tyranů“ - odkazuje k mnohem mladším tyranosauridům) byl tyranosauroidní teropodní dinosaurus, který žil na území dnešního Portugalska v období svrchní jury (asi před 155 miliony let). Tohoto dinosaura popsal v roce 2003 německý paleontolog Oliver Rauhut ze sedimentů souvrství Alcobaca. Jde o jednoho z nejstarších známých tyranosauroidů, pouze rody \"Proceratosaurus\", \"Kileskus\", \"Guanlong\" a možná \"Iliosuchus\" jsou ještě starší.\n\nJe pravděpodobné, že \"Aviatyrannis\" byl blízce příbuzný jinému vývojově primitivnímu tyranosauroidovi rodu \"Stokesosaurus\" (původně byl dokonce popsán jako tento rod). Šlo o malého teropoda, jehož kyčelní kost měřila u holotypu pouhých 90 milimetrů na délku. Dosahoval pravděpodobně délky 1 metru a hmotnosti kolem 5 kilogramů. Podle jiných odhadů byl však podstatně větší, dosahoval délky 4 metrů a hmotnosti několika stovek kilogramů. Typový druh \"A. jurassica\" byl popsán v roce 2003.\n\n\n"}
{"id": "441455", "url": "https://cs.wikipedia.org/wiki?curid=441455", "title": "Jiří Palkovský", "text": "Jiří Palkovský\n\nJiří Palkovský (* 23. května 1951, Ostrava, Československo) je bývalý československý atlet, jehož specializací byl skok do výšky.\n\nSe sportem začínal v roce 1963 jako gymnasta. O tři roky později se začíná v oddíle VŽKG Vítkovice věnovat pod vedením svého otce atletice. Od roku 1968 byl jeho trenérem Rudolf Hübner.\n\nDne 13. září 1970 vybojoval v Paříži zlatou medaili na prvním ročníku juniorského mistrovství Evropy. Jeho výkon 218 cm se dlouho držel na prvním místě československých tabulek mezi juniory. Překonal ho až Josef Hrabal, jenž v roce 1977 skočil 220 cm. Na Mistrovství Evropy v atletice 1971 v Helsinkách obsadil ve finále 11. místo.\n\nV roce 1973 získal stříbrnou medaili na halovém ME v nizozemském Rotterdamu, kde překonal 220 cm a prohrál jen s Maďarem Istvánem Majorem, který měl lepší technický zápis. Halového ME se zúčastnil také v roce 1975, kdy se šampionát konal v polských Katovicích. Zde ve finále soutěžilo osmnáct výškařů a Palkovský se zde umístil na 15. místě, když překonal 210 cm. Halovým mistrem Evropy se tehdy stal další československý výškař Vladimír Malý, který titul vybojoval výkonem 221 cm.\n\nJedenáctkrát reprezentoval v mezinárodních utkáních (1970 – 77), z toho dvakrát v evropském poháru.\n\n\n"}
{"id": "441456", "url": "https://cs.wikipedia.org/wiki?curid=441456", "title": "Sudetští Němci", "text": "Sudetští Němci\n\nSudetští Němci nebo Sudetoněmci (něm. \"Sudetendeutsche\", ale také \"Deutschböhmen\" – čeští Němci, \"Deutschmährer\" – moravští Němci, nebo \"Deutschschlesier\" – slezští Němci) je geograficky i historicky nepřesné označení, užívané od konce třicátých let 20. století německými nacionalisty v severozápadním pohraničí Čech. Ti tento pojem vztahovali na německé obyvatelstvo, žijící už od středověku na pohraničním území, označovaném (opět nepřesně a zjednodušeně) jako Sudety. S rozmachem separatismu v první Československé republice, politicky reprezentovaného Sudetoněmeckou stranou, začal být pojem \"Sudety\" a \"sudetský Němec\" svévolně vztahován na celé pohraničí obývané německou menšinou. Pod vlivem dobové atmosféry začali ve třicátých letech 20. století tento jazykový novotvar používat i česká média a čeští politici.\n\nZatímco na přívržence Sudetoněmecké strany může být označení sudetský Němec použito vcelku logicky, problematické je vztáhnutí tohoto pojmu na německojazyčné antifašisty nebo osoby židovského původu. Jako zcela nesmyslné se jeví označovat takto české Němce z vnitrozemí republiky. Z výše uvedených důvodů užívá řada autorů pro označení německy hovořících obyvatel Česka méně zatížený výraz čeští Němci, jenž se dá vztáhnout jak na současnost, tak i na starší období, předcházející nacionálně a politicky vypjaté době první poloviny 20. století.\n\n \n\nDo Sudet – které v geografickém slova smyslu označují jen Krkonošsko-Jesenickou soustavu – patří z politického hlediska část Čech, jižní a severní část Moravy, asi polovina Českého Slezska kromě východní části slezského území (Český Těšín), které bylo národnostně různorodé, neboť zde žili mnohá staletí pospolu Němci, Češi i Poláci. Téměř celými Sudety prochází hraniční pohoří kolem dnešní České republiky (Novohradské hory, Šumava, Slavkovský les, Krušné hory, Lužické a Jizerské hory, Krkonoše, Orlické hory a Hrubý a Nízký Jeseník), odtud poněkud hanlivé označení \"skopčáci\" (lidé z kopců).\n\nGermánské kmeny obývaly naše území před příchodem Slovanů, jednalo se například o Markomany, kteří z našeho území vytlačili keltské kmeny. V období stěhování národů z našeho území většina Germánů odešla. \n\nNěmecká osidlování vesměs málo obydleného pohraničí počíná v éře vlády posledních Přemyslovců, především od poloviny 13. století, za Přemysla Otakara II. Kolonisté přicházeli na pozvání českých panovníků, aby málo či zcela neosídlené pohraniční české oblasti kultivovali, hospodářsky oživili a tak také posílili moc panovníka oproti šlechtě. Češi totiž žili převážně v nížinách podél říčních toků a neměli zkušenosti s životem v horských oblastech. Příchozí Němci tuto oblast osídlili, půdu zúrodnili a vesměs úspěšně zde hospodařili. Nejednalo se jen o obyvatele dnešního Německa, mezi kolonisty kteří založili velkou část českých měst a obcí, byli i obyvatelé dnešní Francie, Belgie, Nizozemska, Švýcarska a Rakouska, postupem času se však poněmčili. Naproti tomu například Nymburk osídlili němečtí a holandští kolonisté, kteří se do 15. století počeštili. \n\nTato dvě etnika, tj. Češi a Němci, žila v českém prostoru pospolu po dlouhá staletí, mísila se mezi sebou a německá kultura českou výrazně obohatila, pomáhala ji vytvářet a stala se její pevnou součástí. Situace kolem jejich soužití se začala vyhrocovat s příchodem nacionalismů 19. století, ale národnostní rozměr měly již husitské bouře, během kterých se německé obyvatelstvo ve městech i na venkově stavělo proti kalichu. Bohuslav Hasištejnský napsal ve 2. polovině 15. století, že Pražané „k cizím jsou přívětiví, toliko Němcův nenávidí, majíce je za protivníky smýšlení svého u víře“. V roce 1495 cech řezníků v Olomouci, která měla převážně německý ráz, do svého cechu nechtěl přijímat žádné Čechy („Pehm“), ale pouze řezníky „dobrého německého druhu“ („guter deutscher Art“). Národnostní třenice pokračovaly i v 16. století, tak například v Plzni se roku 1500 městská rada usnesla, aby městské právo nebylo udělováno Němcům, „kteříž nic česky neumějí“. V Litoměřicích se roku 1514 usnesla městská rada, aby do města nebyli přijímání přichozí Němci ani jiní cizinci. V Ústí nad Labem byla roku 1516 deputace litoměřických konšelů napadena německým obyvatelstvem města, kteří jim spílalo do „kacířů“. \n\nČesko-německé vztahy se prudce zhoršily ve 2. polovině 19. století v souvislosti s rozšiřováním volebního práva a volební agitace, kdy se jazyk stal politickým faktorem. V dubnu 1897 byla vydána Badeniho jazyková nařízení, která zrovnoprávnila češtinu s němčinou. Němečtí poslanci na protest proti zrovnoprávnění češtiny zahájili obstrukce v Říšské radě ve Vídni a během léta 1897 se v německých oblastech českých zemí konaly protivládní a protičeské demonstrace, které někdy přerůstaly i v drancování českých obydlí. Po demisi Badeniho vlády v listopadu 1897 se národnostní nepokoje přenesly také do Prahy. V květnu 1908 vypukly v Praze několikadenní pouliční bitky mezi Čechy a Němci, kterých se zúčastnilo několik tisíc lidí, a dav zaútočil i na pražské německé divadlo.\n\nMnoho sudetských Němců - zejména zpočátku - odmítlo uznat vytvoření Československa, které naopak Češi chápali jako svůj národní stát, a nechtělo se smířit se ztrátou pozice majoritní národnosti z doby podunajské monarchie.\n\nPo 28. říjnu 1918 se tedy sudetští Němci pokusili odvolat na právo na sebeurčení vycházející z mírové politiky Woodrowa Wilsona, s tím, že by oblasti s německou většinou setrvaly v rámci poválečného rakouského státu. Sudetoněmečtí poslanci z Říšské rady vyhlásili v pohraničí separatistické celky s cílem připojit se ke vznikajícímu německému Rakousku. Jednalo se o provincie Německé Čechy (\"Deutschböhmen\") s centrem v Liberci a Sudetsko (\"Sudetenland\") s centrem v Opavě, přičemž další převážně německé oblasti na jihu Čech a Moravy měly být připojeny k Horním a Dolním Rakousám, dále se měla stát součástí Rakouské republiky i města Brno, Olomouc a Jihlava se svým okolím.\n\nČeskoslovenská vláda žádnou z těchto separatistických snah neuznala a začala zajišťovat československé území vojenskou operací. Sudetští Němci se uchýlili k víceméně pasivnímu odporu vůči českému vojsku, které od 31. října 1918 do 28. ledna 1919 postupně obsazovalo pohraničí. K bojům nebo krvavým srážkám docházelo pouze sporadicky, což mělo za následek ztráty na životech více jak desítky Němců.\n\nDne 4. března 1919 téměř všichni sudetští Němci pokojně demonstrovali za své právo na sebeurčení. Tyto demonstrace byly podpořeny jednodenní generální stávkou německého obyvatelstva. Demonstrace byly potlačeny československou armádou s 54 mrtvými a 84 zraněnými osobami. Jednalo se o demonstrace např. v Liberci, Moravské Třebové nebo Kadani. Mezi zabitými Němci byly desítky žen a dětí.\n\nMírová Saint-germainská smlouva z 10. září 1919 definitivně přiřkla sudetské území československému státu a sudetští Němci tak zůstali v roli početné národnostní menšiny. Podle údajů z roku 1921 bylo obyvatelstvo mnohonárodnostního Československa složeno z 6,6 milionů Čechů, 3,3 milionů Němců, 2 milionů Slováků (kteří byli spolu s Čechy v té době často počítáni do tzv. československého národa, Čechoslováků), 700 000 Maďarů, půl milionu Rusínů, 300 000 Židů a 100 000 Poláků, dále pak z Romů (Cikánů), Chorvatů a dalších etnických skupin. Němci tvořili jednu třetinu veškerého obyvatelstva českých zemí a cca 23,4 procent československé populace (čítající celkem 13,6 milionů).\n\nV oblasti Sudet se nacházel významný podíl chemického, těžebního, textilního a sklářského průmyslu republiky. Nejvýraznějším centrem všeněmeckého nacionalismu bylo město Cheb s okolím. Němci obývali i zaostalé zemědělské oblasti na jihu a jihozápadě Čech. Morava byla většinově německým obyvatelstvem osídlena především na jihu a severu, významnější ale byly německojazyčné „kapsy“ kolem Jihlavy, Brna či Olomouce. Německý nacionalismus byl přitom v těchto částech poněkud utlumen, což platilo i o oblasti Českého Slezska s rozsáhlým těžebním průmyslem, kde se tamní Němci dlouhodobě obávali silné konkurence těžkého průmyslu z Německa.\n\nZdaleka ne všichni etničtí Němci žili v územně celistvých a snadno vymezitelných oblastech. Z historických důvodů bylo české a německé obyvatelstvo na mnoha místech smíšené a většina zástupců z obou etnických skupin měla alespoň částečné znalosti jazyka druhé skupiny. Od 2. poloviny 19. století vytvářeli Češi a Němci duplicitní etnicky diverzifikované struktury kulturních, vzdělávacích, politických a hospodářských institucí, což prohlubovalo a upevňovalo vzájemnou národnostní izolaci. Tento vývoj pokračoval až do konce druhé světové války.\n\nOd voleb v roce 1920 měli sudetští Němci své zastoupení v Poslanecké sněmovně. Od roku 1926, kdy byla jmenována Třetí vláda Antonína Švehly, měli své zastoupení i v československé vládě. V prvních letech republiky volila většina sudetských Němců převážně demokratické strany, avšak se vzrůstající vlnou nacionalismu vzrůstaly i hlasy pro populisty; v roce 1935 dokonce Sudetoněmecká strana vyhrála volby. Prezident Masaryk však předsedu strany Henleina nepověřil sestavením vlády.\n\nNárodnostní politika Československa vycházela sice z idey národního státu „Čechoslováků“, jehož systém měl mnohé nedostatky, Československo se přesto chovalo k menšinám na tehdy existující poměry vzorně, což doložily i předválečné výzkumy zahraničních organizací. Počet volených zástupců Němců v prvorepublikové správě, počet německých základních, středních i vysokých škol či vydavatelství a tím i knih v německém jazyce byl daleko široko v Evropě nejvyšší. Na územích, kde byla více než 20procentní menšina, byl druhým úředním jazykem jazyk menšiny. Národnostní menšiny mohly svobodně zakládat organizace a různé spolky. Vztah státu a občanů nestál na národnostním, ale na občanském principu. Je však třeba říci, že Němci se s Československem jako se svojí vlastí ve valné většině případů neztotožňovali (byť situaci mírně napomohl fakt, že míra svobody v zemi byla po roce 1933 ve srovnání s Německem nesrovnatelně vyšší); Praha dávala jasně najevo, že stát se bude profilovat na představách \"státního národa Československého\", nikoliv menšin. Československá vláda se pokoušela oslabit vliv německých politických hnutí a organizací také tím, že upravovala volební obvody takovým způsobem, aby v nich Češi vždy získali většinu.\n\nZájmy sudetských Němců zprvu hájili i komunisté. Například v roce 1931 pronesl komunistický poslanec Václav Kopecký v parlamentu projev, ve kterém ostře kritizoval vládu za pošlapání práv sudetských Němců, a prohlásil, že komunisté budou hájit jejich právo na sebeurčení. V polovině 30. let ale komunisté na příkaz Kominterny otočili a začali hájit demokratické Československo proti nacismu.\n\nSvětová hospodářská krize ve 30. letech zasáhla německé obyvatelstvo mnohem více než české. Pohraničí bylo navázáno na další závody v Německu, odkud získávalo jak dodávky, tak tam vyváželo svoje výrobky. Nedobrá hospodářská situace v regionu, prohloubená vysokým směnným kurzem koruny, a prudký růst nezaměstnanosti (až přibližně na úroveň 30 %) se výrazně projevil na faktu, že stále více sudetských Němců začínalo sympatizovat s krajně nacionalistickými názory, které představoval Konrád Henlein a jeho \"Sudetendeutsche Heimatsfront\" (SHF), přeměněné později na \"Sudetendeutsche Partei\" (SdP). Henlein vyzýval k otevřenému odporu proti české vládě a mnoho Němců začalo jeho názory přijímat. V obecních volbách na jaře 1938 získala Sudetoněmecká strana (SdP) bezmála 90% všech sudetoněmeckých hlasů, a stala se nejsilnější stranou v Československu.\n\nSituace vyvrcholila ke konci dekády. Němci zahájili rozsáhlé protesty a masový odpor, včetně ozbrojeného povstání, které československá armáda potlačila. Činnost SdP byla zakázána a Henlein uprchl do Německa. Potlačení povstání využilo nacistické Německo k propagaci vlastní politiky rozšiřování svého území a svolání konference do Mnichova, známého pro Čechy nechvalně proslulou Mnichovskou dohodou. Tehdy byly Sudety připojeny k Německé říši, sudetští Němci se stali občany Říše a museli narukovat do Wehrmachtu. Již bývalí čeští Němci přivítali tuto úpravu hranic, viděnou v Praze jako krutou daň za zachování míru, většinou s nadšením. Sudetští Němci za války povětšinou sloužili v německé armádě (Wehrmachtu), jen zanedbatelná část se stala aktivními odpůrci nacismu.\n\nS koncem války byli téměř bez výjimek sudetští Němci odsunuti, majetek byl zabavován a mnoho jich vysídlení do Německa a Rakouska nepřežilo. Dnes je vysídlení těchto obyvatel tématem mnoha diskusí, protože ne všichni Sudetští Němci se ztotožňovali s nacistickou ideologií a nebyli v NSDAP.\n\nVětšina obyvatel a politiků České republiky, stejně jako současná česká i někdejší komunistická historiografie, používá termínů odsun či vysídlení. Vysídlení Němci, jejichž mluvčím je především Sudetoněmecké krajanské sdružení (něm. \"Sudetendeutsche Landsmannschaft\"), hovoří o vyhnání (něm. \"Vertreibung\").\n\nPříčinou této jazykové dvojkolejnosti je, že v současné době v češtině ani v němčině neexistuje pro tyto deportace bezpříznakové označení: kdo hovoří o odsunu nebo vysídlení, bývá automaticky považován za jeho obhájce, kdo o vyhnání, za kritika. Pro úplnost je třeba dodat, že v angličtině se pro deportace užívá výrazu \"transfer\" (tento termín používá i Postupimská deklarace), jenž však nemá v tomto kontextu v češtině odpovídající ekvivalent – pouze přibližně mu odpovídá výraz \"přesun\". Česko-německá deklarace o vzájemných vztazích a jejich budoucím rozvoji používá slovní spojení \"„poválečné vyhnání, jakož i nucené vysídlení“\" (v německé verzi textu \"„Vertreibung sowie zwangsweise Aussiedlung“\"). Pro částečně analogickou situaci, kdy po Mnichovské dohodě byli nuceni opustit území Sudet Češi, se používá termín vyhnání (nikoliv odsun Čechů či vysídlení). Nelze ovšem tvrdit, že by byli všichni Češi ze Sudet vyhnáni. Přímo vyhnáni byli jen aktivní odpůrci henleinovců, pokud se jim nepodařilo včas utéci. Hodně Čechů přišlo do Sudet v roce 1918 při vzniku ČSR. Byli to poštmistři, výpravčí a další státní zaměstnanci. Ti byli hned propuštěni a na jejich místo přišel Němec. Tito Češi odešli sami z existenčních důvodů, nebyli vyhnáni, ale neměli tam práci. Odcházely také rodiny, které měly více synů - báli se, že by mohli být povoláni do Wehrmachtu. Pokud však nějaký Čech byl ve wehrmachtu, byl tam proto, že se přihlásil k německé národnosti; Češi rukovat nemuseli.\n\nPodle předválečného sčítání žilo v Československu 3,1 mil. osob, které se přihlásily k německé národnosti. Dle těchto oficiálních čísel se odvíjí i odhad počtu odsunutých Němců po II. světové válce. Avšak i této skupiny obyvatelstva se dotkly válečné události. Odhaduje se, že zhruba 300 až 500 tisíc Sudetských Němců padlo jako vojáci wehrmachtu a SS na frontách 2. světové války, nebo bylo zabito při válečných událostech. \n\nPodle některých zdrojů bylo do konference vítězných mocností v Postupimi dne 2. srpna 1945 minimálně 700 tisíc sudetských Němců divoce vyhnáno anebo sami uprchli. Z toho jich cca 300 tisíc uteklo samo před postupující Rudou armádou na základě tzv. Neronova rozkazu, který vydal Adolf Hitler 20. března 1945. Jednalo se zejména o Němce ze severní Moravy a Slezska.\n\nDalších cca 400 tisíc jich bylo vyhnáno při tzv. divokém odsunu. Dle údajů společné komise českých a německých historiků při něm zahynulo 19 až 30 tisíc Němců. Počet nezvěstných je odhadován na 200 tisíc. Mnoho lidí zahynulo nebo zmizelo až v Německu nebo Rakousku. Jsou známy případy, kdy se sudetští Němci stali obětí starousedlíků, kteří je považovali za příčinu války, při které o vše přišli.\n\nPočátkem roku 1947 obdržel tehdejší prezident republiky Edvard Beneš výkaz - pamětní spis od zplnomocněnce pro odsun, ve kterém se psalo, že do 1. listopadu roku 1946 bylo z českých zemí odsunuto celkem 2 170 598 Němců, z toho počtu 1 420 598 osob do americké a 750 000 do sovětské okupační zóny Německa.\n\nPo roce 1945 byla oblast Sudet znovu dosídlena převážně lidmi z vnitrozemí, kteří zde začali hospodařit (někdy však i ničit a rozkrádat) na chalupách po odešlých Němcích. Dosídlování pohraničí byl problém, najednou bylo mnohem více volných objektů než zájemců. Dosídlování trvalo zhruba tři desítky let. Teprve kolem roku 1975 se říkalo, že se pohraničí vyrovnalo vnitrozemí a že je to už jen historický pojem. Dosídlování probíhalo postupně a nepravidelně. Nejprve byla dosídlena bohatá města, např. Liberec, dosídlenci získali i vilky nebo rodinné domky. Současně byly také obsazeny bohaté vesnice. Naproti tomu do chudých vsí, pro odlehlost navíc špatně dopravně přístupných, nechtěl nikdo. Byli tam posláni např. chudí rumunští dosídlenci nebo Romové, aby tam alespoň někdo bydlel. V celé vsi bydlely dvě nebo tři rodiny. Vládly tam dnes těžko pochopitelné poměry. Když si někdo opravoval domek, bylo zcela běžné, že si z nějakého neobydleného domku vzal tašky ze střechy, vyboural si okna nebo dveře. Domek se změnil časem v dezolátní objekt, přičemž nebylo v silách úřadů vše uhlídat. Takovéto poměry přetrvávaly asi do poloviny let šedesátých. Začátkem let šedesátých proběhla druhá vlna dosídlování. Byly točeny filmy (i televizní), jak mladí lidé nemohou v Praze sehnat byt a nakonec se rozhodnou dosídlit pohraničí, kde byt nebo domek ihned dostanou.\n\nV roce 1903 použil politický aktivista a publicista Franz Jesser v jedné ze svých studií poprvé termín \"Sudetendeutsche\" (Sudetští Němci) jako označení pro německojazyčné obyvatelstvo Českých zemí (na rozdíl od \"Alpendeutsche\" – tedy Němců ze zemí dnešního Rakouska, popřípadě Slovinska). Během následujících dekád se toto slovo prosadilo a doposud je v německy mluvících zemích široce užíváno.\n\nJe logické, že utvářející se nacistické hnutí tzv. sudetských Němců nemohlo užít označení \"čeští Němci\" (nebo aspoň \"böhmische\" nebo \"mährische Deutsche\", \"Deutschböhmen\" nebo \"Deutschmährer\"), které bylo a je zeměpisně, historicky atd. správné, stejně jako zcela běžné označení slovenští, rakouští, američtí, brazilští apod. Češi, němečtí Turci, Kurdové apod. Označení \"„tschechische Deutsche“\" by totiž vyjadřovalo a upevňovalo integritu vícenárodnostního českého státu, skládajícího se dnes z již jen historických zemí Böhmen, Mähren a Schlesien. Proto zbytek Česka dostal označení Protektorat \"Böhmen und Mähren\", nikoliv Protektorat \"Tschechei\" (nebo Protektorat \"Tschechien\"). Přesnější název než „sudetští Němci“ je „čeští, moravští Němci“ (německy „böhmische, mährische Deutsche“), resp. „Němci z Čech, z Moravy, ze Slezska“. Jelikož zemské zřízení u nás definitivně skončilo v roce 1949 a nebylo obnoveno ani po roce 1989, je geograficky správným označením těch z nich, kteří v ČR v současnosti žijí, „čeští Němci“ (německy „tschechische Deutsche“ případně „Tschechien-Deutsche“). Označení těch českých Němců, kteří byli odsunuti a žijí v Německu či jinde, je z českého hlediska nejspíše „Němci z Česka“ (německy „Deutsche aus Tschechien“). Označení čeští Němci (někdy i \"naši Němci\") užívali jak T. G. Masaryk, tak E. Beneš – srov. jeho \"Paměti\".\n\nPrvním oficiálním polistopadovým dokumentem, kde se objevuje termín \"sudetští Němci\", je Česko-německá deklarace z roku 1997. Přední český znalec ústavního práva prof. Václav Pavlíček k tomu uvedl: „V deklaraci se objevil zcela nový pojem sudetští Němci. Podle mezinárodního práva to však doposud vždy byli bývalí čs. občané. Sudetští Němci je zkreslující termín, který sotva může být použit s jiným záměrem, než učinit z národnostní menšiny samostatný národ.“ Zavedení pojmů „Sudety“, „sudetský Němec“ apod. bylo základním předpokladem pro formulování politické role Němců žijících dříve na území Čech, Moravy a Slezska, pro formulování jejich místa v expanzivní velkoněmecké politice a pro specifikaci termínů „národní společenství“, „sudetoněmecký kmen“, hlavně však termínu „národní skupina“ (Volksgruppe). Tento termín má v poválečné době z hlediska prostředků a cílů politiky Drang nach Osten důležitou a nezastupitelnou úlohu.\n\nV češtině existují také pojmy \"sudeťáci\" a \"Sudeťáci\".\n\nČeské pejorativní označení Němců, zvláště západočeských, které se v období okupace přeneslo zejména na nacistické vojáky a posléze obecně Němce, má zajímavý původ. Poprvé je doloženo u Jungmanna, ovšem pouze ve významu „pastýř skopců a beranů“. Koncem 19. století takto čeští sedláci označovali své německé sousedy z oblasti Chebska, Krušných hor a Šumavy, kteří přicházeli na jarmarky „z kopců“. Alfred Fuchs psal o Skopčácích z okolí Chebu, Jaroslav Hašek zmiňuje ve Švejkovi Skopčáky od Kašperských Hor, Heda Kaufmannová se zmiňovala o Skopčácích v oblasti Frýdlantského výběžku. Později, v době nárůstu německého nacionalismu, však převládla na základě paronymie asociace se slovem skopec a jméno nabylo pejorativního významu (srov. starší nadávku tupému člověku „skopová hlavo“).\nTakto ho používá napŕ. Josef Škvorecký ve Zbabělcích. Svůj podíl na tomto vývoji mohla mít satirická povídka pražského německého spisovatele Gustava Meyrinka z roku 1906 \"Skopcoglobin\", která se vysmívá německému militarismu a některé další z autorových povídek, využívající skopce jako symbol omezenosti, šosáctví a německé povahy.\n\n\n\n"}
{"id": "441457", "url": "https://cs.wikipedia.org/wiki?curid=441457", "title": "Olympijská vesnice ve Vancouveru", "text": "Olympijská vesnice ve Vancouveru\n\nOlympijská vesnice ve Vancouveru (\"Vancouver Olympic Village\" – \"VOV\") byla olympijská vesnice, vybudovaná v kanadském městě Vancouver pro Zimní olympijské a paralympijské hry v roce 2010. Rozprostírala se na ploše o velikosti 56 000 m². Bylo zde 600 ubytovacích jednotek pro více než 2800 sportovců, trenérů a funkcionářů.\n\nOlympijská vesnice se nacházela na místě bývalé průmyslové zóny, na kterém se předtím nacházela většinou jen parkoviště. Ležela na pobřeží u jihovýchodní strany zálivu False Creek, na sever od 2. Avenue mezi ulicemi Quebec Street a Manitoba Street. Na jih od budovy Science Worldu se její nábřeží stalo součástí vancouverského nábřeží – umělé ochranné stavby – promenády pro chodce a cyklisty.\n\nPo přípravných pracích začala výstavba v únoru 2006. Dokončení bylo plánováno na 1. listopad 2009, poté byla vesnice svěřena do správy Organizačnímu výboru pro olympijské hry ve Vancouveru – \"Vancouver Organizing Committee\" (\"VANOC\") pro užívání během konání olympijských her. Po jejich skončení se 7. dubna 2010 olympijská vesnice vrátila zpět do vlastnictví města Vancouver. Následně byla přestavěna na obytnou zónu se společenským a kulturním střediskem, třemi jeslemi, základní školou, parkem a náměstím.\n\n\n"}
{"id": "441459", "url": "https://cs.wikipedia.org/wiki?curid=441459", "title": "Nová Véska (Staré Město)", "text": "Nová Véska (Staré Město)\n\nNová Véska (německy \"Neudörfel\") je vesnice, která je částí obce Staré Město v okrese Bruntál, v kraji Moravskoslezském. Nachází se přibližně 2 kilometry severozápadně od centra obce a 5 kilometrů severozápadně od Bruntálu.\n\nČesky \"Nová Véska\", dříve také \"Nová Ves\", v letech 1950 až 1993 přejmenovaná na Malou Vésku. Německy \"Neudörfel bei Freudenthal\", \"Neudörfl\", ve středověku též \"Newerderfel\".\n\nSprávní příslušnost k vesnici Staré Město je, stejně jako v cca 3 km vzdálené centrální vsi, předpokladem původně slovanského osídlení Bruntálu. (Název „Staré Město“ je tedy synonymem původního místa osídlení). První písemná zmínka o samostatné obci pochází z roku 1405. Další významná událost je zmíněna v dělení majetku Opavského, přináležící Mikuláši II. Bruntálští z Vrbna, kde si majitelé a držící panství vedou krutě v dále doloženém sporu. Roku 1557 totiž ukládá Jan starší Bruntálský z Vrbna († 1559) krutou robotu, znamenající uložení pomocných prací při dopravě materiálu při opravě bruntálského hradu. Přestože se obyvatelé města i přilehlých vesnic odvolali k opavskému sněmu, spor dopadl v jejich neprospěch. Práce místních byla po staletí zajištěna těžbou břidlice, výdělek byl dle kronikářů dobrý. Nepřehlédnutelný je vliv zemědělství. Období 1552-1556, 1585 je i zde časem morové pohromy. Existují dochované zprávy o hamru Otto Weisse z 15. stol. Rok 1621 připadá obec i panství Řádu německých rytířů, 1625 byl dále časem násilného pokaličťování. V roce 1642 přicházejí Švédové, zdržují se do roku 1644, opětovně přicházejí v roce 1645, obyvatelé jsou nuceni nosit zabavené obilí na zádech až do Bruntálu, 1713 je v blízké Světlé doložen útok takového hejna kobylek, které spasou celou úrodu a způsobí hlad. Dějiny zmiňují hladomory, zimy tak silné, že se musejí lidé prokopávat tunely, léta tak krutá, že vysychají koryta řek. Směrem k obci Rudná stával větrný mlýn, jehož základy jsou ještě dobře patrné při původní cestě u Černého potoka (). V 90 letech min. století se pokoušela skupina nadšenců o jeho obnovu, což však skončilo nezdarem.\n\nPo roce 1945–1946 dochází k odsunu původního německého obyvatelstva. Obrat v degradaci a ve stávajícím pojetí obce, zaměřující se především na zemědělství v podhorské oblasti nastává až po roce 1989, kdy začínají volné obecní pozemky skupovat obyvatelé, kteří dojíždějí za prací do nedalekého Bruntálu a zároveň užívají klidu vesnice. Tímto dochází k rychlé změně struktury, počtu obyvatel, životního stylu, vztahu k obci, který dosídlenému českému obyvatelstvu dříve výrazně chyběl.\n\nV blízkosti autobusové zastávky se nachází dva unikátní smírčí kříže (). Kříže byly umístěny na své původní místo po jejich znovunalezení při regulaci Černého potoka v roce 1976.\n\nZávěr svého života zde prožila sólistka Operního divadla Oldřicha Ctibora Jarmila Mayerová (1925–2009).\n\nNa svatodušní pondělí (letnice) se vraceli dva bratři, synové šafáře, ze sečení trávy. Noc před tím trávili oba dva na tancovačce a oba se vášnivě zamilovali do stejného děvčete. Mladší bratr navrhl, že se ten starší lásky může vzdát, protože bude zákonným dědicem a najde si lepší, než prosté děvče. Starší, popudlivý bratr to ostře odmítl, mezi bratry došlo k sporu, během kterého použili ostrých kos. Z tohoto souboje, hnaného žárlivostí, byli oba zraněni tak těžce, že oba zemřeli po několika hodinách. Na trvalou památku této smutné události byli z pískovce zhotoveny dva smírčí kříže, které zde stojí dodnes.\n\nPočet obyvatel Nové Vésky podle sčítání nebo jiných úředních záznamů:\nV Nové Vésce je evidováno 27 adres, vesměs čísla popisná (trvalé objekty). Při sčítání lidu roku 2001 zde bylo napočteno 22 domů, z toho 17 trvale obydlených.\n\nObec patří ke geologicky významnému andělskohorskému břidlicovému souvrství, typickým rychlým střídáním jemno až hrubozrnných drobových poloh mocných až 100 m s výrazně gradačně zvrstvenými rytmity a laminity. Dobře patrná jsou povrchová těžiště břidlice v okolí.\n\n"}
{"id": "441460", "url": "https://cs.wikipedia.org/wiki?curid=441460", "title": "Rational Unified Process", "text": "Rational Unified Process\n\nRational Unified Process (RUP) je metodika vývoje softwaru vytvořená společností Rational Software Corporation. Je použitelná pro jakýkoliv rozsah projektu, ale díky vysoké rozsáhlosti RUPu je vhodné přizpůsobit metodiku specifickým potřebám. RUP je vhodnější spíš pro rozsáhlejší projekty a větší vývojové týmy, neboť klade důraz na analýzu a design, plánování, řízení zdrojů a dokumentaci. Pro menší projekty je vhodnější použít některou z méně formalizovaných metodik jako například extrémní programování.\n\nMetodika RUP vychází z kolekce těchto osvědčených praktik a postupů při vývoji softwaru:\n\nVývoj projektu má podle RUP tyto fáze:\nKaždá z těchto fází (snad kromě té první) může být rozdělena do více částí, zvaných iterace.\n\nJako disciplíny se nazývají činnosti, které provázejí vývoj projektu.\nKaždá disciplína má jinou intenzitu v průběhu vývoje, stejně jako začátek a konec.\n\n"}
{"id": "441461", "url": "https://cs.wikipedia.org/wiki?curid=441461", "title": "Olympijská vesnice ve Whistleru", "text": "Olympijská vesnice ve Whistleru\n\nOlympijská vesnice ve Whistleru (\"Whistler Olympic and Paralympic Village\" - \"WOPV\") se nachází ve městě Whistler v Britské Kolumbii. Byla stejně jako vesnice ve Vancouveru využívána pro účely Zimních olympijských a paralympijských her v roce 2010. Byla menší než vancouverská, její kapacita činila přibližně 2400 lidí, přičemž 450 lůžek bylo speciálně upraveno pro potřeby vozíčkárů. Přípravné práce začaly v roce 2006, samotná výstavba se rozběhla v březnu 2007. Dokončena byla v létě 2009. Náklady na její výstavbu se odhadují na 32 milionů dolarů.\n\n"}
{"id": "441464", "url": "https://cs.wikipedia.org/wiki?curid=441464", "title": "Karel Misař", "text": "Karel Misař\n\nKarel Misař (30. září 1934 v Ploskovicích – 6. dubna 1991 v Praze) byl český spisovatel, beletrista, redaktor, vychovatel a dramaturg. Vzdělání se mu dostalo v pedagogickém gymnáziu v Praze, poté učil a dělal vychovatele v Ústavu pro výchovu narušené mládeže. Pracoval v Československém rozhlase, jako redaktor v Plameni, v Tvorbě, dramaturg ve Filmovém studiu Barrandov a poté jako spisovatel z povolání.\n\nJeho dílo je zaměřeno na život mladých lidí, vyznačuje se syrovou dokumentární strohostí, ale také jistým pochopením pro záporného hrdinu a ironickým nadhledem.\n\n\n"}
{"id": "441465", "url": "https://cs.wikipedia.org/wiki?curid=441465", "title": "Virtus", "text": "Virtus\n\nVirtus (lat. \"vir\", muž) původně znamená statečnost, mužnost. Později se význam rozšířil dvojím směrem a může znamenat:\n\n\nTéhož původu je i slovo virtuální (myšlený, zdánlivý), jež původně znamenalo „působivý“.\n"}
{"id": "441466", "url": "https://cs.wikipedia.org/wiki?curid=441466", "title": "P-chlorkresol", "text": "P-chlorkresol\n\n\"p\"-Chlorkresol (systematický název \"4-chlor-3-methylfenol\", sumární vzorec CHClO) je chlorovaný fenol používaný jako antiseptikum a konzervant. Za běžných podmínek se jedná o bezbarvé dvoutvaré krystaly mírně rozpustné ve vodě. Pro použití k dezinfekci, například rukou, se často rozpouští v alkoholu v kombinaci s jinými fenoly Pro citlivou kůži je mírným alergenem.\n\n"}
{"id": "441470", "url": "https://cs.wikipedia.org/wiki?curid=441470", "title": "Kohortativ", "text": "Kohortativ\n\nKohortativ z latinského \"cohortatio = pobídka, napomenutí\" je slovesný způsob, který v první osobě množného i jednotného čísla vyjadřuje zdůraznění nebo úsilí. \nDůležitá je první osoba. Vybízecí způsob ke druhým osobám je imperativ, zatímco vybízecí způsob k osobám třetím se nazývá jussiv.\nV češtině odpovídají kohortativu výzvy např. \"dejme se do toho\", \"pějme píseň dokola\".\nS první osobou singuláru si moderní čeština poradit neumí ani náhražkou, leda expresívním konjunktivním opisem v záporu: \"že bych se na celý kohortativ nevykašlal.\" \nV Kralické bibli je možno najít konstrukce jako např: \nGn 19:20 \"Hle, teď jest toto město blízko, do něhož bych utekl, a toť jest malé; prosím, nechť tam ujdu; však pak neveliké jest, a živa bude duše má.\"\nStarozákonní citace indikuje, že s kohortativem se setkáme v hebrejštině, užití v jiných jazycích není autorovi příspěvku známo.\n"}
{"id": "441474", "url": "https://cs.wikipedia.org/wiki?curid=441474", "title": "Lucifugum", "text": "Lucifugum\n\nLucifugum je ukrajinská black metalová kapela založená v roce 1995.\n\nLucifugum jsou typičtí svými texty, které jsou silně inspirovány satanismem a smrtí.\n\n\n\n\n"}
{"id": "441483", "url": "https://cs.wikipedia.org/wiki?curid=441483", "title": "Codex Alimentarius", "text": "Codex Alimentarius\n\nCodex Alimentarius (latinsky potravinové regule) je sbírka mezinárodně uznávaných standardů, praktických postupů, směrnic a dalších doporučení, vztahujících se k bezpečnosti potravin. Jméno je odvozeno z latinského textu \"Codex Alimentarius Austriacus\". Texty byly vyvinuty a spravovány komisí Codex Alimentarius, tělesem, které bylo založeno v roce 1963 organizacích FAO (Food and Agriculture Organization of the United Nations; Organizací pro potraviny a zemědělství při Spojených národech) a WHO (World Health Organization; Světová zdravotnická organizace). Hlavním účelem této komise má být ochrana zdraví konzumentů a zajištění čestných praktik v mezinárodním obchodu s potravinami. Codex Alimentarius je uznávaný WTO (World Trade Organization; Světová obchodní organizace) jako mezinárodní reference pro rozhodování pří týkajících se bezpečnosti potravin a ochrany spotřebitele.\n\nJeho kritiků a odpůrců je početně méně, patří mezi ně např. americký kongresman a původním povoláním doktor, Ron Paul, který doslova říká, že jeho zavádění je ta nejničivější věc v jeho zemi, neboť zavádí opět 7 z 9 zakázaných pesticidů a hlavně funguje podle \"Napoleónského práva, tedy co není povoleno, je zakázáno! A to se uplatňuje ve 200 zemích světa, tedy na většině světové populace. \n\nhttp://www.youtube.com/watch?v=R0vAm7SmiQw&feature=relmfu\n\n"}
{"id": "441484", "url": "https://cs.wikipedia.org/wiki?curid=441484", "title": "Volavka vlasatá", "text": "Volavka vlasatá\n\nVolavka vlasatá (\"Ardeola ralloides\") je malý druh volavky, ptáka z řádu brodivých. Je zbarvena krémově hnědě s bílými křídly (nápadné zvláště v letu). Ve svatebním šatu má prodloužená pera na šíji, hřbet je okrový, hlava a strany krku žlutavě bílé, zobák modravý s černou špičkou, nohy žlutavě růžové. Dospělí v prostém šatu a jednoletí ptáci mají hlava a strany krku rozsáhle proužkované (bez ozdobných per), zobák je žlutavý s tmavou horní hranou, nohy zelenavé. Hnízdí v malých koloniích na mělkých jezerech, rybnících a řekách. Vzácně zaletuje také do České republiky, kde byla po roce 1989 pozorována nejméně šestkrát.\nVolavka vlasatá patří mezi vzácně chované druhy ptáků. V rámci evropských zoo je k vidění jen v osmi zoo. Z českých zoo se nachází pouze v Zoo Praha, kde se také v roce 2013 podařil český prvoodchov (chována je od roku 2011). V roce 2018 se podařilo odchovat jedno mládě. Na konci roku 2018 tak bylo chováno šest jedinců. V červnu 2019 se vylíhla další tři mláďata.\n\nJarmila Kačírková: Volavka vlasatá (Ardeola ralloides), Maďarsko, Hortobágy, 2.5.2019<br>\n\n"}
{"id": "441488", "url": "https://cs.wikipedia.org/wiki?curid=441488", "title": "Edwin Smith", "text": "Edwin Smith\n\nEdwin George Herbert Smith (15. května 1912, Canonbury, Londýn – 29. prosince 1971) byl anglický fotograf. Nejznámější jsou jeho fotografie anglické a evropské krajiny, zahrad a architektury.\n\nNarodil se v Londýně jako jediné dítě v rodině úředníka Edwina Stanley Smithe a jeho ženy Lily Beatrice. Od dvanácti let studoval stavebnictví na \"Northern Polytechnic Institute\" (dnes London Metropolitan University). Když mu bylo šestnáct let, přešel na studium architektury. V roce 1930 obdržel stipendium na prestižní \"Architectural Association School of Architecture\", kde byl žákem Jamese Burforda. Zde se také setkal se svým celoživotním přítelem, spisovatelem Oswellem Blakestonem. Studium z finančních důvodů v roce 1932 opustil a pracoval několik let jako kreslič. V roce 1935 začal pracovat jako fotograf. V roce 1935 se oženil s Rosemary Ansell, ale manželství skončilo po dvou letech rozvodem. \n\nNáhodou se seznámil s malířem Paulem Nashem, který mu zprostředkoval fotografování pro módní časopis \"Vogue\". Tato práce netrvala dlouho, ale díky ní začal být o jeho fotografie větší zájem. Poté pracoval pro londýnskou reklamní agenturu, kde uplatnil i své výtvarné schopnosti.\n\nZe třicátých let jsou jeho fotografické cykly z hornického prostředí v Northumberlandu (léto 1936), doků v Newcastlu a cirkusů a poutí v okolí Londýna (1935-1938).\n\nV době druhé světové války často navštěvoval Oskara Kokoschku, který tehdy žil v Hampsteadu. \nPo druhé světové válce opustil většinu svých fotografických témat a věnoval se fotografování krajiny a architektury pomocí velkoformátové deskové kamery z roku 1904. Zde konečně našel své fotografické téma. V roce 1950 se nakladatelství \"Thames and Hudson\" rozhodlo vydat první se série knih s tímto námětem – \"English Parish Churches\" (Anglické farní kostely). Text k této knize napsala Olive Cook, se kterou se seznámil ve čtyřicátých letech a která se v roce 1954 stala jeho druhou manželkou. Byla rovněž autorkou textů k většině jeho knih. Smith fotografoval i v Itálii, Francii, Španělsku, Řecku, Rakousku, Německu a Nizozemsku.\n\nSám sebe označil jako „architekta vzděláním, malíře podle vlastního přání a fotografa z nutnosti“. \n\nByl velikým obdivovatelem díla francouzského fotografa Eugène Atgeta. \n\nEdwin Smith je rovněž autorem kreseb, akvarelů, maleb, linorytů a dřevorytů. Také sbíral a sám vytvářel papírová loutková divadla.\n\nVydal asi třicet knih, z nichž nejznámější jsou:\n\nVedle těchto knih je autorem několika fotografických příruček pro nakladatelství Focal Press:\n\n\n"}
{"id": "441489", "url": "https://cs.wikipedia.org/wiki?curid=441489", "title": "Železniční trať Rakovník – Bečov nad Teplou", "text": "Železniční trať Rakovník – Bečov nad Teplou\n\nŽelezniční trať Rakovník – Bečov nad Teplou (v jízdním řádu pro cestující označená číslem 161) vede z Rakovníka přes Blatno u Jesenice a Protivec do Bečova nad Teplou. Jedná se o jednokolejnou regionální trať, jež prochází dvěma tunely – Boreckým (km 56,667) a Žlutickým (km 54,033), který je se svými 25 metry nejkratším jednokolejným tunelem v Česku. Provoz zde byl zahájen v roce 1897. 3. června 2017 byl na oslavu 120 let provozu trati i odbočky do Bochova vypraven zvláštní vlak z Lužné u Rakovníka do Bochova vedený parní lokomotivou 354.1.\n\n\n"}
{"id": "441494", "url": "https://cs.wikipedia.org/wiki?curid=441494", "title": "Železniční trať Protivec–Bochov", "text": "Železniční trať Protivec–Bochov\n\nŽelezniční trať Protivec – Bochov (v jízdním řádu pro cestující naposledy označená číslem 163) je jednokolejná regionální trať, od roku 1996 bez pravidelné osobní dopravy.\n\nTrať byla vybudovaná jako odbočka místní dráhy Rakovník – Bečov nad Teplou, provoz byl zahájen 27. června 1897. V prvních letech provozu vykazovala trať vysoké výkony v osobní i nákladní dopravě, nicméně s rozšířením automobilismu se ukazovalo, že trať je vedena z hlediska osobní dopravy špatným směrem, tedy od Karlových Varů, kam vždy směřovaly dopravní potřeby obyvatel Bochova. Osobní doprava byla zastavena již za hospodářské krize ve 30. letech a obnovena až po Mnichovské dohodě, kdy se trať ocitla v říši. Po válce byla osobní doprava opět na několik let zastavena. Kvůli odsunu německého obyvatelstva se kraj výrazně vylidnil, provoz tedy po svém obnovení byl malý – 4 páry osobních vlaků a postupně klesl na tři jen v pracovní dny. Trať dlouhodobě vedla seznamy nejztrátovějších tratí ČSD a poté ČD. 31. května 1996 zde byla zatím naposledy zastavena pravidelná osobní doprava.\nOsobní doprava je zastavena a zastávky vesměs zrušeny a srovnány se zemí – stojí pouze staniční budova v Bochově a v Těšeticích. Nákladní doprava zastavena nebyla, po trati jezdí pravidelné manipulační vlaky dopravce ČD Cargo. Každoročně v únoru po trati jezdí tradiční vlak dopravce Lokálka Group.\nV červnu 2017 trať oslavila výročí 120 let od zahájení provozu, při této příležitosti byl vypraven zvláštní parní vlak z Lužné u Rakovníka do Bochova, vedený lokomotivou řady 354.1 zvanou Všudybylka. \n\nV roce 2017 byla stržena staniční budova v Protivci a nahrazena malou budkou.\n"}
{"id": "441496", "url": "https://cs.wikipedia.org/wiki?curid=441496", "title": "Konfederační pohár FIFA 1997", "text": "Konfederační pohár FIFA 1997\n\nKonfederační pohár FIFA 1997 byl 3. ročníkem Konfederačního poháru FIFA. Konal se v Saúdské Arábii od 12. do 21. prosince 1997. Vítězem se stala reprezentace Brazílie.\n\n\n\n"}
{"id": "441499", "url": "https://cs.wikipedia.org/wiki?curid=441499", "title": "Železniční trať Zadní Třebaň – Lochovice", "text": "Železniční trať Zadní Třebaň – Lochovice\n\nŽelezniční trať Zadní Třebaň - Lochovice (v jízdním řádu pro cestující označená číslem 172). Jednokolejná regionální trať. Provoz na trati byl zahájen 1. září 1901. Dopravcem na trati jsou České dráhy.\n\nVlak trať projíždí osmkrát denně tam a osmkrát zpět. Mezi Zadní Třebání a Litní je přidáno o pracovních dnech navíc 10 spojů tam a zpět.\n\n\n"}
{"id": "441529", "url": "https://cs.wikipedia.org/wiki?curid=441529", "title": "Železniční trať České Budějovice – Gmünd", "text": "Železniční trať České Budějovice – Gmünd\n\nŽelezniční trať České Budějovice - Gmünd NÖ (v jízdním řádu pro cestující označená číslem 199) je jednokolejná trať, část celostátní dráhy, která vede z Českých Budějovic přes České Velenice do stanice Gmünd NÖ v Rakousku.\n\nTrať byla postavena společností Dráha císaře Františka Josefa, provoz byl zahájen v roce 1869.\n\nV letech 2006-2010 probíhala elektrizace trati soustavou 25 kV 50 Hz AC. Současně byly železniční stanice Nová Ves u Českých Budějovic, Borovany, Jílovice a Nové Hrady vybaveny elektronickými stavědly ESA 11, která jsou dálkově ovládána z Českých Budějovic. Elektrický provoz v úseku České Budějovice - Nové Hrady byl zahájen 18. ledna 2009, v úseku z Nových Hradů do Českých Velenic projel první elektrický vlak 10. června 2010 a v úseku České Velenice - Gmünd NÖ 9. června 2010.\n\n"}
{"id": "441531", "url": "https://cs.wikipedia.org/wiki?curid=441531", "title": "Železniční trať Strakonice–Volary", "text": "Železniční trať Strakonice–Volary\n\nŽelezniční trať Strakonice–Volary (v jízdním řádu pro cestující označená číslem 198) je trať, která vede ze Strakonic přes Vimperk do Volar, přičemž více než polovinou své délky (od Strakonic až po Lipku) sleduje údolí říčky Volyňky. Jednokolejná regionální trať. Provoz na úseku trati ze Strakonic do Vimperka byl zahájen v roce 1893, úsek z Lenory do Volar v roce 1899 a poslední zprozovněný úsek z Vimperka do Lenory v roce 1900.\n\nNa této železniční trati se nachází zastávka Hoštice u Volyně, která je známá tím, že se zde natáčely některé scény z trilogie Slunce, seno... Po trati dále je nádraží Kubova Huť (995 m. n. m.), které je nejvýše položenou železniční stanicí v České republice. Ve Strunkovicích nad Volyňkou bylo nádraží nahrazeno zastávkou blíže ke vsi, v původní stanici vlaky nezastavují, je zde však možné křižování, nebo nakládka a vykládka\n\nDne 25. 5. 2018 došlo k sesuvu svahu u stanice Lipka směrem na Vimperk, trať není průjezdná, dopravce GW Train Regio, nejprve nahradil vlaky autobusy v úseku Lipka - Bohumilice v Čechách, od 4. 6. 2018 však byly vlaky nahrazeny z Lipky až do Strakonic, od začátku července se po stížnosti kraje provoz na úsek Strakonice - Bohumilice v Čechách opět vrátil. Výluka má trvat do 18. 10. 2018, nicméně je jasné, že tento termín nebude dodržen, neboť je stav horší než SŽDC nejprve předpokládala a bude potřeba přestavět zhruba 1,5 km trati. SŽDC již vybrala zhotovitele - společnost Chládek & Tintěra - a termín obnovení provozu určila na konec listopadu 2018, nicméně práce mají probíhat až do dubna 2019.\n\n\n"}
{"id": "441533", "url": "https://cs.wikipedia.org/wiki?curid=441533", "title": "Železniční trať Číčenice – Nové Údolí", "text": "Železniční trať Číčenice – Nové Údolí\n\nŽelezniční trať Číčenice – Nové Údolí (v jízdním řádu pro cestující označená číslem 197) je jednokolejná regionální trať. Provoz na trati byl zahájen v roce 1893 do Prachatic a v roce 1899 do Volar, v roce 1910 pak byl postaven úsek z Volar do Bavorska, stejně jako horní úsek trati 194. Úsek do Nového Údolí vedl na státní hranici a dál do Haidmühle, kde v důsledku politického uspořádání Evropy po druhé světové válce byl provoz v roce 1951 zastaven; nyní je část za Novým Údolím muzejní s \"lidským pohonem\". Na úseku Stožec – Nové Údolí nebyla od roku 1977 do roku 1990 provozována osobní doprava.\n\n\nJenda z nehod na této trati se stala 22. července 2004 mezi stanicí Bavorov a Strunkovice nad Blanicí. Byly při ní usmrceny dvě osoby a 33 cestujících bylo zraněno. Podle zjištění Drážní inspekce byla na vině chyba strojvedoucího vlaku Os 18008, který bez povolení opustil stanici Bavorov. Druhá nehoda se stala 1. září 2007, kdy v 8:10 se srazily osobní vlaky Os 18003 a 18032. Ke srážce došlo mezi stanicemi Vodňany a Bavorov. Bylo zraněno 12 cestujících a zaměstnanec Českých drah. Příčinou nehody byl nedovolený odjezd vlaku Os 18003 ze stanice Bavorov. Další nehoda se stala 2. února 2011, kdy se srazil Osobní vlak Os 18003 s vlakem nákladním. Přibližně v 9:14 se vlaky srazily několik metrů za stanicí Vodňany. Výsledkem byla jedna mrtvá žena, 12 zraněných a škoda 5 260 000 Kč. Příčinou byla chyba strojvedoucího Regionovy, který nevyčkal na povolení k odjezdu.\n\n"}
{"id": "441534", "url": "https://cs.wikipedia.org/wiki?curid=441534", "title": "Session Description Protocol", "text": "Session Description Protocol\n\nSession Description Protocol (SDP) je internetový protokol určený k popisu vlastností relace multimediálního přenosu dat. Nepřenáší se pomocí něj vlastní data, slouží pro vyjednání parametrů, jako je typ média (video, audio, atd.), transportní protokol (RTP/UDP/IP, H.320, atd.), typ kodeku nebo přenosová rychlost. Je popsaný v . Často se používá ve spojení s SIP.\n\nRelace je popsána řadou dvojic atribut-hodnota, vždy po jedné na řádku. Názvy atributů jsou jednopísmenné, následuje je '=' a hodnota atributu. Nepovinné atributy se označují pomocí '=*'. Hodnota je ASCII řetězec nebo posloupnost určitých značek oddělených mezerou. Název atributu je jedinečný v jedné ze tří oblastí (Session, Time nebo Media), ve které je uveden. Syntax SDP je rozšiřitelná a nové atributy jsou ke standardu příležitostně přidávány. Zkrácený přehled popisu relace:\n"}
{"id": "441536", "url": "https://cs.wikipedia.org/wiki?curid=441536", "title": "Železniční trať České Budějovice – Summerau", "text": "Železniční trať České Budějovice – Summerau\n\nŽelezniční trať České Budějovice – Horní Dvořiště – Summerau (v jízdním řádu pro cestující označená číslem 196) je jednokolejná elektrizovaná železniční trať, součást celostátní sítě drah a 4. koridoru. Trať vede z Českých Budějovic přes Rybník a Horní Dvořiště do Summerau v Rakousku.\n\nProvoz na trati byl zahájen v roce 1827 jako koněspřežka. Po rozmachu parostrojních železnic v Rakousku-Uhersku v polovině 19. století bylo rozhodnuto o ukončení provozu koněspřežné dráhy a přestavbě na klasickou železnici nového typu. To zahrnovalo například úpravu rozchodu na již standardní hodnotu 1 435 mm. Přestavba byla dokončena v roce 1873. Po vzniku Československa v říjnu 1918 se z původně malé stanice Horní Dvořiště stala nově pohraniční přechodová stanice a díky tomu zde vyrostla nová rozlehlá staniční budova s místnostmi pro celní správu a nové drážní zaměstnance. Také bylo podstatně rozšířeno kolejiště. V období první republiky se stanice jmenovala Český Heršlák (podle přilehlé vesnice, dnes součást obce Horní Dvořiště). Až do roku 1945 byla trať významnou mezistátní spojnicí s Rakouskem, po uzavření hranic její význam prudce poklesl. Většina osobních vlaků tak končila cestu v Horním Dvořišti. Název další stanice Certlov (dnes Rybník) vydržel až do počátku padesátých let, kdy byl změněn na současný název v souvislosti s přejmenováním stejnojmenné osady.\n\nPodstatné rozšíření přeshraničního provozu přinesl až pád režimu roku 1989. Vzhledem k poměrně silnému (především nákladnímu) provozu na trati byla koncem 90. let odsouhlasena její elektrifikace, která proběhla v letech 2000–2001. V druhé polovině devadesátých let také začala optimalizace trati (v původní stopě) nejprve úpravou stanic (prodloužení a zvýšení počtu staničních kolejí, stavba nových nástupišť, příprava na instalaci nového zabezpečovacího zařízení), následována optimalizací mezistaničních úseků mezi státní hranicí a stanicí Omlenice a části mezistaničního úseku Kamenný Újezd – Včelná (po zastávku Kamenný Újezd zastávka). Zároveň s elektrizací bylo zprovozněno nové zabezpečovací zařízení a spuštěno dálkové řízení trati z dispečerského stanoviště v Českých Budějovicích. Samostatný výpravčí tak slouží již pouze ve stanici Horní Dvořiště. V letech 2008 a 2009 byla optimalizace dokončena ve zbývajících mezistaničních úsecích. Tato optimalizace již zahrnovala mírné zvýšení traťové rychlosti.\n\nTrať je zařazena do sítě tzv. celostátní dráhy a nachází se na ní jeden ze čtyř železničních hraničních přechodů s Rakouskem (mezi zbylé tři patří České Velenice/Gmünd, Znojmo/Retz a Břeclav/Hohenau). Za zmínku stojí fakt, že všechny čtyři tyto přechody jsou elektrifikovány. Trať má význam v osobní i nákladní dopravě.\nPáteří osobní dopravy jsou expresy a osobní vlaky (v Rakousku kategorie Regional Express), vedené v prokladu ve dvouhodinovém taktu v relaci České Budějovice – Linz. Expresní spoje navíc pokračují až do Prahy. Jejich dopravu zajišťují lokomotivy řady 380. V ranních a pozdních večerních hodinách jsou zavedeny doplňkové spoje, jezdící pouze z Českých Budějovic do Horního Dvořiště a zpět. Na tyto vlaky jsou nasazovány české soupravy, obvykle představované jednotkami Regionova.\n\nPřes hraniční přechod Horní Dvořiště/Summerau jsou trasovány mezistátní nákladní vlaky, směřující do Lince a dále na jih; mezi nejdůležitější patří přeprava osobních automobilů a mnoha komodit. Také jsou v provozu směsné nákladní vlaky z Českých Budějovic, vozící jednotlivé vozové zásilky z celého Česka, zejména dřevo. V úseku do Horního Dvořiště jsou dopravovány lokomotivami řad 230 či 240, méně také 363 či 363.5. Samotné přetahy přes státní hranici jsou prací lokomotiv řady 340, upravených speciálně k tomuto účelu.\n\n\n\n"}
{"id": "441538", "url": "https://cs.wikipedia.org/wiki?curid=441538", "title": "Železniční trať Rybník – Lipno nad Vltavou", "text": "Železniční trať Rybník – Lipno nad Vltavou\n\nŽelezniční trať Rybník – Lipno nad Vltavou (v jízdním řádu pro cestující označená číslem 195) je jednokolejná elektrifikovaná regionální trať, vedoucí údolím Vltavy z Rybníka přes Vyšší Brod do Lipna nad Vltavou. Původně trať vznikla zejména pro obsluhu rozsáhlého areálu papíren v Loučovicích a zlepšení dopravního spojení v údolí Vltavy. Po trati Tábor – Bechyně šlo o druhou trať s elektrickým provozem v Českých zemích; otevřena byla roku 1911. V padesátých letech v souvislosti se stavbou Lipenské přehrady zaniklo původní nádraží v Lipně nad Vltavou a nové vyrostlo na levém vltavském břehu. Zároveň bylo napájecí napětí na trati zvýšeno z původních 1280 V na 1500 V. Roku 1957 dodala plzeňská Škoda (toho času pod názvem Závody V. I. Lenina) nové elektrické lokomotivy řady E 422.0, které umožnily odstavení starých vozidel a zvýšily objem přeprav. Další nové lokomotivy přišly ze stejného závodu v roce 1973 pod označením E 426.0.\n\nPo dokončení elektrifikace trati České Budějovice – Summerau střídavou soustavou 25 kV / 50 Hz bylo rozhodnuto stejný systém zavést i na trati do Lipna. Poslední stejnosměrné vlaky v úseku Rybník – Vyšší Brod projely v říjnu 2003 a poté začala rekonstrukce trati na zcela nový napájecí systém. Otevřena byla 17. června 2005.\n\nPo roce 1990 na trati postupně klesal objem nákladní dopravy a do popředí se dostala zejména rekreační doprava díky vyhledávané vodácké a turistické oblasti v okolí Vyššího Brodu. V letní sezóně jsou tak vlaky posilovány a vedeny elektrickými lokomotivami; v zimním období jsou nahrazeny úspornějšími motorovými jednotkami.\n\nOd novověku probíhala v okolí Vyššího Brodu intenzivní těžba dřeva v místních rozsáhlých lesích. Vytěžené dřevo bylo zpracováváno továrnami v blízkém okolí, mezi nimiž vynikala velká papírna v Loučovicích, která zahájila výrobu papíru v roce 1886. Hotové výrobky odtud odvážely koňské povozy na dvacet kilometrů vzdálené nádraží v Rybníku na hlavní trati České Budějovice – Linec, odkud už zboží dále putovalo po železnici. Tento způsob dopravy byl ale pomalý, neefektivní a často docházelo k poškození přepravovaného zboží, a tak se hledal modernější a rychlejší způsob dopravy.\n\nNejstarší plán na stavbu elektrické železnice do Loučovic a Lipna pochází z dílny průkopníka toho oboru Františka Křižíka, jenž jej představil v roce 1893. V té době byla elektrická trakce stále vnímána jako výkřik techniky, nepoužitelný v běžném provozu. Celý projekt byl tak shozen ze stolu. O více jak deset let později, po otevření elektrické dráhy z Tábora do Bechyně jako první plně elektrické trati v celé monarchii, ožil tento návrh znovu, a to na popud průmyslníka Arnošta Poráka, majitele loučovické papírny. Už od počátku bylo taktéž počítáno se stavbou elektrické trati; v té době šlo o velmi revoluční krok a notně komplikoval nutná jednání s místními úřady. Projekt se ale zalíbil i opatovi vyšebrodského kláštera Bruno Pammerovi a s jeho podporou byla nakonec roku 1909 započata stavba trati z Rybníka do Lipna pod názvem Vyšebrodská elektrická místní dráha. Celou stavbu financoval Porák. Koncesi však zadavatelé obdrželi až dodatečně ke dni 12. září 1911. První zkušební jízdy na dokončované trati proběhly na přelomu října a listopadu 1911 a celá trať byla po dvou letech stavby slavnostně otevřena 17. prosince 1911 jako poslední dostavěná místní dráha v českých zemích. Elektřinu potřebnou k napájení vozidel dodávala elektrárna v Horním Mlýně u Herbertova, patřící do majetku kláštera. Pro provoz stavitelé zvolili stejnosměrné napětí 1280 V, vycházející z výkonu elektrárny v Horním Mlýně a v dané době krajně neobvyklé (běžně se používalo okolo 500–800 V). Depo pro odstavování a údržbu vozidel vzniklo ve Vyšším Brodě a v továrně Ringhoffer v Praze společnost zakoupila tři elektrické motorové vozy s výzbrojí firmy Siemens Schuckert (která také dodala veškeré elektrické zařízení dráhy), zpočátku označené 22.001–003, po přechodu na novější označení podle Ing. Kryšpína M 201.001–003. V roce 1924 byl dodatečně vyroben čtvrtý vůz M 201.004 s výkonnější elektrickou výzbrojí. Jedinou lokomotivou dráhy se stal stroj 1083.01 (nově E 200.001), dodaný taktéž konsorciem Ringhoffer-Siemens roku 1912.\n\nUž k 1. červenci 1912 převzalo řízení provozu na trati ředitelství státních drah v Linci, až do roku 1925 však zajišťovala provoz na trati soukromá akciová společnost Vyšebrodská elektrická místní dráha. Po tomto datu sice trať zůstala v jejím majetku i nadále, provoz ale už zajišťovaly nově vzniklé ČSD na účet vlastníka. Zestátněna byla v roce 1936.\n\nCelý původní vozový park na dráze zůstal nezměněn až do vypuknutí druhé světové války, kdy trať přešla pod správu německých Říšských drah. Od roku 1942 tak zde bylo v provozu několik elektrických vozů původem z Německa, z nichž ale část byla po několika letech pronajata do Rakouska a na „Lipence“ zůstaly jen dva vozy, označené ET 194.01 a ET 184.03 (M 200.101 a 102). Osvobození se tu dočkaly i všechny čtyři původní vozy a lokomotiva E 200.001. Po skončení války v květnu 1945 se trať vrátila do vlastnictví ČSD.\nOd ledna 1947 provoz dočasně zajišťovala parní trakce v důsledku ničivého požáru elektrárny v Horním Mlýně po živelné pohromě. Teprve po vybudování nové měnírny ve Vyšším Brodě se na trať mohly v září 1948 vrátit elektrické lokomotivy. Začátkem padesátých let začala stavba Lipenské přehrady a s ní došlo i ke změnám na trati. Kvůli stavbě nádrže bylo zrušeno a zbouráno původní nádraží v Lipně, které leželo na pravém vltavském břehu, a nové vzniklo na břehu opačném. Původní trakční vedení s dřevěnými sloupy bylo sneseno a nahrazeno novým řetězovkovým s kovovými stožáry. Spolu s ním byly postaveny nové měnírny v Rybníku a Vyšším Brodě a napájecí napětí bylo roku 1955 z původních 1280 V zvýšeno na 1500 V. Díky tomu dojezdil starý vůz M 201.001 a jeho tři mladší „sourozenci“ byli podrobeni rekonstrukci a úpravě na nové napětí. Jelikož počty cestujících neustále rostly, pro posílení osobní dopravy byly postaveny dva nové čtyřnápravové elektrické vozy M 411.001 a 002, které vznikly ze starých německých vozů zástavbou nové trakční výzbroje vyrobené v plzeňské Škodovce. Do provozu byly zařazeny v letech 1954–55. Pro zvýšenou nákladní dopravu v důsledku dopravy materiálu na stavbu přehrady byly z Prahy od roku 1951 zapůjčeny předválečné stroje E 423.001 a 002 a E 424.001. Tato trojice se po dokončení přehrady měla vrátit zpět do hlavního města, mezitím ale bylo na pražských spojkách přepnuto napětí z 1500 V na právě zaváděných 3000 V a lokomotivy tak nakonec zůstaly ve vyšebrodském depu natrvalo. Během 50. let byly také zrušeny původní vozy M 201.002–004, z nichž první dva ještě pamatovaly zahájení provozu na trati. V roce 1957 park vozidel omladily zbrusu nové stroje řady E 422.0 (později řada 100), vyrobené taktéž ve Škodě Plzeň (tehdy Závody V. I. Lenina) speciálně pro tuto trať. Staré stroje díky tomu přešly do zálohy a na podřadné výkony a vyjížděly spíše jen při poruchách nebo opravách nových lokomotiv. Tento stav trval až do začátku 70. let.\n\nMalou revoluci v „osazenstvu“ lipenské trati způsobila výroba lokomotiv řady E 426.0 (v novém značení 113) v roce 1973. Z celkem šesti vyrobených kusů zamířily první tři do Tábora s určením pro trať do Bechyně, exempláře čísel 004–006 přišly do Vyššího Brodu. Po jejich uvedení do provozu bylo možné zrušit prastaré elektrické vozy řady M 411.0 a spolu s nimi i všechny tři původně pražské lokomotivy řad E 423.0 a E 424.0. Stroje E 423.001 a E 424.001 se ale zachovaly dodnes, první jmenovaný zůstal jako historický v provozním stavu ještě po roce 2000 a dnes je uchován v depozitáři NTM v Chomutově a E 424.001 je po rekonstrukci exponátem plzeňského centra Techmania. Po jejich vyřazení tak v provozu zůstala jen dvojice řady E 422.0, určená především pro osobní dopravu, a nové E 426.0. Ke všeobecné spokojenosti zde tyto lokomotivy sloužily celých dvacet let, než došlo k dalším změnám.\n\nKvůli vzrůstající nákladní dopravě a nedostatku strojů řady 113 byly v roce 1995 v ŽOS Česká Třebová rekonstruovány dvě lokomotivy řady 110 pro provoz na soustavě 1500 Vss. Stroje původních čísel 110.018 a 047 byly po úpravách přečíslovány na 110.118 a 147 a do provozu zařazeny během následujícího roku. V součtu se třemi původními lokomotivami řady 113 tak už byl dostatek lokomotiv na to, aby mohly být zrušeny 40 let staré stroje řady 100. Téměř vzápětí po zprovoznění strojů 118 a 147 byl z provozu odstaven poslední vyrobený stroj 100.004, na podzim 1997 zrušen a o rok později přímo ve Vyšším Brodě i zlikvidován. V provozním stavu zůstal pouze sesterský stroj 100.003, který ale sloužil pouze jako záloha. Z Tábora byl k němu přivezen exemplář čísla 002, jenž fungoval jako zdroj náhradních dílů.\n\nZlomem v životě „Lipenky“ se stala elektrizace přípojné trati z Českých Budějovic do Horního Dvořiště a dále do rakouského Summerau. Tato trať byla v letech 2000–2001 elektrizována střídavou trakční soustavou 25 kV / 50 Hz a v souvislosti s tím bylo rozhodnuto o použití stejné soustavy i na trati do Lipna. Stejnosměrný elektrický provoz byl v úseku Rybník – Vyšší Brod ukončen 17. října 2003 a zúčastnily se ho všechny tři existující stroje řady 100, původní „adamovka“ E 423.001 a místní stroje řady 113. Celou zimu ještě jezdily stejnosměrné vlaky mezi Vyšším Brodem klášterem a Lipnem. Vůbec posledním stejnosměrným osobním vlakem na trati se stal Os 20915 dne 14. dubna 2004, který z Lipna dovezla do Vyššího Brodu lokomotiva 113.005, řízená strojvedoucím panem Václavem Kajerem. Následující noc ještě proběhla obsluha Loučovic manipulačním vlakem a tím se tato necelých 93 let trvající kapitola v historii trati Rybník – Lipno nad Vltavou uzavřela. Lokomotiva 113.004 a dvojice 100.002 a 003 byly odvezeny do Tábora, kde sloužily jako zásobárna dílů pro provozní historický stroj 001. Roku 2016 se lokomotiva čísla 003 vrátila po náročné opravě zpět do provozu a slouží pro nostalgické jízdy na bechyňské trati. Stroje čísel 005 a 006 byly přesunuty do Prahy, kde proběhla jejich přestavba na standardní soustavu 3000 Vss. Příliš si zde ale nezajezdily, po několika letech došlo k jejich zrušení a dnes už neexistují.\n\nCelý následující rok poté probíhala rekonstrukce trati na novou napájecí soustavu. Slavnostního zahájení střídavého provozu, které proběhlo 17. června 2005, se zúčastnila budějovická lokomotiva 340.062 s historickými vozy a nově zde jezdící stroje řady 210.\n\nDnes je na trati zavedeno 8 párů osobních vlaků, které jezdí v celém úseku z Rybníka až do Lipna. V Rybníku je pak možnost přípoje do Českých Budějovic nebo Lince. V letní sezóně jsou všechny vlaky vedeny lokomotivami řady 210 s přívěsnými vozy umožňujícími přepravu kol a případně i lodí. Od října do března jsou zde kvůli menšímu vytížení z úsporných důvodů nasazeny motorové jednotky řady 814. Manipulační nákladní vlaky obsluhují obvykle pouze stanici Vyšší Brod klášter, kde je do vozů nakládáno dřevo vytěžené v okolí; jen výjimečně zajíždějí až do Loučovic. Dopravna Lipno nad Vltavou není nákladními vlaky obsluhována vůbec.\n\nOd prosince 2011 nezastavují vlaky v zastávce Jenín. Již dříve zde zastavovaly spoje vedené motorovým vozem pouze na znamení, nově díky nízké vytíženosti nezastavují vůbec a zastávku už ani nenajdeme v knižních jízdních řádech pro cestující.\n\n\n"}
{"id": "441541", "url": "https://cs.wikipedia.org/wiki?curid=441541", "title": "Železniční trať Dívčice–Netolice", "text": "Železniční trať Dívčice–Netolice\n\nŽelezniční trať Dívčice – Netolice, nazývaná také Netolička (v jízdním řádu pro cestující naposledy označená číslem 193), je jednokolejná regionální dráha. Provoz na trati byl zahájen v roce 1895. Dne 26. 2. 2011 po trati projel zatím poslední pravidelný osobní vlak. Budoucnost tratě není jistá, pravděpodobný byl zánik tratě (jak bylo v plánu Správy železniční dopravní cesty), ten si ale nepřeje společnost ČD Cargo.\n\nNa trati byla provozována tzv. smíšená doprava, kde motorové vozy řady M131.1 a později M152.0(dnes 810) měly připojeny až tři nákladní vozy.\n\nMěsto Netolice bývalo městem s čilým obchodním ruchem, s četnými trhy. To se ale změnilo po otevření Dráhy císaře Františka Josefa 1. září 1868. Rábínský lihovar či pivovary v Netolicích a Petrově Dvoře naopak prosperovaly a nádraží Nákří-Netolice (později Dívčice) bylo od města dvě hodiny daleko. V Netolicích proto vzniklo konsorcium pro stavbu přípojné dráhy, v jehož čele stál netolický starosta JUDr. Otakar Kudrna. V lednu 1893 bylo vydáno povolení k předběžným pracem na dráze. Přes počáteční ekonomické problémy, řešené například využitím starých kolejnic, byla nakonec 8. září 1894 vydána koncese. Stavba začala 23. března 1895. Původní termín dokončení 15. srpna nebyl dodržen, a tak se slavnostní zahájení provozu konalo až 27. října 1895. V roce 1925 byla trať zestátněna. Od roku 1927 byly na dráze postupně provozovány motorové vozy řad M 120.1, M 132.0, M 122.0, M 232.2. Provoz nákladních vlaků byl zajišťován do října 1930 parní trakcí, poté až do okupace motorovými vozy. Ty byly ale zejména zpočátku velmi poruchové, proto byla na trati stálá záloha v podobě parní lokomotivy. Na počátku 30. let 20. století byl vyměněn traťový svršek, což umožnilo zvýšení rychlosti až na 50 km/h.\n\nZa druhé světové války byl z důvodu nedostatku benzínu uskutečňován pouze parní provoz, 15. ledna 1945 byla trať uzavřena a byly na ní deponovány transporty Wehrmachtu. Po jejich vyložení byl provoz od 11. července obnoven. V roce 1987 byl znovu kompletně vyměněn traťový svršek. \n\nV roce 2011 Jihočeský kraj oznámil, že od 26. 2. 2011 přestane osobní dopravu na trati objednávat. Tak se také stalo a Správa železniční dopravní cesty podala návrh na zrušení trati. Město Netolice a obce na trase ale projevily zájem o provozování dráhy vlastními prostředky, a i proto Drážní úřad žádost zamítl s tím, že není opodstatněná. Zároveň společnost ČD Cargo oznámila záměr po trati přepravovat dřevní štěpku pro Plzeňskou teplárenskou.\n\nVlakové spojení bylo sice oficiálně nahrazeno autobusy, ovšem v nedostatečné podobě. Bylo přidáno několik spojů na trase Netolice – Malovičky, nedělní pár Lhenice – Vodňany a zpět a noční autobus z Českých Budějovic, jedoucí však jen v liché týdny. O státních svátcích nejede nyní do Netolic (natož do obcí na trati) jediný spoj veřejné dopravy.\n\nV roce 2003 bylo na trati provozováno 5 párů osobních vlaků v úseku Netolice – Dívčice a zpět, všechny se samoobslužným způsobem odbavení cestujících. Vlaky zastavovaly ve všech zastávkách na trati pouze na znamení. Od roku 2006 byly některé vlaky vedeny do/z Číčenic, od roku 2009 se jednalo o všechny vlaky o víkendu, s poznámkou, že cetující z/do Českých Budějovic přes Číčenice nedoplácejí rozdíl jízdného. Od 13. prosince 2009 byly všechny vlaky kromě dvou ranních párů vedeny v trase Netolice – Dívčice – Číčenice – Týn nad Vltavou, tedy přes dvě úvratě, a návaznost do Českých Budějovic byla zajištěna přestupem na rychlíky v Číčenicích. Všechny vlaky na trati byly zajištěny motorovým vozem 810.\nPo zastavení osobního provozu jsou na trati provozovány vyjma nákladních pouze nostalgické a zvláštní vlaky.\nV létě 2019 provozoval soukromý dopravce KPT rail sobotní dopravu na trati Číčenice – Týn nad Vltavou. V některé soboty vlaky z Číčenic pokračovaly přes Dívčice do Netolic. Spoje byly obvykle vedeny motorovým vozem 810, na trati se ale ukázal i historický vůz 820 či vlaková souprava tažená lokomotivou řady 720.\n\nKaždoročně je v květnu z Českých Budějovic vypravován vlak na netolický jarmark. Do roku 2016 byl veden parní lokomotivou řady 310.0 (mimo rok 2014), později štafetu převzaly motorové vozy M131.1 (2014, 2017) a 842 (2018, 2019).\n\nOd roku 2013 je z Českých Budějovic na začátku adventu vypravován vlak u příležitosti příletu paní Zimy na náměstí v Netolicích. Souprava je složena z motorových vozů. Od roku 2016 se vlak jmenuje Lucerničkový.\n\nOd 23. 5. 2011 do 3. 6. 2011 jezdil v pracovní dny na trati ve zkušebním provozu jeden pár osobních vlaků Netolický čert. Spoj financovala soukromá společnost JIP – Papírny Větřní a byl zajištěn soupravou Regionova Českých drah. Z Českých Budějovic vlak vyjížděl ve 14:57, do Netolic dorazil v 15:40 a následně se vracel zpět. \n\n\n\n\n\n\nV roce 2020 na trati provozuje nákladní dopravu společnost ČD Cargo. Po trati se vozí převážně dřevo překládané z kamionů na nádraží v Netolicích.\n\n\n\n\n"}
{"id": "441542", "url": "https://cs.wikipedia.org/wiki?curid=441542", "title": "Trať 192", "text": "Trať 192\n\nŽelezniční trať 132 v České republice může být:\n"}
{"id": "441543", "url": "https://cs.wikipedia.org/wiki?curid=441543", "title": "Železniční trať Číčenice – Týn nad Vltavou", "text": "Železniční trať Číčenice – Týn nad Vltavou\n\nŽelezniční trať Číčenice - Týn nad Vltavou (v jízdním řádu bývala pro cestující označená číslem 192) je jednokolejná regionální trať. Provoz na trati byl zahájen 23. října 1898, osobní doprava byla ukončena 14. prosince 2013 osobním vlakem číslo 38215, vedeným jednotkou Regionova. V současné době (od roku 2019) je osobní doprava opět provozována o prázdninových sobotách v společností KPT Rail. Přeložka trati v úseku Číčenice - Újezdec u Číčenic byla vybudována při stavbě Jaderné elektrárny Temelín v letech 1986-1989 v rámci rekonstrukce trati pro zvýšení kapacity tratě, maximální rychlosti a nosnosti těžkých nákladních vlaků v čele s řadou 749 / 751 a 781. \n\nOd června 2019 osobní zvláštní, ale i pravidelné sezónní vlaky zajišťuje na trati Číčenice - Týn nad Vltavou dopravce KPT Rail. Přes léto se zde vystřídaly motorové lokomotivy 720.097 a 703.604 a motorové vozy 810.604 a 820.528 zpravidla ve 3 párech vlaků do Protivína, Netolic a nebo na Hlubokou nad Vltavou, případně pouze do Číčenic, ukázal se zde i mikulášský vlak a proběhlo zde několik doprovodných akcí. 10.1.2020 pak v Týně nad Vltavou (MDK Sokolovna) proběhne mezinárodní konference na téma Buducnost regionální dopravy organizovaná KPT Railem, Railway Capitalem a spolkem Záhada lokálek.\n\n\n\n\nV roce 1996 byl zrušen u osobních vlaků doprovod vlakvedoucím. Na trať se začaly nasazovat upravené vozy 809, kde jízdenky prodával strojvůdce. Později, na jako jedné z prvních tratí v Česku, byl do motorových vozů dosazen automat na výdej jízdenek, označovače, vlakový rozhlas a tlačítka zastávky na znamení. V roce 2013 byl ve většině vozů dosazen nový systém, který vyhlašoval zastávky pomocí GPS a nový automat, který umožňoval platbu i InKartou.\n\nDlouho se uvažovalo o zastavení osobního provozu, tak jako tomu bylo například na trati 193 z Dívčic do Netolic. Společností JIKORD bylo stanoveno ukončení na 11. června 2011. V tu se dobu tak nestalo. V sobotu 14. prosince 2013 i přes nesouhlas mnoha občanů vyjel motorový osobní vlak na trať naposledy. JIKORD o ukončení provozu informoval necelých 20 dnů dopředu, aby bylo zabráněno protestování občanů. Po zavedení autobusové dopravy dochází ke značnému úbytku cestujících.\n\nNásledky zastavení osobní dopravy pro cestujícího:\n\nV úseku Číčenice-JE Temelín jezdí pravidelně každé ráno od pondělí do pátku manipulační vlak do jaderné elektrárny. Ale zbytek tratě Temelín-Týn nad Vltavou má téže své využití. Dopravuje se tudy uhlí lokomotivou 708 nebo 742/743.. \n\nV poslední době se na tomto úseku konaly udržovací práce nemalých rozměrů, které přinesly lepší vizuální a technický stav tratě.\n\n\n"}
{"id": "441545", "url": "https://cs.wikipedia.org/wiki?curid=441545", "title": "Železniční trať Nepomuk–Blatná", "text": "Železniční trať Nepomuk–Blatná\n\nŽelezniční trať Nepomuk - Blatná (v jízdním řádu pro cestující označená číslem 192). Jednokolejná regionální trať. Provoz na trati byl zahájen v roce 1899.\n\n\n\n"}
{"id": "441547", "url": "https://cs.wikipedia.org/wiki?curid=441547", "title": "Železniční trať Horažďovice předměstí – Domažlice", "text": "Železniční trať Horažďovice předměstí – Domažlice\n\nŽelezniční trať Horažďovice předměstí – Domažlice (v jízdním řádu pro cestující označená číslem 185). Trať vede z Horažďovic přes Sušici, Běšiny, Klatovy, Janovice nad Úhlavou a Kdyni do Domažlic. Je jednokolejnou neelektrifikovanou tratí. Provoz na trati byl zahájen 1. října 1888, nejprve zde začala jezdit jen nákladní doprava a 10. října 1888 i osobní doprava.\n\nÚsek Janovice nad Úhlavou – Domažlice o stavební délce 32,312 km je součástí celostátní dráhy. V úseku Klatovy – Janovice nad Úhlavou trať peážuje po úseku celostátní dráhy Plzeň hl. n. – Železná Ruda st. hr.. Úsek Horažďovice předměstí – Klatovy o délce 59,630 km je kategorizován jako regionální dráha, i on však ještě při převzetí funkce provozovatele Správou železniční dopravní cesty v roce 2008 byl úsekem celostátní dráhy.\n\n\n"}
{"id": "441549", "url": "https://cs.wikipedia.org/wiki?curid=441549", "title": "Železniční trať Domažlice – Planá u Mariánských Lázní", "text": "Železniční trať Domažlice – Planá u Mariánských Lázní\n\nŽelezniční trať Domažlice - Planá u Mariánských Lázní (v jízdním řádu pro cestující označená číslem 184) je jednokolejná regionální trať, která vede z Domažlic přes Poběžovice a Bor do Plané u Mariánských Lázní. \n\nNa další železniční síť je napojena v Domažlicích (Plzeň-Furth im Wald, Horažďovice předměstí-Domažlice), Poběžovicích (Staňkov-Poběžovice), Boru (Svojšín-Bor) a Planné u Mariánských Lázní (Železniční trať Plzeň–Cheb).\n\nZ hlediska řízení dopravy je trať rozdělena na několik částí. Zahrnuje dva úseky řízené podle předpisu o zjednodušeném řízení drážní dopravy (D3) mezi Domažlicemi a Tachovem, které od sebe odděluje přilehlá stanice Bělá nad Radbuzou.\n\nPro úsek Domažlice-Bělá jsou dirigující stanicí Poběžovice, status dopravny D3 mají Klenčí pod Čerchovem a Hostouň, pro úsek Bělá-Tachov je dirigující stanicí Bor a status dopravny D3 mají Třemešné pod Přimdou, Stráž u Tachova a Staré Sedliště.\n\nProvoz na trati z Plané u Mariánských Lázní do Tachova byl zahájen v roce 1895, z Tachova do Domažlic v roce 1910.\n\n\n"}
{"id": "441551", "url": "https://cs.wikipedia.org/wiki?curid=441551", "title": "Železniční trať Staňkov–Poběžovice", "text": "Železniční trať Staňkov–Poběžovice\n\nŽelezniční trať Staňkov–Poběžovice (v jízdním řádu pro cestující označená číslem 182). Jednokolejná regionální trať. Provoz na trati byl zahájen v roce 1900.\n\n\n"}
{"id": "441553", "url": "https://cs.wikipedia.org/wiki?curid=441553", "title": "Železniční trať Nýřany – Heřmanova Huť", "text": "Železniční trať Nýřany – Heřmanova Huť\n\nŽelezniční trať Nýřany - Heřmanova Huť (v jízdním řádu pro cestující označená číslem 181). Jednokolejná regionální trať. Provoz na trati byl zahájen nejprve jako vlečka v roce 1890 a v roce 1905 byl změněn na veřejnou trať. Trať je dlouhá 9,6 km a má 4 zastávky na znamení a 2 stanice(koncové). Staniční budova se nachází pouze v Nýřanech a v Heřmanově Huti, jinak jen plechové čekárny. Na trati projede denně přes 9 párů vlaků, vedené od grafikonu 12/2012 motorovými jednotkami 814 914 Regionova, dříve motorový vůz řady 810. Na celé trati je zaveden specifický způsob odbavování cestujících.\n\n\n"}
{"id": "441555", "url": "https://cs.wikipedia.org/wiki?curid=441555", "title": "Železniční trať Plzeň – Furth im Wald", "text": "Železniční trať Plzeň – Furth im Wald\n\nŽelezniční trať Plzeň hl. n. - Česká Kubice st. hr. (Furth im Wald DB) (v jízdním řádu pro cestující označená číslem 180) je jednokolejná železniční trať, část celostátní dráhy. Vede z Plzně přes Plzeň-Jižní předměstí, Nýřany, Holýšov, Staňkov, Domažlice a Českou Kubici do Německa do Furth im Wald.\n\nTrať vybudovala společnost Česká západní dráha a uvedla do provozu v roce 1861 s výjimkou zakončení v Plzni, které bylo dokončeno až 1862.\n\nOd začátku platnosti GVD 2014 – 2015 byl změněn pravopis názvu stanice „Plzeň-Jižní předměstí“ na „Plzeň-Jižní Předměstí“.\n\nPo trati jezdí osobní vlaky Plzeň – Domažlice vedené téměř výhradně motorovými jednotkami 844 Regioshark, z menší části pak i motorovými vozy řady 842 a lokomotivami řady 754. V úseku Domažlice – Furth im Wald jsou vlaky dopravovány motorovými vozy a jednotkami řad 810 a 814. V provozu zde jsou i mezistátní expresní vlaky Praha hl.n. – München Hbf, které zastavují jen v Plzni hl. n., Domažlicích a Furthu, od roku 2017 i v Holýšově.\n\nOd 1. března do 27. června 2018 probíhala rozsáhlá přestavba trati v úseku Vejprnice–Nýřany. Výluka postihla všechny typy vlaků, včetně mezinárodních expresů.\n\n5. prosince 2019 byla dokončena oprava přesmyku trati v Plzni-Skvrňanech, která znamenala přesun tamější zastávky a zdvoukolejnění trati, čímž došlo ke zrychlení vlaků při průjezdu Plzní.\n\n"}
{"id": "441557", "url": "https://cs.wikipedia.org/wiki?curid=441557", "title": "Ujgurská kniha mrtvých", "text": "Ujgurská kniha mrtvých\n\nUjgurská kniha mrtvých má natolik výrazné vnější paralely s Tibetskou knihou mrtvých, že by mohla být považována za její dodatek. Ve skutečnosti však jejich podobnost pramení z toho, že obě vznikly v rámci tibetské kultury. U obou známe jejich inspirátory. V případě Tibetské knihy mrtvých to je Padmasambhava (8. století) (a zapsal ji Ješecchogjal), zatímco Ujgurská kniha mrtvých představuje Náropovo učení (988-1069), takže autorem je buď sám Náropa, nebo některý z jeho žáků, či pokračovatelů.\n\nObě knihy jsou částí cyklů. V případě Tibetské knihy mrtvých jednotlivé svazky popisují nejen posmrtné stavy a putování duše k novému zrození, ale i cvičení, která je třeba provádět za živa, aby byl průchod bardem (přechodnými stavy) co nejpříznivější. Ujgurská kniha mrtvých je spíše výkladem a popis posmrtných stavů chybí. Poněvadž vznikla později než Tibetská kniha mrtvých je velmi pravděpodobné, že na ni buď reaguje formou komentáře, nebo vznikla jako jistá forma náhrady, když byla Tibetská kniha mrtvých ukryta (patří mezi termy) a nebylo možné jí tudíž dlouho užívat.\n\nObsahově se oba spisy nejen doplňují, ale Nárópa, je i autorem Šesti učení Náropy známých též jako Šest jóg (1. vzbuzení vnitřního tepla (tummo), 2. zakoušení vlastního těla jako přeludu, 3. upadnutí do stavu snění milam, 4. vnímání jasného světla, 5. proniknutí do učení o bardu, 6. přenos vědomí) v šesté z nich poskytl prostředek, jak se vyhnout novému vtělení.\n\nUjgurská kniha mrtvých je známa z exempláře, který je uložen v Britském muzeu (Or. 8212 (109)) a zdaleka není tak rozšířená jako Tibetská kniha mrtvých. Obsahuje čtyři texty: 1. vlastní knihu mrtvých, 2. Poučení o hlubokém učení jak následovat čistou cestu pomocí čtyř umění, 3. Rituál šesti Dhyan, 4. Obětina Čakrasamvarovi.\n\nNejprve je věnována značná pozornost patnácti formám existence mezi vtěleními. Následuje rituál uskutečnění, uctívání, dva způsoby uskutečnění, společné uskutečnění pro únik z hmoty a z osudu, záření čtyř pravd ve čtyřech okamžicích, výklad smrti, vše zahrnující záře pravdy, různé podoby uskutečnění a jim odpovídající poznání Světla, trvání mezistavu (mezi vtěleními), formy do nichž se lze vtělit, co duše zakouší po cestě a nástroje k překonání nástrah, zavření mateřského lůna, vize tvorů šesti cest.\n\n"}
{"id": "441559", "url": "https://cs.wikipedia.org/wiki?curid=441559", "title": "Železniční trať Svojšín–Bor", "text": "Železniční trať Svojšín–Bor\n\nŽelezniční trať Svojšín–Bor (v jízdním řádu pro cestující označená číslem 186, dříve 178) je jednokolejná regionální trať. Provoz na trati byl zahájen v roce 1903.\n\nOd jízdního řádu 2018/2019 je na trati zastavena osobní doprava. Jediný osobní vlak na trati, který zůstává, je sezónní cyklovlak Český les dopravce GW Train Regio. V jízdním řádu je zaveden jeden pár manipulačních vlaků. Od jízdního řádu 2019/2020 dochází k přečíslování tratě z čísla 178 na číslo 186. Číslo 178 dostal nově úsek dřívější tratě 170 Praha – Cheb, a to část Plzeň–Cheb.\n\n\n\n"}
{"id": "441561", "url": "https://cs.wikipedia.org/wiki?curid=441561", "title": "Železniční trať Pňovany–Bezdružice", "text": "Železniční trať Pňovany–Bezdružice\n\nŽelezniční trať Pňovany–Bezdružice (v jízdním řádu pro cestující označená číslem 177) je jednokolejná regionální trať z Pňovan do Bezdružic, dokončená v roce 1901. Roku 2020 na ní zajišťuje pravidelnou osobní dopravu společnost České dráhy.\n\nNejvětší stavbou je most přes údolí řeky Mže u Pňovan, dlouhý 210 metrů a vysoký téměř 50 metrů. Zpočátku na trati jezdily pouze tři páry parních, smíšených, nákladních vlaků s přepravou cestujících. Původně soukromá dráha byla zestátněna a převedena pod Československé státní dráhy v roce 1925. V roce 1930 začaly na trati jezdit motorové osobní vozy, které provoz zrychlily a zhospodárnily. Poslední nákladní parní vlak projel po trati roku 1969.\n\nV roce 2018 byla zahájena celková rekonstrukce mostu přes údolí přehrady Hracholusky. Most byl ve velmi špatném technickém stavu a dokonce hrozilo zastavení provozu. Všechna tři mostní pole byla vyměněná za nová, celosvařovaná. Výměna probíhala unikátní metodou, kdy bylo nové navezeno na staré a následně se obě mostní pole spojila a otočila kolem své osy. Z tohoto důvodu byla v polovině července 2018 byla na trati zahájená nepřetržitá výluka, která trvala až do konce dubna 2019. \n\nProvoz na trati řídí dirigující dispečer dle předpisu D3 ze stanice Mariánské Lázně. Od prosince roku 2014 je doprava provozovaná linkou Plzeň–Pňovany–Bezdružice, kterou obsluhují střídavě dvě soupravy Regionova se samoobslužným odbavením cestujících. Na trati je silná rekreační doprava, protože ekologicky čistá krajina kolem Konstantinových Lázní a Bezdružic je vyhledávaným cílem cest turistů. V prosinci 2019 vyjely nové, dopolední spoje.\n\nNákladní doprava – přeprava dřeva – je provozována pouze v úseku Pňovany–Cebiv.\n\nV létě se koná na trati tzv. Bezdružické parní léto, což jsou dva víkendy, kdy je na trati provozován parní vlak, jeden víkend v červenci, jeden v srpnu. K tomu je zajištěn kulturní program. Součástí je i pochod za dostavbu trati do Teplé, o které se uvažovalo již krátce po vybudování trati a později po Mnichovské dohodě, kdy se celá trasa trati stala součástí Třetí říše. Tato dostavba měla propojit stávající trať s tratí z Mariánských Lázní do Karlových Varů, a zkrátit tak železniční propojení Plzně a Karlových Varů.\n\nVe dnech 16. a 17. července 2011 proběhla oslava 110 let trati.\n\nV Pňovanech na Bezdružickou lokálku navazuje železniční trať Plzeň–Cheb.\n\n"}
{"id": "441563", "url": "https://cs.wikipedia.org/wiki?curid=441563", "title": "Železniční trať Ejpovice–Radnice", "text": "Železniční trať Ejpovice–Radnice\n\nŽelezniční trať Ejpovice–Radnice (v jízdním řádu pro cestující označená číslem 176) je jednokolejná regionální dráha v Plzeňském kraji. Její úsek Ejpovice – Chrást u Plzně je součástí celostátní dráhy, protože až do 16. 11. 2018 byl součástí hlavní železniční trati Praha – Plzeň. Provoz na úseku Ejpovice – Chrást u Plzně (– Plzeň) byl zahájen roku 1862, na úseku do Stupna byl zahájen v roce 1863, do Radnic v roce 1893. Trať Praha – Plzeň vybudovala společnost Česká západní dráha, odbočka z Chrástu do Stupna byla vybudována záhy kvůli těžbě uhlí ve Stupně. Pozdější prodloužení do Radnic bylo provedeno úvraťově (vlaky musí ve Stupně obracet). Roku 1895 byla trať zestátněna.\n\nPři výstavbě III. tranzitního železničního koridoru, který míjí uzlovou stanici Chrást u Plzně, byl úsek hlavní trati mezi Chrástem a Plzní opuštěn a je v plánu jeho přestavba na cyklostezku. Úsek mezi Chrástem a Ejpovicemi byl provozně připojen k trati 176, s možností přestupu na hlavní trať v nově vybudované stanici v Ejpovicích.\n\nDne 16. 11. 2018 byl zprovozněn Ejpovický tunel na hlavní trati, od 17. 11. není úsek Chrást u Plzně – Plzeň-Doubravka v provozu. V úseku Ejpovice – Chrást u Plzně byla ponechána jedna traťová kolej a byla odstraněna elektrifikace.\n\nOd jízdního řádu 2018/2019 byla zastávka Dýšina přejmenována na Dýšina-Horomyslice a je plánováno zřízení nové zastávky blíže Dýšině, přičemž na původní by se již nezastavovalo.\n\nV průběhu roku 2019 došlo k vytrhání a menší „přestavbě“ některých kolejí, ve stanici Chrást u Plzně. Současně s tím byla přesunuta zastávka Chrást u Plzně obec, a to ze směru od Ejpovic před přejezd, který byl upraven na jednokolejný.\n\nPoblíž Chrástu přechází trať údolí Klabavy ocelovým mostem o třech polích.\n\n\n\n"}
{"id": "441564", "url": "https://cs.wikipedia.org/wiki?curid=441564", "title": "Věznice Břeclav", "text": "Věznice Břeclav\n\nVěznice Břeclav je věznice v Břeclavi na jižní Moravě. Jako samostatný vězeňský objekt působí od 1. ledna 1997 a trvale se do ní umisťují pouze muži. Do roku 2005 byla věznicí vazební, výkon vazby zajišťovala pro Břeclavsko, Hodonínsko, Uherskohradišťsko a Zlínsko. Oddělení pro výkon trestu odnětí svobody sloužilo pro odsouzené zařazené v dozoru. K 1. lednu 2006 se v rámci reprofilace z vazební věznice stala věznice pro odsouzené muže zařazené do výkonu trestu odnětí svobody s dohledem a s ostrahou. Jedno oddělení pro výkon trestu odnětí svobody je určeno pro odsouzené, které soud zařadí do věznice s dohledem, druhé oddělení je pak určeno pro odsouzené, kteří jsou zařazeni do věznice s ostrahou. Součástí obou jsou specializovaná oddělení pro trvale pracovně nezařaditelné odsouzené.\n\nCelková kapacita věznice je 176 míst, z toho zůstalo 24 míst pro oddělení výkonu vazby, která se zabezpečuje pouze pro Břeclavsko. Vazba se vykonává tzv. \"pevnou formou\". To znamená, že cely obvinění opouštějí jen v případě úkonů souvisejících s jejich trestním řízením, návštěvou lékaře, vycházkami, návštěvou v návštěvní místnosti a v souvislosti s plněním programu zacházení. Mají povoleno používat vlastní televizní a rádiové přijímače. Jednou týdně mohou nakupovat prostřednictvím vězeňské prodejny. V rámci speciálněvýchovných aktivit se mohou účastnit muzikoterapie, pracovní terapie a kroužku výtvarných technik. Vězni jsou zaměstnáni u podnikatelů v Břeclavi a okolí. Část z nich pracuje v režii věznice jako kuchaři, údržbáři, obsluha kotelny, uklízeči a skladníci. V programech zacházení, které představují soubor pracovních, vzdělávacích, terapeutických a volnočasových aktivit, mají odsouzení možnost trávit smysluplně a aktivně svůj volný čas v některém ze zájmových kroužků. Vzdělávání vězňů organizuje speciální pedagog. Někteří odsouzení se věnují studiu cizích jazyků. Největší zájem je o kondiční posilování a počítačový kroužek.\n"}
{"id": "441570", "url": "https://cs.wikipedia.org/wiki?curid=441570", "title": "Jaderná triáda", "text": "Jaderná triáda\n\nJaderná triáda je označení třísložkové jaderné výzbroje, umožňující první či odvetný úder vůči protivníkovi. Složky jaderné triády jsou určeny způsobem dopravení jaderné zbraně na místo určení a jsou jimi:\n\nJaderná triáda podstatným způsobem snižuje riziko zničení jaderné výzbroje státu prvním úderem nepřítele a zajišťuje možnost jaderného protiúderu. Tím zvyšuje schopnost jaderného odstrašení takto vyzbrojeného státu.\n\nV současné době disponují plnou jadernou triádou pouze jaderné velmoci Spojené státy a Rusko. Čínská lidová republika má pouze omezený počet mezikontinentálních jaderných střel a balistických jaderných střel odpalovaných z ponorek, z nichž většina má navíc omezený dolet. Na rozdíl od Ruska a USA ale Čína není subjektem bilaterálního jaderného odzbrojování. Indie dokončila schopnost jaderné triády v srpnu 2017. Izrael, který nepotvrzuje ani nevyvrací, zdali má jaderné zbraně, je země, o které se předpokládá, že jadernou triádou disponuje přinejmenším počínaje první dekádou 21. století.\n\n"}
{"id": "441571", "url": "https://cs.wikipedia.org/wiki?curid=441571", "title": "Železniční trať České Budějovice – Černý Kříž", "text": "Železniční trať České Budějovice – Černý Kříž\n\nŽelezniční trať (České Budějovice) Odbočka Rožnov – Černý Kříž (v jízdním řádu pro cestující označená číslem 194) je jednokolejná regionální trať, která z (Českých Budějovic), resp. odbočky Rožnov přes Český Krumlov, Kájov a Novou Pec do Černého Kříže. Provoz na trati byl zahájen ve třech etapách v letech 1891, 1892 a 1910. Pravidelnou osobní dopravu zajišťuje společnost GW Train Regio, na trati také jezdí expresy Českých drah.\n\nProvoz na trati byl zahájen na úseku do Kájova 19. listopadu 1891, do Nové Pece (tehdy Želnavy) 4. července 1892 a do Černého Kříže 12. června 1910, zároveň s tratí z Volar do Haidmühle. Trať do Nové Pece (původně Želnavy) vybudovala Rakouská společnost místních drah, dopravu ale od počátku provozovaly státní dráhy, k 1. lednu 1894 byla trať zestátněna, takže úsek Želnava – Černý Kříž stavěly již státní dráhy. Stanice na trati měly zpravidla dvě dopravní koleje a jednu manipulační, dálkově stavěné výměny a mechanická vjezdová návěstidla, ve stanicích Kájov a Želnava byly vybudovány malé výtopny. Dopravu nejprve zajišťovaly smíšené vlaky, které kromě cestujících vozily zejména dřevo ze Šumavy – ve stanici Želnava se nacházelo překladiště vybavené portálovým jeřábem s vlastní elektrárnou, kde se nakládalo dřevo, které sem bylo plaveno Schwarzenberským kanálem, resp. Želnavským smykem, dále v dopravě hrála významnou roli tuha, která se těžila u Černé v Pošumaví a produkty mnohých zemědělských dvorů podél trati.\n\nV meziválečném období trať začala získávat na turistickém významu, turisté se vydávali zejména do oblasti Plešného jezera a Třístoličníku. Pro výletníky byly v letním období vypravovány přímé vlaky z Prahy.\n\nRoku 1938 po Mnichovské dohodě připadla většina trati Německé říši, hranice vedla těsně před Českým Krumlovem, pohraniční přechodové stanice byly Zlatá Koruna a Český Krumlov, nicméně zastávka Domoradice (dnes Přísečná) ležela ještě na české straně hranice. Vlaky z Českých Budějovic do Českého Krumlova zajišťovaly protektorátní dráhy (resp. do roku 1939 ČSD), z Krumlova dále pak Německé říšské dráhy. Na trati v té době jezdily přímé vlaky až do Pasova.\n\nRoku 1945 se trať vrátila do rukou ČSD, návrat provozu však probíhal pomalu, více vlaků jezdilo z Českých Budějovic do Českého Krumlova, odtud do Želnavy jezdil denně pouze jediný pár vlaků a z Želnavy do Volar pak také jen jeden, nicméně ještě do konce roku 1945 byly nasazeny 4 páry přímých vlaků České Budějovice – Volary. V průběhu roku 1945 byla trať také použita k odsunu Němců.\n\nZhruba od roku 1950 byla trať dopravně rozdělena na dvě části – České Budějovice – Kájov a Kájov – Volary, resp. Stožec. Na dolním úseku do Kájova byla osobní i nákladní doprava silnější, takže zde jezdily podstatně delší vlaky. V padesátých letech byla také oddělena osobní doprava od nákladní, což přineslo v osobní dopravě značné zrychlení, neboť se nemuselo čekat na manipulaci s vozy. V nákladní dopravě zaujala podstatnou roli vozba do papíren ve Větřní a v souvislosti se vznikem vojenského újezdu Boletice též vojenské vlaky. Na trati nad Kájovem výrazně poklesl počet přepravených osob i nákladu, zejména v souvislosti s vysídlení německého obyvatelstva. Z toho důvodu bylo na trati zavedeno zjednodušené řízení dopravy – ve stanicích byla zrušena služba, celou trať řídil dispečer a stavění výměn ve stanicích prováděla vlaková četa. Zjednodušená doprava podle předpisu D3 přetrvala na trati až do rekonstrukce v roce 2015.\n\nDne 20. dubna 1958 byla trať u Lipna na úseku Černá v Pošumaví – Nová Pec přeložena do nové polohy v důsledku výstavby vodní nádrže Lipno a původní trať je částečně pod vodou. Přemístěno bylo též překladiště dřeva v Želnavě, včetně portálového jeřábu.\n\nKolem Lipenské přehrady vznikala nová rekreační střediska, takže v šedesátých letech opět narůstala poptávka po dopravě na Šumavu a tedy i počet vlaků. Pro rekreanty byl zaveden přímý vlak České Budějovice – Želnava. Roku 1964 byla stanice Želnava přejmenována na Novou Pec. V 60. letech byl též opraven Holubovský most, což umožnilo zvýšení třídy zatížení.\n\nV 70. letech byl definitivně ukončen parní provoz, ačkoliv již předtím vozila parní lokomotiva pouze rekreační vlak do Nové Pece a některé nákladní vlaky, osobní vlaky byly poté vedeny zejména motorovými vozy. Po revoluci poklesla vozba vojenských vlaků, vojenský újezd však nadále existuje a v době cvičení se na trati objevují vojenské vlaky i v současnosti. Roku 1991 začaly opět některé vlaky jezdit po celé trati v trase České Budějovice – Volary. V letech 1995–2010 jezdil na trati v letním období rychlík Šumava, který byl veden jako přímý vlak z Prahy do Volar, v letech 2008–2010 do Nového Údolí.\nRoku 2005 došlo ke zřízení zastávky Hradce. Po oddělení od českých drah převzala nákladní dopravu dceřiná společnost ČD Cargo.\n\n14. prosince 2014 (začátek platnosti GVD 2014–2015) byla zastávka Domoradice přejmenována na Přísečnou, v souvislosti se plánovaným zřízením nové zastávky Domoradice asi 300 metrů od zastávky Přísečná směrem na Český Krumlov, která byla otevřena k 13. prosinci 2015 (začátek platnosti nového jízdního řádu). V průběhu roku 2015 došlo k rozsáhlé rekonstrukci a přestavbě trati, kdy bylo zavedeno dálkové řízení provozu, byly zrušeny služby ve všech stanicích vyjma Kájova, kde sídlí dispečer, stanice byly přestavěny na ostrovní nástupiště, byly vyměněny mosty v Boršově nad Vltavou a Holubově a zřízena nová zastávka Domoradice. Od GVD 2016/17 jezdí na trati expres ČD Praha – Český Krumlov a pouze v GVD 2016/17 expres společnosti Arriva vlaky Praha – Nová Pec, který zastavoval ve stejných stanicích jako dřívější rychlík Šumava. \n\nOd GVD 2017/18 převzala vozbu osobních vlaků společnost GW Train Regio, kterou kraj vybral veřejnou soutěží na 15 let.\n\nOd 24. září do 23. listopadu 2018 proběhla na trati v úseku Boršov nad Vltavou – Křemže, respektive Zlatá Koruna výluka, jejímž hlavním důvodem je demolice mostu přes silnici v Boršově nad Vltavou a vybudování širšího,\n\nNákladní dopravu zajišťuje společnost ČD Cargo a to pravidelnými manipulačními vlaky České Budějovice – Černá v Pošumaví a Volary – Nová Pec Dále na trati jezdí nákladní vlaky z kamenolomu Plešovice a vojenské vlaky.\n\n\n\n\nVšechny zastávky jsou na znamení nebo požádání\nStátními drahami se rozumí Císařsko-královské státní dráhy, Československé státní dráhy, protektorátní Českomoravské dráhy a České dráhy, resp. ČD Cargo.\n\nOd zahájení provozu až do konce druhé světové války byly všechny vlaky vedeny lokomotivami 97 kkStB, které byly po zavedení Kryšpínova značení přeznačeny na 310.0, vlaky byly smíšené a složené z dvounápravových vozů. Po válce se pak na trati objevily též lokomotivy řady 423.0, za války se do volarského depa a tedy i na horní úsek této trati dostaly též dvě lokomotivy řady 94.1 DR, které poté v letech 1945–1948 nesly označení ČSD 523.1.\nOd 50. let byla vozidla rozdílná na dolním a horním úseku trati (přestupovalo se v Kájově). Na dolním úseku převažovaly klasické soupravy vedené již zmíněnou lokomotivou řady 423.0, nebo 433.0 a složené z vozů řad Be a Bi. Nákladní vlaky byly vedeny týmiž lokomotivami. Na dvou párech vlaků se též objevovaly motorové vozy řad M 131.1 a M 262.0. Na horním úseku byly všechny vlaky vedeny motorovými vozy M 120.4, po jejich vyřazení pak M 131.1 s předválečnými vlečnými vozy. Manipulační vlaky byly vedeny lokomotivami 423.0, vojenské vlaky pak vozily lokomotivy 423.0 nebo 433.0. Když se stavěla lipenská přehrada a s ní související přeložka trati, jezdil na trati nákladní vlak vedený lokomotivou 434.2. \n\nOd roku 1964 sloužily ve volarském depu lokomotivy T 444.0, které postupně převzaly veškerou nákladní dopravu na horní trati, nicméně zhruba po pěti letech byly nahrazeny novějšími T 444.1. Na dolní trati byly po opravě holubovského mostu roku 1967 na nákladní vlaky nasazeny těžší lokomotivy 534.0 a 555.1, na postrku se objevovaly T 435.0. Osobní vlaky vozily stále lokomotivy 354.1.\n\nZačátkem 70. let dojezdily definitivně parní lokomotivy a byly zhruba roku 1973 nahrazeny motorovými T 478.1 a T 478.3 s vozy Bai na osobních vlacích. Nadále jezdily motorové vozy M 262.0, nicméně volarské M 131.1 byly postupně nahrazovány vozy M 152.0 (později přeznačeny 810), které se na trati udržely po řadu let. Na nákladní vlaky na horní trati byly nasazeny lokomotivy T 466.0. Na přelomu 70. a 80. let se postupně motorové vozy M 152.0 rozšířily i na dolní úsek a postupně byly nasazovány na všechny vlaky.\n\nOd roku 1991 začaly opět jezdit na trati přímé vlaky bez přestupu v Kájově. V letech 1995 – 2010 jezdil na trati též rychlík vedený lokomotivou 749 a sestavený z vozů řady B a Ds. Od 90. let do roku 2012 na trati jezdily převážně motorové vozy 810 s vlečnými vozy Btax nebo BDtax a v letním období také vlaky tvořené lokomotivou 749, patrovými vozy Bmto a služebními vozy Ds nebo BDs. Od jízdního řádu 2012/2013 do jízdního řádu 2016/2017 jezdily na většině vlaků motorové vozy 842 s vlečnými vozy Bdtn a v letním období také vlaky tvořené lokomotivou 754, popřípadě 750.7, patrovými vozy Bdmteeo nebo Bmto a služebními vozy Ds nebo BDs, tyto soupravy byly po předání provozu společnosti GW Train Regio přesunuty na trať Veselí nad Lužnicí – České Velenice. Motorové vozy 810 a 814 jezdily pouze na ranních a večerních spojích.\n\nOd GVD 2016/2017 je v provozu též expres ČD z Prahy do Českého Krumlova (v roce 2017 jezdil v letním období až do Nového údolí), vedený lokomotivou 754, nebo 750.7 a sestavený z vozů Bdpee, Bee a Aee.\n\nManipulační vlaky jsou v současné době vedeny lokomotivami řady 742, 743 nebo 751, vojenské vlaky pak více lokomotivami řad 749 a 751.\n\nOd 10. prosince 2017 zajišťuje provoz všech osobních vlaků GW Train Regio a to motorovými vozy německé řady 654, zvanými RegioSprinter a motorovými jednotkami německé řady 628. Zejména na přidaném odpoledním spoji je pak nasazován částečně rekonstruovaný motorový vůz 810 Ve vlacích vedených vozy 654 a 810 je zaveden samoobslužný způsob odbavení, v letním období jezdí průvodčí na všech vlacích. V letním období jsou na vlacích řazeny též vozy na kola, jež byly vyrobeny z poštovních vozů.\n\nV GVD 2016/2017 provozovala společnost Arriva vlaky expres z Prahy do Nové Pece vedený motorovou jednotkou 845, který jezdil pouze v sobotu a neděli, v GVD 2017/2018 byl sice jeho provoz zahájen od 2. června, nicméně od 10. června byl změnou jídního řádu opět ukončen.\n\n"}
{"id": "441577", "url": "https://cs.wikipedia.org/wiki?curid=441577", "title": "Vazební věznice České Budějovice", "text": "Vazební věznice České Budějovice\n\nVazební věznice České Budějovice je spolu s krajským soudem umístěna v budově bývalého justičního paláce, vybudovaného v roce 1905. Celý stavební komplex, který se nachází v centru jihočeské metropole, prochází v posledních letech rozsáhlou rekonstrukcí a modernizací.\n\nUbytovací kapacita je 289 míst, z toho 117 pro obviněné ve vazbě a 172 pro odsouzené ve výkonu trestu odnětí svobody. Výkon vazby zajišťují jednak separované cely, jednak oddělení se zmírněným režimem. Trest odnětí svobody vykonávají odsouzení v oddělení s dozorem, kam se vybírají vězni splňující zdravotní, profesní a další požadavky nutné k zařazení do pracovního procesu.\n\nPředevším pro obviněné mladistvé a mladé dospělé se v souladu s možnostmi vazební věznice realizují pracovní, vzdělávací, sportovní, poradenské, psychoterapeutické, náboženské a další aktivity, cílené na snížení stresu z uvěznění a dosažení pozitivních osobnostních změn. Dlouhodobě se na nich vedle penitenciárních specialistů (pedagogové, psycholog, sociální pracovnice) podílejí i zástupci šesti církví a náboženských společností. Programy zacházení, individuálně zpracovávané pro všechny odsouzené, vycházejí v prvé řadě z dlouhodobé tradice smysluplného zaměstnávání užitečnou prací. Ve vnitřním provozu věznice pracují vězni při úklidu, v kuchyni, prádelně a při údržbě. Ve spolupráci s firmami působícími v krajském městě i mimo ně se zaměstnávají u stavebních, dřevozpracujících a potravinářských podniků a rovněž při třídění a odvozu komunálního odpadu. Odsouzeným, kteří spolehlivě plní své pracovní i další povinnosti, se umožňuje účastnit se spolu s vychovateli a psychologem různých sportovních a kulturních akcí ve věznici i mimo ni. Mají rovněž šanci využít možnosti přerušení výkonu trestu či krátkodobého opuštění věznice v souvislosti s návštěvou.\n"}
{"id": "441586", "url": "https://cs.wikipedia.org/wiki?curid=441586", "title": "Chlorid železnatý", "text": "Chlorid železnatý\n\nChlorid železnatý (chemický vzorec FeCl) je chemická sloučenina železa a chloru. V bezvodém stavu se jedná o pevnou našedlou látku. Z vodných roztoků krystalizuje jako tetrahydrát v podobě zeleně zbarvených krystalů. Existuje i dihydrát, avšak tetrahydrát je nejčastější v laboratoři užívanou formou chloridu železnatého.\n\nLaboratorně ho lze připravit reakcí železa s kyselinou chlorovodíkovou v inertní atmosféře. Je možné jej také připravit redukcí zahřátého chloridu železitého vodíkem. Alternativní metodou přípravy FeCl je redukce chloridu železitého chlorbenzenem:\n\n2 FeCl + CHCl → 2 FeCl + CHCl + HCl\n\nPrůmyslově se získává zpracováním odpadů, jež vznikají při výrobě oceli působením chlorovodíku.\n\nChlorid železnatý je poměrně reaktivní, čemuž nasvědčuje i fakt, že se poměrně snadno oxiduje již stáním na vzduchu na červenohnědý chlorid železitý. Je schopný reagovat s velkým počtem ligandů za tvorby komplexních sloučenin. Reaguje s chloridy alkalických kovů za vzniku tetrachlorželeznatanů: M[FeCl].FeCl\n\nPřestože je chlorid železnatý relativně dostupnou sloučeninou, je jeho využití poměrně omezené. Způsobeno je to hlavně jeho nestálostí na vzduchu. Z toho důvodu se častěji využívá síran železnatý, který je na vzduchu stabilnější. Nejčastěji se chlorid železnatý využívá v laboratoři při přípravě komplexních sloučenin železa. Dále je využíván v organické syntéze jako redukční činidlo. Průmyslově se jej využívá při čištění odpadních vod, kde se využívá zejména při odstraňování toxických chromanů.\n\n"}
{"id": "441587", "url": "https://cs.wikipedia.org/wiki?curid=441587", "title": "Alias (Unix)", "text": "Alias (Unix)\n\ncodice_1 je standardní UN*Xový příkaz, kterým se vytvářejí přezdívky pro určité akce obsažené v řetězci. Řetězcem může být příkaz nebo taky příkaz včetně argumentů, nebo spojení více příkazů do jednoho řetězce.\n\nPokud není uveden řetězec, vypíše se aktuální nastavení. Příkaz alias bez argumentů vypíše momentální \nnastavení všech přezdívek.\n\nPoužití:\n\nPříklad:\n\nVytvořené přezdívky se ruší pomocí příkazu codice_2 [přezdívka].\n"}
{"id": "441600", "url": "https://cs.wikipedia.org/wiki?curid=441600", "title": "Walter Mondale", "text": "Walter Mondale\n\nWalter Frederick „Fritz“ Mondale (* 5. leden 1928, Ceylon, Minnesota) je americký politik, člen Demokratické strany, v letech 1964–1976 senátor, mezi lety 1977–1981 42. viceprezident Spojených států v administrativě Jimmyho Cartera a v roce 1984 kandidát demokratů na post prezidenta Spojených států.\n\nMondale se narodil ve městě Ceylon na jihu Minnesoty jako syn Claribel Hope, učitelky hudby, a metodistického duchovního Theodora Sigvaarda Mondala. Prarodiče Waltera Mondala z otcovy strany byli přistěhovalci z Norska (příjmení \"Mondale\" pochází ze slova \"Mundal\", což je město na jihu Norska), kořeny rodiny jeho matky sahají do Skotska a Anglie.\n\nAbsolvoval Macalaster College ve hlavním městě Minnesoty Saint Paul a v roce 1951 získal magisterský titul v oboru politických věd na University of Minnesota. Neměl dostatek financí na studium práv, proto narukoval do americké armády a během korejské války sloužil dva roky na vojenské základně Fort Knox ve státě Kentucky. V roce 1955 se oženil s Joan Adamsovou. Díky státní podpoře vystudoval v roce 1956 právnickou fakultu. Advokacií se zabýval do začátku 60. let, kdy vstoupil do politiky.\n\nDo politické činnosti se Mondale zapojil již v roce 1948, kdy pomáhal při volební kampani Huberta Humphreyho (1911–1978). V roce 1960 se Mondale stal v pouhých třiceti dvou letech generálním prokurátorem státu Minnesota.\n\nDne 30. prosince 1964 byl Mondale tehdejším minnesotským guvernérem Karlem Rolvaagem jmenován senátorem. V Senátu zaujal místo Huberta Humphreyho, který na tento post rezignoval poté, co byl zvolen viceprezidentem (administrativa Lyndona B. Johnsona, 1965–1969). Post senátora Mondale poprvé obhájil ve volbách roku 1966, kdy porazil republikánského kandidáta Roberta A. Forsythea, v roce 1972 pak vyhrál opět.\n\nJako senátor se Mondale zabýval především ekonomickými a sociálními otázkami. Na rozdíl od svého otce nebyl horlivým zastáncem Rooseveltovy politiky New Dealu a jeho názorová stanoviska tak lze označit spíše jako středová než čistě levicová. Během Johnsonova prezidentského úřadu Mondale podporoval válku ve Vietnamu, názor změnil s nástupem Richarda Nixona do Bílého domu.\n\nV roce 1976 získal nominaci Demokratické strany na post prezidenta Jimmy Carter a jako kandidáta na viceprezidenta si zvolil Waltera Mondala. Jejich tandem porazil v listopadových volbách úřadujícího prezidenta Forda a 20. ledna 1977 nastoupil Mondale do úřadu.\n\nZatímco ve funkci senátora se Mondale příliš zahraničněpolitickým otázkám nevěnoval, jako viceprezident se na globální problematiku zaměřil mnohem více (zasloužil se např. o vrácení amerických rukojmích z Íránu). Kromě toho Mondale funkci viceprezidenta podstatnou měrou změnil: výrazně rozšířil jeho pravomoce, takže od té doby není viceprezident jen pouhým prezidentovým poradcem, ale účastník na prezidentské správě na plný úvazek a se všemi problémy, které k tomuto úřadu patří. Mondale byl mimo jiné prvním viceprezidentem, jenž měl kancelář přímo v Bílém domě, a který založil tradici pravidelných obědů s prezidentem, která přetrvala do dnešní doby.\n\nV roce 1980 ovšem tandem Carter-Mondale v Bílém domě skončil, neboť byl poražen Ronaldem Reaganem a Georgem Bushem starším. Demokraté uspěli jen v sedmi státech: v Georgii (domovský stát Jimmyho Cartera), na Havaji, v Marylandu, v Minnesotě (domovský stát Waltera Mondala), na Rhode Islandu, v Západní Virginii a v hlavním městě.\n\nPoté, co v roce 1980 odešel z úřadu viceprezidenta, se krátce vrátil k právnické činnosti (pracoval v prestižní mezinárodní firmě Winston&Strawn v Chicagu). V roce 1984 se zapojil do demokratických primárek, z nichž vyšel jako vítěz (zvítězil tehdy nad svými spolustraníky, černošským aktivistou Jesse Jacksonem a Gary Hartem) a byl tak poslán do volebního klání proti úřadujícímu prezidentovi Ronaldu Reaganovi.\n\nMondale byl prvním kandidátem na prezidenta v rámci dvou největších politických stran, který si jako viceprezidentku zvolil ženu – byla jí kongresmanka ze státu New York Geraldine Ferrarová.\n\nVe své liberálně orientované kampani se Mondale s Ferrarovou zaměřili především na hospodářské otázky (ostře kritizovali Reaganovu ekonomickou politiku), na téma postupné redukce jaderných zbraní či otázku rovných práv. Reagan se však tehdy v řadách Američanů těšil vysoké popularitě a tak Mondala drtivě porazil: Mondale získal 41,8% hlasů voličů a zvítězil pouze ve dvou státech, v rodné Minnesotě a ve Washingtonu, D.C..\n\nPo neúspěšné kandidatuře na prezidenta Mondale opět začal pracovat v právním sektoru, nastoupil do firmy Dorsey&Whitney sídlící v Minneapolisu. V letech 1986–1993 působil jako předseda Národního demokratického institutu pro mezinárodní záležitosti.\n\nV roce 1993 jej nově zvolený prezident Bill Clinton jmenoval do prestižní funkce velvyslance USA v Japonsku, kterou zastával do roku 1996.\n\nV roce 2002, kdy probíhaly volby do Senátu, se o znovuzvolení ucházel demokrat Paul Wellstone z Minnesoty. Jedenáct dní před volbami, 25. října, však tragicky zahynul při letecké nehodě. Na naléhání Wellstonových příbuzných i příznivců se čtyřiasedmdesátiletý Mondale rozhodl, že jej ve volebním klání nahradí. I když volby proti republikánskému starostovi Saint Paulu Normu Colemanovi nakonec prohrál (byť velmi těsně), je tento krok vnímán jako velmi lidské gesto. Po volbách Mondale veřejně prohlásil, že se jednalo o poslední kampaň, do níž se zapojil.\n\nJeho manžela Joan Mondalová, s níž se oženil 27. prosince 1955, byla proslulou mecenáškou umění, za což si u Američanů vysloužila přezdívku \"Joan of Art\". Zemřela v únoru 2014. Z manželství vzešly dvě děti, syn Ted (1957), který usiloval o demokratickou nominaci na guvernéra Minnesoty, a dcera Eleanor, známá televizní osobnost, která v roce 2011 zemřela ve věku 51 let na rakovinu.\n\nV současné době žije Walter Mondale v Minneapolisu. Rád rybaří, lyžuje, hraje tenis, čte Shakespeara a historickou literaturu a sleduje Monty Python. Je stále veřejně činný, pravidelně komentuje politické události (zasazuje se např. o ochranu vodních zdrojů v Minnesotě). V roce 2015 veřejně podpořil Hillary Clintonovou v její kandidatuře na prezidenta Spojených států v roce 2016.\n"}
{"id": "441617", "url": "https://cs.wikipedia.org/wiki?curid=441617", "title": "Dexter", "text": "Dexter\n\nDexter může být:\n\n\n\n\n"}
{"id": "441618", "url": "https://cs.wikipedia.org/wiki?curid=441618", "title": "Angelovci", "text": "Angelovci\n\nRod Angelovců (řecky Ἄγγελος, ženský rod Άγγελίνα) byl jednou z byzantských šlechtických rodin. Z tohoto rodu pocházeli i tři byzantští císaři vládnoucí v letech 1185 až 1204. Od 13. do 15. století větev této rodiny vládla v Epirském despotátu, Thesálii a Soluni pod jménem \"Angelos Komnenos Dukas\". \n\nRodinné jméno Angelos je odvozeno od slova anděl (posel) nebo od oblasti poblíž Amidy zvané \"Angel\" (\"Agel\") .\n\nRod byl založen Konstantinem Angelem z města Filadelfie nacházejícím se v Malé Asii. Konstantin si vzal za ženu Theodoru Komnenu (narozenou 1096), dceru císaře Alexia. Podle historika pocházejícího z 11. století byl Konstantin nízkého původu. Konstantin a Theodora měli tři syny – \"sebestokratora\" Jana Angela, Andronika Angela a Alexia „Komnena“ Angela, který nechal roku 1164 postavit v Nerezi kostel, známý svými uměleckými freskami. Během vlády Manuela I. mnoho Angelovců získalo vojenské hodnosti či místo úředníků v byzantské správě.\n\nRoku 1185 syn Andronika Angela svrhnul Andronika I. Komnena a byl pod jménem Izák II. Angelos prohlášen byzantským císařem. Po něm nastoupil jeho bratr Alexios III. a poté Izákův syn Alexios IV. Za slabé vlády Angelovců Byzantská říše upadla a stala se kořistí západních rytířů a Benátčanů během čtvrté křížové výpravy.\n\nPo obléhání Konstantinopole roku 1204 následované vytvořením křižáckého státu zvaného Latinské císařství členové rodiny získali nadvládu nad Epirem a Thesálií. Aby se odlišili od jiné, „neurozené“ rodiny Angelovců, kteří často zastávali místa ve státní správě, či působili jako lékaři nebo duchovní, přejmenovali svůj rod na Angelovsko-Komnenovsko-Dukovský (v řečtině \"Angeloi Komnenoi Doukai\"), jakožto vládci Epiru jsou i známí jako příslušníci Komnenovskodukovské dynastie.\n\nPo pádu Konstantinopole do rukou křižáků založil Michael I. Angelos, nelegitimní syn Jana Angela, Epirský despotát. Za své sídlo si zvolil město Artu. Roku 1224 Michaelův nevlastní bratr Theodor získal od křižáků Soluňské království prohlásil sám sebe za legitimního byzantského císaře (\"basilea\"). Avšak Theodor byl poražen a zajat Ivanem II. Asenem v bitvě u Klokotnice roku 1230. Během jeho nepřítomnosti vládl nad Soluní jeho bratr Manuel Agelos a po něm Theodorovi synové Jan a Demetrios. Nakonec bylo město roku 1246 dobyto níkajským císařem Janem III. Dukou Vatatzem, čímž byla Soluň pro Angelovce definitivně ztracena.\n\nRoku 1230 se Theodorův synovec Michael II., syn Michaela I., stal vládcem Epiru a Thesálie. Po jeho smrti roku 1271 vládl Epiru jeho právoplatný syn Nikeforos I., zatímco Thesálie byly darována Michaelovu nelegtimnímu synovi Janu I. Angelovi. V roce 1318 zavraždil Nicholas Orsini Nikeforova syna Tomáše Angela a Epirus si přivlastnil, čímž zde ukončil vládu Angelovců. V Thesálii po Janu I. Angelovi nastoupil na trůn Konstantin, následovaný Janem II., který vládl od počátku 14. století až do své smrti roku 1318. Toho samého roku ovládli Thesálii žoldnéři Katalánské společnosti a připojili toto území k Athénskému vévodství. \n\nPo znovuzískání kontroly na Epirem i Thesálii roku 1340 jmenoval byzantský císař Andronikos III. Jana Angela, synovce budoucího císaře Jana Kantakuzena, místodržícím v Epiru. Jan o dva roky později rozšířil svojí vládu i na Thesállii, ale v roce 1348 zemřel na mor. Brzy poté Epirus i Thesálii dobyl srbský vládce Štěpán Dušan.\n\nPotomci Jana Angela nadále spravovali Thesálii za vlády Štěpánových nástupců Simeona a Jana Uroše. Jan Uroš, poslední příslušník dynastie Nemanjicćů, se vzdal trůnu ve prospěch Alexia Angela Filatropena, vládce Velkého Valašska. Alexiův bratr Manuel Angelos Filantropenos byl posledním byzantským vládcem Thesálie.\n\nPo dobytí Thesálie Osmany roku 1394 utekli příslušníci Angelovců Filantropenů do Srbska. Mihailo Anđelović, vnuk Alexia nebo Manuela, sloužil na dvoře Đurađa a Lazara Brankovićů. Mihailův bratr Mahmud byl v mladém věku zajat osmanskými vojáky a odveden do Edirne, kde přijal islám. Později se vypracoval na nejvyšší místa v osmanské správě. Roku 1451 se stal bejlerbejem Rumélie a o pár let později velkým vezírem. Když roku 1457 probíhaly mezi srbským despotou Lazarem Brankovićem a osmanským sultánem Mehmedem II. jednání, obě strany byly zastupovány právě bratry Mihailem a Mahmudem Anđelovići.\n\n\n\n\n"}
{"id": "441620", "url": "https://cs.wikipedia.org/wiki?curid=441620", "title": "Bavor Rodovský mladší z Hustiřan", "text": "Bavor Rodovský mladší z Hustiřan\n\nBavor Rodovský mladší z Hustířan (1526 Hustířany – 1591 Budyně nad Ohří) byl český šlechtic a alchymista.\n\nPocházel ze starého vladyckého rodu Rodovských z Hustířan. Rodina nebyla bohatá a nemohla si dovolit poslat Bavora na univerzitu, proto se musel všemu naučit sám. Naučil se mimo jiné německy, latinsky, studoval matematiku, astronomii, filosofii, ale především alchymii.\n\nZa věno své manželky Voršily, se kterou se oženil v roce 1566 koupil statek v Radostově, který však pro dluhy musel později prodat. Poté se odstěhoval do Prahy, kde se také zadlužil. V tu dobu také od něj odešla jeho manželka i s jediným synem Janem.\n\nPo roce 1573 působil u příznivců alchymie. Nejdříve u Viléma z Rožmberka, poté v pražské dílně Rudolfa II. a později u Zbyňka Zajíce z Hazmburka. Byl mimo jiné autorem jedním ze tří nejstarších dochovaných česky tištěných kuchařek.\n\n\n"}
{"id": "441622", "url": "https://cs.wikipedia.org/wiki?curid=441622", "title": "Policejní sbor Slovenské republiky", "text": "Policejní sbor Slovenské republiky\n\nPolicejní sbor Slovenské republiky (slovensky \"Policajný zbor Slovenskej republiky\", \"PZ SR\") je ozbrojený policejní sbor plnící úkoly ve věcech vnitřního pořádku a bezpečnosti Slovenska. Současným prezidentem je od června 2018 Milan Lučanský.\n\nČinnost sboru upravuje Zákon Národní rady Slovenské republiky č. 171/1993 Sb.z. o Policejním sboru ve znění pozdějších předpisů. Podle zákona chrání život a bezpečnost osob a majetku, zajišťuje osobní bezpečnost prezidenta republiky a dalších osob určených vládou, bezpečnost osob, kterým se při jejich pobytu na území Slovenska poskytována osobní ochrana podle mezinárodních smluv a ochranu určených objektů, odhaluje trestných činů a zjišťuje jejich pachatele, spolupůsobí při odhalování daňových úniků a nelegálních finančních operací, provádí vyšetřování a vyhledávání o trestných činech, vede boj proti terorismu, zajišťuje ochranu státních hranic a zajišťuje ochranu objektů.\n\nČinnost sboru je kontrolována slovenským parlamentem a vládou. Policejní sbor se ve své činnosti řídí Ústavou, ústavními zákony, zákony a ostatními obecně závaznými právními předpisy státu.\n\nPolicista při vzniku služebního poměru skladá služební přísahu, která zní:\n\nHodnostní označení příslušníků Policejního sboru Slovenské republiky:\nJednotlivé složky slovenské policie používají zbraně různých typů:\n\n\n"}
{"id": "441628", "url": "https://cs.wikipedia.org/wiki?curid=441628", "title": "Konrád z Erfurtu", "text": "Konrád z Erfurtu\n\nKonrád z Erfurtu (nebo také Konrád Zbraslavský) (1247, Erfurt – 7. června 1329, Zbraslav) byl první opat cisterciáckého kláštera ve Zbraslavi u Prahy.\n\nSpolu s dalšími 11 bratry cisterciáckého řádu stál u vzniku Zbraslavského kláštera, který založil Václav II. listinou z dubna roku 1292 a stal se jeho prvním opatem. Na Zbraslav přišel ze Sedleckého kláštera, kde byl převorem.\n\nStal se jedním z rádců krále Václava II. a po jeho smrti i Václava III. Jako diplomat byl členem mise jedoucí k císaři Jindřichu VII., která dojednala svatbu Jana Lucemburského a Elišky dcery Václava II.\n\n"}
{"id": "441643", "url": "https://cs.wikipedia.org/wiki?curid=441643", "title": "Pátan", "text": "Pátan\n\nPátan či Patan je jméno několika měst:\n\n"}
{"id": "441647", "url": "https://cs.wikipedia.org/wiki?curid=441647", "title": "Laurin &amp; Klement MK6", "text": "Laurin &amp; Klement MK6\n\nLaurin & Klement MK6 (označovaný také jako Laurin & Klement 445 nebo Laurin & Klement 450) byl automobil vyráběný firmou Laurin & Klement mezi lety 1920 a 1925.\n\nVodou chlazený řadový šestiválec s šoupátkovým rozvodem Knight byl uložený vpředu a poháněl zadní kola. Měl výkon 44 kW (60 koní) a objem válců 4962 cm³. Obě nápravy s rozchodem 1360 mm měly listová pera. Maximální rychlost byla 100 km/h.\n\nCelkem bylo vyrobeno 51 kusů.\n\n"}
{"id": "441650", "url": "https://cs.wikipedia.org/wiki?curid=441650", "title": "Přívoz Dolní Žleb", "text": "Přívoz Dolní Žleb\n\nPřívoz Dolní Žleb na Labi je nejseverněji a nejníže položeným přívozem v Česku. Západní přístaviště má nedaleko železniční zastávky Dolní Žleb na trati č. 098, východní přístaviště u nočního klubu u silnice I/62 mezi Hřenskem a Děčínem. Jedná se o prám s dolním vodičem, poháněný proudem řeky. Provozovatelem je Labská plavební společnost, s. r. o., a provozovateli jej pronajímá město Děčín. Převáží pěší, cyklisty, motocykly a automobily do hmotnosti 20 tun, v provozu je celoročně.\n\nPo roce 2002 byl přívoz asi rok mimo provoz kvůli zanesení koryta Labe. Poté město několik měsíců shánělo převozníka, ten se však několik týdnů po nástupu utopil při záchraně utrženého prámu. Následovaly další technické a personální problémy. Zhruba od poloviny roku 2005 do začátku léta roku 2006 byl pro sérii problémů mimo provoz. V létě 2008 byl přívoz opět dlouhodobě mimo provoz, od 1. října jej měl převzít nový provozovatel, v roce 2009 byl opět v běžném provozu.\n\n\n"}
{"id": "441655", "url": "https://cs.wikipedia.org/wiki?curid=441655", "title": "Pátan (Bhágmatí)", "text": "Pátan (Bhágmatí)\n\nPátan (sanskrt पाटन) je jedno z největších měst v Nepálu. Nachází se v údolí Káthmándú v zóně Bágmatí, je známé především množstvím kulturních památek, pročež je častým cílem turistů. Podle sčítání lidu z roku 2001 měl Pátan přes 162 tisíc obyvatel.\n"}
{"id": "441656", "url": "https://cs.wikipedia.org/wiki?curid=441656", "title": "Matylda (jezero)", "text": "Matylda (jezero)\n\nMatylda je uměle vytvořené neprůtočné rekultivační jezero v severozápadní části města Mostu v městském obvodu II. Souš. Vodní nádrž vznikla při rekultivaci zatopením bývalého lomu Vrbenský. Na některých mapách je proto uváděna jako \"Vodní nádrž Vrbenský\", jak se nádrž zpočátku jmenovala. Nyní se jmenuje Matylda podle původního jména dolu z doby první republiky a jezero Vrbenský je označením pro menší vodní plochu zhruba 500 metrů severně od Matyldy. Jezero Matylda ze severu obklopuje silnice I/13 a z jihu Autodrom Most vybudovaný na rekultivované výsypce právě z tohoto dolu.\n\nNa místě byl původně důl Matylda, který byl po druhé světové válce přejmenován po zemřelém komunistickém poslanci Bohuslavu Vrbenském na důl (Bohuslav) Vrbenský. Po skončení těžby začala rekultivace celého území. Stavba vodní nádrže byla zahájena v roce 1986, kdy byly upraveny těsnící vrstvy na dně budoucí nádrže. V roce 1992 se začala napouštět vodou z Nechranického přivaděče. Tento přivaděč slouží ke každoročnímu dopouštění vody.\n\nVodní nádrž má rozlohu 38,7 ha a průměrnou hloubku 3,5 až 4 metry a slouží k rekreaci, provozování vodních sportů i rybářům. Je zde půjčovna vodních skútrů, kterou provozuje občanské sdružení \"Nautic club Litvínov\". Sdružení vzniklo jako klubové zařízení zaměřené na jízdu vodními skútry a plánuje u nádrže výstavbu areálu vodních sportů.Z dalších sportů jsou zde možné vodní lyžování a windsurfing. V roce 2008 se začala stavět a roku 2009 zde byla dokončena čtyřkilometrová in-line bruslařská dráha.\n\nBřehy nádrže mají plážovou a parkovou úpravu. U nádrže se nachází autokemp. Pláž je kamenito-písčitá, vstup do vody je možný po betonových molech.\n\n\n\n"}
{"id": "441661", "url": "https://cs.wikipedia.org/wiki?curid=441661", "title": "Skřivánek (firma)", "text": "Skřivánek (firma)\n\nSkřivánek s.r.o. je poskytovatel jazykových služeb v oblasti překladů a tlumočení včetně lokalizace, DTP služeb, a jazykové výuky v České republice. Z hlediska tržeb, počtu zaměstnanců i rozmístění poboček se řadí k největším jazykovým agenturám v ČR. V České republice má své pobočky v 17 městech, pobočky má dále v 15 zemích po celém světě.\nSkřivánek zaměstnává více než 300 interních a 8000 externích spolupracovníků. Sídlo společnosti se nachází v Praze.\n\nAž do roku 1989 poskytovaly překlady, tlumočení a jazykovou výuku především státní agentury, např. Jazyková škola Brno, dříve Státní jazyková škola, nebo Pražská informační služba (PIS) a Mezinárodní organizace novinářů (MON). Po Sametové revoluci rozpoznal Pavel Skřivánek nově vzniklé příležitosti na východoevropském trhu a založil v roce 1994 \"Překladatelský servis skřivánek, s.r.o. \". V roce 1999 vznikla pod značkou Skřivánek síť jazykových škol.\n\nZa dobu své existence získal Skřivánek zkušenosti v oblasti jazykového vzdělávání dětí školního i předškolního věku. Zařazení projektu předškolního vzdělávání se zaměřením na podporu jazykové výuky bylo v roce 2009 logickým krokem dalšího rozšíření portfolia služeb a bylo podnětem ke vzniku jazykové školky Skřivánek Smarties. V roce 2013 však mateřskou školu odkoupila jiná společnost.\n\nDle žebříčku jazykových agentur Common Sense Advisory v letech 2007 až 2017 se Skřivánek opakovaně řadí mezi největší jazykové agentury světa. Podle jejich každoročního průzkumu se v roce 2018 společnost Skřivánek umístila opět v TOP 50 největších agentur ve světě a ve východní Evropě získala dokonce první místo.\n\nSpolečnost Skřivánek jako jedna z prvních ve svém oboru v České republice zavedla v roce 2002 systém řízení kvality dle normy EN ISO 9001. V roce 2011 Skřivánek úspěšně implementoval EN ISO 14001 (systém environmentálního managementu) a v následujícím roce získal certifikaci systému řízení bezpečnosti informací dle normy ČSN ISO/IEC 27001. Skřivánek je také držitelem oborové certifikace specifické pro překladatelský průmysl EN 15038, která stanovuje požadavky na proces zpracování překladu a všechna další související hlediska, včetně prokazování kvality a sledovatelnosti. Skřivánek patří mezi registrované dodavatele překladů pro Evropskou unii.\n\nSkřivánek poskytuje písemné odborné překlady, tlumočení a jazykovou výuku. Využívá nejnovější technologie z oblasti CAT nástrojů, lokalizuje a testuje software a webové stránky, provádí DTP práce ve všech cizích jazycích a jejich kombinacích. Nabídka v oblasti jazykového vzdělávání zahrnuje kurzy pro dospělé i děti, individuální i skupinovou výuku pro firmy a širokou veřejnost, jazykové audity, jazykové zkoušky, e-Solutions.\n\nSkřivánek je spoluzakladatelem Asociace českých překladatelských agentur ACTA (v roce 2005) a TAUS Data association – mezinárodní komunity podporující rozvoj technologií v překladovém procesu (v roce 2008).\n\nČeská mateřská společnost je společností s ručením omezením (s.r.o.) s dceřinými podniky v následujících zemích:\n\nPavel Skřivánek se narodil v roce 1968 ve Vyškově. Studoval v Praze na Vysoké škole ekonomické obor mezinárodní ekonomické vztahy. Během studia absolvoval studijní pobyty na Wirtschaftsuniversität ve Vídni a HfO v Berlíně. V roce 1992 studium ukončil s titulem inženýr ekonomie. V roce 1994 založil společnost Skřivánek pod názvem „Překladatelský servis skřivánek, s.r.o“ se sídlem ve Vyškově. Pod jeho vedením společnost expandovala na českém trhu. V druhé polovině devadesátých let se mu podařilo úspěšně proniknout do zahraničí.\n\n"}
{"id": "441671", "url": "https://cs.wikipedia.org/wiki?curid=441671", "title": "Asociace českých překladatelských agentur", "text": "Asociace českých překladatelských agentur\n\nAsociace českých překladatelských agentur (ACTA) sdružuje právnické osoby poskytující služby v oblasti překladů a tlumočení. Vznikla v roce 2005 iniciativou společnosti Skřivánek s.r.o., ACP Traductera s.r.o., Donatello s.r.o. a Sophia, jazykové služby s.r.o. Prvním prezidentem v období od založení až do roku 2008 byl Pavel Skřivánek, v roce 2008 ho vystřídal Luboš Skupnik.\n\nCílem asociace je propagovat zásady profesního etického chování, propagovat výhody služeb poskytovaných překladatelskými agenturami a hájit zájmy svých členů.\n\nACTA je členem nadnárodního sdružení národních asociací překladatelských agentur EUATC (European Union of Associations of Translation Companies).\n\n"}
{"id": "441672", "url": "https://cs.wikipedia.org/wiki?curid=441672", "title": "Radim Farana", "text": "Radim Farana\n\nRadim Farana (* 20. dubna 1965 Ostrava) je český inženýr, univerzitní profesor, v letech 2008 - 2012 děkan Fakulty strojní Vysoké školy báňské – Technické univerzity Ostrava. Jeho specializací jsou systémy řízení technologických systémů, informační a zejména databázové systémy. Je autorem několika učebnic pro posluchače technických vysokých škol a řady odborných publikací, článků v mezinárodních časopisech, příspěvků na světových kongresech a konferencích. Významně se podílí na zavádění systémů řízení kvality ve vysokém školství. Jako manažer pro jakost přivedl fakultu k získání Národní ceny České republiky za jakost za rok 2007.\n\nJe zakládajícím členem České matice technické, členem Inženýrské akademie České republiky, členem nebo čestným členem řady vědeckých rad technických fakult a univerzit v České republice, na Slovensku a v Polsku.\n"}
{"id": "441673", "url": "https://cs.wikipedia.org/wiki?curid=441673", "title": "Sèvreský porcelán", "text": "Sèvreský porcelán\n\nSèvreský porcelán – výrobky z porcelánu, produkované dodnes v manufaktuře v Sèvres, jedné z nejslavnějších porcelánek světa..\n\nPředchůdcem manufaktury v Sèvres byla manufaktura na výrobu porcelánu ve Vincennes na okraji Paříže; vznikla v roce 1738 díky ministrovi financí Louis Henri Orry de Fulvymu. Zpočátku se zde vyráběl porcelán napodobující porcelán míšeňský. Roku 1745 se zde začal vyrábět \"fritový porcelán\", který umožnil rozšíření nových tvarů a barev.\nPorcelán po značkou \"Manufacture de Vincennes\" se zde vyráběl do roku 1756.\n\nNejdůležitější osobou pro manufakturu byla markýza de Pompadour (1721–1764), díky níž manufaktura dosáhla velkého rozvoje. Vedle toho, že ovlivňovala svým vkusem tvary i barvy výrobků, především sem přivedla řadu významných umělců, malířů i na designerů (Jean-Jacques Bachelier, Jean-Claude Duplessis, François Boucher, Etienne-Maurice Falconet). V roce 1756 získal Jean Hellot novou základní barvu na porcelán, tzv. \"rose Pompadour\", užívanou od té doby v široké škále výrobků - jak nádobí, tak bibelotů. Vznikla zde tzv. \"\"fleurisserie\"\" (od slova \"fleur\" - květina) - po vedením paní Gravant zde pracovalo na dvacet speciálně vybraných a vyškolených děvčat, která znala zásady malování vzorů na porcelán nebo uměla vyrábět porcelánové květy. Roku 1753 ovšem přišel zákaz zaměstnávat v porcelánce ženy; roku 1756 měla manufaktura na dvě stovky dělníků, z toho však jen málo žen, které ovšem byly při dekorování porcelánu nezastupitelné.\n\nMadame de Pompadour vzbudila zájem Ludvíka XV. o manufakturu. V roce 1756 byla manufaktura, nyní již financovaná králem, přestěhována do nově speciálně postavených budov v Sèvres, u silnice směrem na Versailles, poblíž Bellevue, sídla Madame de Pompadour, a dostala jméno \"Manufacture Royale de Porcelaine\". Díky tomuto králem zajištěnému monopolu získala přední postavení ve Francii - od té doby žádné jiné podniky nemohly vyrábět tento elegantní porcelán s takovými vzory a výzdobou. 17. února 1759 manufaktura přešla pod kontrolu krále, v roce 1790 pak po revoluci byla zestátněna.\n\nDo roku 1769 vyráběla porcelánka výlučně tzv. \"měkký porcelán (pâte tendre\"), porcelán s nízkým obsahem kaolínu. Po roce 1760 byl již problém chybějícího kaolínu znám; poté, co v roce 1768 bylo objeveno kaolínové ložisko v Saint-Yrieix u Limoges, byl zde vyráběn pravý, \"tvrdý porcelán\".\n\nZ ekonomických důvodů byla výroba \"měkkého porcelánu\" Napoleonem zakázána a po Francouzské revoluci zastavena. Teprve v 2. polovině 20. století byla znalost této zapomenuté technologie znovuvyvinuta a zařazena do sortimentu porcelánky.\n\nDo dnešní doby se dochovalo množství výrobků Královské manufaktury, které je možno vidět v řadě světových muzeí. Je to především Musée National de Ceramique v samotném Sèvres, dále pak muzeum v samém srdci Paříže, mezi Louvrem a Comédie Française; další velká sbírka je ve Wallace Collection v Londýně. Kromě toho pořádá manufaktura četné výstavy po celém světě, nebo naopak participuje na výstavách pořádaných jinými institucemi.\n\nPorcelánka s názvem \"Manufacture nationale de Sèvres (Národní manufaktura v Sèvres)\" je dnes pod správou francouzského Ministerstva kultury. Její produkce sestává jednak ze zboží vyráběného původními postupy podle tradičních vzorů, jednak z výrobků na základě současné tvorby.\n\nVýtvarnou podobu výrobkům manufaktury v Sèvres dala řada věhlasných i méně známých umělců:\n\n\n"}
{"id": "441674", "url": "https://cs.wikipedia.org/wiki?curid=441674", "title": "Karakojunluská říše", "text": "Karakojunluská říše\n\nKarakojunluská říše (též Kara Koyunlu nebo Qara Qoyunlu) byla turkicským oghuzským státním útvarem v oblasti Blízkého východu, který v době svého největšího rozmachu zahrnoval území dnešní Arménie, Ázerbájdžánu, Iráku, východního Turecka a západního Íránu. Říše existovala v letech 1375 až 1468 a její konec přivodil rivalský, akkojunluský stát ze západu.\n\nKarakojunluské državy byly zpočátku ve vazalském poměru k džalájirovskému sultanátu. Nezávislost získaly za vlády Kara Júsufa, který dovedl své armády k úspěšnému obsazení hlavního města Džalájirovců, Tabrízu. V roce 1400 utrpěly karakojunluské armády porážku od Tamerlána (Tímúra Lenka) a Kara Júsuf byl nucen k útěku do mamlúckého Egypta, kde ho přechodně internovali. Shromáždil nové vojsko, s nímž okolo roku 1406 získal zpět Tabríz a v roce 1410 dobyl i Bagdád.\n\nNavzdory vnitřním konfliktům mezi potomky Kara Júsufa po roce 1420 a sílícímu ohrožení ze strany tímúrovské říše si karakojunluský stát svou celistvost udržel. Vládce Džahánšáh uzavřel na jistou dobu příměří se svým tímúrovským sokem, a třebaže dlouho nevydrželo, podařilo se mu anektovat východní část Iráku a pobřeží Arabského poloostrova, zatímco jeho protivník obsadil západní Írán. Ačkoli tehdy karakojunluská moc dosáhla vrcholu, vnitropoliticky se vyhrotily problémy Džahánšáha s jeho rebelujícími syny. Ti de facto kontrolovali Bagdád, odkud svého otce roku 1464 vypudili.\n\nV roce 1466 se Džahánšáh pokusil získat zpět od akkojunluského vládce provincii Diyarbakır, podnik však skončil debaklem a sám Džahánšáh zahynul. Karakojunluská dynastie ztratila rychle vážnost u soupeřů a do roku 1468 její stát zanikl.\n"}
{"id": "441678", "url": "https://cs.wikipedia.org/wiki?curid=441678", "title": "Seznam sledovaných vodních cest v Česku", "text": "Seznam sledovaných vodních cest v Česku\n\nVodní cesty v České republice se rozlišují podle Zákona o vnitrozemské plavbě. Zákon o vnitrozemské plavbě stanoví seznam dopravně významných, t. j. využívaných a využitelných vodních cest. Mezi využívané cesty patří úseky Labe, Vltavy a Moravy; zařazeny jsou do tříd 0, I, IV a Va. Mezi využitelné cesty patří úseky Labe, Bečvy, Odry, Ostravice, Berounky a Ohře. Mezi účelové cesty patří podle § 3 vyhlášky č. 222/1995 Sb. úseky Labe, Vltavy, Malše, Lužnice, Otavy a Sázavy a kolem 30 vyjmenovaných jezer a jezera s těžbou štěrkopísku. \n\nDopravně významné vodní cesty stanoví Zákon o vnitrozemské plavbě (114/1995 Sb. v platném znění), přičemž jejich zařazení do tříd a parametry určuje prováděcí vyhláška Ministerstva dopravy 222/1995 sb. v platném znění. \n\nVodní cesty využívané jsou podle § 3 odst. 4 aktuálního znění zákona v České republice následující (jejich třídu stanoví § 2 prováděcí vyhlášky): \nVodní cesty využitelné jsou podle § 3 odst. 5 a přílohy č. 2 aktuálního znění zákona\n\nVodní cesty účelové jsou podle § 3 vyhlášky č. 222/1995 Sb.\n\n"}
{"id": "441679", "url": "https://cs.wikipedia.org/wiki?curid=441679", "title": "Saddám: Vzestup a pád", "text": "Saddám: Vzestup a pád\n\nSaddám: Vzestup a pád (v anglickém originále House of Saddam) je čtyřdílný dramatický dokumentární televizní seriál BBC a HBO z roku 2008 mapující osud iráckého diktátora Saddáma Hussajna. Snímek podepřený průzkumy dostupných pramenů a informacemi shromážděnými od odborníků i zasvěcených osob, přináší obrázek skrytého světa brutality, msty a klamu, v němž Saddám představuje pomyslný střed, Slunce, okolo kterého se vše otáčí.\n\nBagdád, březen 2003: Saddám Husajn sleduje televizi, kde George Bush právě ve svém projevu k Iráčanům prohlašuje: „Tyran bude brzy odstraněn.“ Kolem vybuchují bomby a Saddám se loučí se svými syny Udajem a Kusajem. Ti doufají, že se vyhnou zajetí až do chvíle, „než budou Američané poraženi.“\n\n1979: Saddám Husajn přebírá moc v Iráku a zbavuje se svých nepřátel – i některých přátel.\nKdyž Bagdádem otřesou výbuchy bomb odpálených teroristy, Saddám odpovídá vojenským úderem, který vede až k íránsko-irácké válce. K nelibosti manželky Sajidy se Saddám zamilovává do krásné, ale vdané učitelky. Zároveň se musí potýkat i s osobními problémy. Umírá mu matka, která jej v dětství velmi ovlivnila. O něco později se rodina a přátelé shromažďují na oslavě svatby Saddámovy dcery Raghad s jeho bratrancem a blízkým přítelem Husajnem Kamelem. Navzdory veselí však tušení mocenského vzestupu a pocity jako žárlivost, nepřátelství a paranoia brzy prověří jejich věrnost až nadoraz.\n\n1988: Ačkoliv je Irák na pokraji bankrotu, Bagdád oslavuje vítězství ve válce s Íránem.\nSaddámův nejstarší syn Udaj se vymyká veškeré kontrole a po jednom obzvlášť agresivním incidentu je Saddám nucen proti němu disciplinárně zakročit. Sajida se dozvídá, že se Saddám oženil se svojí milenkou Samirou, díky čemuž se její bratr a Saddámův dlouholetý zástupce Adnan dostává do nepříjemného a nebezpečného postavení.\nMezitím vyprovokuje ropná politika Kuvajtu Saddáma k vyhlášení války a diktátor vede svoji armádu do „Matky všech bitev“. Národy se šikují k obraně Kuvajtu, ale Saddám se chvástá, že je zapotřebí 30 zemí, aby se postavily jednomu Iráku. Když se pak koalice vedená Američany rozhodne, že její vojska nepotáhnou na Bagdád, Saddám to prohlašuje za své vítězství.\n\nKvěten 1995: Irák ledva přestál válku v Zálivu a je ochromen sankcemi Spojených národů, protože odmítl vyhovět žádosti o inspekci zbraní. Když jsou inspektoři přece jen vpuštěni do země, začíná hra na schovávanou. Zbraně, chemikálie a dokumentace jsou zakopány do země nebo ukryty a Iráčané vodí inspektory bezcílně sem a tam. Saddám je přesvědčen, že je potomkem proroků a tvrdí, že země je ostrakizována kvůli náboženské nesnášenlivosti. Když se blíží oslava dne D – sedmé výročí vítězství nad Íránem -, zneklidněný Husajn Kamal a jeho bratr překročí hranice do Jordánska, kde nabídnou spojenectví Američanům.\nRozzuřený Saddám přemístí dokumentaci o ukrytých zbraních do skladiště, které patří Husajnovi, čímž jej v očích Spojených národů znemožní. Pak přikazuje strýci obou dezertérů Ali Hassan Al Majidovi, aby si vzal na starost jejich potrestání.\n\nBřezen 2003: Když Bush vyhlásí, že „den osvobození se blíží“, Saddám dá pokyn většině členů své rodiny, aby odletěli do Sýrie. Zůstávají pouze Udaj, Kusaj a vnuk Mustafa. Kvůli své bezpečnosti se Saddám uchýlí do úkrytu nedaleko Tikrítu, vesnice na březích řeky Tigris, kde žil jako dítě. Jednotky koalice obsazují Bagdád a Saddám zůstává zalezlý ve své skrýši, odkud po svém strážci posílá do rádií audionahrávky povzbuzující Iráčany k ozbrojenému odporu. Saddámova první žena Sajida odjíždí spolu s dcerami a vnoučaty do Jordánska, kde v televizi sledují hon na Saddáma a jeho syny. Když se Saddám dozvídá, že na jeho hlavu byla vypsána odměna 25 milionů dolarů, cítí, že už mu příliš času nezbývá. Nakonec vojáci opravdu přijíždějí a ani poslední důkaz oddanosti ze strany jeho strážce už nemůže zabránit tomu, aby byl Saddám objeven ve svém improvizovaném podzemním úkrytu. Táhnou ho ven, jeho důstojnost je ta tam a zatímco ho vojáci tlačí k zemi Saddám prohlašuje: „Já jsem prezident Iráku a jsem ochoten s vámi jednat.“\n\n"}
{"id": "441685", "url": "https://cs.wikipedia.org/wiki?curid=441685", "title": "Volby do Evropského parlamentu v Maďarsku 2009", "text": "Volby do Evropského parlamentu v Maďarsku 2009\n\nVolby do Evropského parlamentu 2009 v Maďarsku proběhly v neděli 7. června. Na základě výsledků voleb zasedne v Evropském parlamentu 22 poslanců s mandátem do roku 2014.\n\nStrany zaregistrované u Országos Választási Bizottság (Celostátní volební výbor). V první závorce je uvedena zkratka strany, ve druhé datum její registrace:\n\n\n\nTabulky zobrazují 22 prvních kandidátů stran. Tučně zvýraznění jsou poslanci, jež byli ve volbách zvoleni:\n\nV Maďarsku od podzimu 2006 klesají preference vládní strany MSZP, které ještě zesílily s hospodářskou krizí, odstupem Ference Gyurcsánye a vzniku úřednické vlády Gordona Bajnaie. Odvrat Maďarů od levice a velký růst popularity pravicových stran, především Fideszu, se projevil právě v těchto volbách, kdy Fidesz (v koalici s KDNP) získal 16 mandátů a hlavní rival MSZP jen 4 mandáty. Do parlamentu se také dostala krajně pravicová strana Jobbik, která získala 3 mandáty. Konzervativní MDF obhájilo svůj jediný mandát z minulých voleb.\n\n\n"}
{"id": "441689", "url": "https://cs.wikipedia.org/wiki?curid=441689", "title": "Zátoň (Větřní)", "text": "Zátoň (Větřní)\n\nZátoň (dříve \"Otov,\" ) je místní část obce Větřní. Nachází se na řece Vltavě u ústí Práčovského potoka, zhruba 6,5 km jihovýchodně od Větřní.\n\nDnešní Zátoň vznikla na Linecké stezce při vltavském brodu, k jehož ochraně bylo v 10. století vybudováno hradiště na vrchu Zámecký les. Zdejší zalesněné území daroval kníže Břetislav I. benediktinům z kláštera sv. Jana Křtitele na Ostrově. Za vznik osady se považuje rozmezí let 1037–1055, kdy zde stávala románská kaple svatého Jana Křtitele (na jejích zbytcích stojí základy sakristie dnešního kostela sv. Jana Křtitele). Jedná se tak o jednu z nejstarších vesnic na Českokrumlovsku. Benediktini střežili brod a spravovali kapli, před rokem 1310 zde postavili malý klášter s proboštstvím a větším gotickým kostelem. V 15. století získal Zátoň Oldřich II. z Rožmberka. V roce 1450 zde byla zřízena farnost. Klášter byl zrušen roku 1491 a zůstala zachována jen fara. Kostel byl do současné podoby přestavěn roku 1510. V roce 1523 se v závěti Petra IV. z Rožmberka uvádí rychtářství zátoňské.\n\nV roce 1910 zde bylo 8 domů a 48 obyvatel (všichni německé národnosti).\n\n\nZátoň leží na vodácky velmi frekventovaném úseku Vltavy mezi Vyšším Brodem a Boršovem nad Vltavou. V roce 2007 byl 1 km od vesnice otevřen vodácký kemp Vltava. Přímo v Zátoni se nachází Sporthotel Zátoň a Hotel Fara (od roku 2008 uzavřený).\n\n"}
{"id": "441692", "url": "https://cs.wikipedia.org/wiki?curid=441692", "title": "Národní noviny", "text": "Národní noviny\n\nNárodní noviny (vycházející od 5. dubna 1848 do 19. ledna 1850) založené hrabětem Vojtěchem Deymem byl první česky psaný deník spadající do liberálně-národní orientace. Později vlastněný a řízený Karlem Havlíčkem Borovským.\n\nHavlíček \"Národní noviny\" řídil poté, co opustil vedoucí pozici v \"Pražských novinách\". Ty po Havlíčkově odchodu vedl a radikalizoval Karel Sabina.\n\nNárodní noviny se staly tribunou Havlíčkových politických názorů, platformou pro kritiku centrální vlády Rakouska a hájení českých národních zájmů v rámci monarchie během revolučních událostí let 1848 a 1849 a těsně po nich. Havlíček zde uplatňoval své schopnosti logické a přesné argumentace, sžíravé satiry, jazykového umění a vytrvalosti. Ve své době šlo o populární (v březnu 1849 dosáhl nákladu až 2400 kusů) a vlivné médium. Od ledna 1849 vycházela v \"Národních novinách\" také satiricky laděná příloha \"Šotek\" s karikaturami Soběslava Pinkase.\n\nV červnu 1849 bylo vydávání \"Národních novin\" na několik dní úředně pozastaveno, a protože Havlíček v kritice režimu nepolevil, v lednu 1850 bylo jejich vydávání zakázáno definitivně.\n\nKarel Havlíček pak své vydavatelské aktivity přesunul z Prahy do Kutné Hory, kde od května 1850 do srpna 1851 vydával časopis \"Slovan\". Ten vycházel 2x až 3× týdně v nákladu 2000 kusů a měl okolo 32 stran. \n\n"}
{"id": "441727", "url": "https://cs.wikipedia.org/wiki?curid=441727", "title": "Skalenka poléhavá", "text": "Skalenka poléhavá\n\nSkalenka poléhavá (\"Kalmia procumbens\", syn. \"Loiseleuria procumbens\") je rostlina z čeledi vřesovcovité. Je to vytrvalý stálezelený keřík nízkého vzrůstu. Byla nazvána po francouzském botanikovi Jean Louis Auguste Loiseleur-Deslongchamps (1774-1849). Tento druh se vyvinul zřejmě již v třetihorách. Dříve byla řazena do samostatného rodu \"Loiseleuria\", v současné taxonomii je zařazena do rodu \"Kalmia\" (mamota).\n\nV horských vřesovištích tvoří stálezelený, nízký pokryv. Rozkladité keříky jsou hustě větvené, mohou dorůstat výšky asi 40 cm, ale většinou bývají nižší (3 cm). Neopadavé listy jsou jednoduché, kožovité, ztlustlé. Listová čepel je 4-8 mm dlouhá a 1-2,5 mm široká. Okraj listů je naspodu podvinutý téměř až k středu listu. Řapík je 1 až 2,5 mm dlouhý.\nKrátce řapíkaté květy jsou jednotlivé nebo v nečetných květenstvích, na vrchol květenství je na pobočce končí. Malé, pětičetné květy mají průměr asi 6 mm. Pět 2-2,5 mm dlouhých kališních lístků je na základu srostlých. Květ tvoří zvonkovitou korunu, která po odkvětu opadá. Barva bývá růžová až tmavě červená. 6-9 mm dlouhých korunních lístků je srostlých. Prašníky jsou bez přívěsků, otevírají se podélně celé, jsou nejdříve načervenalé a později žluté. Tyčinek je pět, jsou kratší než koruna, bývají mezi korunními plátky. Semeník je svrchní.\n\nKvete od května do července. Plody dozrávají až rok po odkvětu.\nPlody jsou 3,5-4 mm dlouhé a 2,5-3 mm široké, 2-3 pouzdré, kulovité a načervenalé, tobolky, pukavé, pětičetné. Hnědá nebo žlutá semena jsou 0,4 až 0,6 mm dlouhá s hladkým povrchem.\n\nSkalenky mohou dosahovat vysokého věku, 56-rok-starý výhony o průměru pouhých 7,6 mm mají letokruhy o šířce až 0,07 mm. Skalenka roste ve vrstvě humusu, kterou si sama tvoří. Vrstva může být od 35 cm do 1 m silná.\n\nRostlina je jedovatá.\n\nSkalenka je extrémně odolná vůči suchu, větru a mrazu. Snese i silně větrné polohy, vítr 40 m / s, teploty od -30 °C a až +50 °C bez poškození a dokonce i zvýšené sluneční záření. Rostliny více produkují antokyany, které fungují jako opalovací krém, takže listy zčervenají. Dokáže přežít i teplotu –40 °C.\n\nVodu může zadržovat prostřednictvím listů. Na spodní straně se nachází podél středního žebra mělké drážky k průduchům. Je pro ni důležitá voda v zimě z dočasně tajícího sněhu.\n\nVelké množství uloženého tuku (11 % sušiny) slouží k vyrovnání respirační ztráty (zásoba energie) během suchého, nebo zimního období. Listy skalenek jsou v zimě zdrojem energeticky bohaté potravy pro kamzíky, alpské kozorožce, některé ptáky (\"Lagopus muta\") a zajíce běláky.\n\nSkalenka žije v symbióze s kořenovými houbami.\n\nV ČR se nevyskytuje, v Tatrách ji najdeme na posledních třech lokalitách.\nOblast rozšíření sahá od Alp, přes hory v Střední Evropě (Tatry) po arktické kraje Eurasie a Ameriky. Na severní polokouli je její rozšíření cirkumpolární.\n\nFosilní zbytky ukazují, že tento druh zřejmě migroval teprve po poslední době ledové z Ameriky do Grónska a Skotska, z Alp do Arktidy a na východ Asie.\n\nSkalenka roste na horských svazích vysoko nad pásmem stromů (od cca 1600 m n. m.) v pásmu takzvaných trpasličích keřů ve výškách 3 000 m n. m. Často jsou její porosty rozšířeny na místech s kyselou půdou. Jsou to zejména stanoviště jako exponované hřebeny a silně návětrná místa, na jejichž podmínky je dobře přizpůsobena a konkurenční druhy rostlin ji zde nemohou ohrozit.\n\nPodle skalenky je v fytocenologii nazvána skupina alpských rostlin, Loiseleurieten (větrem hnané). V závislosti na nadmořské výšce byla popsána různá společenství \"Loiseleurietum\". V některých takových společenstvech, např. \"Loiseleurio-Cetrarietum\", jsou zastoupeny mnohé lišejníky, jako je pukléřka islandská (\"Cetraria islandica\") nebo vousatec žlutozelený (\"Alectoria ochroleuca\").\n\nKromě skalenky jsou pro tyto druhy v oblasti větrných vřesovištních společenstev typické rostliny jako brusinka (\"Vaccinium gaultherioides\"), šicha (\"Empetrum hermaphroditum\"), klikva (\"Vaccinium vitis -idaea\"), sítina trojklaná (\"Juncus trifidus\").\n\nVysazujeme ji do štěrbin mezi kameny, do rašeliny a počítáme s tím, že se rozprostře kobercovitě do stran.\nInformací o pěstování skalenky není mnoho a doporučení pěstitelů se někdy různí. Přestože není snadné ji získat a její pěstování je obtížné, zahrádkáři ji doporučují jako náhradu trávníku. Skalenka je ovšem velmi náročná na podmínky, pěstuje se na skalce v trvale zamokřeném rašeliništi\n\na zpravidla není pěstována ani jako sbírková rostlina. Podle autora, který článek s několika větami o pěstování skalenky zveřejnil i v známém časopise \"Zahrádkář\", ji lze také pěstovat ve vápenitém slatinném humusu, což si sice ostře protiřečí s nároky skalenky (vyžaduje acidickou půdu) a všemi ostatními doporučeními, ale i vřesovec, patřící do stejné čeledi vyžaduje kyselou, nebo vápenitou půdu (podle výskytu).\nSkalenka podle téhož zdroje na zimu vyžaduje kryt (přestože je v přírodě odolná proti suchu, větru, slunci, pěstuje se v rašeliništi). Jiný zdroj doporučuje vysévat na jaře (v našich podmínkách má semena), řízkovat z nekvetoucích větviček v červnu až v červenci, snadnější, méně vydatný způsob je hřížení výhonů v dubnu. Jiní pěstitelé doporučují přistínění v létě a řízkování pozdě v létě. \nZejména však chránit rostliny před poledním sluncem a současně zabezpečit stálou vláhu.\n\nSkalenka je na Slovensku blízko vyhubení, je zde kriticky ohrožená. Ohrožená je také v Alpách.\n\n\n"}
{"id": "441729", "url": "https://cs.wikipedia.org/wiki?curid=441729", "title": "Železniční trať Březnice–Strakonice", "text": "Železniční trať Březnice–Strakonice\n\nŽelezniční trať Březnice–Strakonice, v jízdním řádu pro cestující označená číslem 203, je jednokolejná regionální trať vedoucí z Březnice přes Blatnou do Strakonic. Provoz na trati byl zahájen v roce 1899. Osobní dopravu objednává Jihočeský kraj a provoz zajišťují České dráhy. Na trati je doprava organizována podle předpisu o zjednodušeném řízení drážní dopravy D3 a dirigující dispečer sídlí ve stanici Blatná.\n\n\n"}
{"id": "441733", "url": "https://cs.wikipedia.org/wiki?curid=441733", "title": "Trať 232", "text": "Trať 232\n\nJako trať 232 jsou v jízdním řádu pro cestující společně uvedeny tyto tratě:\n"}
{"id": "441734", "url": "https://cs.wikipedia.org/wiki?curid=441734", "title": "Železniční trať Lysá nad Labem – Milovice", "text": "Železniční trať Lysá nad Labem – Milovice\n\nŽelezniční trať Lysá nad Labem – Milovice (v jízdním řádu pro cestující označená číslem 232) je jednokolejná regionální dráha o délce 5 km.\n\nPůvodně vojenská vlečka, na které byl provoz zahájen v roce 1921, byla v roce 1923 změněna na veřejnou trať.\n\nOd srpna do prosince 2009 proběhla rozsáhlá rekonstrukce trati. Během ní došlo k výměně kolejového svršku i spodku a trať byla v celé délce elektrifikována. Od platnosti nového jízdního řádu 13. 12. 2009 jsou po ní vedeny přímé vlaky linky S22 (původně S20) z Prahy vedené jednotkami 471. V roce 2020 jezdí vlaky během dne v půlhodinových intervalech a střídají se spoje jedoucí přímo se spoji s přestupem v Lysé nad Labem.\n\n\n"}
{"id": "441735", "url": "https://cs.wikipedia.org/wiki?curid=441735", "title": "Seznam děl souvisejících s procesem se skupinou Milady Horákové", "text": "Seznam děl souvisejících s procesem se skupinou Milady Horákové\n\nSeznam literatury vztahujících se k procesu s Miladou Horákovou obsahuje monografie, memoárovou literaturu , noviny, časopisy, periodika a sborníky , které souvisí s procesem Milady Horákové.\n\n\n\n\n\n\n"}
{"id": "441737", "url": "https://cs.wikipedia.org/wiki?curid=441737", "title": "Glutaraldehyd", "text": "Glutaraldehyd\n\nGlutaraldehyd (systematický název \"pentandial\", sumární vzorec CHO) je bezbarvá kapalina štiplavého zápachu používaná k dezinfekci předmětů a povrchů. Používá se také při průmyslové úpravě vody a jako konzervant. Je však toxický a způsobuje vážné podráždění očí, nosu, krku a plic, bolesti hlavy, ospalost a závratě.\n\nGlutaraldehyd je při pokojové teplotě olejovitá kapalina s hustotou 1,06 g/cm. Je mísitelný s vodou, ethanolem a benzenem. Používá se jako fixativ pro tkáně při elektronové mikroskopii, k balzamování, jako složka roztoků pro činění koží a také jako meziprodukt při výrobě některých průmyslových chemikálií. Glutaraldehyd se často používá v biochemii jako aminoreaktivní homobifunkční síťovadlo. Takto lze zkoumat oligomerní stav bílkovin.\n\nMonomerní glutaraldehyd lze polymerizovat aldolovou kondenzační reakcí, při které vzniká alfa,beta-nenasycený polyglutaraldehyd. Reakce obvykle probíhá v zásaditém prostředí.\n\nRoztoky v koncentraci 0,1 až 1 % lze používat pro systémovou dezinfekci a jako konzervant pro dlouhodobé uložení předmětů.\n\nGlutaraldehyd se používá v biologické elektronové mikroskopii jako fixativ. Rychle zabíjí buňky zesíťováním jejich bílkovin a obvykle se používá samostatně nebo ve směsi s formaldehydem jako první ze dvou fixačních procesů ke stabilizaci vzorků, například bakterií, rostlinných materiálů nebo lidských buněk. Druhá procedura používá oxid osmičelý k zesíťování a stabilizaci buněk a membránových lipidů v organelách. Fixaci obvykle následuje dehydratace tkáně ethanolem nebo acetonem, poté se tkáň zalije do epoxidové nebo akrylové pryskyřice.\n\nGlutaraldehyd se používá také v SDS-PAGE k fixaci bílkovin a peptidů před obarvením. Obvykle se gel ošetřuje pětiprocentním roztokem po dobu přibližně půl hodiny, poté se musí důkladně vymýt, aby se odstranilo žluté zbarvení vzniklé reakcí s volným TRIS.\n\nPolymer izomeru glutaraldehydu, známý jako polycykloglutaracetal je využitelný jako hnojivo pro vodní rostliny. Nicméně vzhledem k množství uhlíku v doporučených dávkách je jeho užitečnost sporná. Udává se, že je biologicky využitelným zdrojem uhlíku pro vyšší rostliny, nikoli však pro řasy. Není však dostupný na trhu USA (používání je zakázáno). Biocidní účinek glutaraldehydu ničí většinu řas již při koncentraci 0,5 - 5 ppm. Tyto úrovně nejsou škodlivé většině vodní fauny a flóry. Někteří akvaristé pozorovali nežádoucí účinky těchto koncentrací na některé vodní mechy, játrovky a vodní mor.\n\nVyužití jako hnojivo v akvaristice\n"}
{"id": "441739", "url": "https://cs.wikipedia.org/wiki?curid=441739", "title": "Senátní obvod č. 45 – Hradec Králové", "text": "Senátní obvod č. 45 – Hradec Králové\n\nSenátní obvod č. 45 – Hradec Králové je podle zákona č. 247/1995 Sb. tvořen částí okresu Hradec Králové ohraničenou na severu obcemi Sovětice, Čistěves, Máslojedy, Neděliště, Předměřice nad Labem, Hradec Králové a na jihu obcemi Lužec nad Cidlinou, Nepolisy, Mlékosrby, Kosice, Kosičky, Káranice, Obědovice, Kratonohy, Dobřenice, Osičky a Osice.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "441740", "url": "https://cs.wikipedia.org/wiki?curid=441740", "title": "Liberální strana Kanady", "text": "Liberální strana Kanady\n\nLiberální strana Kanady (anglicky: \"Liberal Party of Canada\", francouzsky: \"Parti libéral du Canada\"), hovorově známá jako the Grits, je kanadská politická strana. V kanadském politickém spektru se strana řadí od středu až k levému středu. Strana vyhrála parlamentní volby v říjnu 2015. Předtím působila devět let v opozici. Představuje nejstarší politický subjekt, který funguje na federální úrovni.\n\nJe jedinou stranou, jež přetrvala ještě z dob kanadské konfederace. Liberální strana dominovala kanadské politice po většinu její historie a ve 20. století vláda téměř 69 let, což je mnohem více, než jakákoli jiná strana ve vyspělých zemích.\n\nV dubnu 2013 byl za předsedu zvolen současný premiér Justin Trudeau.\n\nV současné době má Liberální strana ve svém programu mnoho názorů z levého i pravého křídla politického spektra. V letech 1993 až 2006, kdy byla vládní stranou, silně prosazovala vyrovnaný rozpočet a eliminaci dluhu z federálního rozpočtu tak, že v roce 1995 omezila výdaje na sociální programy. Prosadila rovněž legalizaci sňatku osob stejného pohlaví, užití marihuany pro lékařské účely a navrhla kompletní zrušení trestů za držení malého množství této látky. Strana má obecně liberální názory na řadu sociálních záležitostí jako je například interrupce. Naproti tomu, i v této straně existuje sociálně konzervativní křídlo.\n\nKaždá provincie a jedno teritorium mají svoji vlastní Liberální stranu. Vztah mezi provinčními stranami a tou federální je individuální dle každé provincie. Například ty z Britské Kolumbie, Alberty, Ontaria a Quebecu jsou neformálně propojeny s Liberální stranou na federální úrovni. Severozápadní teritoria a Nunavut mají bezpartijní vlády a legislativy.\n\n\n"}
{"id": "441743", "url": "https://cs.wikipedia.org/wiki?curid=441743", "title": "Železniční trať Břeclav–Znojmo", "text": "Železniční trať Břeclav–Znojmo\n\nŽelezniční trať Břeclav–Znojmo (v jízdním řádu pro cestující označená číslem 246) je jednokolejná neelektrifikovaná železniční trať v Jihomoravském kraji podél hranice s Rakouskem spojující Břeclav a Znojmo. Jedná se o dráhu celostátní.\n\nTrať vede z Břeclavi přes Boří les, Mikulov na Moravě a Hrušovany nad Jevišovkou do Znojma.\n\nOsobní doprava je realizována pouze osobními vlaky a na části trati též sezónními víkendovými cykloturistickými vlaky. Trať je začleněna do Integrovaného dopravního systému Jihomoravského kraje jako linka osobních vlaků S8.\n\nProvozování dráhy na této trati zajišťuje Správa železnic.\n\nDnešní traťový úsek vznikl ze dvou odboček z hlavní trati c.k. privilegované společnosti Státní dráhy Vídeň – Hrušovany n.J. – Střelice (Brno). Úsek Hrušovany nad Jevišovkou – Znojmo postavila jmenovaná společnost zároveň s hlavní dráhou 15. září 1870, čímž bylo docíleno železničního spojení Znojma a Brna. Provoz na úseku Hrušovany n. J. – Břeclav byl zahájen až 30. prosince 1872 úsilím c.k. privilegované společnosti Dráhy Břeclav – Mikulov – Hrušovany n.J. (k.k. privilegierte Lundenburg-Nikolsburg-Grußbacher Eisenbahn). Na tuto trať navazovala dnes již neexistující trať z Novosedel do Lávy nad Dyjí (Laa an der Thaya) a dále až do Sigmundsherbergu na trati císaře Františka Josefa. Úsek z Novosedel do Lávy nad Dyjí (Laa an der Thaya) byl po vzniku Československa zrušen 5. října 1930. V letech 2017–2018 probíhala modernizace a obnova železničního svršku v úseku Břeclav–Mikulov na Moravě. Od roku 2018 je ze železniční zastávky Sedlec u Mikulova železniční stanice.\n\nStrategický význam trati pro vznikající Československo byl jedním z argumentů pro připojení Valticka, jímž trať prochází. V době existence železné opony sloužila trať na většině úseku Boří les - Hrušovany nad Jevišovkou pro vymezení hraničního pásma.\n\n\n\n\n\n\n"}
{"id": "441744", "url": "https://cs.wikipedia.org/wiki?curid=441744", "title": "George Town (Kajmanské ostrovy)", "text": "George Town (Kajmanské ostrovy)\n\nGeorge Town je hlavní město Kajmanských ostrovů, zámořského území Velké Británie. Leží na ostrově Grand Cayman a žije zde 30 600 obyvatel (stav 2006, 20 626 v roce 1999).\n\nGeorge Town je centrem finančnictví Kajmanských ostrovů. Svou pobočku zde má přes 600 bank, většinou se však jedná jen o jednu místnost. Ve městě se nacházejí vládní budovy a mezinárodní letiště.\n\nSouřadnice George Townu jsou 19°17' severní šířky a 81°22' západní délky.\n\n"}
{"id": "441746", "url": "https://cs.wikipedia.org/wiki?curid=441746", "title": "Železniční trať Znojmo–Retz", "text": "Železniční trať Znojmo–Retz\n\nŽelezniční trať Znojmo – Šatov – Retz (v jízdním řádu pro cestující označená číslem 248) je jednokolejná elektrifikovaná celostátní trať. Historicky je součástí Rakouské severozápadní dráhy. Od 31. října 2009 je elektrifikovaná a jako jediná v České republice používá železniční napájecí soustavu 15 kV / 16,7 Hz. Trať vede ze Znojma přes Šatov do stanice Retz v Rakousku. Modernizace trati umožnila obnovení přímého železničního spojení Znojma a Vídně, které bylo násilně přerušeno vznikem Železné opony.\n\nProvoz na trati byl zahájen 8. listopadu 1871.\n\n\n"}
{"id": "441748", "url": "https://cs.wikipedia.org/wiki?curid=441748", "title": "Železniční trať Hrušovany nad Jevišovkou-Šanov – Hevlín", "text": "Železniční trať Hrušovany nad Jevišovkou-Šanov – Hevlín\n\nŽelezniční trať Hrušovany nad Jevišovkou-Šanov – Hevlín (v jízdním řádu pro cestující naposledy označená číslem 245) je jednokolejná regionální dráha o délce 7 km.\n\nProvoz na ní byl zahájen v roce 1870, kdy tvořila součást hlavní trati c.k. privilegované Rakouské společnosti státní dráhy z Vídně do Brna (Wien – Laa a.d.Thaya – Hrušovany n. Jevišovkou – Střelice – Brno). Stavebně je trať dimenzována na eventuální položení druhé koleje. Úsek z Hevlína do stanice Laa a. d. Thaya ÖBB byl v závěrečných týdnech druhé světové války poškozen a v roce 1947 zrušen. Výstavba železné opony dle zákona z roku 1951 o ochraně státních hranic přeťala násep trati na dvou místech, a to jako pozůstatek EZOH a poté jako pozůstatek ŽTZ těsně za stanicí Hevlín.\n\nOd počátku 90. let existovaly snahy na obou stranách hranice o obnovu kdysi přerušeného přeshraničního spojení, k realizaci takové stavby však nedošlo.\n\nNa počátku roku 2008 se objevily informace o tom, že od prosince 2008 bude na této trati zastavena osobní doprava. V průběhu léta byly tyto plány pozměněny, osobní doprava na této trati byla zastavena k 1. červenci 2010, a to v souvislosti s rozšířením Integrovaného dopravního systému Jihomoravského kraje (IDS JMK) na Znojemsko. Pro spojení Hrušovan nad Jevišovkou s Hevlínem i okolními obcemi je upřednostněna doprava autobusová. Jednání o obnově zrušeného úseku Hevlín – Laa a.d.Thaya a rekonstrukci celé tratě probíhají nicméně nadále. Poslední iniciativou je memorandum 45 jihomoravských a dolnorakouských obcí z jara 2009. V případě obnovy by Moravskokrumlovsko, Miroslavsko, Hrušovansko a západní Mikulovsko získalo krátké železniční spojení s Rakouskem a Vídní. V červenci 2012 a srpnu 2013 se na trati konala nostalgická jízda SVD-JZM.\n\n\n"}
{"id": "441749", "url": "https://cs.wikipedia.org/wiki?curid=441749", "title": "Charlotta Belgická", "text": "Charlotta Belgická\n\nCharlotta Belgická (plným jménem \"Marie Charlotta Amélie Augustine Victoire Clémentine Léopoldine\", 7. června 1840, Laeken – 19. ledna 1927, Brusel) byla belgická princezna a mexická císařovna, manželka císaře Maxmiliána I. Mexického.\n\nCharlotta byla čtvrtým dítětem a jedinou dcerou belgického krále Leopolda I. a jeho druhé manželky, francouzské princezny Luisy Marie Orleánské. Narodila se v paláci v Lakenu poblíž Bruselu, dětství ale strávila s bratry Leopoldem a Filipem na zámečku Claremont v anglickém hrabství Surrey.\n\n22. června 1857 se provdala za rakouského arcivévodu Maxmiliána, mladšího bratra císaře Františka Josefa I., budoucího mexického císaře. Odjela s ním na vídeňský císařský dvůr, kde měla velmi dobré vztahy se svou tchyní Žofií (která ji pokládala za ideální manželku pro císaře), naopak záviděla své švagrové císařovně Alžbětě, známé jako Sissi, její všeobecnou oblibu a také na ni žárlila pro její velmi dobré vztahy s Maxmiliánem. Strávila několik relativně šťastných let v severní Itálii, kde byl její manžel guvernérem provincií Lombardie, Furlánsko a Benátsko. Po roce 1859, kdy přišel Maxmilián o Lombardii, přestěhovali se do Terstu, který si Maxmilián jako vrchní velitel rakouského válečného loďstva zvolil za svůj přístav, a manželé žili na zámku Miramare u Terstu.\n\nV roce 1864 byl ctižádostivý Maxmilián, podporován svou neméně ctižádostivou ženou a císařem Napoleonem III., dosazen do funkce mexického císaře. Jejich společná korunovace, při níž Charlotta přijala španělské jméno Carlota, proběhla v roce 1864 v katedrále v Ciudad de México. Za residenci si vybrali novogotický zámek Chapultepec situovaný v zalesněných kopcích (v nadmořské výšce 2.325 m) západně od hlavního města. Charlotta své panovnické povinnosti brala velmi vážně, často po Mexiku cestovala. Přesto se císařskému páru nepodařilo zemi udržet v klidu. Napoleon roku 1865 stáhl ze země svá vojska a Maxmilián poté zvažoval abdikaci a návrat do Evropy.Charlotta jej však přesvědčila, aby zůstal a vytrval, a vydala se do Evropy, kde zkoušela najít podporu u svých příbuzných, Napoleona i u papeže. Ve Vatikánu prodělala první duševní zhroucení, projevila se u ní paranoia, stále vzpomínala na svého manžela.\n\nKdyž byl její manžel svržen a roku 1867 popraven (jeho poslední slova byla: \"Ubohá Carlota\"). Už se nikdy do Mexika nevrátila. Byla prohlášena za duševně nemocnou a zbytek života strávila v izolaci, zprvu na zámku Miramare u Terstu, později na belgickém zámku Bouchout, kde také 19. ledna 1927 zemřela.\n"}
{"id": "441752", "url": "https://cs.wikipedia.org/wiki?curid=441752", "title": "Železniční trať Velká Kraš – Vidnava", "text": "Železniční trať Velká Kraš – Vidnava\n\nŽelezniční trať Velká Kraš – Vidnava (v jízdním řádu pro cestující dříve označena číslem 296) je jednokolejná regionální trať. Provoz v úseku Velká Kraš – Vidnava byl zahájen v roce 1897. Pokračování trati v úseku Vidnava – Nysa bylo dáno do provozu 8. května 1912. V důsledku uspořádání Evropy po 2. světové válce byla 8. května 1945 zastavena veškerá přeshraniční doprava a v roce 1974 byl hraniční úsek zrušen. Od 11. prosince 2010 je na této trati zastavena pravidelná osobní doprava.\n\n\n"}
{"id": "441754", "url": "https://cs.wikipedia.org/wiki?curid=441754", "title": "Železniční trať Lipová Lázně – Javorník ve Slezsku", "text": "Železniční trať Lipová Lázně – Javorník ve Slezsku\n\nŽelezniční trať Lipová Lázně – Javorník ve Slezsku (v jízdním řádu pro cestující označená číslem 295). Trať vede přes Lipová Lázně, Velká Kraš, Javorník ve Slezsku. Jednokolejná regionální trať, prochází jedním tunelem. Provoz na trati byl zahájen v roce 1896. Úsek tratě Bernartice u Javorníka st. hr. – Otmuchów PKP byl zrušen v důsledku uspořádání Evropy po 2. světové válce.\n\n\n"}
{"id": "441756", "url": "https://cs.wikipedia.org/wiki?curid=441756", "title": "Železniční trať Hanušovice – Staré Město pod Sněžníkem", "text": "Železniční trať Hanušovice – Staré Město pod Sněžníkem\n\nŽelezniční trať Hanušovice - Staré Město pod Sněžníkem (v jízdním řádu pro cestující označená číslem 294) je jednokolejná regionální trať. Provoz na trati byl zahájen v roce 1905.\n\nOsobní vlaky vedené motorovým vozem zde jezdí přibližně každou hodinu, o víkendech je spojů o něco méně. Jízdní doba je 19 minut z Hanušovic do Starého Města, zpět trvá cesta 21 minut.\n\n\n"}
{"id": "441758", "url": "https://cs.wikipedia.org/wiki?curid=441758", "title": "Předseda Liberální strany Kanady", "text": "Předseda Liberální strany Kanady\n\nPředseda Liberální strany Kanady (anglicky: \"Leader of the Liberal Party of Canada\", francouzsky: \"Chef du Parti libéral du Canada\") je člověk, který byl zvolen na konventu Liberální strany Kanady za jejího předsedu a mluvčího.\n"}
{"id": "441763", "url": "https://cs.wikipedia.org/wiki?curid=441763", "title": "Zvonohlík zahradní", "text": "Zvonohlík zahradní\n\nZvonohlík zahradní (\"Serinus serinus\") je malý druh pěvce z čeledi pěnkavovitých.\n\nMonotypický druh.\n\nVýrazně menší než vrabec (délka těla 11–12 cm). Svrchní strana těla, břicho a boky jsou vždy hustě čárkované; výrazný nadoční proužek se v týle spojuje s proužkem, lemujícím tváře; uprostřed tváře je světlá skvrna. Kostřec je u samce výrazně žlutý, u samice zelenožlutý. Samec má jasně žluté čelo a kresbu na hlavě, samice má tyto partie žlutobílé.\n\nZvonohlík zahradní měl původně středomořský typ rozšíření, ale během 19. století se expanzivně rozšířil přes Alpy až do střední Evropy a později i dále: na sever až do Polska a jižního Švédska a na východ do Pobaltí, k Černému moři, do Turecka, na Kypr a do Libanonu. Částečně tažný druh, ptáci ze severnějších populací zimují ve Středomoří včetně Afriky.\nV České republice se jako hnízdící druh objevuje až v 1. polovině 19. století. Hnízdí po celém území, nejhojněji v nižších a středních polohách, vystupuje však také vysoko do hor (max. 1250 m n. m.). Jeho početnost je dlouhodobě odhadována na 450-900 tisíc párů.\n\nPřílet na naše území probíhá od poloviny března do dubna, odlet od září do října.\n\nHnízdí na různých místech se skupinkami stromů.\n\nHnízdí jednotlivě a teritoriálně. Hnízdo je obvykle na stromech, zvláště jehličnatých, také na keřích. Staví jej většinou samotná samice ze stonků, listů, kořínků a lýka rostlin, pavučin a lišejníků a zevnitř jej vystýlá rostlinným chmýřím, srstí a peřím. Ročně mívá 2, možná i 3 snůšky po 4 (3-5) špinavě bílých, tmavohnědě až černohnědě skvrnitých a vlnkovaných vejcích o rozměrech 16,5 x 12,2 mm. Jejich inkubace trvá obvykle 13 dnů, na vejcích sedí samotná samice. Mláďata jsou krmena oběma rodiči a hnízdo opouštějí po 14-16 dnech. Dalších asi 9 dnů jsou krmena mimo něj, poté se rodina rozpadá. Pohlavně dospívají v 1. roce života.\n\nV potravě převažují semena a části plevelů i kulturních rostlin, příležitostně požírá také bezobratlé. Potravu sbírá většinou na zemi.\n\n"}
{"id": "441765", "url": "https://cs.wikipedia.org/wiki?curid=441765", "title": "Cabiria", "text": "Cabiria\n\nCabiria je němý italský film z roku 1914. Režie Giovanni Pastrone. Scénář k tomuto filmu napsal Gabriele d'Annunzio. Tento film při svém uvedení vyvolal obrovský zájem ze strany publika a ve své době se stal filmem přímo kolosálního významu.\n"}
{"id": "441768", "url": "https://cs.wikipedia.org/wiki?curid=441768", "title": "Alla Pugačova", "text": "Alla Pugačova\n\nAlla Borisovna Pugačova (česky přechýleně také Pugačovová, : ', někdy nesprávně Alla Pugačeva\"\"',\" * 15. dubna 1949 Moskva, Sovětský svaz) je populární ruská zpěvačka pop-music. V 70. letech 20. století byla oceňována v SSSR i v celé Evropě jako jedna z nejlepších ruských zpěvaček. \n\nJejí repertoár zahrnuje více než 500 písní v jazycích ruském, anglickém, německém, francouzském, českém, finském a ukrajinském a celkem vydala více než 100 sólových záznamů. Už do roku 1997 se na celém světě prodalo dohromady na 250 milionů jejích nahrávek. Reprezentovala také Rusko na pěvecké soutěži Eurovize (1997).\n\nV současné době je vdaná za ruského komika Maxima Galkina, má dvě dcery, syna a tři vnoučata.\n\nAlla se narodila 15. dubna 1949 v Moskvě Borisi Pugačovovi a Zinajdě Oděgovové. Poprvé se na scéně objevila již v roce 1954 a o dva roky později nastoupila do hudební školy.\n\nProtože vyrůstala v poválečném prostředí, měla ve školních letech potíže s chováním. Ve 14 letech dokonce začala kouřit. Přesto však v roce 1964 hudební školu vystudovala.\n\nV roce 1965 Alla nahrála svou první píseň \"Robot\" a pak často vystupovala v televizi. O rok později se v moskevském Divadle na Tagance seznámila s básníkem Vladimirem Vysockým a stali se velkými přáteli. Protože společně trávili hodně času, začalo se spekulovat o tom, že jsou zasnoubení. Pugačova ani Vysockij to však nikdy nepotvrdili. \n\nV březnu 1969 se na státní cirkusové škole poprvé setkala se svým budoucím manželem Mikolasem Orbakasem, za něhož se provdala 8. října téhož roku a 25. května 1971 se jim narodila dcera Kristina. Po porodu žili všichni tři nějaký čas v Litvě, Mikolasově rodné vlasti. Na mateřské dovolené ale Pugačova nezůstala dlouho, záhy začala znovu vystupovat – např. v Leningradě, kde se setkala s textařem Iljou Reznikem, který pro ni napsal píseň \"Posidim, poookajem\". \n\nPo rozvodu s manželem v roce 1973 potkaly Allu první výrazné úspěchy. Byla vybrána jako zástupce SSSR na pěveckém festivalu \"Zlatý Orfeus\" v Bulharsku (1975) a velkou popularitu si získala díky písní \"Arlekino\", která byla často hraná i v českých rozhlasech. \n\nV lednu 1976 vystoupila v Cannes (Francie) na veletrhu gramofonových společností a hudebních nakladatelství MIDEM a 28. dubna téhož roku měla koncert ve Východním Berlíně. Během května navštívila několik měst v Československu a účastnila se i soutěže \"Bratislavská lyra\". Pak se vypravila do Bulharska a v srpnu vystoupila na \"Sopot festivalu\" v Polsku. Také se poprvé objevila na novoročním koncertě \"Píseň roku\" v Moskvě, kde měla obrovský úspěch s písní \"Očeň chorošo\". \n\nO rok později měla své první sólové turné v Charkově následované koncerty ve velkých městech SSSR – Moskvě, Leningradu, Tallinu, Rize a jiných. Také se znovu vdala, za režiséra Alexandra Stěfanoviče. Pak začala natáčet hudební film \"Žena, která zpívá (Hledám svou píseň)\", navštívený v Sovětském svazu více než 50 miliony diváků. V tomto filmu si také zahrála hlavní roli, Annu Strelcovovou. \n\nV květnu 1978 vydala své první album \"Zrcadlo duše\", které obsahovalo 16 záznamů zejména od skladatele Alexandera Zacepina, ale i 3 písně od Pugačovy samotné a jednu píseň Marka Minkova. Písně byly nahrány v malém domácím studiu (až později začala Pugačova nahrávat ve studiu Melodie). V srpnu se znovu účastnila festivalu v Sopotech, kde vystoupila s písněmi \"Shakespearův Sonet\" a \"Králové mohou všechno\" a zvítězila. Zde se objevila i následující rok, s písněmi \"Prosto\", \"Letnije doždi\", \"Zvezdnoe leto\" a opět \"Králové mohou všechno\". \n\nRoku 1979 vydala druhé album, nesoucí název \"Arlekino i drugije\".\n\nRok 1980 byl pro Pugačovu velice těžký – to kvůli zhroucení vztahu s manželem Stěfanovičem a následném rozvodu. Přesto její popularita stále vzrůstala: v novoroční televizní show \"Goluboj ogoňok\" přednesla píseň \"Maestro\" s hudbou Raimonda Paulse a textem Ilji Reznika. S těmito autory spolupracovala ještě mnohokrát, nazpívala i takové hity jako \"Starinnyje časy\", \"Vozvraščenije\", \"Bez menja\", \"Dělu vremja\" aj. Na podzim 1981 měla sérii koncertů v Československu, jako čestný host dokonce vystoupila na festivalu \"Intertalent 81\". Zavítala i do Rakouska nebo do Finska. Na konci roku uváděla s Igorem Kio a Spartakem Mišulinem novou televizní show \"Novogodnij attrakcion\", která se konala ve Velkém moskevském cirkuse na Cvetnom bulvare v Moskvě. Pugačova tu měla roli moderátorky a zároveň asistentky Igora Kio při kouzlení. Samozřejmě na show zazpívala i několik písní.\n\nPraktický celý rok 1982 Pugačova strávila na zahraničních koncertech: v NDR, Jugoslávii, Rumunsku, Maďarsku a Itálii. \n\n2. ledna 1983 již podruhé moderovala s Igorem Kio \"Novogodnij attrakcion\", kde přednesla několik nových písní – s Valerijem Leontijevem \"Pozdno\", sólově pak např. píseň \"Kanatochodka\", ale hlavně \"Million alych roz\" (\"Milion růží\") na hudbu Raimonda Paulse s ruským textem Andreje Vozněsenského, která se stala Pugačovy vůbec největším hitem a která se stala i titulní písní jejího výběrového alba vydaného o rok později v Japonsku, kde byla rovněž velmi oblíbená. \"Million roz\" zazpívala např. na koncertě v Zieloně Góře v Polsku, vystoupila s ní i na \"Bratislavské lyře\" a dokonce s ní vyhrála festival \"Píseň roku\". V průběhu let 1981–1983 Pugačova vydala devět singlů a páté album s názvem \"Kak trevožen etot puť\".\n\nPřed rokem 1984 se Pugačova seznámila s mladým hudebním skladatelem Igorem Nikolajevem. S jeho písněmi \"Ajsberg\" a \"Rasskažitě, pticy\" vystoupila nejdříve na \"Novogodném attrakcionu\" a pak i na \"Písni roku\". Spolupráce Nikolajeva a Pugačovy vyústila v albu \"Sčasťja v ličnoj žizni\" z roku 1986. Celkem Nikolajev pro Pugačovu složil více než 30 skladeb.\n\nJiž na začátku roku začala Pugačova připravovat nový sólový program \"\"Prišla i govorju\"\". Název programu vznikl od stejnojmenné písně. Šlo o velkou změnu oproti dřívějším koncertům: program byl navržen pro velké plochy (např. na sportovních stadionech) a měl nové funkce – každá píseň byla doprovázena choreografií a vizuálními efekty. Premiéra se konala 2. června 1984 v Moskvě ve sportovním areálu Olympic. \n\nV roce 1984 si také zahrála v hudebním filmu \"Sezon čuděs\". Velkou oblibu si získal také díky scéně s písní \"Belaja dver\", kterou však Pugačova nikdy nezpívala na žádném koncertě. Na přelomu let 1984 a 1985 pořádala turné ve Švédsku a Finsku. Po návštěvě těchto zemí vzniklo její další album, jediné v anglickém jazyce, \"Alla Pugacheva in Stockholm.\" \n\nRoku 1985 se potřetí vdala. Jejím manželem se stal režisér a producent Jevgenij Boldin. Ke konci roku ukončila aktivní spolupráci s Raimondem Paulsem. \n\nV roce 1986 začala Pugačova spolupracovat s o 6 let mladším zpěvákem Vladimirem Kuzminem. Jejich nejznámější společnou písní se staly \"Dve zvezdy\" s hudbou Igora Nikolajeva, od Vladimira Kuzmina se sólovým zpěvem to pak byla \"Zolotaja karusel\". \n\nRoku 1988 se poprvé odehrál Pugačovy vánoční koncert \"Rožděstvenskije vstrječi\", který se v Rusku stal tradicí a koná se tam dodnes. Účinkovali na nich nejen Pugačova a Kuzmin, ale také Larisa Dolina nebo Vladimir Presňakov. \n\nPo roce 1989 nazpívala mnoho nových písní, k nimž v mnoha případech skládala hudbu ona sama a text napsal dlouholetý spolupracovník Ilja Reznik, např. píseň \"Fotograf\". Stále další skladby však vznikaly i od Igora Nikolajeva, jako \"Svirel\" nebo \"Osennij poceluj\".\n\nPugačova také vydala další dlouhohrající desku \"Alla\" (1990), následovanou deskami se záznamy z jejích vánočních koncertů. Velmi radostnou zprávu se dozvěděla o rok později – že se stala babičkou, neboť její dceři Kristině se narodil syn Nikita. Zanedlouho však Pugačova znovu zažila těžké období: rozvod s manželem Boldinem (1993).\n\nHlavně média zaujala Pugačova tím, že se v roce 1994 vdala za o 18 let mladšího zpěváka Filippa Kirkorova. Dokonce ho sama požádala o ruku. Společně také poprvé vystoupili na festivalu Slovanský bazar v běloruském Vitebsku. \n\nV roce 1995 přejala z repertoáru Taťjany Sněžiny, která tragicky zahynula při autonehodě, pozdější velký hit, píseň \"Pozovi menja s soboj\". Často s ní vystupovala na koncertech. O dva roky později se však Pugačova dala i do podnikání: založila si vlastní firmu s botami.\n\nV témže roce reprezentovala Rusko na mezinárodní pěvecké soutěži Eurovize. S písní \"Primadonna\" se však se 33 body umístila až na 15. místě, což velice rozhněvalo její fanoušky a ti pak její neúspěch svedli na zabedněnost evropského publika, které nedovede přijmout ruskou hudbu.\n\n26. listopadu 1997 Pugačova oficiálně oznámila, že bude pořádat dva velké koncerty, \"Izbrannoje\" pro komorní haly a \"Da\" pro stadiony a sportovní areály. Oba koncerty se za několik měsíců skutečně odehrály. V letech 1997 a 1998 se objevila ve filmech \"Staryje pěsni o glavnom 2\" a \"3\", kde si v prvním zahrála bývalou obyvatelku loděnice a ve druhém mladou zpěvačku. 15. dubna 1999, v den svých 50. narozenin, které se oslavovaly na státní úrovni, jí udělil ruský prezident Boris Jelcin Řád Za zásluhy o vlast II. stupně. \n\nMimořádný úspěch zaznamenala po koncertě v USA roku 2000, kde o ní The New York Times napsaly, že je \"„ženou mnoha hlasů\"“\"\" a \"„moskevskou Tinou Turner, s náznakem Édith Piaf“\".\nPo roce 2000 se Pugačova seznámila s o 27 let mladším ruským komikem a zpěvákem Maximem Galkinem. Společně nazpívali mnoho duetů, jako \"Buď ili ně buď\" nebo \"Kafeška\". Na koncertech se s z nich stala nerozlučná a velmi oblíbená dvojice, přičemž na některých vystoupeních Galkin dokonce parodoval Pugačovu. Nebylo nakonec ani tak velkým překvapením, že se zasnoubili – sama zpěvačka však přiznala, že spolu chodili ještě v době, kdy jejím manželem byl Filipp Kirkorov (rozvedli se až v roce 2005). \n\nV průběhu let 2001 až 2007 Pugačova vystupovala v rámci turné \"My prijechali\" a také se stala \"múzou\" festivalu \"Nová vlna\", na němž udělovala i svou osobní cenu. \n\nV anketě televizní soutěže \"O jméno Ruska\" v roce 2008 se umístila Pugačova na třetím místě, což svědčí o tom, že je stále v Rusku velice populární.\n\nV roce 2009 celým světem kolovala zpráva, že se Pugačova chystá udělat obří turné s Michaelem Jacksonem, avšak k ničemu takovému nedošlo. V tomto roce také zpěvačka oznámila konec kariéry s vysvětlením, že je už unavená z neustálého cestování a zodpovědnosti. Navíc ji údajně zrazoval i hlas. Přesto ještě měla jedno velké závěrečné turné – v Rusku, západní Evropě a v USA. \n\nByť Pugačova pěveckou kariéru ukončila, na veřejnosti se objevovat nepřestala. Dodnes vystupuje v mnoha televizních pořadech, stále i zpívá a nahrává nové písně. \n\nOd roku 2011 vystupuje jako porotkyně v pěvecké soutěži \"Faktor A\", podobné soutěži \"X Factor\" vysílané v České republice. V prosinci se vdala za jejího současného manžela Maxima Galkina. S ním má také dvojčata Garriho a Jelizavetu. Ta se narodila až 18. září 2013, kdy měla Pugačova již 64 let. Dvojčata byla počata ze zkumavky, ze zmražených vajíček A. P. a byla donošena náhradní matkou. \n\nS Galkinem a dětmi Pugačova žije na vesnici s názvem Grjaz asi 20 km západně od Moskvy. Tam si vybudovali svůj vlastní šestipatrový palác s tělocvičnou, domácím kinem a dokonce i s krytým delfináriem. \n\nKe zpěvaččiným pětašedesátým narozeninám byl věnován film \"Moja babuška\", kde o jejím životě vyprávěli členové rodiny a přátelé. Po 3 letech se znovu objevila na festivalu \"Nová vlna\", kde měla svůj tvůrčí koncert. \n\nZačátkem roku 2015 založila v Moskvě vlastní uměleckou školu Recital. V říjnu opět vystoupila na \"Nové vlně\", tentokrát zahajovala jednotlivé dny festivalu. Kromě několika hitů ze sedmdesátých a osmdesátých let zazpívala i novou píseň \"Tjanět serdce ruki\". \n\nV roce 2016 zpěvačka pravidelně vystupovala s Maximem Galkinem v jeho novém pořadu \"MaximMaxim,\" společně měli i koncert na festivalu Slovanský bazar. V červenci 2017 Pugačova navštívila Baku, kde pořádala svůj tvůrčí večer v rámci festivalu Žara. \n\nV Sovětském svazu bylo vydáno celkem víc než 100 desek. Mimo SSSR pak se pak vydalo 6 alb ve Švédsku, 5 v Japonsku a v Bulharsku, 4 ve Finsku, 3 v Československu, 2 v Polsku a 1 album v Německu a v Koreji. \n\nNa celém světě se dohromady prodalo víc než 250 milionů desek.\n\nV oblíbené dětské pohádce \"Jen počkej, zajíci! \"zní na začátku 14. epizody Pugačovy píseň \"Milion růží \"a v 15. epizodě hraje jednu z hlavních rolí přímo zpěvačka v podobě lišky. \n\n"}
{"id": "441771", "url": "https://cs.wikipedia.org/wiki?curid=441771", "title": "Holešice (severní tvrz)", "text": "Holešice (severní tvrz)\n\nHolešice – severní tvrz jsou zaniklá tvrz asi jeden kilometr severozápadně od vsi Chrást v okrese Písek. Písemně je však doložena ve druhé polovině čtrnáctého století, konkrétně v roce 1365. Nachází se na pravém břehu Vltavy, asi 200 metrů od Orlické přehradní nádrže v nadmořské výšce asi 390 metrů. Její zbytky jsou od roku 1958 chráněny jako kulturní památka České republiky.\n\nTvrziště je porostlé lesem a nachází se v těsné blízkosti dvora Holešice. Z opevnění se dochovaly valy, které obklopují malý uměle navršený pahorek s drobným fragmentem zdiva původního paláce nebo věže.\n\n\n"}
{"id": "441774", "url": "https://cs.wikipedia.org/wiki?curid=441774", "title": "Crossover", "text": "Crossover\n\nCrossover je anglický termín označující křížení nebo překřížení. Může též znamenat:\n\n\n"}
{"id": "441784", "url": "https://cs.wikipedia.org/wiki?curid=441784", "title": "Modrý tým", "text": "Modrý tým\n\nModrý tým je projekt Občanské demokratické strany. Jde o skupinu dobrovolníků, kteří podporují pravicovou politiku. Podle definice z webových stránkách projektu členové týmu \"„věří, že mohou ovlivnit dění v České republice; nevěří slibům a populismu levice; jsou zodpovědní, sebevědomí, schopní; jsou aktivní, pracovití a zajímají se o společenské dění; mají svůj názor a umí ho říci; chtějí pozitivně ovlivnit osud a budoucnost České republiky a podporují ODS ve volebních kampaních.“\"\n\nProjekt byl oficiálně představen na tiskové konferenci 29. dubna 2009 a jeho patronem se stal první místopředseda ODS David Vodrážka. 12. května bylo na webových stránkách projektu oznámeno, že Modrý tým už má tisícího člena. V červnu 2009 měl tým více než 2000 členů a v květnu 2010 více než 9100 členů.\n\nBěhem voleb do Evropského parlamentu se členové Modrého týmu již aktivně zapojovali do kampaně a vystupovali vedle kandidátů a představitelů ODS mezi kterými byli například i Mirek Topolánek, Jan Zahradil, Evžen Tošenovský aj.\n\nČlenem Modrého týmu se může stát občan České republiky, který dosáhl věku 15 let a sdílí hodnoty Modrého týmu. Přihlášku lze stáhnout na webových stránkách projektu, vyplnit a odeslat poštou. Jinou možností je vyplnit internetový formulář. Přibližně po deseti dnech obdrží nový člen poštou členskou kartu a heslo pro vstup do vnitřní sítě Modrého týmu, která slouží pro komunikaci mezi členy. Ti zde mohou mezi sebou komunikovat, organizovat různé akce apod.\n\nProjekt Modrého týmu byl inspirován podobnými projekty ze západních zemí, kde dobrovolnická podpora v politických kampaních běžně funguje.\n\n"}
{"id": "441786", "url": "https://cs.wikipedia.org/wiki?curid=441786", "title": "Gábor Vona", "text": "Gábor Vona\n\nGábor Vona (* 20. srpen 1978, Gyöngyös, Maďarsko) je maďarský politik, bývalý předseda pravicové strany Jobbik (2007–2018) a jejího polovojenského hnutí Maďarská garda (2007–2009). Na post předsedy strany rezignoval po volbách v roce 2018.\n\nGábor Vona se narodil pod jménem Gábor Zázrivecz dne 20. srpna 1978 v Gyöngyös v župě Heves. Byl vychováván v antikomunistické rodině. Jeho děd (rovněž Gábor Vona) padl roku 1944 v boji proti sovětům v bitvě u Torda v Transylvánii.\nStudoval na Eötvös Loránd Tudományegyetem v Budapešti historii a psychologii. Krátkou dobu pracoval jako učitel dějepisu.\n\nRoku 2003 se oženil s Krisztinou Vona-Szabó a o tři roky později se mu narodil syn Benedek. Rodina v současnosti žije v budapešťské čtvrti Óbuda. Z cizích jazyků ovládá angličtinu a italštinu.\n\nV roce 2006 se stal, jakožto zakládající člen, v pořadí druhým předsedou Jobbik Magyarországért Mozgalom.\nPod jeho vedením začala strana rychle posilovat. V létě 2007 se stal zakládajícím členem a prvním předsedou sdružení Maďarská garda. V eurovolbách 2009 již Jobbik získal tři europoslance a stal se tak třetí nejsilnější politickou stranou v Maďarsku. To se potvrdilo i při parlamentních volbách 2010, kdy byl Gábor Vona kandidátem strany na post premiéra. Jobbik soupeřil s levicovou MSZP o druhé místo (vítězství Fidesz bylo předem všeobecně známo), nakonec strana získala 47 mandátů. Vona se stal poslancem a předsedou parlamentní frakce své strany.\n\nOtevřeně se hlásí k maďarskému nacionalismu. Je přesvědčen, že je nutné přiznat autonomii Maďarům, kteří kvůli Trianonské smlouvě žijí za hranicemi dnešního Maďarska.\n\nStrana Jobbik nebojuje, dle slov Gábora Vona, proti Romům, nýbrž proti nepoctivým lidem.\n\n\n"}
{"id": "441787", "url": "https://cs.wikipedia.org/wiki?curid=441787", "title": "Crossover (automobil)", "text": "Crossover (automobil)\n\nCrossover (crossover utility vehicle, CUV) je typ automobilu s prvky více druhů karoserií. Většinou kombinuje některé karosářské a jízdní prvky SUV (vyšší světlá výška nebo pohon všech kol) s prvky MPV (interiér, způsob řízení). Crossovery jsou obvykle určeny do městského prostředí nebo jen do lehčího terénu.\n\nKrátký seznam současných crossoverů s platformami, na nichž vznikly (podobné vozy jsou seskupeny dohromady):\n"}
{"id": "441793", "url": "https://cs.wikipedia.org/wiki?curid=441793", "title": "Zvonohlík citrónový", "text": "Zvonohlík citrónový\n\nZvonohlík citrónový (\"Carduelis citrinella\") je malý druh pěvce z čeledi pěnkavovitých. Více než zvonohlíkovi se podobá konopce nebo čížkovi. Zobák je silnější a větší než u zvonohlíka zahradního. Samec je shora šedozelený bez čárkování, zespodu se zeleným nádechem, hlava je šedá se žlutavým obličejem, křídla černá se dvěma žlutými páskami, kostřec žlutozelený. Samice je matnější, šedší, s čárkovaným hřbetem. Hnízdí v horských lesích od 700 m n. m. po horní hranici lesa. Je jedním z mála druhů ptáků endemických pro Evropu.\n\nVšechna 4 domnělá pozorování v ČR byla později faunistickou komisí zamítnuta.\n\nZvonohlík citrónový byl dříve řazen do příbuzenstva zvonohlíka zahradního (\"Serinus serinus\"), přestože již dříve autoři poukazovali na jeho příbuznost se stehlíkem obecným (\"Carduelis carduelis\"). Novější analýzy plně potvrdily tento blízký příbuzenský vztah, na jehož základě byl zvonohlík citrónový přeřazen do rodu \"Carduelis\".\n\nDalší výzkumy potvrdily, že je třeba rozdělit druh do dvou samostatných – \"Carduelis citrinella\" (hnízdící na kontinentu) a \"C. corsicana\" (hnízdící na ostrovech Sardinie, Korsika a několika malých ostrovech při pobřeží Toskánska). Oba druhy se liší geneticky, zbarvením a hlasem. Rozdělení do samostatných druhů potvrdila Asociace evropských faunistických komisí (AERC).\n\nPředek zvonohlíka citrónového pravděpodobně vznikl před 5 milióny let, kdy došlo k uzavření Gibraltarského průlivu. Středozemní moře vyschlo, v oblasti se vytvořilo pouštní prostředí. Po opětovném zaplavení oblasti byly populace tohoto předka izolovány na dřívějších horách, z nichž vznikly ostrovy Sardinie a Korsika. Další speciací zde vznikl zvonohlík \"Carduelis (citrinella) corsicana\", který má stejně jako stehlík a jejich společný předek hnědý hřbet. Následnou kolonizací přes ostrovy u Toskánska osídlil kontinentální pohoří (včetně Alp a Pyrenejského poloostrova), kde se vyvinul nový druh \"Carduelis (citrinella) citrinella\" s šedozeleným hřbetem.\n\n"}
{"id": "441802", "url": "https://cs.wikipedia.org/wiki?curid=441802", "title": "Zmije zakrslá", "text": "Zmije zakrslá\n\nZmije zakrslá (\"Bitis peringueyi\") je africký jedovatý had. V současnosti nejsou známé žádné poddruhy.\n\nZmije zakrslá se vyskytuje v jihozápadní Angole a v západní Namibii. Žije především v Namibské poušti.\n\nJde o jednu z nejkratších zmijí na světě. Běžně dorůstá do délky pouze 20 až 25 centimetrů, nejdelší jedinec měřil 32,5 centimetrů. Oči má posazené navrchu hlavy, což je znak přizpůsobení k životu v písku, zahrabaná v něm totiž číhá na kořist.\n\nMá výrazně kýlnaté šupiny umístěné v 23 až 31 řadách kolem střední části těla. Vpředu řad bývá méně, obvykle 21 až 27. Šupiny sousedící s břišními šupinami jsou na rozdíl od ostatních velké a hladké. Břišních šupin je 117 až 144. Podocasních šupin je 15 až 30, jsou také kýlnaté, zvláště směrem ke konci ocasu. Anální štítek je nerozdělený.\n\nDrobné kýlnaté šupiny má i na hlavě. Oči jsou oddělené 6 až 9 šupinami, někdy jich může být až 11. Kolem očí je pak kruh 10 až 13 subokulárních (očnicových) šupin. Od horních retních šupin jsou pak subokulární šupiny odděleny dalšími 2 až 4 šupinami. Hornoretních šupin je 10 až 14, na spodním rtu jich bývá 10 až 13. Rýhové šupiny na spodní části tlamy jsou v kontaktu pouze s prvními 2 až 4 šupinami na dolním rtu.\n\nZbarvení je přizpůsobené životu v písku. Většinou jde o několik odstínů pískově žluté až hnědé barvy se třemi podélnýmí řadami tmavších skvrn podél těla. Břicho má obvykle světlé, někdy až bílé, často je však různě skvrnité. Ocas bývá tmavší, asi čtvrtina populace ho má černý. Je to přizpůsobení k vábení kořisti.\n\nZmije žije celý život v písku, je tedy přizpůsobená k životu v tomto prostředí. Zajímavý je způsob jejího pohybu. Jde o pohyb do stran, kdy zmije střídavě zvedá a pokládá tělo do strany. Výhodou je rychlost pohybu, protože had se v písku nemá o co zapřít, takže pohyb dopředu je neefektivní. Zvedáním těla se zároveň ochlazuje od rozžhaveného povrchu. Tento způsob pohybu si osvojilo více druhů pouštních zmijí. Zanechává za sebou charakteristickou stopu.\n\nKořistí jsou především ještěři rodů \"Aporosaura\" a \"Meroles\" a gekoni rodu \"Ptenopus\". Ještěři rodu \"Aporosaura\" navíc obsahují velké množství vody a jsou pro zmije důležitým zdrojem této tekutiny. Zmije svou kořist láká pohybem zbarveného konce ocasu, zatímco je celá zahrabána v písku a trčí jí pouze oči a nozdry. Proto to umístění na horní části hlavy. V poušti mají opodstatnění i kýlnaté šupiny, had na ně zachytává vodu, kterou po ránu nese vítr od moře. V těchto oblastech jde o vzácnou možnost, jak se napít.\n\nSamice rodí 3 až 10 mláďat, která jsou 11 až 13 centimetrů dlouhá.\n\nZmije zakrslá není příliš jedovatá. Její jed je cytotoxický, je však slabý, vyvolává jen otoky a bolesti. Had navíc není agresivní, takže kouše jen v nezbytně nutných případech. Úmrtí člověka známo není.\n"}
{"id": "441804", "url": "https://cs.wikipedia.org/wiki?curid=441804", "title": "Ludvík Cupal", "text": "Ludvík Cupal\n\nLudvík Cupal (23. srpna 1915, Břeclav – 15. ledna 1943, Velehrad) byl československý voják a příslušník výsadkové operace Tin.\n\nNarodil se v 23. srpna 1915 Břeclavi. Otec Josef byl strojním topičem u ČSD, matka Františka, rozená Homolová byla v domácnosti. Měl pět sourozenců.\n\nObecnou a měšťanskou školu absolvoval v Břeclavi. Vyučil se strojním zámečníkem a poté pracoval jako kotlář. V roce 1934 nastoupil základní vojenskou službu u 30. pěšího pluku ve Vysokém Mýtě a absolvoval poddůstojnickou školu. Službu ukončil v roce 1936 v hodnosti desátníka. V roce 1938 byl v rámci mobilizace znovu povolán do armády, nasazen byl v pevnostním pásmu na hranici s Kladskem. Po demobilizaci zůstal ve Veselí nad Moravou.\n\nProtektorát opustil 18. června 1939. Přes Polsko se dostal do francouzského Lille, kde vstoupil do Cizinecké legie. Po zahájení války byl v Agde prezentován do československého zahraničního vojska. V řadách 2. pěšího pluku se účastnil bojů o Francii. Po jejím pádu byl 27. června 1940 evakuován do Velké Británie. V čs. vojsku byl v hodnosti četaře zařazen k pěšímu praporu.\n\nVe Velké Británii byl jako dobrovolník zařazen do výcviku pro plnění zvláštních úkolů. Od ledna 1941 do února 1942 absolvoval kurz útočného boje pořádaného ve Skotsku, sabotážní kurz a parakurz. Tyto kurzy ukončil v říjnu 1941 v hodnosti rotného. Dále pokračovel ve výcviku ve střelbě, jízdě na motorových vozidlech a vrhání bomb. V lednu 1942 byl společně s četařem J. Švarcem přemístěn do výcvikového střediska v Bellasis u Dorkingu, kde byl podroben dalšímu speciálnímu výcviku a zároveň výcviku udržovacímu v již dosažených schopnostech a znalostech.\n\nV únoru 1942 převzal velení nad dvoučlennou skupinou Tin.\n\nVysazen byl v noci z 29. na 30. dubna 1942 nedaleko vsi Padrť u Rožmitálu. Skupina se však při seskoku rozdělila a nenalezla výstroj. Při doskoku si zranil nohu a navíc si způsobil vážné vnitřní zranění, ze kterého už se nikdy plně nevyléčil. Poté, co byl nalezen Vojtěchem Lukaštíkem z Intransitive, přesunul se s ním na Moravu. Ukrýval se na Slovácku. Spolu s Lukaštíkem se rozhodli realizovat sabotážní akce. Dne 18. září se pokusili o sabotáž železniční tratě mezi obcemi Polešovice a Nedakonice. Na základě výpovědi svého vlastního otce byl Cupal 15. ledna 1943 obklíčen gestapem ve svém úkrytu v cihelně u Velehradu, kde se zastřelil.\n\nDne 1. prosince byl in memoriam povýšen do hodnosti poručíka pěchoty.\n\n\n\n"}
{"id": "441809", "url": "https://cs.wikipedia.org/wiki?curid=441809", "title": "Michael Ignatieff", "text": "Michael Ignatieff\n\nMichael Grant Ignatieff, Ph.D., (* 12. května 1947 v Torontu, Kanada) je kanadský historik, spisovatel, politik, bývalý předseda Liberální strany a vůdce loajální opozice Jejího Veličenstva. Zastával prominentní funkce na akademické půdě na několika univerzitách : Cambridge, Oxfordu, Harvardu a Torontu. Jako spisovatel získal několik ocenění a pracoval rovněž i jako novinář a dokumentarista.\n\nDvacet dva let žil ve Spojeném království (1978–2000). V těchto letech působil na univerzitách v Cambridge a Oxfordu, pracoval také jako filmař a politický komentátor pro BBC. V letech 2000 až 2005 pak žil v USA. Zde působil na Harvardově univerzitě jako ředitel \"Carr Center for Human Rights Policy\". Roku 2004 jej členové Liberální strany přesvědčili, aby vstoupil do kanadské politiky jako liberální kandidát. V roce 2005 se odstěhoval do Kanady, kde přijal nabídku jako hostující profesor v \"Munk Centre for International Studies\" na Torontské univerzitě. Poté byl veřejně zmiňován jako možný kandidát Liberální strany pro příští federální volby.\n\nV roce 2006 byl zvolen členem kanadského parlamentu za volební obvod Etobicoke-Lakeshore. Stal se členem stínové vlády, ale tuto funkci po dvou měsících opustil, neboť se ucházel o křeslo předsedy Liberální strany. Ve čtvrtém kole volby byl poražen kandidátem Stéphanem Dionem. Byl místopředsedou strany od 18. prosince 2006 do 14. listopadu 2008. Své křeslo člena kanadského parlamentu za Etobicoke-Lakeshore obhájil i při volbách v roce 2008.\n\nDne 13. listopadu 2008 oznámil svoji kandidaturu na předsedu Liberální strany. 8. prosince 2008 stáhl Dominic LeBlanc svoji kandidaturu a o den později tak učinil i jeho jediný soupeř Bob Rae. Jako jediný kandidát na funkci předsedy byl 10. prosince 2008 zvolen dočasným předsedou a jeho funkce byla později potvrzena na konventu Liberální strany v květnu 2009.\n\nNarodil se v Torontu. Jeho otec George Ignatieff se narodil v Rusku a později působil jako kanadský diplomat. Jeho matka byla Alison Grantová. Mezi jeho kanadské předky patří například George Monro Grant, který působil jako ředitel koleje na Queen's University. Mladším bratrem jeho matky byl politický filosof George Grant, jenž napsal \"Lament for a Nation\". Jeho prateta byla Alice Massey, žena generálního guvernéra Vincenta Masseyho. Jeho pradědeček byl hrabě Nikolaj Pavlovič Ignaťjev, ruský ministr vnitra cara Alexandra III.. Dědeček Pavel Nikolajevič Ignaťjev byl ministrem zemědělství a do roku 1916 vedl ministerstvo školství. S rodinou uprchl před bolševiky do Francie, později přesídlili do Kanady.\n\nVe své knize, \"The Russian Album\" popisuje důležitost a závazek k předkům v kontextu své vlastní rodinné historie a zároveň odmítá ruský nacionalismus. Hovoří plynně anglicky i francouzsky, má základní znalosti ruštiny.\n\nV době svého dětství se jeho rodina pravidelně stěhovala. V jedenácti letech byl poslán zpět do Toronta kvůli školní docházce. Byl kapitánem univerzitního fotbalového týmu a zároveň i šéfredaktorem školní ročenky. Pracoval také jako dobrovolník pro Liberální stranu ve federálních volbách v roce 1965. V roce 1968 pak v této činnosti pokračoval jako dobrovolný organizátor pro Pierra Trudeaua, který se chtěl stát předsedou Liberální strany.\n\nPo střední škole vystudoval historii na Torontské univerzitě. Zde se seznámil se studentem Bobem Raem, se kterým soupeřil v debatním kroužku a bydlel s ním během čtvrtého ročníku studia. Po dokončení svého bakalářského vzdělání pokračoval ve studiu na Oxfodské univerzitě, zde byl ovlivněn historikem Isaiahem Berlinem, o kterém později i psal. V době kdy studoval na Torontské univerzitě se živil jako novinář na částečný úvazek u deníku The Globe and Mail. V roce 1976 získal titul PhD z historie na Harvardově univerzitě.\n\nJe ženatý a má dvě děti. Jeho žena, Zsuzsanna M Zsohar, se narodila v Maďarsku. Děti se jmenují Theo a Sophie.\n\nJeho mladší bratr Andrew je pracovníkem místní správy. Ačkoli o sobě říká, že není \"church guy\" (chlapík, který chodí do kostela), tak vychován jako pravoslavný katolík a někdy s rodinou do kostela zajde.\n\n"}
{"id": "441811", "url": "https://cs.wikipedia.org/wiki?curid=441811", "title": "Hlavní zkušební středisko zkoušek a správy kosmických prostředků G. S. Titova", "text": "Hlavní zkušební středisko zkoušek a správy kosmických prostředků G. S. Titova\n\nHlavní zkušební středisko zkoušek a správy kosmických prostředků (GICIU KS) ( ) je důležitou složkou ruských kosmických vojsk. Sídlí ve městě Krasnoznamensk v Moskevské oblasti. Zabývá se řízením letů ruských družic vojenského a dvojího určení, je zodpovědné za provoz tří čtvrtin ruských družic.\n\nHistorie střediska začíná s usnesením Rady ministrů SSSR z 30. ledna 1956, kterým bylo rozhodnuto o založení velitelsko-měřícího komplexu (KIK) pro zabezpečení letů prvních družic. Výstavba střediska začala od 8. května 1959. V krátké době byla zřízena síť 12 velitelsko-měřících stanic (\"командно-измерительных пунктов (КИПов)\") po celém Sovětském svazu jejichž práci řídilo koordinačně-výpočetní středisko při 4. vědeckovýzkumném institutu ministerstva obrany v Bolševu u Moskvy. Už 4. října 1959 odborníci komplexu sledovali let prvního Sputniku. Počínaje třetím Sputnikem byly lety družic nejen pozorovány, ale i řízeny, zprvu bylo řídící středisko umístěno v budově ministerstva obrany v Moskvě. \n\nPo zahájení letů sond k Měsíci bylo pro řízení jejich letů zřízeno na Krymu u Jevpatorie postavena zvláštní spojová stanice nazvaná Středisko dálkového kosmického spojení. Jevpatorijské centrum později obsluhovalo všechny sovětské meziplanetární sondy a také všechny pilotované lety do roku 1969. \n\nJelikož pozemní stanice na sovětském území nemohly zabezpečit spojení s družicemi a loděmi po celou dobu obletu, byly postavena flotila lodí vybavených potřebnou spojovací technikou, a rozmístěna ve světových oceánech.\n\nPrvní roky byly lety družic řízeny koordinačně-výpočetním střediskem v Bolševu, střediskem na Krymu (na hoře Kyška), další střediska vznikla u Jevpatorie, u Simferopolu ale i ve Ščolkovu, v Moskvě na Komsomolském prospektu, na Bajkonuru. Roku 1964 tehdejší velitel KIK Andrej Karas prosadil vybudování ústředního velitelského bodu celé sítě. Pro nové středisko bylo vybráno místo jihozápadně od Moskvy nedaleko vesnice Sidorovskoje, v sousedství základny raketových vojsk (RVSN). Kolem střediska vyrostlo vojenské městečko Golicyno-2, dnes třicetitisícové město Krasnoznamensk. Výstavba centra trvala několik let, v přechodném období se personál centra rozmístil v prostorách dosud využívaných kolegy z RVSN. Přesun celého velení z Moskvy byl dovršen až roku 1973. \n\nZačátkem 80. let byl Velitelsko-měřící komplex (KIK) přejmenován na „Hlavní vědeckovýzkumné zkušební středisko kosmických prostředků ministerstva obrany“ (GNIIC KS, \"Главный научно-исследовательский испытательный центр космических средств Министерства обороны (ГНИИЦ КС)\"), roku 1992 na „Hlavní zkušební středisko zkoušek a správy kosmických prostředků“ (GICIU KS). Prezidentským výnosem ze 14. srpna 2001 bylo Hlavnímu zkušebnímu středisku přidán čestný titul „G. S. Titova“.\n\nZačátkem 90. let, po nástupu nekomunistické vlády, bylo financování střediska sníženo na jednu pětinu stavu roku 1989. I práce ubylo, počet družic na oběžné dráze se zmenšil jeden a půl krát.\n\nK 21. lednu 2003 se středisko staralo o 77 družic a lodí z celkového počtu 97 objektů řízených ruskými středisky řízení letů. Roku 2007 zabezpečovalo řízení cca tří čtvrtin všech ruských družic. Denně uskutečňovalo cca 700 spojení (z nich 200 s družicemi systému GLONASS). Téhož roku ve středisku pracovalo na 1500 vojáků a důstojníků.\n\n"}
{"id": "441812", "url": "https://cs.wikipedia.org/wiki?curid=441812", "title": "Železniční trať Český Těšín – Frýdek-Místek", "text": "Železniční trať Český Těšín – Frýdek-Místek\n\nŽelezniční trať Český Těšín (Czeski Cieszyn) – Frýdek-Místek (v jízdním řádu pro cestující označená číslem 322, od nového jízdního řádu 2015/2016 Cieszyn – Český Těšín (Czeski Cieszyn) – Frýdek-Místek) je jednokolejná mezistátní regionální trať o délce 30 km (česká strana 27 km + polská strana 3 km), propojující hlavní trať Bohumín – Čadca s hlavní tratí Ostrava – Valašské Meziříčí na české straně a na polské trať do Čechovic-Dědic a Katovic). Provoz na trati byl zahájen 1. června 1888. Na této trati se plánuje elektrifikace. Po trati jezdí motorové jednotky 814 Regionova.\n\nOd nového jízdního řádu 2015/2016 se trať rozšířila o jednu stanici – Cieszyn, která se nachází v Polsku. Do stanice Cieszyn jezdilo první rok obnoveného provozu 6 párů vlaků po celý týden, dnes už jezdí až 9 párů vlaků (na 24. prosince a 31. prosince 2016 jelo 6 párů, 25. prosince a 1. ledna 2017 pak 8 párů). Dopravu zajišťuje polský dopravce Koleje Śląskie. Přitom v tomto městě vlaky, jezdící do Českého Těšína nazývané „Cieszynka“, přestaly zastavovat od 12. prosince 2009.\n\nNa polské konečné pohraniční stanici Cieszyn se zrekonstruovalo vlakové a zdejší autobusové nádraží, jenž nyní slouží jako integrovaný přestupní uzel. Celá rekonstrukce byla dokončena v roce 2018, přičemž celá rekonstrukce stála 17 milionů złotých (v přepočtu asi 107 milionů korun).\n\nTrať byla původně součástí Dráhy měst moravských a slezských z Kojetína přes Těšín do Bílska kterou vlastnila společnost Severní dráha císaře Ferdinanda. Rakousko-Uherská vláda si totiž uvědomovala, že hlavní spojnice Vídeň – Krakov vede nepříjemně blízko pruského území a v případě další války s Pruskem může být velice rychle přerušena. Severní dráha proto dostala mj. za úkol vybudovat paralelní spojení s Haličí, které bude více ve vnitrozemí. \n\nV roce 1887 proto Severní dráha císaře Ferdinanda odkoupila již existující železnice na plánované trase: úseky Kroměříž – Bystřice pod Hostýnem, Valašské Meziříčí – Krásná a Frýdlant – Frýdek. Současně zahájila dobudování úseků Kojetín – Kroměříž, Bystřice pod Hostýnem – Valašské Meziříčí, Krásná – Frýdlant a Frýdek – Bílsko. Stávající úseky byly opraveny a dřevěné mosty byly nahrazeny ocelovými. Provoz na celé trati v délce 180 km mezi městy Kojetín – Bílsko byl slavnostně zahájen 1. června 1888 jako tzv. \"Moravsko-slezská dráha měst\".\n\nPo vzniku republiky úsek trati Těšín – Bílsko připadl Polsku. Úsek z Kojetína do Valašského Meziříčí je nyní značena jako samostatná trať číslo 303 a úsek Valašské Meziříčí – Frýdek-Místek je nyní součástí trati číslo 323 do Ostravy.\n\n\n\n\n"}
{"id": "441815", "url": "https://cs.wikipedia.org/wiki?curid=441815", "title": "Železniční trať Studénka–Bílovec", "text": "Železniční trať Studénka–Bílovec\n\nŽelezniční trať Studénka - Bílovec (v jízdním řádu pro cestující označená číslem 279) je jednokolejná regionální trať. Provoz na trati byl zahájen 1. října 1890. Jízdenky lze koupit po celé trati, kromě zastávek Studénka město a Velké Albrechtice.\n\n\n"}
{"id": "441818", "url": "https://cs.wikipedia.org/wiki?curid=441818", "title": "Železniční trať Suchdol nad Odrou – Fulnek", "text": "Železniční trať Suchdol nad Odrou – Fulnek\n\nŽelezniční trať Suchdol nad Odrou – Fulnek (v jízdním řádu pro cestující označená číslem 277) je jednokolejná regionální trať o délce 10 km. Trať vede ze Suchdola nad Odrou do Fulneku a měla pokračovat až do Hradce nad Moravicí. Provoz na trati byl zahájen 15. října 1891. Nádražní budova stanice Fulnek je od 8. března 2009 trvale uzavřena.\n\n\n"}
{"id": "441821", "url": "https://cs.wikipedia.org/wiki?curid=441821", "title": "Železniční trať Milotice nad Opavou – Vrbno pod Pradědem", "text": "Železniční trať Milotice nad Opavou – Vrbno pod Pradědem\n\nŽelezniční trať Milotice nad Opavou - Vrbno pod Pradědem (v jízdním řádu pro cestující označená číslem 313) je jednokolejná regionální trať. Trať vede z Milotic nad Opavou do Vrbna pod Pradědem podél řeky Opavy a jejím provozovatelem je společnost Advanced World Transport. Provoz na trati byl zahájen v roce 1880. Trať byla několikrát vážně poškozena povodněmi, naposledy v roce 1997.\n\nOsobní dopravu na trati linkou S17 zajišťuje od 12. prosince 2010 společnost GW Train Regio a. s.\n\n\n"}
{"id": "441824", "url": "https://cs.wikipedia.org/wiki?curid=441824", "title": "Železniční trať Valšov–Rýmařov", "text": "Železniční trať Valšov–Rýmařov\n\nŽelezniční trať Valšov - Rýmařov (v jízdním řádu pro cestující označená jako část tratě 310) je jednokolejná regionální trať vedoucí z Valšova do Rýmařova podél řeky Moravice a Podolského potoka. Provoz na této trati byl zahájen v roce 1878.\n\n\n"}
{"id": "441827", "url": "https://cs.wikipedia.org/wiki?curid=441827", "title": "Železniční trať Bruntál – Malá Morávka", "text": "Železniční trať Bruntál – Malá Morávka\n\nŽelezniční trať Bruntál – Malá Morávka (v jízdním řádu pro cestující označená číslem 312) je jednokolejná regionální trať. Provoz na trati byl zahájen v roce 1901, oficiální provoz skončil v roce 2009. Trať měla význam pro spojení okresního města s rekreační oblastí v Jeseníkách. Podle vyjádření obce Malá Morávka je trať unikátní svými sklonovými poměry.\n\nŽelezniční trať se odpojuje z milotického zhlaví železniční stanice Bruntál, kde vede vlevo od traťové koleje na Milotice nad Opavou. Hned za zhlavím leží železniční přejezd, na kterém trať přejíždí silnici I/11 z Poděbrad do Mostů u Jablunkova. Za přejezdem pokračuje několik desítek metrů v levotočivém oblouku a překonává silnici I/45 z Horní Loděnice do Krnova. Za tímto přejezdem se z tratě po pravé straně odpojuje vlečka, která pokračuje dále asi 200 metrů a končí zdvojkolejněním v Polní ulici. Z této vlečky se ještě úvratí odpojuje kolej, která se také zdvojkolejňuje a následně spojí zpět do jedné koleje aby byla ukončena v areálu místní firmy.\n\nTraťová kolej po několika esovitých zatáčkách opouští Bruntál a směřuje severozápadním směrem ke Starému Městu. Trať objíždí obec po jejím severním okraji a překonává silnici II/450. Před tímto přejezdem se z tratě proti směru jízdy odděluje vlečka do závodu Větrovan. Mezi vlečkou a přejezdem v minulosti stála zastávka Staré Město, která však byla kvůli špatnému technickému stavu v roce 1983 zrušena.\n\nZa Starým Městem se trať vlní a pokračuje severozápadním směrem až k místní části obce Světlá Hora Světlá. Zde se nachází železniční zastávka Rudná pod Pradědem, která leží přibližně dva kilometry od nejbližší místní části Rudné pod Pradědem – Staré Rudné. Zastávka se skládá pouze z přístřešku přiléhajícího k rodinnému domku. Za zastávkou trať pokračuje přes silnici ke Světlé Hoře.\n\nTrať Světlou Horu objíždí jihozápadně a vytyčuje konec zástavby. Nádraží se nachází 200 metrů západně od návsi. Zhlaví leží hned za železničním přejezdem, na kterém trať překonává účelovou komunikaci. Přejezd je dvoukolejný, protože vedle traťové koleje vede také vlečka do podniku OSRAM (dříve Pramet Šumperk), která je zaústěna přímo do stanice na druhou kolej. Stanice je trojkolejná a s jedním nástupištěm na traťové koleji (č. 1; nejvzdálenější od staniční budovy). Západně od nádraží se nachází velké nákladiště. Za nádražím přechází trať do silného stoupání, ve kterém na pětikilometrové vzdálenosti překoná převýšení 130 metrů.\n\nNácestní zastávka se nachází u přejezdu komunikace mezi Starou Rudnou a Malou Morávkou. Zastávka leží na levé straně od tratě a se svými 735 m n. m. se jedná o nejvyšší místo celé trati. V prostoru zastávky a na přilehlém přejezdu je rychlost omezena na 20 km/h. Za přejezdem trať začíná klesat na necelých třech kilometrech o celých 95 metrů.\n\nHlavová stanice leží v jižní části obce Malá Morávka a má dvě koleje, nádražní budovu a nákladiště. Na světlohorském zhlaví se z traťové koleje, která do stanice prudce klesá, vlevo odděluje druhá kolej (č. 3). Napravo od kolejiště stojí staniční budova a za ní nákladiště s jeřábem a skladem. Po 200 metrech se obě koleje slučují do jedné, která je kuse ukončena zarážedlem.\n\nV devadesátých letech 20. století se osobní doprava omezila jen na víkendy, postupem se přidala i sezónní omezení. V jízdním řádu 2008/2009 bylo na trati vedeno 5 párů vlaků o víkendech a svátcích od 1. května do 28. září. Pro jízdní řády 2009/2010 a 2010/2011 nebyla pravidelná osobní doprava objednána, trať byla využívána jen několikrát ročně pro příležitostné historické vlaky v rámci akcí pořádaných obcí Malá Morávka i soukromníky. Nákladní doprava také nebyla v této době na trati provozována, protože zanikla poptávka přepravců. V roce 2018 je obnoven víkendový provoz na trati pěti páry spojů s návaznostmi zejména do / z Krnova a Opavy. \n\nNákladní doprava byla na této trati ukončena v roce 2005, od září 2018 opět jezdí nepravidelně nákladní vlaky v úseku Bruntál - Světlá Hora.\n\nNa podzim 2010 se trať objevila na seznamu regionálních tratí navržených ministerstvem dopravy ke zrušení. Podle vyjádření SŽDC není výhledově předpoklad obnovení nákladní dopravy a výhledové záměry kraje nepočítají s jejím využitím pro osobní dopravní obslužnost. Udržovat dráhu kvůli několika jednorázovým akcím ročně považoval vlastník za nehospodárné.\n\nMinisterstvo obrany se k návrhu na zrušení 1. listopadu 2010 vyjádřilo kladně. Obec Malá Morávka se vyslovila v rozkladu proti zrušení. Zásadní nesouhlas vyjádřilo 24. října 2010. Sdružení pro rozvoj kolejové dopravy. Odůvodnění v rozhodnutí ministerstva konstatuje, že vyjádření obce Malá Morávka neuvádí konkrétní údaje o stávajícím využití trati a financování provozu a neobsahuje návrh obce na převzetí tratě k provozování nebo do vlastnictví. O převzetí této dráhy ani provozování pravidelné dopravy na ní neprojevil údajně zájem nikdo. Rovněž stanovisko Sdružení pro rozvoj kolejové dopravy bylo zamítnuto, protože obsahovalo jen obecné proklamace a postrádalo konkrétní návrhy řešení.\nNa návrh vlastníka dráhy, SŽDC, doručený 29. září 2010, Ministerstvo dopravy ČR 7. ledna 2011 rozhodlo o zrušení dráhy. Mluvčí SŽDC uvedl, že povinnost zabránit užívání trati splní umístěním značky a fyzické zábrany, ale že zatím stát nepočítá s fyzickým zrušením trati a odstraněním kolejí – další osud trati teprve bude řešit. Odůvodnění ministerského rozhodnutí předpokládá, že SŽDC požádá o změnu využití území pozemku dráhy; případné odstranění stavby dráhy podléhá oznamovací povinnosti. Uvedené rozhodnutí o zrušení dráhy bylo 26. srpna 2011 zrušeno a bylo vráceno k novému projednání.\n\n"}
{"id": "441829", "url": "https://cs.wikipedia.org/wiki?curid=441829", "title": "Železniční trať Frýdlant nad Ostravicí – Ostravice", "text": "Železniční trať Frýdlant nad Ostravicí – Ostravice\n\nŽelezniční trať Frýdlant nad Ostravicí – Ostravice (v jízdním řádu je pro cestující uvedená v tabulce označené číslem 323) je jednokolejná regionální trať o délce 6,4 km. Provoz na trati byl zahájen 16. srpna 1908. Úsek Ostravice – Bílá byl zrušen 11. ledna 1965 v důsledku výstavby vodní nádrže Šance.\n\nDne 16. srpna 1908 zahájila po dvouleté výstavbě společnost \"Místní dráha Frýdlant - Bílá\" provoz železnice vedoucí z Frýdlantu nad Ostravicí do Bílé. Dráha sloužila k dopravě dřeva i osob jak v soukromém vlastnictví, tak i po zestátnění v říjnu roku 1945. Výstavba vodní nádrže Šance na řece Ostravici, jejímž údolím dráha téměř v celé délce vedla, znamenala 11. ledna 1965 konec provozu na úseku mezi Ostravicí a Bílou.\n\n"}
{"id": "441830", "url": "https://cs.wikipedia.org/wiki?curid=441830", "title": "Edmondo De Amicis", "text": "Edmondo De Amicis\n\nEdmondo De Amicis ( 21. říjen 1846 Oneglia, Ligurie — 11. březen 1908 Bordighera, Ligurie) byl italský spisovatel, novinář, básník a autor dětské literatury. Jeho nejznámější knihou je román \"Srdce\" (Cuore).\n\nDe Amicis se narodil ve městě Oneglia v provincii Imepria v Ligurském kraji u Janovského zálivu. V roce 1848 se rodina přestěhovala do Cunea. Po gymnazijních studiích v Cuneu navštěvoval přípravnou vojenskou školu v Turínu (1861), později kadetní školu v Modeně (1863–1866), v roce 1865 získal hodnost poručika a stal se důstojníkem armády Italského království. Bojoval v bitvě u Custozzy (1866) během války o nezávislost.\n\nVe Florencii redigoval vojenský časopis \"La vita militare\" a napsal svá první díla, povídky týkající se frontových zkušeností (Karmela, Originelní ordonance, Letní pochod). Ty jsou sebrány v knize \"Črty z vojenského života\" (1868, Bozzetti di vita militare), kterou později přepracoval a vydal pod názvem \"Vojenský život\" (1868, La vita militare, česky pod názvem \"Vojenské povídky\"). Zde jako dvaadvacetiletý překvapil tím, že napsal čtivý povídkový soubor z vojenského života, který obsahuje jak veselé výjevy, tak dojemné scény a kniha ukazuje autora jako člověka se sklonem k moralizování. V roce 1870 opustil armádu a vstoupil do redakce časopisu \"La Nazione\" v Římě. Hodně cestoval a jeho zábavné i popisné dopisovatelské články z té doby sloužily jako základ pro jeho knihy cestopisných črt: \"Španělsko\" (Spagna), \"Holandsko\" (Olanda), \"Zápisky z Londýna\" (Ricordi di Londra), \"Maroko\" (Marocco), \"Cařihrad\" (Costantinopoli), \"Zápisky z Paříže\" (Ricordi di Parigi) a další. Nejnověji byla kniha \"Costantinopoli\" vydána v roce 2005 s předmluvou, kterou napsal Umberto Eco. Tento žánr byl tehdy v italské literatuře novinkou.\n\nDe Amicisova nejslavnější kniha \"Srdce\" byla vydána nakladatelstvím Treves 17. října 1886, což je v Itálii první školní den. Úspěch díla byl obrovský: v několika měsících byla vydána v zemi autora 40krát a byl přeložena do deseti jazyků. Předlohou a inspirací pro postavy románu \"Srdce\" byli synové Furio a Ugo ve školním věku.\n\nDe Amicisovo dílo má hluboce národní náboj a silnou vazbu na sociální cítění (tento trend je zdůrazněn v románu \"Srdce\"). V roce 1891 Edmondo de Amicis vstoupil do Italské socialistické strany. V knihách \"Přátelé\" (Gli Amici) a \"Kočár pro všechny\" (La Carroza di tutti) rozvinul kaleidoskop lidských typů, zejména v druhé knize podává deník celoročního života v tramvaji, neboť tramvaj je ten „kočár pro všechny“, a vystihuje zde postavy ze všech společenských tříd.\n\nV románu \"Na oceáně\" (Sull Oceano) se věnuje problému italské emigrace a proti životu majetných cestujících v první třídě staví obraz nemajetných lidí v podpalubí.\n\nPoslední spisovatelovy roky byly poznamenány smrtí jeho matky, spory se ženou a sebevraždou syna Furia, a proto je trávil v odloučení. De Amicis zemřel v přístavním městě Bordighera.\n\n\n\n\n\n\n\n"}
{"id": "441834", "url": "https://cs.wikipedia.org/wiki?curid=441834", "title": "Etobicoke-Lakeshore", "text": "Etobicoke-Lakeshore\n\nEtobicoke–Lakeshore je federální volební okrsek v Ontariu, který má své zastoupení v Dolní sněmovně od roku 1968. \n\nZabírá jižní část etobicokeské části Toronta na břehu Lake Ontaria, včetně \"Lakeshoreských městeček\" Mimico, New Toronto a Long Beach.\n\nŽije zde 114 641 lidí, z nichž je 81 150 oprávněných voličů.\n\nSoučasným členem kanadského parlamentu za tento okrsek je Michael Ignatieff.\n\n"}
{"id": "441835", "url": "https://cs.wikipedia.org/wiki?curid=441835", "title": "William Henry Pickering", "text": "William Henry Pickering\n\nWilliam Henry Pickering (15. února 1858 – 17. ledna 1938) byl americký astronom, bratr Edwarda Charlese Pickeringa, který se zasloužil o objevení Saturnova měsíce Phoebe v roce 1899. Podílel se také na utváření názoru na vznik Sinuous rilles na Měsíci či se snažil vysvětlit nepravidelnou jasnost měsíce Io.\n\nNa počest bratří Pickeringů jsou na povrchu Měsíce a Marsu pojmenovány krátery.\n"}
{"id": "441839", "url": "https://cs.wikipedia.org/wiki?curid=441839", "title": "Kanadská Dolní sněmovna", "text": "Kanadská Dolní sněmovna\n\nKanadská Dolní sněmovna (anglicky: \"Canadian House of Commons\", francouzsky: \"Chambre des communes du Canada \") je dolní komora kanadského parlamentu. Dolní sněmovna je demokraticky volený orgán, který se skládá z 338 členů, označovaných jako \"Members of Parliament\" (\"MPs\"). Členové jsou voleni tzv. pluralitním hlasovacím systémem v každém z volebních obvodů, kterým se hovorově říká \"ridings\". Členové zůstávají ve funkci dokud není Sněmovna rozpuštěna a po volbách mají omezený pětiletý mandát. Tradičně se volby konají jednou za čtyři roky, případně méně.\n\nPočet křesel ve Sněmovně je dán počtem obyvatel každé provincie a teritoria:\n\nPoslední volby do dolní sněmovny se konaly 2. května 2011 a složení dolní komory kanadského parlamentu je od té doby následující:\nPoznámky:\n\n"}
{"id": "441844", "url": "https://cs.wikipedia.org/wiki?curid=441844", "title": "Begur", "text": "Begur\n\nBegur (katalánsky) či Bagur (španělsky) je menší městečko, které se nachází na Costa Brava v Katalánsku na severovýchodě Španělska. Patří k provincii Girona. Begur je v létě oblíbeným střediskem. Na rozloze 20,7 km² zde žije jen 4304 obyvatel (2008), avšak během tří letních měsíců navštíví město přes 40 tisíc turistů. V centru města se dochovaly románské památky.\n\n"}
{"id": "441847", "url": "https://cs.wikipedia.org/wiki?curid=441847", "title": "Indosament", "text": "Indosament\n\nIndosament neboli rubopis, případně žiro, je jednou z podmínek převodu směnky nebo jiného cenného papíru \"na řad\" (daný cenný papír se pak označuje jako ordre směnka, ordre šek apod.). Pokud je tedy na směnce rektadoložka \"nikoli na řad\", nelze ji indosamentem převést (rektasměnky apod.). Indosament se píše na rub cenného papíru, kde indosant převádí práva z cenného papíru na indosatáře. Indosatář se po dalším převodu cenného papíru může stát dalším indosantem, je-li pak tedy na cenném papíru několik rubopisů, je cenný papír splatný držiteli, který jej podepsal naposled. Někdy se indosant označuje jako \"žirant\" a indosatář jako \"žiratář\".\n\nIndosace je písemný projev vůle dosavadního majitele cenného papíru, kterým chce tuto listinu převést na jiného. Vyjadřuje se obvykle slovy „za mne na řad“ (tzv. \"indosační doložka\" nebo \"ordre doložka\") a jestliže následuje označení indosatáře, jde o vyplněný rubopis, bez tohoto označení o nevyplněný, neboli tzv. blankorubopis (\"blankoindosament\"). Na závěr je umístěn podpis indosanta. \n\nSpecifickými formami rubopisu je např. zmocňovací rubopis (\"prokuraindosament\") nebo zástavní rubopis. Indosace se kromě šeků nebo směnek a oficiálních („fiat“) cenných papírů může vyskytovat i na směnkách v rámci různých lokálních měnových systémů.\n"}
{"id": "441848", "url": "https://cs.wikipedia.org/wiki?curid=441848", "title": "Lekce Faust", "text": "Lekce Faust\n\nLekce Faust je druhý dlouhometrážní film českého surrealistického režiséra Jana Švankmajera. Toto originální a imaginativní zpracování faustovského mýtu využívá motivy z děl Marlowa, Goetha, Grabbeho, Gounoda a z lidových loutkových her.\n\nFilm kombinuje stop motion animaci plastelíny a dalších objektů, loutkohru, pixilaci herců, hru herců s loutkovými maskami a živou hru herců. Film byl produkován Jaromírem Kallistou za přispění francouzských, německých a britských producentů. Hlavní roli Fausta ztvárnil Petr Čepek. Většina exteriérů byla natočena v Praze.\n\nMezi nejvýznamnější filmové ocenění patří Kristián za nejlepší animovaný film roku, Český lev za nejlepší výtvarný počin (Jan Švankmajer), za nejlepší zvuk (Ivo Špalj) a nejlepší mužský herecký výkon v hlavní roli (Petr Čepek).\n\n\"Po cestě domů jsem uvažoval, o čem vlastně ten můj Faust je. O manipulaci. Jistě. Ale čím se liší například od Fausta Goethova nebo Marlowova? U Goetha a Grabbeho je Faust bouřící se „titán“. Romantický pohled na všemohoucnost poznání. U Grabbeho Mefisto dokonce v jedné chvíli zalituje, že Faust je jen člověk: „Je ve vás vskutku něco božského.“ U Goetha nakonec vezme Nebe Fausta na milost a čerti jsou v bitvě o mrtvé Faustovo tělo (a duši) anděly poraženi. U Marlowa a u lidového loutkáře (který ostatně z Marlowa vychází) jde o potrestání za vzpouru a hanobení Boha. V mém Faustovi nejde ani o výjimečnou osobnost (vždyť je do role Fausta vmanipulován a přicházejí další „Faustové“, vlastně role Fausta je nabízena na potkání každému, kdo si vezme leták), nejde ani o vzpouru (když, tak o vzpouru na kolenou). Faust je celou cestu „veden“, a to obrazně i doslovně. Za co je tedy potrestán? Jistě ne za své zločiny (Portugalsko?). Za hanobení Boha? Vždyť nemluví za sebe, text je evidentně napsal někdo jiný a on jej jen reprodukuje. Jeho disputace s Mefistem jsou divadlo nebo zkouška na divadlo, nikoliv realita. Faust v mém filmu tedy není romantický titán ani buřič, tím méně zločinec, je to „náhodný“ člověk, který se nechal vmanipulovat do tragické pozice (role) a tu poctivě odehraje až do hořkého konce. Jde vlastně o určitý paradox. Člověk je vmanipulován do tragické postavy Fausta (buřiče Fausta) a proti této manipulaci se ani nevzbouří.\"\n\n"}
{"id": "441852", "url": "https://cs.wikipedia.org/wiki?curid=441852", "title": "Lávové jezero", "text": "Lávové jezero\n\nLávové jezero je deprese na povrchu tělesa, která je vyplněná lávou, většinou bazaltického složení. Jezero může vzniknout v místě výstupu lávy na povrch, kde vyplní sopečný kráter či kalderu, nebo může lávovým proudem být láva transportována na jiné místo a tam zastavena morfologickou překážkou, za kterou dojde k nahromadění a vzniku jezera. Málo viskózní láva se během svého pohybu chová jako kapalina, která poměrně snadno teče a která kopíruje spádnice terénu.\n\nV současnosti se na Zemi nachází pouze pět dlouhodobějších lávových jezer. Jsou to:\n\n"}
{"id": "441865", "url": "https://cs.wikipedia.org/wiki?curid=441865", "title": "Claude Lemieux", "text": "Claude Lemieux\n\nClaude Percy Lemieux (* 16. července 1965, Buckingham, Québec, Kanada) je bývalý kanadský hokejový útočník, který hrál naposled v týmu San Jose Sharks (NHL). Tento čtyřnásobný držitel Stanley Cupu se proslavil svojí zarputilostí a buldočím stylem hry, pro kterou ho většina jeho protihráčů nenáviděla, ale pro svůj tým byl vždy velmi cenný.\n\nClaude Lemieux se narodil v Quebecu, což je francouzsky mluvící část Kanady. Jeho o dva roky mladší bratr Jocelyn Lemieux hrál později také v NHL. Claude začínal v lize QAAA (\"Quebec Amateur Athletic Association\") v týmu Richelieu Riverains, kde se projevoval jeho talent. V sezóně 1982/1983 začal hrát juniorský hokej v lize QMJHL (\"Quebec Major Junior Hockey League\"), kde nastupoval za tým Trois-Rivieres Draveurs, kde zářil, proto ho už po této sezóně v jeho 17 letech draftoval do NHL tým Montreal Canadiens v 2. kole na celkově 26. místě draftu 1983.\n\nV další sezóně 1983/1984 už nastoupil ve svých 18 letech za Montreal v NHL. Po 8 zápasech byl ale odeslán zpět do juniorské ligy QMJHL do týmu Verdun Juniors. Za tuto sezónu byl zvolen do 2. All-Star Týmu ligy QMJHL (\"Ideální sestava sezóny v lize QMJHL\"). V sezóně 1984/1985 si zahrál pouze v jednom zápase v NHL za Montreal, ale tato sezóna pro něj přesto byla úspěšná. Hrál za Kanadu na Juniorském mistrovství světa ve Finsku a vyhrál s reprezentací zlatou medaili a ještě k tomu se mu dařilo i v juniorské lize, kde v 52 zápasech nastřílel 58 gólů a připsal si 124 kanadských bodů a byl nominován do 1. All-Star výběru ligy QMJHL. V sezóně 1985/1986 hrál většinu základní části v týmu Sherbrooke Canadiens hrajícím v lize AHL (\"American Hockey League\"). V NHL hrál jen v 10 zápasech základní části, ale vynahradil si to v Playoff, ve kterém dal ve 20 zápasech 10 gólů a vyhrál už ve svých 19 letech svůj první Stanley Cup o kterém sní většina hokejistů. V sezóně 1986/1987 hrál poprvé celou sezónu v NHL a v 76 zápasech si připsal 53 kanadských bodů, což je na nováčka slušné. V té sezóně byl vybrán do týmu největších hvězd ligy NHL (\"All-Star Týmu\"), který reprezentoval ligu proti Sovětské reprezentaci v sérii zápasů nazvané Rendez-Vous 87', kde odehrál 2 zápasy, aniž si připsal bod. Po sezóně v létě 1987 byl nominován do Kanadské reprezentace pro Kanadský pohár. Poté co Kanada porazila Československo v semifinále 5:3 a Sovětský svaz ve finále 2:1 na zápasy, tak Claude vyhrál s reprezentací zlatou medaili. V sezóně 1987/1988 si připsal 61 kanadských bodů v 78 zápasech. Začínal být nechvalně proslulý svou zákeřností, díky níž ho začínali ostatní hokejisté nenávidět. Mediálně byl zase známý svou prostořekostí. V sezóně 1988/1989 se s Montrealem dostal až do finále bojů o Stanley Cup, ale tam narazili na Calgary Flames. Polovinu sezóny 1989/1990 vynechal kvůli zranění břišních svalů.\n\nPo té sezóně byl 4. září 1990 vyměněn z Montrealu Canadiens do New Jersey Devils za Sylvaina Turgeona. Ve své první sezóně v New Jersey (1990/1991) sice neuchvátil, ale v dalších sezonách si v tomto týmu vedl velmi dobře. Sezóna 1992/1993 byla jeho nejvydařenější v prozatímní kariéře, co se individuálních statistik týče, když si v 77 zápasech připsal 81 kanadských bodů za 30 gólů a 51 asistencí. Naopak o rok později v sezóně 1993/1994 dokázal nasbírat ve srovnatelném počtu zápasů téměř o polovinu bodů méně. V sezóně 1994/1995, která byla kvůli stávce hráčů NHL zkrácena na 48 zápasů základní části, vyhrál s New Jersey Devils svůj druhý Stanley Cup a svým výkonem v Playoff si vysloužil cenu Conn Smythe Trophy pro nejlepšího hráče Playoff.\n\nZačal se z něho stávat specialista na vypjaté a důležité zápasy, kdy dokázal rozhodovat zápasy důležitými góly a vyprovokovat soupeře k faulům. Právě pro tyto jeho vlastnosti po něm toužil ambiciózní tým Colorado Avalanche, který ho získal 3. října 1995 komplikovanou výměnou, kdy Claude nejdříve zamířil z New Jersey do New York Islanders za Stevena Thomase a o pár hodin později už jeho práva putovala do Colorada za Wendela Clarka. Hned v první sezóně v Coloradu (1995/1996) vyhrál svůj už třetí Stanley Cup a stal se teprve čtvrtým hráčem v historii NHL, který získal Stanley Cup se třemi různými týmy. Po sezóně byl nominován do reprezentačního týmu Kanady pro Světový pohár v ledním hokeji 1996, na kterém získal se spoluhráči po prohraném finále 1:2 na zápasy s USA stříbrné medaile. V sezóně 1996/1997 promarodil půlku sezóny. V sezónách 1997/1998 a 1998/1999 dokázal překročit hranici 50 kanadských bodů.\n\nV sezóně 1999/2000 se dočkal návratu do týmu New Jersey Devils, když byl 3. listopadu 1999 společně s 1. kolem draftu 2000 (David Hale) a 2. kolem draftu 2000 (Matt DeMarchi) vyměněn, za Briana Rolstona společně s 1. kolem draftu 2000 (\"Tento výběr v draftu byl později vyměněn z Colorada do týmu Boston Bruins\") (Martin Samuelsson). Tato výměna byla pro Claudea velice šťastná, protože v této sezóně s New Jersey vyhrál svůj čtvrtý Stanley Cup. On byl pro tým z New Jersey posila určená právě pro playoff této sezóny, protože mu po této sezóně vypršela smlouva a v létě si jako volný hráč mohl vybírat, kde bude hrát dál.\n\nSmlouvu ale podepsal až 5. prosince 2000 a to s Phoenixem Coyotes. V sezóně 2000/2001 už tedy stihl dohrát pouze 46 zápasů. V sezóně 2001/2002 mu sice bylo už 36 let, ale i přesto si dokázal připsat na konto 41 kanadských bodů.\n\nV sezóně 2002/2003 byl 16. ledna 2003 vyměněn z Phoenixu do Dallasu Stars za Scotta Pellerina a 4. kolo draftu 2004 (Kevin Porter). V Dallasu už pouze dohrál sezónu a po sezóně se stal volným hráčem. Nebyl o něho zájem a tak podepsal smlouvu v Evropě se švýcarským klubem EV Zug hrajícího nejvyšší švýcarskou soutěž NL A. Ve Švýcarsku ovšem sehrál pouhých 7 zápasů a poté ukončil svou hráčskou kariéru. Po skončení kariéry si otevřel ve Phoenixu svojí hokejovou školu.\n\nClaude Lemieux přišel během sezóny 2008/2009 s překvapivou informací, že se chce jako hráč vrátit do vrcholového hokeje a to dokonce do NHL. To se také díky jeho přátelství s manažerem týmu San Jose Sharks Dougem Wilsonem stalo skutečností. San Jose ho nejprve poslalo hrát Asijskou hokejovou ligu za spřátelený čínský tým China Sharks a poté do nižší americké ligy za svůj farmářský tým Worcester Sharks a po těchto testech dostal šanci hrát po šesti letech zase NHL. Za Sharks odehrál 18 zápasů a zaznamenal jednu asistenci. V playoff sehrál jediný zápas a se San Jose vypadli překvapivě už v prvním kole s Anaheimem Ducks. Po této sezóně se rozhodl dne 12. července 2009 definitivně ukončit svou hráčskou kariéru.\n\n\n\n"}
{"id": "441866", "url": "https://cs.wikipedia.org/wiki?curid=441866", "title": "Státní znak Kazachstánu", "text": "Státní znak Kazachstánu\n\nStátní znak Kazachstánu byl přijat 4. června 1992. Autory jsou Žandarbek Melibekov a Šota Valichanov.\n\nZnak tvoří zlatý obraz \"šanyraku\" (kazašsky: \"Шаңырақ, şañıraq\"), vrchní kruhové části kupole jurty, na modrém pozadí. Ze \"šanyraku\" vycházejí na všechny strany v podobě slunečních paprsků \"uyky\" (kazašsky: \"уықтар\") - opory kupole jurty. Po pravé a levé straně jsou vyobrazeni bájní okřídlení koně - \"tulparové\" (kazašsky: \"Тұлпар\"), ve spodní části je kazašský název pro Kazachstán \"(ҚA3AҚCTAH)\", ve vrchní části pěticípá hvězda, vše ve zlaté barvě. Kruhový tvar znaku je symbolem života a věčnosti. Zlatá barva symbolizuje světlo, jasnou budoucnost republiky, modrá symbolizuje usilování o mír, přátelství a jednotu všech lidí. \n\n \n\n"}
{"id": "441867", "url": "https://cs.wikipedia.org/wiki?curid=441867", "title": "Silvana Kochová-Mehrinová", "text": "Silvana Kochová-Mehrinová\n\nSilvana Kochová-Mehrinová (* 17. listopadu 1970, Wuppertal, Německá spolková republika) je německá politička, poslankyně Evropského parlamentu zvolená za Svobodné demokraty (FDP), kde zastává post místopředsedkyně třetí největší skupiny Aliance liberálů a demokratů pro Evropu (ALDE).\n\nVystudovala historii a ekonomii v Hamburku, Štrasburku a Heidelbergu. Tématem její postgraduální práce byla \"Historická měnová reforma\" (1998). Do července 2004 pracovala jako jednatelka poradenské společnosti pro podnikání, kterou spoluzaložila. V květnu téhož roku byla zvolena za členku EP a znovuzvolena z pozice lídra kandidátky v roce 2009, s volebním heslem „Práce se musí opět vyplácet“. Je předsedkyní poslaneckého klubu FDP a místopředsedkyní skupiny Aliance liberálů a demokratů pro Evropu, dále pak je členkou Rozpočtového výboru. Na vnitrostranické půdě Svobodných demokratů je členkou předsednictva (1999) a prezidia (2004), a také zástupkyní v radě Evropské liberálně demokratické a reformní straně (ELDR) (2002).\n\nV roce 2000 byla časopisem Freundin vyhlášena \"Ženou roku\". Roku 2004 získala ocenění \"Mladá politička roku\". Působí také v \"Young Global Leaders\" světového ekonomického fóra a na pozici velvyslankyně SOS dětských vesniček Německa.\n\n\n\n"}
{"id": "441869", "url": "https://cs.wikipedia.org/wiki?curid=441869", "title": "Josef Špaček (houslista)", "text": "Josef Špaček (houslista)\n\nJosef Špaček (* 17. října 1986 v Třebíči) je český houslista, od roku 2011 koncertní mistr České filharmonie.\n\nPochází z muzikantské rodiny, jeho otec Josef Špaček je violoncellistou České filharmonie, mladší bratr Petr Špaček je rovněž violoncellistou.\n\nHře na housle se věnuje od svých šesti let. Jeho prvními kantory byli Hana Metelková, Pavel Prantl, na Pražské konzervatoři pak Jaroslav Foltýn.\n\nJiž po prvním roce na konzervatoři byl přijat na prestižní školu Curtis Institute of Music ve Philadelphii, kde studoval v letech 2004–2009 u prof. Idy Kavafiana, v letech 2004–2006 ve třídě Jaimeho Lareda, v roce 2007–2008 u prof. Shmuela Askhenasiho. Od svých 13 let se zúčastnil též mnoha hudebních houslových kurzů pod vedením Stephena Shippse, R. Ricciho, Milana Vítka, Václava Hudečka a Bohuslava Matouška. Od září 2009 pokračoval ve svých studiích na Juilliard School v New Yorku ve třídě Itzhaka Perlmana, která dokončil v květnu 2011. V červnu 2011 nastoupil do České filharmonie na post koncertního mistra. V roce 2015 obdržel dřevěnou medaili kraje Vysočina, ta je udělována mladým osobnostem.\n\nZvítězil v mnoha národních a mezinárodních soutěžích.\n\nJiž od dětství účinkoval na mnoha koncertech a festivalech. Spolupracoval s dirigenty Christophem Eschenbachem, Manfredem Honeckem, Jiřím Bělohlávek, Ondrejem Lenárdem, Ondřejem Kukalem, Jurim Gilbem, František Preisslerem, Jakubem Hrůšou, Andreasem Weiserem, Aleksandarem Markovičem, Jaroslavem Krčkem a dalšími. Jako sólista účinkoval s orchestry Philadelphia Orchestra, Českou filharmonií, Pražskou komorní Filharmonií, Filharmonií Bohuslava Martinů Zlín, Filharmonií Hradec králové, Českým komorním orchestrem, Komorní filharmonií Pardubice, Filharmonickým komorním orchestrem, Ruským komorním orchestrem St. Petersburg, komorním orchestrem Berg, s Filharmonií Brno i souborem Barocco sempre giovane.\n\nVystupoval na významných pódiích v Dánsku, Finsku, Německu, Anglii, Francii, USA, Švýcarsku, Japonsku, Polsku a Novém Zélandu. V roce 2007 se Josef zúčastnil jako koncertní mistr New York String Orchestra Seminar, kde vystoupil na dvou koncertech v Carnegie Hall, v roce 2009 zde účinkoval jako koncertní mistr Curtis Orchestru.\n\nV roce 2006 vydal svoje debutové CD s uceleným kompletem šesti Ysayových sonát pro sólové housle, op. 27.\nV roce 2010 nahrál společně s pianistou Gordonem Backem kompletní CD s díly Heinricha Wilhelma Ernsta, které vydala nahrávací společnost Naxos v roce 2013.\nV dubnu 2013 vydal Supraphon Josefu Špačkovi nové CD se slovanskou hudbou. Na CD je zařazena sonáta Leoše Janáčka, Duo Z domoviny Bedřicha Smetany a dvě sonáty Sergeje Prokofjeva: jedna pro sólové housle a druhá pro housle a klavír.\n\n"}
{"id": "441871", "url": "https://cs.wikipedia.org/wiki?curid=441871", "title": "Daniel Bursch", "text": "Daniel Bursch\n\nDaniel Wheeler Bursch (* 25. červenec 1957 Bristol) je americký astronaut, který absolvoval čtyři lety na oběžnou dráhu Země a půl roku pracoval na kosmické stanici ISS. Byl v pořadí 299. člověk ve vesmíru a v kosmu strávil celkem 226 dní. V roce 2002 dvakrát vystoupil ve skafandru vně stanice (tzv. výstup EVA). Používá přezdívku Dan.\n\nStředoškolské studium zakončil na Vestal Senior High School v roce 1975 a nastoupil na US Naval Academy. Obor fyziky absolvoval roku 1979, pokračoval pak po letech na stejné škole postgraduálním studiem zdárně ukončeném roku 1991. Mimo to v roce 1984 absolvoval školu a výcvik testovacích vojenských pilotů, když již předtím působil i jako letec bombardovacích letadel. Pak v armádě působil jako instruktážní pilot na základně Patuxent River. V roce 1987 se stal operačním důstojníkem letectva a 17. ledna 1990 se zapojil do NASA. Absolvoval nezbytný výcvik k Houstonu a v letech 1993 až 2002 byl čtyřikrát ve vesmíru. Je ženatý a má několik dětí. \n\nPoprvé letěl v září 1993, kdy mu bylo 36 let, v raketoplánu Discovery. Jednalo se o misi STS-51, posádka byla pětičlenná a během 10denního letu vypustila dvě družice, telekomunikační ACTS, vědeckou Astro-SPAS. Start i přistání byly z kosmodromu na Mysu Canaveral, Florida. Mise byla katalogizována v COSPAR pod označením 1993-058A.\n\nDalší lety absolvoval v raketoplánu Endeavour. Už rok po prvním svém letu startoval z Mysu Canaveral na oběžnou dráhu Země znovu, tentokrát se jednalo o misi STS-68, katalogizovanou v COSPAR 1994-062A s šestičlennou posádkou. Jedenáctidenní program byl zaměřen na ekologii Země. Přistání bylo na kalifornské základně Edwards v (Kalifornii − Mohavská poušť) \n\nPotřetí letěl s raketoplánem na jaře roku 1996. Jednalo se o misi STS-77 (COSPAR 1996-032A) s šestičlennou mezinárodní posádkou, která odstartovala z kosmodromu Mysu Canaveral na Floridě. Na palubě měli vědeckou laboratoř Spacelab a během mise vypustili na oběžnou dráhu družici Spartan 207-IAE, kterou později zas zachytili a odvezli zpátky na Zem. Vypustili pak družici další PAMS-STU, která na oběžné dráze zůstala. Přistáli po 10 dnech letu na Floridě. \n\nČtvrtý let absolvoval jako člen Expedice 4. Na mezinárodní stanici ISS odletěl v prosinci 2002 v raketoplánu Endeavour (STS-108, COSPAR 2002-028A). Na palubě bylo sedm astronautů, tři z nich na stanici zůstali. Na stanici dovezli zásobovací modul Raffaello. Raketoplán pak odvezl členy předchozí Expedice 3 zpátky na Zem, Bursch zůstal ve službě, spolu s ním Rus Jurij Onufrienko a Carl Walz. Během půlročního pobytu přijali dvě zásobovací lodě Progress M1, raketoplán STS-110 a Sojuz TM-34. V červnu 2002 je na oběžné dráze vystřídali kolegové z Expedice 5, Daniel Bursch se vrátil s raketoplánem Endeavour v misi označené STS-111 domů. \n\n\n"}
{"id": "441873", "url": "https://cs.wikipedia.org/wiki?curid=441873", "title": "Trať 251", "text": "Trať 251\n\nJako trať 251 jsou v jízdním řádu pro cestující společně uvedeny tyto úseky železničních tratí:\n"}
{"id": "441874", "url": "https://cs.wikipedia.org/wiki?curid=441874", "title": "Železniční trať Žďár nad Sázavou – Tišnov", "text": "Železniční trať Žďár nad Sázavou – Tišnov\n\nŽelezniční trať Žďár nad Sázavou – Tišnov (v současném jízdním řádu pro cestující označená číslem 256) je jednokolejná regionální dráha o délce 59,8 km spojující čtyři města na Českomoravské vrchovině: Žďár nad Sázavou, Nové Město na Moravě, Bystřici nad Pernštejnem a Tišnov. Zprovozněna byla v roce 1905, jejím majitelem byla soukromá společnost Lokalbahn Deutschbrod – Tischnowitz, provozovatelem se staly rakouské státní dráhy kkStB, po roce 1918 Československé státní dráhy (ČSD). V roce 1925 byla dráha zestátněna, od té doby je doprava na trati nadále provozována ČSD, od roku 1993 Českými drahami. Část trati mezi Tišnovem a Rovným-Divišovem je součástí Integrovaného dopravního systému Jihomoravského kraje jako linka S31.\n\nAčkoliv první návrhy železnice přes Českomoravskou vrchovinu spadají již do let 1836 a 1868, stavebně realizované projekty pochází až z poslední čtvrtiny 19. století, kdy vznikly místní dráhy Brno – Tišnov (z roku 1885) a Havlíčkův (tehdy Německý) Brod – Žďár nad Sázavou (z roku 1898). O dokončení spojnice mezi Žďárem nad Sázavou a Tišnovem usilovalo od roku 1894 Družstvo pro stavbu místní tratě Tišnov – Žďár. Předběžné technické práce na této dráze byly zahájeny v roce 1895, neboť 13. ledna téhož roku vydalo ministerstvo obchodu k těmto pracím povolení.\n\nPrvní projekt dráhy vypracoval baron Oskar Lazarini, kvůli jeho nedostatkům vznikl v roce 1899 druhý projekt, na kterém se podíleli Ing. Max Pícha (úsek Tišnov – Rožná), Ing. Kodl a Ing. Hammer (úsek Rožná – Žďár nad Sázavou). Definitivní projekt tratě byl schválen v roce 1901, kdy bylo rovněž provedeno vyvlastnění pozemků a uskutečněna obchůzka trati. Poslední upřesnění v projektu (např. výstavba nákladiště v Prudké) proběhla ještě v roce 1902. Toho roku tzv. interesanti (obce a podnikatelé se zájmem o výstavbu trati) vstoupili do akciové společnosti Lokalbahn Deutschbrod – Saar (česky \"Místní dráha Německý Brod – Žďár\"), která byla přejmenována na Lokalbahn Deutschbrod – Tischnowitz (česky \"Místní dráha Německý Brod – Tišnov\") a jejíž akciový kapitál byl navýšen vydáním dalších 8700 akcií po 200 K. Tento podnik rovněž 7. června 1902 obdržel koncesi ke stavbě a provozování dráhy ze Žďáru do Tišnova.\n\nCelkové náklady na stavbu a zařízení dráhy (základní kapitál) činily 7 650 000 K, z nichž 5 875 200 K (76,8 %) bylo zajištěno garantovanou státní půjčkou s úrokem 4 %, země Moravská převzala akcie v nominální hodnotě 1 214 000 K a zbylých 559 000 K museli zajistit interesanti. Samotná stavba byla zahájena 30. června 1903 stavební firmou Osvalda Životského; dělníci pracovali 11 hodin denně a práce probíhaly od začátku března do konce října. Trať byla předána do užívání 23. června 1905, není však jasné, jestli již tehdy jezdily vlaky. Slavnostní zahájení provozu na celé trati ze Žďáru do Tišnova proběhlo 25. června 1905. Provoz na jednokolejné trati zajišťovaly rakouské státní dráhy kkStB na účet vlastníka, zpočátku zde denně jezdily dva páry vlaků mezi Havlíčkovým (Německým) Brodem a Tišnovem, jeden pár ze Žďáru do Tišnova a jeden pár z Havlíčkova (Německého) Brodu do Bystřice nad Pernštejnem.\n\nPo zániku Rakouska-Uherska převzaly na podzim roku 1918 provoz nově vzniklé Československé státní dráhy (ČSD). Tehdy byla dráha součástí tratě č. 91 Havlíčkův (Německý) Brod – Tišnov a tratě č. 228 Havlíčkův (Německý) Brod – Tišnov – Brno. Jezdily zde denně dva páry vlaků Havlíčkův (Německý) Brod – Tišnov, jízdní doba mezi Žďárem a Tišnovem činila přibližně 2 hodiny 20 minut.\n\nV roce 1925 byla dráha podle zákona č. 125/1925 Sb. zestátněna, následně proběhla likvidace akciové společnosti Místní dráha Německý Brod – Tišnov. Podle jízdního řádu z roku 1927 byla dráha součástí tratě č. 221 Brno – Německý Brod a v pracovní dny v úseku Tišnov – Žďár projížděly tři páry osobních vlaků.\n\nJiž roku 1925 bylo uvažováno o zdvojkolejnění tratě a její přestavbě na hlavní dráhu, k čemuž ale nikdy nedošlo. Naopak v roce 1938 bylo rozhodnuto o stavbě moderní dvojkolejné trati mezi Brnem a Havlíčkovým (Německým) Brodem, aby bylo zajištěno spojení kapacitní tratí mezi Čechami a Moravou, neboť vlivem Mnichovské dohody došlo k německému zabrání části tratě mezi Prahou a Brnem u Svitav. Plánovaná trať měla v přibližné trase kopírovat lokálku z Brna do Tišnova, zde se však měla oddělit a příhodnějším terénem kolem Křižanova měla dojít do Žďáru, odkud měla pokračovat opět v podobné trase do Havlíčkova (Německého) Brodu. Její stavba byla zahájena v roce 1939, ale přerušila ji druhá světová válka. Na konci 30. let 20. století, tedy v době, kdy měla trať přes Nové Město na Moravě do výstavby dráhy přes Křižanov sloužit jako náhradní spojnice mezi Brnem a Prahou, byly pro zvýšení propustnosti zřízeny výhybny Rovné a Borač, které byly zrušeny v 90. letech 20. století.\n\nZa druhé světové války byla trať Žďár – Tišnov (součást trati č. 516m Brno – Havlíčkův (Německý) Brod) cílem některých partyzánských útoků. Partyzáni mimo jiné nainstalovali výbušniny v Doubravnickém tunelu, mezi Nedvědicí a Doubravníkem a mezi Bystřicí nad Pernštejnem a Rozschochy, většinou došlo pouze k menším materiálním škodám. Dále např. skupina 30 mužů přepadla vlak v Borači, vlakovou četu uzamkla v kanceláři a vlak ukradla (ten byl později nalezen mezi Tišnovem a Drásovem).\n\nK většími poškození nedošlo ani během osvobozování Československa při postupu Rudé armády. Provoz zde byl přerušen 8. května 1945 po odchodu německých vojsk, obnoven byl již 18. května téhož roku. Po válce byla také zahájena dostavba nové trati přes Křižanov. Podle jízdního řádu z roku 1950 byla dráha součástí tratě č. 25m Brno – Tišnov – Havlíčkův Brod, přičemž po celé trati jezdily v pracovní dny čtyři páry osobních vlaků denně, cesta z Tišnova do Žďáru nad Sázavou trvala přibližně 1 hodinu 55 minut. Nová trať Tišnov – Křižanov – Žďár nad Sázavou byla uvedena do provozu 20. prosince 1953. V roce 1953 byla v souvislosti s její stavbou vybudována od nové odbočky Žďárská přeložka ve Žďáru včetně zcela nového nádraží. Vlaky z Tišnova začaly jezdit do nové stanice již 6. prosince 1953. Staré nádraží však bylo nadále využíváno pro zbrojení parních lokomotiv a definitivně bylo zrušeno až v roce 1981. Pravidelná nákladní doprava byla na novou trať přes Křižanov přesměrována 23. května 1954.\n\nNa konci 50. let 20. století byla u Doubravnického tunelu vybudována zastávka Prudká pro poblíž realizovaný tábor dětí železničářů. V roce 1957 byla zahájena těžba uranu u Rožné, díky které výrazně stoupl objem nákladní dopravy na trati. Později zde vznikla vlečka odbočující ze širé trati v km 68,4. Až do roku 1989 byly odtud vypravovány speciální vlaky s kontejnery s uranovým koncentrátem do Čierne nad Tisou. V 90. letech tato přeprava kvůli útlumu těžby přestala, v současnosti je tento typ přepravy v menší míře realizován společností ČD Cargo. Roku 1966 byl při stavbě nového silničního mostu přes Svratku v Doubravníku odstraněn skalní zářez železniční trati zvaný Malé Brdo.\n\nV 70. letech 20. století došlo na dráze Žďár nad Sázavou – Tišnov k nahrazení parních lokomotiv motorovou trakcí. V tomtéž období byla ve stanicích instalována světelná návěstidla a stanice Tišnov, Nedvědice a Nové Město na Moravě obdržela reléová zabezpečovací zařízení. Mezi Tišnovem a Nedvědicí, Rožnou a Bystřicí nad Pernštejnem a mezi Novým Městem na Moravě a Žďárem nad Sázavou byl vybudován reléový poloautomatický blok. V roce 2011 byly reléovým poloautomatickým blokem zabezpečeny úseky Tišnov – Nedvědice a Rožná – Žďár nad Sázavou, na úseku Nedvědice – Rožná fungovalo telefonické dorozumívání.\n\nNejpozději od roku 1986 byla trať označena číslem 251, přičemž tehdy zde v pracovní dny jezdilo pod celé délce dráhy šest párů osobních vlaků, často začínajících již v Brně a v Havlíčkově Brodě. V roce 1993 bylo v pracovní dny ve směru do Tišnova vypravováno sedm spojů, směrem do Žďáru nad Sázavou devět vlaků. Roku 2000 výprava činila v pracovních dnech osm párů vlaků. Tyto vlaky byly vždy (a stále jsou) doplňovány spoji na části trasy, především v relacích Žďár nad Sázavou – Nové Město na Moravě a Nedvědice – Tišnov. V roce 1999 byla nákladní doprava realizována jednou denně manipulačním vlakem z Tišnova do Rožné a na vlečku Diamo a druhým vlakem ze Žďáru přes Veselíčko a Nové Město do Bystřice nad Pernštejnem. Roku 2005 byla vlečka Diamo uváděna jako frekventovaná a celá trať byla také využívána pro přepravu dřeva především ze stanice Nové Město na Moravě.\n\nOd 1. ledna 2005 je úsek Tišnov – Nedvědice zařazen do Integrovaného dopravního systému Jihomoravského kraje jako vlaková linka S31. Tímto krokem zde byl vytvořen pravidelný jedno- až dvouhodinový takt s přípojnými spoji v Tišnově směrem na Brno a z Brna. Část souprav však nekončí v Nedvědici, ale pokračuje dále po trati směr Žďár nad Sázavou. K začlenění navazujícího úseku do IDS JMK došlo 1. července 2014, kdy byly zaintegrovány zastávky a stanice mezi Nedvědicí a Rovným-Divišovem.\n\nV jízdním řádu 2009/2010 bylo na celé trati Žďár nad Sázavou – Tišnov vedeno každý pracovní den sedm párů osobních vlaků (plus spoje po části trati) s jízdní dobou přibližně 1 hodinu 50 minut. O víkendech byl z Brna do Žďáru nad Sázavou vypravován přímý spěšný vlak \"Pernštejn\" (jeden pár).\n\nPro Mistrovství světa v biatlonu 2013 pořádané v Novém Městě na Moravě byla v roce 2012 vybudována v zastávce Veselíčko výhybna pro zvýšení propustnosti jednokolejné tratě ve směru od Žďáru, ze zastávky s nákladištěm se navíc od začátku roku 2013 stala stanice. Na rok 2013 bylo připravováno vybudování nové zastávky Žďár-průmyslová zóna poblíž rozvíjející se průmyslové zóny na východním okraji Žďáru nad Sázavou; zastávka již byla uvedena v jízdním řádu 2012/2013 s poznámkou o otevření ode dne vyhlášení.\n\nOd 15. prosince 2019 je trať v jízdním řádu pro cestující označena číslem 256.\n\nSoučasná trať o délce 59,8 km začíná na novém žďárském nádraží na kilometru 34 původní dráhy Havlíčkův (tehdy Německý) Brod – Tišnov. Výstavba současné stanice byla zahájena v roce 1940, zprovozněna byla až v roce 1953 v souvislosti s otevřením nové tratě Brno – Havlíčkův Brod, přičemž samotná staniční budova byla postavena až v roce 1966. Na brněnském zhlaví podchází trať nadjezd silnice II/353, za nímž se odpojuje od rychlíkové dráhy přes Křižanov do Tišnova. Za obloukem vede přes trať nadjezd silnice I/37, u nějž je patrný odbočující zarostlý násep (odbočka Žďárská), kudy vedla trať k původnímu žďárskému nádraží. Její trasa, která vedla několika oblouky dnešním sídlištěm Přednádraží, však již není patrná vzhledem k celkové přeměně tohoto prostoru. Dodnes se zachovala původní (ale přestavěná) nádražní budova z roku 1898 v ulici Strojírenská, vedle supermarketu Albert. Zbytek starého nádraží byl zlikvidován v 80. letech 20. století při stavbě sídliště.\n\nZa bývalou odbočkou Žďárská stoupá trať kolem vsi Mělkovice do stanice Veselíčko (původně stanice Slavkovice, od 70. let 20. století zastávka s nákladištěm Veselíčko, od 15.  ledna 2013 neobsazená stanice dálkově ovládaná z Nového Města na Moravě), z níž odbočuje vlečka do areálu firmy Agroslužby Žďár nad Sázavou. Následuje klesání až 23 ‰ téměř až do zastávky Radňovice. Dále trať vede po úbočí kopce Šibenice, podchází nadjezd silnice I/19 (obchvat Nového Města) a vchází do zastávky Nové Město na Moravě. Zde od 21. července 1949 do začátku 60. let 20. století odbočovala vlečka, kterou využíval národní podnik Chirana při stavbě svého areálu. Dráha několika oblouky prochází Novým Městem a mezi dvěma silničními přejezdy se nachází stejnojmenná stanice s dvěma dopravními a dvěma manipulačními kolejemi. Následuje stoupání až 22 ‰ a před zastávkou Olešná na Moravě dosahuje trať svého vrcholu v nadmořské výšce 632 m.\n\nZastávka Olešná na Moravě se nachází poměrně daleko od intravilánu stejnojmenné vesnice, která leží přibližně 1,7 km jižním směrem. Bližší je i obec Zubří vzdálená cca 900 m severně od zastávky. Od zastávky trať klesá, vede 180stupňovým obloukem s mostkem přes říčku Nedvědičku, na úbočí vrchu Pičulín prochází v roce 1995 snesenou výhybnou Rovné a přes zastávky Rovné-Divišov a Rozsochy (původně stanice, později zastávka s nákladištěm, nyní pouze zastávka) vstupuje do stanice Bystřice nad Pernštejnem.\n\nMístní výpravní budova je excentricky postavená na tišnovském zhlaví, odkud vedla také krátká vlečka, na niž navazovala sedm kilometrů dlouhá lanová dráha, která sloužila v letech 1953–1957 při výstavbě Vírské přehrady. Za bystřickým nádražím následuje prudké klesání s dvěma více jak 180stupňovými směrovými oblouky; trať zde ve svahu třikrát kříží silnice II/388. Tímto trasováním se dráha dostala do údolí Nedvědičky, podél níž pokračuje až do Nedvědice. V km 68,389 odbočuje ze širé trati vlečka do podniku Diamo, po dalších 2,5 km je umístěna stanice Rožná, odkud bylo v 80. letech 20. století vypravováno měsíčně až 45 vlaků se štěrkem a jeden vlak s upravenou uranovou rudou. Trať pokračuje kolem Nedvědičky klesáním až 24 ‰, prochází osamocenou zastávkou Věžná (původně Jabloňov-Věžná), vede kolem vstupu do štoly Skalka (záložní umístění skladu jaderného odpadu) a pod hradem Pernštejnem do stanice Nedvědice, která má tři dopravní a jednu manipulační kolej.\nZa Nedvědicí překoná trať mostem o délce 39,5 m poprvé řeku Svratku, podél níž vede až do koncové stanice Tišnov, a pokračuje kolem Černvíru do zastávky Doubravník, která byla původně stanicí, od 1. července 1947 zastávkou s nákladištěm a v 70. letech 20. století se stala pouhou zastávkou. Za Doubravníkem následuje druhý most přes Svratku a dráha vstupuje do úzkého a hlubokého říčního údolí. Pod masivem Sokolí skály prochází dráha 110 metrů dlouhým Doubravnickým tunelem, jediným tunelem na trati. Těsně za ním se nachází zastávka Prudká, zřízená u stejnojmenné osady až v 50. letech 20. století. Po necelém kilometru bylo umístěno samostatné nákladiště Prudká s manipulační kolejí dlouhou 41 m, které sloužilo papírně nacházející se na druhé straně řeky. U Borače přechází dráha třetím mostem Svratku a za ním leží zastávka Borač (do 70. let 20. století i s nákladištěm). Nedaleko za ní, naproti osadě Vrby, byla ve 30. letech 20. století postavena výhybna Borač. Ta byla krátce využívána i po druhé světové válce, poté sloužila k odstavování neprovozních vozů, snesena byla v roce 1995.\n\nPo přibližně 3 kilometrech prochází trať zastávkou Štěpánovice a pokračuje kolem Svratky dále k Tišnovu. V blízkosti lomu, pod kopcem Dřínová, se nacházela krátká vlečková kolej pro nakládání vápna. Dráha prochází pod Květnicí a na okraji Tišnova se připojuje k rychlíkové trati ze Žďáru nad Sázavou, se kterou vchází do stanice Tišnov s původní výpravní budovou StEG z roku 1885.\n\nV roce 1905 disponovala společnost Lokalbahn Deutschbrod – Tischnowitz třemi parními lokomotivami řady kkStB 97 (později u ČSD řada 310.0), které zajišťovaly od roku 1898 provoz na trati mezi Havlíčkovým (Německým) Brodem a Žďárem. Pro zahájení dopravy na tišnovské dráze doplnila firma svůj vozový a lokomotivní park o další tři lokomotivy téže řady a dále o pět osobních vozů druhé a třetí třídy, osm vozů třetí třídy, tři vozy poštovní a služební, 10 krytých a 30 otevřených nákladních vozů a dva sněhové pluhy. Roku 1908 zakoupila společnost další dvě parní lokomotivy, tentokrát řady kkStB 178 (u ČSD řada 422.0).\n\nLokomotivy nesly čísla 97.149 – 97.151 (zakoupeny 1898; u ČSD označeny 310.064 – 310.066), 97.237 – 97.239 (zakoupeny 1905; u ČSD označeny 310.0124 – 310.0126) a 178.76 a 178.77 (zakoupeny 1908; u ČSD označeny 422.037 a 422.038). Těchto osm strojů, které měly výtopnu ve Žďáru nad Sázavou, zajišťovalo dopravu na celé trati Havlíčkův (tehdy Německý) Brod – Tišnov až do roku 1925, kdy byla dráha zestátněna.\n\nPo převzetí dráhy státem v roce 1925 se na trati Žďár – Tišnov (potažmo Havlíčkův (Německý) Brod – Brno) objevily i další řady lokomotiv, které byly dislokovány v Brně. Jednalo se např. o řady 421.0, 354.1, 423.0 (tyto jako první jezdily celou trasu Brno – Havlíčkův (Německý) Brod bez přepřahu), 433.0, 524.0 či 524.13.\n\nMotorové vozy byly na trati Žďár nad Sázavou – Tišnov nasazeny do osobního provozu již na přelomu 20. a 30. let 20. století, tehdy se jednalo o vozy konstrukce tzv. věžáku (několik obdobných řad, např. řada M 120.4). V době po druhé světové válce zde jezdily i nejrozšířenější motorové vozy řady M 131.1, které začátkem 50. let 20. století dokonce prováděly v soupravě dvou vozů vozbu rychlíku Brno – Havlíčkův Brod s jízdní dobou přibližně 178 minut. Od téže doby na trati jezdily motorové vozy M 262.0, které v zimním období byly často doplněny přípřeží motorové lokomotivy (jejich poslední nasazení na trati proběhlo v říjnu 1994). 23 let zde od roku 1970 vedly osobní vlaky motorové vozy řady M 286.0.\n\nOd roku 1992 na trati Žďár nad Sázavou – Tišnov jezdily motorové vozy řady 810, roku 1993 byly do Tišnova dodány přímo z výroby tři motorové vozy řady 842, konkrétně inventárních čísel 018 až 020.\n\nNepočítaje stroje určené pro posun ve stanicích, první motorové lokomotivy určené pro traťovou službu se na trati Žďár – Tišnov objevily v roce 1969. Jednalo se konkrétně o stroje řady T 478.1, které parní trakci z této dráhy postupně vytlačily. Od roku 1975 se zde objevily lokomotivy řady T 478.3 (dnes řada 753; začátkem 90. let rekonstruované na řadu 750), jež kromě nákladních přepravy prováděly i vozbu osobních, pětivozových vlaků (čtyři vozy řady Bai (nyní řady By) a jeden řady BDa (dnes řada BDs)). Pro vedení nákladních vlaků s manganovou rudou z Chodové Plané na zpracování do závodu v Rožné byly v letech 1991 a 1992 využívány i lokomotivy řady 735.\n\nPro posun a nakládku ve stanici Rožná využíval podnik Uranové doly Dolní Rožínka od roku 1967 motorovou lokomotiva T 211.0872 (dnes řada 700) a od roku 1978 stroj T 212.1637 (dnes řada 702). Samotnou vlečku obsluhovala původem německá lokomotiva V 60 (1985–1992) a stroj T 334.0755 (dnes řada 710).\n\nV 90. letech 20. století vedly nákladní manipulační vlaky lokomotivy řady 714 a řady 742, osobní doprava je v současnosti zajištěna jednak soupravami lokomotivy řady 714 a dvou až tří přípojných vozů řady Btax a řady BDtax, jednak motorovými jednotkami řady 814 „Regionova“ a v malé míře i vlakem tvořeným lokomotivou řady 754 a vozy řady Bdmtee a či samotným motorovým vozem řady 810.\n\n\n"}
{"id": "441875", "url": "https://cs.wikipedia.org/wiki?curid=441875", "title": "Trať 252", "text": "Trať 252\n\nTrať 252 v Česku může být:\n"}
{"id": "441876", "url": "https://cs.wikipedia.org/wiki?curid=441876", "title": "Železniční trať Křižanov–Studenec", "text": "Železniční trať Křižanov–Studenec\n\nŽelezniční trať Křižanov – Studenec (v jízdním řádu pro cestující označená číslem 257) je jednokolejná regionální trať o stavební délce 32,0 km, propojující hlavní trať Havlíčkův Brod – Brno s hlavní tratí Brno–Jihlava. Provoz ze Studence do Velkého Meziříčí byl zahájen v roce 1886. V roce 1953 bylo dokončeno prodloužení z Oslavice přes nové nádraží ve Velkém Meziříčí do Křižanova, kde se trať napojila na rovněž právě dokončenou trať ze Žďáru nad Sázavou do Tišnova. Původní část trati mezi Oslavicí a starým nádražím ve Velkém Meziříčí nyní slouží nákladní dopravě.\n\n\n\n"}
{"id": "441879", "url": "https://cs.wikipedia.org/wiki?curid=441879", "title": "Trať 310", "text": "Trať 310\n\nJako trať 310 jsou v jízdním řádu pro cestující společně uvedeny tyto tratě:\n"}
{"id": "441880", "url": "https://cs.wikipedia.org/wiki?curid=441880", "title": "Železniční trať Olomouc–Opava", "text": "Železniční trať Olomouc–Opava\n\nŽelezniční trať Olomouc – Opava východ (v jízdním řádu pro cestující označená číslem 310) je jednokolejná trať, součást celostátní dráhy. Trať vede z Olomouce hlavního nádraží přes Valšov, Bruntál, Milotice nad Opavou a Krnov do Opavy. Na trati se nachází pět tunelů. Provoz na trati byl zahájen v roce 1872.\n\nZ Krnova vedla odbočná trať do Německa (nynější území Polska) do stanice Głubczyce; doprava byla zastavena v roce 1945 v důsledku uspořádání Evropy po 2. světové válce; zčásti zůstala jako vlečka, zbytek byl snesen. Trať z Opavy k státní hranici a do Německa (nyní území Polska) do stanice Pilszcz zahájila provoz v roce 1909 a ukončila provoz ze stejného důvodu v roce 1945.\n\n\nPo obsazení Sudet Německem byla v 1. polovině 40. let 20. století postavena propojovací kolej mezi železniční tratí Mährisch Schönberg–Jägerndorf a železniční tratí Olmütz–Troppau, která vedla podél dnešní krnovské zahrádkářské osady Úsvit a která křižovala železniční trať Jägerndorf–Leobschütz. Propojovací kolej byla v padesátých letech 20. století vytrhána. V roce 2016 byl kompletně zrekonstruován úsek Krnov - Opava východ a traťová rychlost v úseku Krnov - Skrochovice byla zvýšena na 120 km/h.\n\nV roce 2012 Ministerstvo dopravy ČR vyhlásilo Výběrové řízení na dopravce na rychlíkové lince R27 Olomouc – Krnov – Ostrava. Přihlásili se dva zájemci, a to RegioJet a Arriva, která byla v únoru 2013 z řízení vyloučena pro nesplnění podmínek, což vedlo ke zrušení soutěže. Nakonec Ministerstvo dopravy ČR bez dalšího řízení jmenovala dopravcem RegioJet, který měl zahájit provoz 14. prosince 2014. V červenci 2013 ovšem ministr dopravy Zbyněk Stanjura oznámil, že chystanou smlouvu o smlouvě budoucí s Jančurou nepodepíše.\n\n\n\n"}
{"id": "441882", "url": "https://cs.wikipedia.org/wiki?curid=441882", "title": "Železniční trať Suchdol nad Odrou – Budišov nad Budišovkou", "text": "Železniční trať Suchdol nad Odrou – Budišov nad Budišovkou\n\nŽelezniční trať Suchdol nad Odrou – Budišov nad Budišovkou (v jízdním řádu pro cestující označená číslem 276) je jednokolejná regionální trať o délce 39 km. Provoz na trati byl zahájen v roce 1891.\n\nNa trati je zjednodušený způsob řízení dopravy tzv. D3. Dirigující stanicí je Suchdol nad Odrou.\n\nTrať byla plánována jako lokální trať, která vycházelí z lokálního uzlu Suchdol nad Odrou, hned po tratích ze stejného uzlu do Nového Jičína (dokončena 1880), a spolu s tratí spojující Suchdol nad Odrou a Fulnek byla otevřena 15. října 1891. Do potencionálních alternativních tras patřilo i úzkokolejné spojení Vítkova a Opavy, toto však bylo zamítnuto. Tyto lokální tratě tedy pomohly udělat ze Suchdola nad Odrou uzel na Severní dráze. Samotná výstavba byla provedena společností von Neberle a financována společností Severní dráha Ferdinandova. Doba stavby trvala přibližně pouze půl roku. Kvůli stavbě tratě se za Mankovickým mostem pod úpatím Pohořského kopce musel být mezi řekou Odrou a svahem odkopáno asi dvě stě metrů svahu a zpevněn kamennou zdí. Kvůli stavbě musel být odstřelen kus skály mezi dnešními zástavkami Jakubčovice nad Odrou a Heřmánky a přeloženo koryto řeky Odry asi o 300 metrů, aby mohla být v tomto prostoru postavena trať. V roce 1936 byla přistavěna v Heřmánkách další kolej pro křižování vlaků. Tato stavba byla postavena, aby se před náročným úsekem mezi Heřmánkami a Vítkovem (sklon až 2,8% nebo taky 28‰) mohly vlaky křižovat. \n\nPřístavbou společnosti Semperflex Optimit v Odrách byl zrušen železniční přejezd i závory na tomto přejezdu. Na tento přejezd navazovala železniční vlečka do závodu. \n\nV roce 2000 byl v zástavce Klokočov opraven historický vodojem, nyní občasně sloužící pro historické parní vlaky. \n\nV konečné stanici v Budišově nad Budišovkou nikdy nebyla postavena točna pro lokomotivy, proto jezdily lokomotivy zpátky do Suchdola nad Odrou pozpátku, také se v Budišově dozbrojovaly, a byla prováděna inspekce. Vlaky se ovšem musely čas od času otočit, aby se v častých obloucích tratě opotřebovávala kola rovnoměrně. \n\nV roce 2009 byla zastávka Jakubčovice nad Odrou přesunuta blíže Odrám, kvůli činnosti blízkého kamenolomu. Financování stavby bylo prováděno firmou Erovia, který tento kamenolom vlastní. 15. února 2009 pak byla otevřena fungl nová zastávka Odry - Loučky.Nástupní plošina je výjimečně vysoko (550mm nad terénem) aby usnadnila nastupování. Postavení stálo 1,5 milionu korun a bylo placeno z rozpočtu města Oder. Obě dvě zastávky mají velmi shodné parametry, tzn obě jsou zastřešené a osvětlené. \n\n\n"}
{"id": "441896", "url": "https://cs.wikipedia.org/wiki?curid=441896", "title": "Crosby", "text": "Crosby\n\nPříjmení Crosby nosí více různých osobností:\n\n"}
{"id": "441900", "url": "https://cs.wikipedia.org/wiki?curid=441900", "title": "Williamson", "text": "Williamson\n\nWilliamson může znamenat:\n\n\n\n"}
{"id": "441901", "url": "https://cs.wikipedia.org/wiki?curid=441901", "title": "Pektin", "text": "Pektin\n\nPektin je lineární polysacharid kyseliny galakturonové, jejího esteru a její vápenato–hořečnaté soli, jenž se podílí na stavbě některých rostlinných pletiv.\n\nPektinů existuje mnoho druhů. Vlastní pektiny jsou lineární makromolekulární koloidy složené z molekul kyseliny D-galaktouronové. Dále se podle stupně esterifikace této kyseliny dělí na:\n\nPektiny jsou buď nerozpustné ve vodě (tzv. protopektiny), nebo účinkem kyselin či protopektináz i rozpustné. Jsou schopné na sebe vázat vodu, čímž se výrazně podílí na hospodaření buněk s vodou. Mají význam při zrání ovoce – měknutí plodů je způsobeno právě přeměnou nerozpustných pektinů na rozpustné. Stejný proces se uplatňuje i při opadávání listů a plodů či v průmyslu při máčení lnu.\n\nV průmyslu je to hojně používaný silný želírovací prostředek, který se získává ze slupek citrusových plodů a poté je upraven cukry a solemi. Je určen především pro cukrářskou výrobu. (např.: k výrobě želatin, bonbónů, marmelád). Používá se jako zahušťovadlo. Pektiny hrají významnou roli také při zavařování – výrobě různých džemů a marmelád. Čím více pektinů ovoce má, tím lépe nám daný džem zhoustne. Obecně platí, že čím je ovoce zralejší, tím obsahuje pektinů méně a naopak. Množství pektinů se také liší v jednotlivých druzích ovoce, některé jej mají přirozeně více a jiná méně. Mezi ovoce s vysokým podílem pektinů patří citrusové plody, jablka, rybíz. Naopak málo pektinů obsahují např. třešně, kiwi nebo ananas.\n\nPektin se vyskytuje v buněčné šťávě ovocných plodů, v hlízách, lodyhách, ale i ve střední lamele buněčné stěny.\n"}
{"id": "441902", "url": "https://cs.wikipedia.org/wiki?curid=441902", "title": "Dvanáct rozhněvaných mužů", "text": "Dvanáct rozhněvaných mužů\n\nDvanáct rozhněvaných mužů může být:\n\n"}
{"id": "441905", "url": "https://cs.wikipedia.org/wiki?curid=441905", "title": "Berlínská smlouva (1878)", "text": "Berlínská smlouva (1878)\n\nBerlínská smlouva byl závěrečný akt Berlínského kongresu v roce 1878, kterým Spojené království, Německá říše, Itálie, Rakousko-Uhersko, Francie, Rusko a Osmanská říše revidovali Sanstefanskou mírovou smlouvu podepsanou 3. března 1878.\n\nNejdůležitější změnou oproti této smlouvě bylo značné omezení územního rozsahu obnoveného Bulharska a vytvoření autonomního knížectví Východní Rumélie. Malá část území, původně přiřknutých Bulharsku, připadla Rumunsku a Srbsku, většina (oblast širší Makedonie) zůstala do roku 1912 pod osmanskou vládou.\n\nSmlouva potvrdila úplnou nezávislost Srbska, Černé Hory a Rumunska, zatímco Bulharsko zůstalo pod formální svrchovaností Vysoké Porty. Smlouva také řešila postavení náboženských menšin (židů a muslimů) v Rumunsku, které se zavázalo těmto skupinám poskytnout plná občanská práva.\n\n"}
{"id": "441906", "url": "https://cs.wikipedia.org/wiki?curid=441906", "title": "Mezinárodní teologická komise", "text": "Mezinárodní teologická komise\n\nMezinárodní teologická komise (MTK) je uskupení čítající ne více než třicet teologů jmenovaných papežem na pětileté funkční období, které je součástí římské kurie a slouží jako poradní orgán Svatého stolce, zejména Kongregace pro nauku víry.\nPůsobí od roku 1969, kdy ji ustanovil papež Pavel VI. Její sídlo se nachází v Římě. Předsedou MTK je kardinál prefekt Kongregace pro nauku víry.\n\nO Mezinárodní teologické komisi se poprvé zmiňuje dokument Biskupské synody Ratione habita ze dne 28. října 1967. Objevuje se v něm návrh na zřízení skupiny odborníků, která by při zachování vědecké autonomie spolupracovala se Svatým stolcem a hlavně s Kongregací pro nauku víry. Papež Pavel VI. schválil 11. dubna 1969 její provizorní statuta (ad experimentum). Jan Pavel II. pak v motu proprio Tredecim anni iam ze dne 6. srpna 1982 vydal pro tuto komisi statuta definitivní.\n\nPodle aktuálně zpracovávaného problému může předseda MTK z jejích členů sestavit zvláštní subkomise. Ty mohou ke spolupráci přizvat další odborníky (i nekatolické), kteří nejsou členy Komise. Závěry jednání jsou předkládány ke schválení všem členům MTK. Výsledný dokument, pokud jej papež potvrdí, může být pak zveřejněn. Členové MTK jsou vázáni dodržováním profesionálního tajemství.\n\nDokumenty MTK nemají váhu dokumentů magisteria, ale jsou významné pro svoji odbornou autoritu. Jsou kolektivním dílem teologických expertů, a proto představují určitý stručný souhrn aktuálního stavu teologické reflexe v katolické církvi.\n\nSoučasným předsedou MTK byl na funkční období 2009–2014 jmenován William kardinál Levada. V dubnu 2009 Benedikt XVI. určil nového generálního sekretáře Komise, kterým se stal dominikán Charles Morerod.\n\n\n\n\nSeznam členů Mezinárodní teologické komise v období 1974–1979.\n\n\nSeznam členů Mezinárodní teologické komise v období 1969–1974.\n\n\n"}
{"id": "441908", "url": "https://cs.wikipedia.org/wiki?curid=441908", "title": "Dan Quayle", "text": "Dan Quayle\n\nDanforth James Quayle (* 4. února 1947, Indianapolis, Indiana) je americký politik. V období funkčního období George H. W. Bushe byl 44. viceprezidentem USA (1989 – 93). Byl také členem Sněmovny reprezentantů (1977 – 81) a poté senátorem za stát Indiana (1981 – 89).\n\nQuayle se narodil v roce 1947 ve městě Indianapolis. V roce 1974 získal titul doktora práv (Juris Doctor – J.D.) na Indiana University School of Law. Spolu se svou manželkou, Marilyn Tuckerovou, pak ve městě Huntington provozoval vlastní právní praxi. Ve věku 29 let byl zvolený do Sněmovny reprezentantů, v roce 1980 do Senátu.\n\nV roce 1988 si ho tehdejší viceprezident a zároveň nominant Republikánské strany na prezidenta USA, George H. W. Bush, zvolil za svého případného viceprezidenta. Dvojice Bush/Quayle následně porazila demokraty Michaela Dukakise a Lloyda Bentsena.\n\nJako viceprezident Quayle podnikl oficiální návštěvy 47 zemí a sloužil v úřadu předsedy Národní vesmírné rady (National Space Council). V roce 1992 byl na post viceprezidenta nominován znovu, dvojice Bush/Quayle ale byla poražena demokratickými protikandidáty Billem Clintonem a Al Gorem.\n\nQuayle v roce 1994 publikoval své memoáre. V tom čase se léčil na zápal žil, proto nezastával žádnou funkci. V roce 2000 se nejdříve ucházel o republikánskou nominaci na prezidenta, poté ale svou kandidaturu stáhl a podporoval George W. Bushe.\n\nDvojice Bush/Quayle vyhráli ve volbách s výsledkem 53 ku 46 %, přičemž získali 40 států a 426 volebních hlasů volitelů.\n\nQuayle si během svého funkčního období vysloužil posměch médií. K tomu přispíval zejména Quaylův sklon k veřejným prohlášením, které si buďto navzájem odporovaly („Holokaust byl v historii našeho národu obscénním obdobím. Ne, ne v období našeho národa, ale ve druhé světové válce. Tedy, všichni jsme v tom století žili. Nežil jsem v tomto století, ale v historii tohoto století“), nebo byli zmatené (V minulosti jsem udělal dobrá rozhodnutí. V budoucnu jsem udělal dobrá rozhodnutí).\n\nKrátce poté, co Bush ohlásil  zahájení programu na prozkoumaní vesmíru (Space Exploration Initiative), který zahrnoval i přistání lidí na Marsu, Quayle se ve svém vyjádření dopustil řady chybných výroků. Uvedl například, že „Mars je vlastně na stejném orbitu [jako Země] ... Mars je od Slunce vzdálený přibližně stejně, a to je velmi důležité. Viděli jsme fotografie s kanály a vodou. Jestli tam je voda, je tam i vzduch. Když je tam vzduch, můžeme tam dýchat.“\n\n"}
{"id": "441912", "url": "https://cs.wikipedia.org/wiki?curid=441912", "title": "Fleming", "text": "Fleming\n\nPříjmení Fleming nosí více různých osobností:\n\n"}
{"id": "441916", "url": "https://cs.wikipedia.org/wiki?curid=441916", "title": "Observatoř Mount Wilson", "text": "Observatoř Mount Wilson\n\nObservatoř Mount Wilson je americká observatoř v Kalifornii na severním okraji metropolitní oblasti Los Angeles. Leží na hoře Mount Wilson v pohoří San Gabriel Mountains ve výšce 1742 m.\n\nObservatoř byla založena v roce 1904. Prvním dalekohledem zde byl od roku 1908 Haleův 1,5m reflektor.\n\nZdejší největší dalekohled – Hookerův dalekohled – má průměr zrcadla 2,5 m (100 palců). Byl uveden do provozu v roce 1917. Ve své době šlo o největší teleskop na světě. Tím zůstala až do roku 1948, kdy byl zprovozněn 5m dalekohled na Observatoři Palomar\n\nPro svá pozorování ho od roku 1919 používal americký astronom Edwin Hubble. V roce 1928 zde objevil rudý posuv galaxií – důkaz o rozpínání vesmíru.\n"}
{"id": "441924", "url": "https://cs.wikipedia.org/wiki?curid=441924", "title": "Nilton Giese", "text": "Nilton Giese\n\nNilton Giese (* 3. listopadu 1959) je brazilský luterský duchovní.\n\nVystudoval teologii na semináři v Sao Leopoldu, následně působil jako pastor a učitel teologie na Kubě, Kostarice a v Brazílii. Od roku 2005 působí v Latinskoamerické radě církví, od roku 2009 je generálním tajmníkem této organizace.\n\n"}
{"id": "441928", "url": "https://cs.wikipedia.org/wiki?curid=441928", "title": "Josef Ferdinand", "text": "Josef Ferdinand\n\nJméno Josef Ferdinand je částí celého jména více osob:\n\n"}
{"id": "441929", "url": "https://cs.wikipedia.org/wiki?curid=441929", "title": "Georgetown", "text": "Georgetown\n\nVíce sídel nese jméno Georgetown, nebo George Town:\n\n\ndalší významy:\n"}
{"id": "441936", "url": "https://cs.wikipedia.org/wiki?curid=441936", "title": "Chediakův–Higashiho syndrom", "text": "Chediakův–Higashiho syndrom\n\nChediakův-Higashiho syndrom (CHS) je velmi vzácné dědičné onemocnění, které se vyskytuje především v některých židovských skupinách. Nemoc však není specifická výlučně pro člověka a objevuje se i u skotu, bílých tygrů, modrých perských koček, myší, norků, lišek a kosatek dravých.\n\nChediakův-Higashiho syndrom se manifestuje okulokutánním albinismem (snížená pigmentace), stříbřitě blond vlasy, hepatosplenomegálii, hypertrofií ganglií a recidivujícími hnisavými infekcemi kůže a dýchacích cest. \n\nV periferním krevním obraze je patrna anomálie granulace leukocytů a lymfocytů (velká granula), stejně jako plazmatických inkluzí v myeloidních buňkách v kostní dřeni. V prenatální diagnostice může být nemoc rozpoznána pomocí fetálního rozboru krve nebo biopsie z chlupů či kůže. \n\nSyndrom je autosomálně recesivně dědičný. CHS-gen leží na dlouhém raménku chromosomu 1, genový lokus q42.1–q42.2. Příčinami symptomu jsou funkční poruchy leukocytů s polymorfním jádrem (ty obsahují charakteristické lysosomální vakuoly) a nedostatek natural-killer (NK) lymfocytů. Výzkum na zvířecím modelu, myši, vedl k objevu příčiny mutace v genu pro LYST-protein, jehož funkce je zatím neznáma.\n\nS Chediakovým-Higashiho syndromem je většinou spojena agresivně probíhající parodontitida.\n\nNemoc může být léčena pomocí transplantace kostní dřeně.\n\nOčekávaná délka života je silně snížena. Většina dětí trpících CHS se kvůli probíhajícím infekcím nebo kvůli vzniku maligních nádorů nedožije více než deseti let.\n\n\n"}
{"id": "441937", "url": "https://cs.wikipedia.org/wiki?curid=441937", "title": "Demosthenesia", "text": "Demosthenesia\n\nDemosthenesia je rod rostlin z čeledi vřesovcovité. Jsou to převážně epifytické keře, řidčeji liány s trubkovitými nebo výjimečně baňkovitými květy uspořádanými ve svazečcích nebo hroznech. Plody jsou modročerné.\n\nZahrnuje 13 druhů a je rozšířen v tropické Jižní Americe v oblasti Peru, severní Bolívie a severní Brazílie. Rostliny rostou v horských lesích vyšších poloh.\n\n"}
{"id": "441942", "url": "https://cs.wikipedia.org/wiki?curid=441942", "title": "Wish You Were Here (píseň, Pink Floyd)", "text": "Wish You Were Here (píseň, Pink Floyd)\n\n\"Wish You Were Here\" je titulní skladba ze \"stejnojmenného\" alba anglické skupiny Pink Floyd, které vyšlo roku 1975. Text skladby popisuje pocity Rogera Waterse o odcizení od ostatních lidí. Jako většina z alba se skladba vztahuje na bývalého člena Pink Floyd - Syda Barreta a jeho úpadek. Na hlavní riff prý přišel David Gilmour doma, když hrál na akustickou kytaru; riff pak přehrával na Abbey Road Studios, kde s Rogerem Watersem skladbu dokončili, včetně textu Rogera Waterse.\nRoku 2004 skladba #316 pozice v žebříčku časopisu Rolling Stone – \"500 nejlepších skladeb všech dob\".\n\nV roce 1995 vyšla singlová verze skladby ze živáku Pulse.\n"}
{"id": "441943", "url": "https://cs.wikipedia.org/wiki?curid=441943", "title": "Polypeptid", "text": "Polypeptid\n\nPolypeptid je obvykle označení pro peptidový biopolymer složený z více než 10 aminokyselin. Mezi polypeptidy tedy podle této definice patří i bílkoviny (proteiny), jejichž řetězec však bývá ještě mnohem delší; někdy se však termíny polypeptid a protein v podstatě zaměňují. Jindy se však polypeptid definuje například jako polymer aminokyselin o délce menší než 50 aminokyselin.\n\nPolypeptid vzniká v buňce procesem translace na ribozomu.\n\nMenší než polypeptidy jsou oligopeptidy.\n"}
{"id": "441944", "url": "https://cs.wikipedia.org/wiki?curid=441944", "title": "Marie Ferdinanda Saská", "text": "Marie Ferdinanda Saská\n\nMarie Ferdinanda Saská (27. dubna 1796, Drážďany – 3. ledna 1865, Brandýs nad Labem) byla saskou princeznou z rodu Wettinů a provdanou velkovévodkyní toskánskou, jíž se stala 6. května 1821. Manželství s o dvacet šest let starším velkovévodou Ferdinandem III. z Habsbursko-Lotrinského domu trvalo pouhé tři roky.\n\nNarodila se z manželství saského prince Maxmiliána s parmskou princeznou Karolínou jako druhé dítě i dcera. Měla šest sourozenců: Marii Amálii, saského krále Bedřicha Augusta, Klemense, provdanou toskánskou velkovévodkyni Marii Annu, saského krále Jana a provdanou španělskou královnu Marii Josefu.\n\nOtec byl synem saského kurfiřta Fridricha Kristiána a jeho manželky bavorské princezny Marie Antonie, která se narodila z manželství císaře Svaté říše římské Karla VII. s dcerou císaře Josefa I., Marií Amálií Habsburskou. Otcovými rodiči byli polský král a saský kurfiřt August III. a Marie Josefa Habsburská. Obě otcovy babičky Marie Josefa i Marie Amálie se narodily z manželství císaře Josefa I.\n\nMatka Karolína náležela k španělské resp. parmské větvi rodu Bourbonů. Jejím otcem byl parmský vévoda Ferdinand, syn vévody Filipa a jeho manželky Luisy Alžběty Francouzské, který se v roce 1769 oženil s dcerou císaře Františka I. Štěpána a jeho manželky královny Marie Terezie, Marií Amálií.\n\nVelkovévoda Ferdinand III. ovdověl v roce 1802 a z prvního manželství s Luisou Neapolsko-Sicilskou měl dvě dcery a pouze jednoho syna Leopolda, jehož zdraví ovšem nebylo pevné a lékaři se v těchto letech začali obávat o jeho život. Navíc ačkoliv byl od roku 1817 ženat, neměl žádného potomka. A tak se Ferdinand III. v naději na dalšího syna rozhodl pro druhý sňatek. Dne 6. května 1821 se tedy Marie Ferdinanda ve Florencii provdala za otce svého švagra Leopolda Toskánského, který byl o pouhý rok mladší než ona. Bezdětné manželství ukončila po třech letech Ferdinandova smrt a Marie Ferdinanda se v sedmadvaceti letech stala vdovou. Novou toskánskou velkovévodkyní se stala její sestra Marie Anna, která byla provdaná za Leopolda.\n\nPo manželově smrti pobývala Marie Ferdinanda na toskánském dvoře, titul velkovévodkyně-vdova jí nebyl přiznán. Po smrti Marie Anny v roce 1832 se velkovévoda znovu oženil s Marií Antonií Neapolsko-Sicilskou, která byla stejně jako Marie Ferdinanda pravnučkou královny Marie Terezie. Po Leopoldově svržení z toskánského velkovévodského stolce roku 1859 přesídlila spolu s velkovévodskou rodinou do Vídně pod ochranu císaře Františka Josefa I. Zemřela na zámku v Brandýse nad Labem, který její nevlastní syn Leopold II. koupil v roce 1860.\n"}
{"id": "441948", "url": "https://cs.wikipedia.org/wiki?curid=441948", "title": "Warner", "text": "Warner\n\nPříjmení Warner nosí více různých osobností:\n\n"}
{"id": "441958", "url": "https://cs.wikipedia.org/wiki?curid=441958", "title": "Masters of Rock (rozcestník)", "text": "Masters of Rock (rozcestník)\n\nMasters of Rock může znamenat:\n\n"}
{"id": "441959", "url": "https://cs.wikipedia.org/wiki?curid=441959", "title": "Nonstop (román)", "text": "Nonstop (román)\n\nNonstop je sci-fi román, poprvé vydaný roku 1958, jehož autorem je Brian Wilson Aldiss. V originále se román jmenuje \"Non-stop\", ačkoliv několik jeho vydání v USA nese titul \"Starship\" (Vesmírná loď). Nonstop je přímo inspirován románem Sirotci oblohy od Roberta A. Heinleina a dá se považovat za jeho rozšíření.\n\nV češtině byla kniha s ponechaným názvem Nonstop vydána několikrát. Jedno z prvních vydání vydalo nakladatelství Odeon v Praze v roce 1979, tehdy jako brožovanou knížku s nákladem 50 000 výtisků, 240 stranami, v edici Čtení na dovolenou.\n\nRománem Nonstop je inspirován americko-německý sci-fi film Symptom Pandorum z roku 2009.\n\nV roce 2010 uvedlo Činoherní studio Ústí nad Labem pod názvem \"2521\" divadelní adaptaci románu Nonstop. V divadelním prostředí je přitom sci-fi ojedinělým žánrem. V inscenaci režírované Filipem Nuckollsem se představili v hlavních rolích Jan Plouhar (Roy Complain), Kryštof Rímský (Marapper), Jan Jankovský (Fermour) a Marek Pospíchal (Wantage).\n\nHlavní postavou románu je Roy Complain, který žije ve světě, na jehož pravou podstatu jeho obyvatelé již před generacemi zapomněli, mnohé zůstalo jen v podobě mýtů a legend a další věci si znovu interpretovali.\n\nRoy Complain se s několika společníky vydává na pouť s jasným cílem odhalit jedno z největších tajemství jejich světa a zmocnit se ho. Cestou se dostávají do dosud pro ně nemyslitelných situací včetně několika nečekaných setkání. Díky tomu se postupně dozvídají o vlastním světě, až nakonec (spolu se čtenářem) zjistí plnou pravdu o tom, kdo jsou, odkud pocházejí a posledními událostmi knihy snad i kam směřují.\n\nKniha je dělena do čtyř částí, každá pak do několika číslovaných kapitol.\n\nRoy Complain je lovec v Greenově kmeni, který žije v koridorech lemovaných různými místnostmi a jehož vesnice je ve všech chodbách ohraničena zátarasy. Za nimi se nachází jen houština poniků, rychle rostoucích užitkových rostlin, která se zdá být nekonečná a která se táhne všemi chodbami. O tom, co se nachází dál, obyvatelé Ubikací nevědí. V ponikovém porostu žijí různá zvířata, která jsou lovena pro maso i kůži. Všichni věří, že celé to místo bylo vytvořeno Obry, kteří však již vyhynuli a místo nich převzali svět právě lidé. Legendy o Obrech vycházejí z toho, že všechny v místnostech nalézané předměty jsou enormně velké.\n\nPři jedné lovecké výpravě, na kterou Roy vezme svou ženu Gweny, se setká s lovci z jiného kmene. Ti je zaskočí a v okamžiku, kdy se Gweny vzdálí, ji unesou. Roy je pak potrestán za to, že připravil kmen o ženu. Později se u něj zastaví místní kněz Henry Marapper a nabídne mu účast na výpravě do legendami opředené Přídě. I když se mu to zpočátku nezamlouvá, nakonec se s knězem a třemi dalšími společníky (Bobem Fermourem, Ernem Rofferym a Wantagem) vydávají na cestu.\n\nJakmile opustí hranice vesnice, kněz Marapper se svým společníkům pokusí vysvětlit cíl cesty: Svět je ve skutečnosti Loď, která se řítí prostorem zvaným vesmír za cílem, který byl již dávno zapomenut. Bob Fermour k téhle informaci přistupuje poněkud laxním způsobem a na počáteční prohlášení kněze „jsme na lodi“ odpoví okamžitě „samozřejmě“. Pro Roye je to naopak poněkud nepřijatelná představa, se kterou se nedokáže vypořádat ani poté, co jim všem kněz ukáže plánek v nedávno nalezené knize „Rukověť elektrických obvodů hvězdoletu“. Na plánu jim také ukáže cíl jejich cesty - velitelské centrum, kam chtějí dorazit, najít kapitána, který ovládá loď, a převzít nad lodí vládu. Pojmy jako loď, vesmír jsou jim zcela nepochopitelné.\n\nCestou pustinami se Roy s Ernem Rofferym setká s Obry, o nichž byli všichni přesvědčeni, že vyhynuli. Zaútočí na Obry svými zbraněmi a Roy je omráčen, později je ale propuštěn a na rozdíl od Rofferyho se vrátí ke svým společníkům. Ti nechtějí vyprávění věřit, Obři přece vyhynuli již před mnoha generacemi.\n\nBěhem dalšího putování dorazí do míst, kde přestává existovat gravitace. S obtížemi toto místo překonají, ale pak náhle uslyší, že je někdo sleduje. Ve velké otevřené místnosti, hustě zarostlé poniky, však ztratí ve snaze jim utéct směr, a tak je nakonec dostihnou a Wantageho dokonce šípy zastřelí. Z pětice tak zůstávají jen Roy Complain, Henry Marapper a Bob Fermour. Pronásledovateli byli lidé z Přídě.\n\nJejich přemožitelé je odvedou do přídě, která je podobně, jako jejich vesnice, oddělena od ponikových houštin zátarasy. Tyto jsou však mnohem bytelnější, připevněné napevno, ne jako posuvné v jejich vesnici, která se postupně sunula koridory, a navíc opatřené i jemnými sítěmi, které bránily jinak všudypřítomnému hmyzu proniknout do lidmi obývaných prostor Přídě.\n\nVšichni tři jsou vyslýcháni vyšetřovatelem Rogerem Scoytem a vyšetřovatelkou Laurou Vyannovou, aby se zjistilo kdo jsou, odkud jsou a hlavně, jestli to jsou lidé. Krom lidí totiž prý existují ještě i Vetřelci, kteří se rodí z bahna v ponikových houštinách, kteří se podobají lidem, žijí s nimi a jsou jejich nepřáteli. Po společném výslechu přijde i výslech po jednom.\n\nMarapper se je marně pokouší šokovat prohlášením o tom, že Svět je Loď, což ale na Přídi všichni vědí. Při snaze nalézt podle Marapperova plánu řídicí středisko však objeví jen holé zdi.\n\nRoy je pak vystaven testu: Marapper předstírá mrtvého a Roy nad ním v duchu zvyklostí svého kmene dá volný průchod svému vzteku a žalu. Tím dokáže, že je člověk, zatímco Bob Fermour zůstává v klidu, a je proto uvězněn jako Vetřelec.\n\nMarapper a Complain jsou představeni místnímu knihovníkovi, který jim vypráví o lodi, o vesmíru, sluncích i planetách, ačkoliv sám má znalosti povrchní. Vypráví, že loď byla na cestu k jiné planetě, aby tam založila kolonii a pak se vydala zpět. Podle toho, že byly nalezeny mikrofilmy označené nápisy jako „přelet nad kontinentem A Nové Země“ usoudili, že loď na planetu dorazila a že je teď na cestě zpět. Mikrofilmy samotné však jsou vlhkem poškozené.\n\nPak jim také ukáže Příďový svitek, který tvoří seznam guvernérů přídě, ačkoliv v době příběhu je Příď řízena Radou pěti, jejíž je knihovník členem. U prvního guvernéra je poznámka: \"Jsem čtvrtým kapitánem velícím této lodi na její cestě domů, avšak protože to slovo zní dnes už jen jako ironie, rozhodl jsem se pro titul guvernér. Snad není příliš nadnesený.\" Díky tomuto svitku dokázali stanovit, že jsou na cestě již 23 generací.\n\nDo Přídě přijde člověk z Greggovy bandy a chce vyjednat s Přídí dohodu o spolupráci. Nikomu však neřekne podrobnosti, jen je odkáže na vůdce bandy Gregga, kterému jeho lidé říkají kapitán a který je ve skutečnosti Royův léta ztracený starší bratr. Vyslancem Přídě se stane Roy spolu s vyšetřovatelkou Vyannovou. Zjistí, že Greggova tlupa je v žalostném stavu, v krvavé bitvě se totiž utkala s inteligentními krysami, které po lodi budují agresivní společenstva. U Gregga naleznou i umírajícího Rofferyho, který byl napaden krysami a posléze se ho tlupa ujala.\n\nGregg po Přídi požaduje, aby se mohli na Přídi usadit, na oplátku nabízí veškerý potenciál svých lidí k obraně před útoky jiných kmenů či krys.\n\nKdyž se ptají, proč si nechá říkat kapitán, odpoví jim, že našel starý deník, který patřil prvnímu kapitánovi lodi Gregorymu Complainovi, vzdálenému předkovi Roye a Gregga. Před odchodem věnuje Gregg svému bratrovi velmi výkonný tepelný zářič umožňující tavit kov, který ztratil jeden z Obrů. Vyannová v nestřeženém okamžiku sebere Gregoryho deník.\n\nV Přídi byli mezitím spatřeni Obři, jak z cely zachraňují Vetřelce Fermoura. Až dosud se věřilo, že Obři jsou vzdálenými předky lidí a že lidem předali vládu nad světem/lodí. Tím, že osvobodili Vetřelce, se spolčili s úhlavními nepřáteli a stali se v očích lidí hrozbou. Marapper zjistí, že Obři přicházejí a odcházejí poklopy v podlaze, které otvírají speciálním prstenem, který měl jako všichni Vetřelci i Fermour.\n\nKdyž se tedy Vyannová s Complainem vrátí do Přídě, je Greggova nabídka přijata téměř ihned, neboť začal hon na Obry a bylo potřeba každé ruky. O tepelném zářiči ani o deníku nikomu neřekli. Deník si pak Roy s Laurou Vyannovou společně v její kajutě přečtou.\n\nZ deníku se dozvídáme, že loď odletěla od planety zvaná Nová Země, páté planety systému Procyon v souhvězdí Malého psa. Gregory byl prvním kapitánem na cestě zpět k Zemi od nově založené kolonie, kde zůstalo na planetě mnoho kolonistů, zvěře i strojů. Cesta zpět měla podle předpokladů trvat sedm generací. Což je pro Complaina i Vyannovou šok, neboť věděli, že jsou generací dvacátou třetí.\n\nDále se dozvídají, že po několika dnech onemocnělo mnoho zvířat i rostlin. Veškeré pokusy je vyléčit selhávaly. Pak se to ale u rostlin začalo obracet k lepšímu a obzvláště některé druhy hydroponiků si po ní začaly vést nadmíru dobře. Hydroponiky byly rostliny vyšlechtěné z černého bezu a sloužily k recyklaci ovzduší a obnově kyslíku.\n\nPak onemocnělo několik lidí a nemocných každým dnem přibývalo. Devět dnů po nakažení prvních z nich jich většina až na jedno děvče zemřeli. Tento devítidenní cyklus se stal jedinou jistotou této nemoci. Kdo přežil devátý den, se do několika dnů plně uzdravil. Jen se pak pohyboval poněkud trhaně a jakoby zrychleně.\n\nNakonec se přišlo i na příčinu této devítidenní zimnice. Na planetě loď načerpala zásoby vody obsahující dosud neznámou aminokyselinu, která měla na svědomí vytváření obzvláště složitých bílkovin, s nimiž si organismus nedovedl poradit. Když jejich množství v těle přesáhlo určitý práh, propukla devítidenní zimnice. Pokud si během té doby organismus dokázal s těmito bílkovinami poradit a rozložit je, člověk přežil a do budoucna se již s nimi dokázal vypořádat.\n\nV deníku se dále dozvídáme, že jeden z členů posádky začal kázat ostatním nové učení, které bylo namísto víry v Boha založené na psychologii (běžný pozdrav Royova kmene byl „prostor pro tvoje ego“ s odpovědí „na tvůj účet“). Také že kvůli zimnici mnozí požadovali návrat na kolonii a dokonce došlo i k nebezpečnému výbuchu v jedné části lodi, který vytvořil oblast bez gravitace. Po tomto incidentu nechal kapitán zničit všechny zbraně až na tzv. paprskomety, které nedokázaly nijak poškodit vnitřek lodě a zabránil tím dalším podobným katastrofám.\n\nKapitán Gregory Complain také zmiňuje i řídicí středisko, čímž potvrzuje jeho existenci, přestože Vyannová s Marapperem žádné nenašli.\n\nPo přečtení deníku Roy a Laura Vyannová vyzkouší tepelný zářič a zjistí, že dokáže prořezat stěny kajut. Na původně navštíveném místě tedy prořežou zeď a za ní skutečně řídicí středisko naleznou, je však úplně zničené. Přes odchlípnutou část okenních rolet poprvé spatří malou část vesmíru.\n\nZac Deight, jeden z radních Přídě a velitel Vetřelců na lodi, Roye uvězní a sebere mu svářecí pušku. Roy uprchne větracím systémem a seshora mřížkou vidí, jak Deight mluví vysílačkou s Obry. Sleze dolů, Deighta omráčí a pušku si vezme. Lidé z Přídě a Greggova banda na plné obrátky bojují proti Obrům, svářecí puškou ničí paluby, aby se neměli kam ukrýt a způsobují tím rozsáhlý požár, ačkoliv až dosud si protipožární mechanismy lodi se vším poradily.\n\nRoy a Laura donutí Deighta, který jim částečně vysvětlí souvislosti, aby zavolal vysílačkou Zemi. Deight tak učiní, ale ohlásí vzpouru, a je tak Royem a Marapperem zabit. Tato trojice, ke které se přidává Gregg, naleznou v odlehlé části lodě Boba Fermoura a všichni se vydávají do řídicího střediska.\n\nTam, ve snaze zachránit loď, uzavřou všechny uzávěry, oddělující od sebe všech 84 palub, aby tím zabránili šíření požáru, inteligentních krys a demoličního běsnění (přepážky a plášť lodi odolávaly tepelnému paprskometu).\n\nFermour jim vysvětluje, že nikdo z obyvatel lodi se nemá dostat zpět na planetu Zemi. Když se na dohled objevila vracející se loď, Země se s ní snažila spojit, ale bez odpovědi. Přilétnuvší lodě zjistily, že v důsledku devítidenní zimnice byla na lodi doba temna. Loď byla zatažena na oběžnou dráhu, ale její obyvatelé tam byli ponecháni, protože se změnili. Cizí aminokyselina a jí vytvářené bílkoviny způsobily, že začali žít asi čtyřikrát rychleji než běžní lidé a také se začali zmenšovat. Kvůli tomu by nebyli schopni žít na Zemi, lidé je ale chtějí nechat na oběžné dráze jen do té doby, než objeví účinné očkování. Hydroponiky boje s novými bílkovinami přečkaly, začalo se jim dařit a celou loď vyplnily neprostupnými ponikovými houštinami.\n\nProto vznikly legendy o Obrech, kteří všechno postavili, jejich potomci neměřili více než 150 cm. Náhodně zahlédnutí Obři byli údržbáři ze Země, kteří se starali o chod lodi. Vetřelci byli zase lékaři a učitelé, kteří lidi studovali a opatrně a potají jim pomáhali vést lepší život. Za Vetřelce byli na Zemi vybíráni jen ti nejmenší, kteří se dokázali naučit pohybovat se a mluvit co nejrychleji a vystačit jen s krátkým spánkem. Sám Fermour je antropolog, který studoval motáky (jak jim lidé ze Země říkali kvůli tomu, že se jim z rychlých pohybů motá hlava).\n\nV závěru dojde ke zkratu v ovládacích panelech a spustí se poplachový automat, který loď rozdělí podle palub na 84 samostatných objektů. Loď se stává neopravitelnou a její obyvatelé získávají naději, že je lidé budou muset vrátit na Zem, aby je zachránili.\n"}
{"id": "441961", "url": "https://cs.wikipedia.org/wiki?curid=441961", "title": "Mistrovství Evropy v krasobruslení", "text": "Mistrovství Evropy v krasobruslení\n\nMistrovství Evropy v krasobruslení je každoročně pořádaná soutěž o titul \"Mistra Evropy\" ve čtyřech kategoriích. Dvou z nich se účastní jednotlivci \"muži\" a \"ženy\", dalších dvou páry – \"sportovní dvojice\" a \"taneční dvojice\" (\"tance na ledě\"). Šampionáty jsou pořádány Mezinárodní bruslařskou unií (ISU) a jedná se o nejstarší ze čtyř soutěží organizovaných touto unií (dalšími jsou mistrovství světa, mistrovství čtyř kontinentů a mistrovství světa juniorů). Soutěž se zpravidla koná v lednu. \n\nMistrovství Evropy v mužské kategorii se poprvé uskutečnilo roku 1891 v Hamburku. Ženská soutěž, stejně jako sportovní páry měly premiéru na šampionátu ve Vídni roku 1930, tance na ledě pak dokonce o dvacet čtyři let později v Bolzanu (1954). \n\nV roce 1891 se Bruslařské svazy Německa a Rakouska spojily v jeden spolek \"\"Deutscher und Österrreichischer Eislaufverband\"\", aby uskutečnily první Mistrovství Evropy v krasobruslení a rychlobruslení v Hamburku (Německé císařství), tedy ještě před vlastním založení Mezinárodní bruslařské unie (ISU). Ta byla ustavena až v roce 1892 na zasedání v nizozemském Scheveningenu, kde se rozhodlo o každoročním konání mistrovství Evropy. V roce 1895 byl přijat návrh pořádat namísto tohoto šampionátu mistrovství světa. Proto se další dva roky (1896-1987) evropská soutěž nekonala, až v roce 1898 došlo k jejímu obnovení. \n\nDo roku 1948 se šampionátu mohli účastnit všichni členové Mezinárodní bruslařské unie, tedy i neevropští závodníci. Po vítězství Kanaďanky Barbary Ann Scottové a Američana Dicka Buttona téhož roku bylo rozhodnuto, že napříště se mistrovství mohou účastnit jen bruslaři z evropských států. Mistrovství Severní Ameriky v krasobruslení pak existovalo do roku 1971 jen v seniorské kategorii. V roce 1999 ISU začala pořádat Mistrovství čtyř kontinentů v krasobruslení jako náhradu za neexistující mistrovství zbylých kontinentů. Startují na něm neevropští bruslaři.\n\nKrasobruslaři se kvalifikují na ME na základě příslušnosti k evropskému členství Bruslařské unie. Národní svaz podává standardně jednu přihlášku v každé disciplíně. Maximálně můžou v každé z nich startovat tři závodníci. Právo obsadit druhé či třetí místo země obdrží na základě zisku bodů z předešlého mistrovství. Čím jsou krasobruslaři úspěšnější, tím obdrží více bodů, které jsou dány součtem umístění (pokud jsou v soutěži tři zástupci, pak se sčítají dvě nejlepší umístění). Body nelze převádět do další sezóny, takže země musí soupeřit o druhé a třetí závodnické místo každý rok. Pokud má země v soutěži jediného bruslaře, pak pro zisk druhého člena na dalším šampionátu je třeba, aby se umístil do desátého místa nebo do druhého místa, aby země získala právo na třetího účastníka. Jestliže má země v soutěži dva zástupce, pak součet umístění obou bruslařů musí být 13 či nižší (např. 6.+7.), aby měla země právo na tři soutěžící a součet 28 či nižší (např. 10.+18.), aby měla právo na dva soutěžící. Pokud je součet umístění vyšší než 28, pak v příštím roce bude zemi zastupovat jediný krasobruslař.\n\nExistují výjimky, pokud je soutěžící donucen odstoupit ze soutěže v průběhu závodu ze zdravotních důvodů nebo pro technické problémy výbavy. \n\nNominační kritéria národních svazů jsou odlišná. Některé státy preferují volbu na základě umístění závodníků v nominačních soutěžích (např. národním mistrovství), jiné toto nezohledňují. \n\nKrasobruslař musí dosáhnout patnácti let věku k 1. červenci předešlého roku, než v jakém se mistrovství koná.\n\nNásledující země mají právo nasadit na Mistrovství Evropy 2016 více než jednoho krasobruslaře v dané disciplíně, na základě dosažených bodových výsledků z předešlého ročníku soutěže. \n\n"}
{"id": "441964", "url": "https://cs.wikipedia.org/wiki?curid=441964", "title": "Works (album, Pink Floyd)", "text": "Works (album, Pink Floyd)\n\nWorks je sedmé výběrové album britské skupiny Pink Floyd. Vydáno bylo v červnu 1983 jejich dřívějším americkým vydavatelem Capitol Records a bylo určeno pro americký trh.\n\nAlbum \"Works\" neobsahuje nejznámější skladby Pink Floyd, nachází se zde spíše méně známé písně často v odlišných verzích. Deska je známá především tím, že se na ní nachází skladba „Embryo“, původně určená pro album \"Ummagumma\", která však nebyla dokončena a před \"Works\" byla vydána pouze na raritní kompilaci \"Picnic – A Breath of Fresh Air\". Dalším zajímavým faktem jsou namixované přechody mezi písněmi „See Emily Play“/„Several Species…“ a „Fearless“/„Brain Damage“ či část „Speak to Me“ přidaná ke skladbě „One of These Days“.\n\n"}
{"id": "441970", "url": "https://cs.wikipedia.org/wiki?curid=441970", "title": "Očkování rostlin", "text": "Očkování rostlin\n\nOčkování je způsob vegetativního rozmnožování rostlin při kterém se část nové rostliny (pupen se štítkem z kůry-očko) přenáší na rostlinu, která bude tvořit kořenový systém budoucí rostliny (podnož). Nově společně srostlá rostlina, chiméra, bude zčásti mít vlastnosti původní rostliny a převážně vlastnosti nově naštěpované rostliny. Důležité (stejně jako u roubování) je, aby byla podnož schopna přijmout tkáň nové odrůdy. Tato vlastnost se nazývá snášenlivost (tzv. afinitou). Štěpovat se mohou snadno rostliny, které se liší v rámci druhu (odrůdy se štěpují na původní druh) nebo s různými výsledky odlišné druhy v rámci rodu (meruňka na švestku), avšak jen zřídkakdy se štěpují rostliny odlišných rodů.\n\nOčkování má ve srovnání s roubováním některé drobné výhody. Není třeba uchovávat rouby, ani používat štěpařský vosk, poranění podnože je malé a rána se lépe zaceluje, při práci bývá lepší počasí, spotřebuje se méně roubů, je-li dostatek mízy, lze neujaté podnože přeočkovat.\nZnalost štěpování si jako první osvojili Féničané a naučili tuto techniku Řeky a Kartagince, ti tuto schopnost zanesli i do Španělska a Francie. V Řecku bylo štěpování zdokonaleno. Zachovaly se první písemné dokumenty o štěpování. Lékař Hippokrates v 5. století vynalezl očkování. Aristotelův žák Theofrastos (4. stol. př. n. l.) ve svém spise kromě roubování a očkování popisuje i druhy ovocných stromů a jejich pěstování, takže je uznáván jako první pomolog. Od Řeků se naučili pomologii Římané.Některé zdroje však kladou kolébku znalostí štěpařské techniky do Číny, odkud měla být dovezena do Řecka a Říma.\n\nDo konce června se odstraní z podnoží předčasné letorosty. Podnože se před očkováním opatrně odhrnou tak, aby nedošlo k poškození podnože, obzvláště v místě, kde se bude očkovat. Podnože pod kořenovým krčkem se očistí hadříkem, aby se ostří nože neotupilo o nečistoty.\nJako rouby se používají vyzrálé letošní letorosty (nevyzrálý se ohne, vyzrálý se zlomí). V místě, kde se výhon zlomil, jsou vyzrálá očka (asi uprostřed výhonu nejlepší). Odstraní se listy, mimo řapíků.\nPo odlistění se letorost zabalí do mokré látky. \nK očkování je třeba mít ostrý očkovací nůž, igelitovou pásku nebo lýko. Připravenou (očištěnou, odkopanou) podnož, na kterou se bude očkovat, a rouby množeného druhu či odrůdy s očky.\n\nOčkuje se asi 10 cm nad povrchem půdy. Při hlubším zasazení stromku tak nedojde k zakořenění naočkované odrůdy. \nOčkuje se na stranu, odkud nejčastěji fouká vítr (návětrná strana).\n\nNejdříve se na kořenový krček podnože udělá přiměřeně hluboký řez ve tvaru písmene „T“, kterým se prořízne kůra a vodivé svazky podnože. Délka řezu je nejméně 3 cm. Do rány se vloží výstupek na tupé straně očkovacího nože a jemně vychlípíme kůru. \n\nVybere se na roubu očko, které se použije. Musí to být očko růstové, nikoliv květní pupen. Roub se vezme do levé ruky tak, že je konec, který by směřoval k růstovému vrcholu roubu, směrem k nám (tedy spodním koncem nahoru). Očko se podepře z druhé strany ukazovákem, ostatní prsty drží roub. Nůž se zasadí u střenky na roub téměř naplocho asi 2 mm pod očko, zakrojí a jediným tahem směrem k očku (kde se mírně přitlačí) se vyřízne očko, s částí, tzv. štítkem, kůry, která může být i více méně delší. Řez nožem je ukončován už špičkou. Při řezání se netlačí. Táhne se. Nesmí se řezat hluboko, protože při očkování není důležité přenášet masu dřevní hmoty, ale očko s částí kůry. Očko se podebere špičkou nože, přidrží se ukazováčkem a přenese se na podnož. Je-li nezbytné si pomoci prsty, drží se očko ze stran. Část očka, dřevo,xylém, se může odstranit, není to nezbytné, pokud není vyříznuto dřeva velké množství. Očko s velkým množstvím dřeva (xylému) se hůře ujímá, proto raději bude lépe uříznout jiné očko.\nSpodní části očka SE NEDOTÝKÁME. Na plochu, která bude srůstat, by se mohly přenést spory hub, nebo hnilobné bakterie. Pokud se spodní strany štěpař dotkne, nebo se poškodí očko (kuželík očka zespodu), bude lépe vyříznout očko nové. Pokud se takovou chybou očko neujme, trvá i rok, než opět nastanou podmínky na další pokus. Vložení očka pod kůru má být co nejrychlejší, aby řezná rána očka nezaschnula.\n\nVelikost očka je překvapivě také důležitá. Musí být přiměřené síle podnože. Na slabé podnoži velké očko s širším štítkem nedoléhá a usychá a malé očko na silné podnoži neroste.\nOčko se zasune do řezu tvaru „T“. Očko je nyní přebližně ve středu řezu. Část kůry nahoře zřejmě přečnívá, takže se srovná s horní hranou „T“ řezu. Tím dobře přilehne k vodivým svazkům na podnoži a lépe sroste. Igelitem nebo lýkem je nejlépe vázat pečlivě otáčku vedle otáčky jako obvazem tak, aby byla zakryta řezná rána (mimo okolí řapíku). Postupuje se tak, aby se otáčky zčásti překrývaly. Při ukončení se podvlékne konec pásky pod poslední otáčku a zatáhne se ve směru otáček. Lýko se podvlékne dvakrát a utáhne se podobně. Očkují-li se tropické rostliny, citrusy, doporučuje se překrýt místo očkování igelitovým pytlíkem.K přivazování se ovšem používají i speciální pryžové pásky. Řez se zatáhne, jemně, nikoliv příliš pevně. Na igelitové pásce, pokud se zevnitř jemně zarosí, je znát, že očko „dýchá“.\n\nPo deseti a čtrnácti dnech se očka prohlédnou a ty, z kterých neopadl zbytek řapíku listu, se přeočkují (naočkují se znovu). Neujatá očka jsou viditelně zahnědlá, scvrklá. Řapík neodpadne, ani když je do něj cvrnknuto.\n\nPodle období očkování se rozděluje očkování na očkování na očko spící a na očko bdící . Při očkování na bdící očko se očkuje v červnu, nechává se na očku s řapíkem i kousek listu. Takové očko vyraší ještě v témž roce. Jde o způsob, který se používá velmi málo, využívají jej spíše zahrádkáři a nadšenci. (Je zde i určité riziko namrznutí). Při očkování na očko spící se očkuje v druhé polovině července a letorost vyraší na jaře. To je obvyklý, zde popsaný způsob.\n\nOčkování se zpravidla provádí ve výšce kořenového krčku. Ve výšce koruny je jen zřídkavé, používá se třeba při přeočkování. Je nutné naočkovat každou větev zvlášť. Očkování starších stromů v koruně se dělá výjimečně (např. u broskvoní) a je nutné korunu stromu silně zmladit.\n\nV případě, že podnož nemá mízu, například u podnoží M IV a M II, se doporučuje použití tzv. Forkertova způsobu. Tehdy nelze snadno kůru odchlípnout a vsadit pod ni očko. Při tomto očkování se odebere z roubu pupen se štítkem kůry, na kterém zůstává poměrně silný kus dřeva. Na podnoži se na místě očkování seřízne tenký plátek kůry tak, aby se ponechal asi půl centimetru široký jazýček. Řez se nedokončí. Druhým řezem ze tří čtvrtin se odřízlý plátek kůry zkrátí. Za vzniklý štítek se vloží očko, z něhož se nevylupuje dřevo, a zatáhne se páskou nebo lýkem. Úspěšnost celé operace závisí na tom, aby se očko a řez na podnoži kryly. Forkertův způsob se používá málo, nyní se pro něj nově používá název Chip budding.\n\nPři nízké afinitě (snášenlivost podnože a štěpované odrůdy) požíváme tzv. Nikolování. Bylo zkoušeno třeba u hrušní, které mají špatnou afinitu ke kdouloním. Mezi očko a podnož se vkládá štítek rostliny, která se dobře snáší s podnoží i štěpovanou odrůdou.\n\nMůže se použít např. u očkování ořešáků. Očkuje se v druhé polovině května nebo červnu a používáme rouby z loňského roku se spícími pupeny. K očkování se používají dva jednostranně zbroušené nože, pevně připevněné spojkami. Těmi se vyřízne na roubu kůra s očkem a na podnoži se odstraní kůra v místě očkování. Na podnoži se nechá pěti až osmimilimetrový tzv. můstek. \n\nTo platí při použití úvazku z lýka, igelitová páska chrání dokonale.\n\n\nPo očkování podnože se znovu přihrne. Poté, co lýko začne být zchátralé, nebo páska se začne zařezávat do kůry, se páska a lýko přeřízne řezem na straně podnože a odstraní se. Nejdříve po třiceti dnech, nejpozději v předjaří. \nV živných polohách se příští rok, po vyrašení, může podnož seříznout rovnou k místu očkování. \n\nPříštího jara se seřízne celý výhon podnože až na 10 cm nad očkem na čípek, z kterého se vyslepí všechny očka. Nový výhon vyrašený z \"ušlechtilého\" \nočka se vyváže k podnoži seřízlé na čípek, aby byl chráněn před vylomením. Čípek se odřízne až na podzim hladkým řezem, který se zatře štěpařským voskem nebo latexem. Roste-li výhon z očka příliš bujně, je vhodné jej v požadované výšce zaštípnout (zakrátit). \n\nOčkování se používá u mnoha okrasných a ovocných dřevin, které není možné jinak rozmnožovat (nemají například fertilní semena). V praxi je očkování ovocných dřevin nejvíce využívaný způsob rozmnožování. Šikovný školkař naočkuje za 8 hodin 1200 podnoží. Téměř všechny se ujmou. V zahradnické praxi vždy jeden zahradník očkuje (seřezává očka a vkládá je do T řezu) a druhý očka zavazuje. \n\n\nPři práci s ostrým očkovacím nožem může dojít ke zranění. Pokud je navíc použit tupý nůž, ke zranění dojde snáze a výsledek práce se zhorší. Při delší práci na slunci si rozhodně nezapomeňte pokrývku hlavy. \n\n"}
{"id": "441971", "url": "https://cs.wikipedia.org/wiki?curid=441971", "title": "Bruno Bauer", "text": "Bruno Bauer\n\nBruno Bauer (6. září 1809 Eisenberg, knížectví Sachsen-Altenburg — 13. dubna 1882 Rixdorf u Berlína) byl německý teolog, kritik náboženství, filosof a historik.\nBauer vystudoval evangelickou theologii, stal se však ateistou a kritizoval náboženství jakožto formu odcizení. V mládí měl coby přední postava mladohegelovského hnutí vliv na Karla Marxe a další socialisty. Po březnové revoluci 1848 se však uchýlil ke konzervativním a místy také antisemitským postojům.\n\n"}
{"id": "441972", "url": "https://cs.wikipedia.org/wiki?curid=441972", "title": "Petrolejové lampy (film)", "text": "Petrolejové lampy (film)\n\nPetrolejové lampy je český film natočený režisérem Jurajem Herzem v roce 1971 na motivy stejnojmenného psychologického románu Jaroslava Havlíčka. Snímek se dostal do výběru filmů pro Filmový festival v Cannes za rok 1972.\n\nV příběhu z malého města je hlavní hrdinkou velmi živá dívka Štěpa (Iva Janžurová), která si po dlouhém čekání na nápadníka vezme fešáka oficíra Pavla (Petr Čepek). Jak se však ukáže, muž je nakažen syfilidou a kromě toho, že nedokáže uspokojit manželku, trpí depresemi a postupuje u něho progresivní paralýza. Pro příběh podle scénáře Václava Šaška oproti románu je typické potlačení regionální roviny – o městě se nemluví přímo jako o Jilemnici a to podpořil i fakt, že samotné natáčení proběhlo v Benátkách nad Jizerou – a jeho epická první část je zredukována na naprosté minimum.\n\nRežisér Juraj Herz v rozhovoru uvádí, že pro něj byla Iva Janžurová jistou volbou pro hlavní ženskou roli, neměl však jasno v otázce hlavní mužské role. Myslel si, že ji bude hrát Eduard Cupák. Když se tou dobou seznámil s Petrem Čepkem, hlavní roli mu nabídl. Menší problém byl v tom, přesvědčit Petra Čepka ke změně navyklého způsobu hraní, v jeho dřívějších rolích se díky své výrazné tváři nemusel příliš mimicky projevovat. Režisérovi dlouho trvalo, než mu vštípil svou představu o roli Pavla Maliny. Ivu Janžurovou znal Juraj Herz ze svého debutního dlouhometrážního filmu \"Znamení Raka\" (1966), kde hrála jednu z hlavních rolí, a pokládal ji v té době za nejlepší českou herečku. Plánoval ji dosadit i do svého zamýšleného filmu \"Morgiana\" (1972).\n\nHerz vypráví, že během natáčení nebyl na film kladen příliš velký tlak (finanční ani časový), takže si mohli dovolit čekat na ideální počasí. Bylo zapotřebí slunečného počasí, to však dlouho nepřicházelo a tak se počáteční scéna v parku točila po týdnech s umělým osvětlením, navíc v době, kdy ze stromů padalo listí.\n\nKarel Černoch hovoří o tom, že obdivoval tvorbu Juraje Herze, která byla ve své době velmi svérázná a ne vždy pozitivně vnímaná. Měl od něj slíbenou roli ve filmu, kde by hrál začínajícího zpěváka populární hudby, který se upíše ďáblu výměnou za svůj úspěch. Vzhledem k událostem po pražském jaru 1968 a následné normalizaci z tohoto plánu sešlo. Karel Černoch pak dostal roli „Synáčka“ v \"Petrolejových lampách\", přestože nebyl příliš zkušený herec. To režisérovi Herzovi nijak napřekáželo. Karel Černoch se přiznává, že nezvládl závěrečné postsynchrony, takže ve filmu jej mluví Jaroslav Satoranský.\n\nScenárista Václav Šašek mluví o tom, že jej velmi zaujal román \"Petrolejové lampy\" Jaroslava Havlíčka a když bylo později schváleno jeho natáčení, opět si toto rozsáhlé literární dílo přečetl. Chvíli byl na pochybách, jestli se povede románovou předlohu převést do filmové podoby. Musel vypustit několik motivů z knihy a text pro filmové účely „osekat až na dřeň“. Když psal scénář, nedovedl si představit, kdo bude hrát hlavní ženskou roli (Štěpu), která je v románu vyobrazena sice jako poněkud hřmotná a neohrabaná žena, zato se zlatou povahou. Režisér Juraj Herz román zřejmě nečetl a nebyl tak zatížen fixní představou specifické role, proto dosadil Ivu Janžurovou. Tuto volbu Václav Šašek oceňuje, souhlasí, že šlo o jedinečnou herečku. S obsazením role hejtmana Maliny Petrem Čepkem se Šašek s Jurajem Herzem shodl a domnívá se, že Čepek zde předvedl vrcholný výkon své herecké kariéry.\n\nVáclav Šašek poznamenává, že ústřední dramaturg barrandovského studia Ludvík Toman nechal z filmu vystřihnout jednu scénu, která byla dle jeho názoru velmi pěkná. Konkrétně moment, kdy se Malina chce pokusit o sebevraždu skokem ze skály a nenajde k tomu odvahu. Nalezne ho Štěpa a na zádech ho odnáší dolů. Nevyzpytatelný Toman v této dojemné scéně nepochopitelně viděl sexuální akt a nařídil ji vystřihnout. Po dokončení byl film promítnut sovětské filmařské delegaci, jejíž vedoucí ho očernila, protože „problém syfilis (jedno z témat ve filmu) je v Sovětském svazu vyřešen.“ Naprosto nepochopila, že snímek je především o něčem jiném.\n\n"}
{"id": "441974", "url": "https://cs.wikipedia.org/wiki?curid=441974", "title": "Thamnophis", "text": "Thamnophis\n\nThamnophis je rod severoamerických užovek. Vyskytují se od severu Mexika přes většinu území USA až po jižní Kanadu. V současnosti známe 28 druhů rozdělených na dalších 77 poddruhů. Často se vyskytují v blízkosti vody. Jejich obvyklá délka je kolem 70 cm, ale nejdelší druh dorůstá až 135 cm. Dožívají se až 10 let, jsou velmi vhodné do terária.\n\n"}
{"id": "441976", "url": "https://cs.wikipedia.org/wiki?curid=441976", "title": "Hoghan", "text": "Hoghan\n\nHoghan či česky Hogan je název tradičního obydlí Indiánů z kmene Navahů. Jde o kruhovou trámovou konstrukci pokrytou hlínou s vnitřním ohništěm a kouřovým otvorem (v současnosti s kamny). Podobně jako jiná domorodá obydlí archaických společností mohla i tato při konání konkrétních obřadů zastupovat celý mýtický kosmos.\n\nPůvodně existovala také forma mužského a ženského Hoganu, přičemž mužský byl určen výhradně ke zklidnění a rozjímání (a to jak pro muže, tak ženy). V současnosti jeho funkci přejímá určené místo uvnitř běžného Hoganu. Tvarem i použitým materiálem se výrazně podobá letnímu iglú Eskymáků stavěnému z drnů taktéž na trámové konstrukci ale i jiným obydlím severoamerických Indiánů.\n"}
{"id": "441977", "url": "https://cs.wikipedia.org/wiki?curid=441977", "title": "Henryk Arctowski", "text": "Henryk Arctowski\n\nHenryk Bronisław Arctowski (15. července 1871 Varšava – 22. února 1958 Bethesda, Maryland) byl polský geograf, geofyzik, geolog, cestovatel a polární badatel.\n\nByl synem Karla Arzta. Studoval na chlapeckém gymnáziu v Inowrocławi. Od roku 1888 studoval matematiku a fyziku v Liège v Belgii. Ve studiu chemických, geologických a meteorologických věd pokračoval na Sorbonně ve Francii. Po návratu do Liège popolštil své příjmení na Arctowski.\n\nV roce 1895 se Arctowski seznamuje s belgickým polárníkem Gerlachem de Gomery připravujícím polární výpravu na lodi \"Belgica\". Cílem výpravy byla Antarktida. Účastníkem výpravy byl i Roald Amundsen, Frederick Cook a Antoni Bolesław Dobrowolski. V březnu 1898 \"Belgica\" zamrzla v Bellingshausenově moři na Polární výprava byla nucena přezimovat v Antarktidě. Nedobrovolné přezimování v zajetí ledu a driftování antarktickým mořem umožnilo Arctowskému sesbírat cenná oceánografická a meteorologická data. Především díky jeho měřením a pozorováním je belgická antarktická výprava považována za jednu z nejúspěšnějších antarktických výprav. Arctowski dokázal souvislost Grahamovy země s Jižní Amerikou. Zavedl termín „Antarktandy“ pro ostrovy přiléhající k Antarktidě.\n\nV letech 1903 až 1909 řídil meteorologickou stanici Belgické královské observatoře v belgické Uccle. V roce 1910 byl účastníkem francouzské výzkumné expedice na Špicberkách a Lofotech.\n\nV roce 1920 se Arctowski vrátil do Polska, kde mu premiér Ignacy Paderewski nabízel místo ministra školství, ale Arctowski přijal profesuru na katedře geofyziky a meteorologie na Univerzitě Jana Kazimierze ve Lvově, kde v roce 1912 obdržel titul čestný doktorát. Zde působil v letech 1921 až 1939. V té době vydal se svým pracovním týmem více než 130 vědeckých prací. V roce 1935 se stal členem Polské akademie věd.\n\nV době vypuknutí druhé světové války v roce 1939 byl Arctowski ve Washingtonu, na mezinárodním kongresu Geodeticko-geofyzikální unie jako předseda Mezinárodní komise pro změny klimatu. Protože návrat do Polska nebyl možný, přijal nabídku Smithsonova ústavu ve Washingtonu, ve kterém pracoval v letech 1939 až 1950. Zemřel v Bethesdě u Washingtonu v roce 1958.\n\nPo Arctowském je pojmenován:\n"}
{"id": "441980", "url": "https://cs.wikipedia.org/wiki?curid=441980", "title": "Železniční trať Pardubice – Havlíčkův Brod", "text": "Železniční trať Pardubice – Havlíčkův Brod\n\nŽelezniční trať Pardubice–Rosice nad Labem – Havlíčkův Brod (v jízdním řádu pro cestující označená číslem 238) vede přes Chrudim, Chrast u Chrudimi, Žďárec u Skutče, Hlinsko v Čechách, Ždírec nad Doubravou a Chotěboř. Trať je v celé délce jednokolejná a je součástí celostátní dráhy. Provoz na trati byl zahájen v roce 1871. V roce 1952 proběhla výstavba Letiště Pardubice a trať musela být odkloněna.\nPři této stanici, pocházející z roku 1871, kdy začala trať plně fungovat, začínají dvě trati; trať 030 (Pardubice - Jaroměř - Liberec), a také trať 238.\n\nSměrem na Havlíčkův Brod zde staví osobní,\na spěšné vlaky (Sp \"Doubrava\").\n\nAž do roku 1976 se stanice nazývala pouze \"Rosice\", v roce 1976 se Rosice staly částí Pardubic - vznikla městská část Pardubice - Rosice nad Labem ( a i stejnojmenná stanice).\n\nV dnešní době má stanice přímé napojení na stanici Pardubice - hlavní nádraží, odkud mnohé vlaky pokračující dále po havlíčkobrodské trati směřují.\n\nV dnešní době se na jižní straně stanice nachází Železniční muzeum (otevř. 14.9.2001), \nkde si lze prohlédnout staré vozy a předměty související s železniční minulostí Pardubicka.\n\nVe stanici se nachází pokladny na odbavení, čekárna, a po necelých 550 metrech chůze i zastávka MHD (l6), s kterou se můžete dostat dále do města.\n\n\n\n"}
{"id": "441985", "url": "https://cs.wikipedia.org/wiki?curid=441985", "title": "Kelly", "text": "Kelly\n\nKelly může být:\n\n"}
{"id": "441988", "url": "https://cs.wikipedia.org/wiki?curid=441988", "title": "Kelly (příjmení)", "text": "Kelly (příjmení)\n\nPříjmení Kelly nosí více osobností:\n\nEtymologicky je irského původu a je druhým nejrozšířenějším příjmením v Irsku (po příjmení Murphy).\n\n\n"}
{"id": "441990", "url": "https://cs.wikipedia.org/wiki?curid=441990", "title": "Měňavka velká", "text": "Měňavka velká\n\nMěňavka velká (\"Amoeba proteus\") - je eukaryotický mikroorganismus z čeledi Amoebidae. Tvoří široké a poměrně dlouhé panožky. Žije na dně vod v rašeliništích, kde se živí bakteriemi. Preferuje oblasti s čistou vodou, která je dobře prokysličená. Rozmnožuje se nepohlavně a to dělením. Dosahuje velikosti 600 až 1 000 ųm.\n\n"}
{"id": "441992", "url": "https://cs.wikipedia.org/wiki?curid=441992", "title": "Železniční trať Svitavy – Žďárec u Skutče", "text": "Železniční trať Svitavy – Žďárec u Skutče\n\nŽelezniční trať Svitavy - Žďárec u Skutče (v jízdním řádu pro cestující označená číslem 261). Trať vede ze Svitav přes Poličku do Žďárce u Skutče. Jednokolejná regionální trať. Provoz na trati byl zahájen v letech 1896 (Svitavy - Polička) a 1897 (zbytek trati Polička - Skuteč, dnes Žďárec u Skutče).\n\nV provozu jsou motorové osobní vlaky, nákladní doprava je slabá.\n\nV roce 2011 Pardubický kraj v rámci tzv. optimalizace dopravy po jednání s obcemi rozhodl o zastavení osobní dopravy v úseku Žďárec u Skutče - Pustá Kamenice; zachován zde byl pouze sporadický rekreační provoz o víkendech. Rozhodnutí přišlo pouhý půlrok po nákladné rekonstrukci a tzv. racionalizaci trati (2008–2010). OREDO pro období jízdního řádu 2012 (t. j. od 11. prosince 2011) objednalo v závazku veřejné služby v úseku Pustá Kamenice – Žďárec u Skutče pouze tři páry víkendových spojů.\n\nPo krajských volbách 2012 kraj změnil koncepci a v roce 2013 opět objednal každodenní provoz i v dotčeném úseku, ovšem ve značně omezeném rozsahu. Mezi Svitavami a Poličkou bylo obnoveno zastavování osobních vlaků v některých zastávkách, které vlaky po optimalizaci dopravy 2011 projížděly.\n\n\n\n"}
{"id": "441994", "url": "https://cs.wikipedia.org/wiki?curid=441994", "title": "Senátní obvod č. 46 – Ústí nad Orlicí", "text": "Senátní obvod č. 46 – Ústí nad Orlicí\n\nSenátní obvod č. 46 – Ústí nad Orlicí je podle zákona č. 247/1995 Sb. tvořen částí okresu Ústí nad Orlicí ohraničenou na severozápadě obcemi Vraclav, Zámrsk, Slatina, Vysoké Mýto, Zálší, Kosořín, Zářecká Lhota, Mostek, Nasavrky, Podlesí, Seč, Sudslava, na jihozápadě obcemi Vysoké Mýto, Pustina, Libecina, Javorník a severozápadní část okresu Svitavy tvořenou obcemi Sloupnice, Vlčkov a Němčice.\n\nSoučasným senátorem je od roku 2010 člen KDU-ČSL Ing. Petr Šilar.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "441999", "url": "https://cs.wikipedia.org/wiki?curid=441999", "title": "Nina Popelíková", "text": "Nina Popelíková\n\nNina Popelíková (14. října 1920 Praha – 18. dubna 1982 Praha) byla česká herečka, manželka herce Oty Sklenčky. Po své matce, se kterou se její otec seznámil, jakožto československý legionář a vojenský stavitel, v ruském Vladivostoku, byla ruské národnosti.\n\nJejí rodiče se rozvedli poté, co se její matka vrátila domů, do Ruska, a ona vyrůstala pouze se svým otcem – důstojníkem Československé armády. V mládí se věnovala hudbě, nakonec ale zvítězila láska k divadlu a ona vystudovala herectví na pražské konzervatoři (absolutorium 1943). Za 2. světové války začínala v Třebíči (1943–1944) a v Táboře (1944–1945), po válce hrála v Teplicích (1945–1949) a Liberci (1949–1951). Od roku 1951 až do roku 1976 pak natrvalo zakotvila v hereckém souboru pražského Divadla Na Vinohradech. Zde vytvořila téměř 120 rolí.\n\nV českém filmu a v Československé televizi ztvárnila několik desítek rolí, jednalo se ale vždy o vedlejší nebo epizodní role, nicméně se téměř vždy jednalo o role velmi výrazné. Uplatnila se také jako rozhlasová a dabingová herečka. Mezi její nejznámější role patří bezesporu vrchní sestra Jáchymová z televizního seriálu \"Nemocnice na kraji města\".\n\nSe svým manželem hercem Otou Sklenčkou se seznámila v angažmá v divadle v Táboře (kde měli v roce 1945 i svatbu), a měla s ním jednu dceru Millicu, pojmenovanou po své matce.\n\n\n\n"}
{"id": "442001", "url": "https://cs.wikipedia.org/wiki?curid=442001", "title": "Trať 250", "text": "Trať 250\n\nTrať 250 v Česku může být:\n"}
{"id": "442002", "url": "https://cs.wikipedia.org/wiki?curid=442002", "title": "Železniční trať Břeclav–Brno", "text": "Železniční trať Břeclav–Brno\n\nŽelezniční trať Břeclav–Brno (v českém jízdním řádu pro cestující tvoří je úsek Brno–Vranovice součástí tratě 251, zatímco úsek Vranovice–Břeclav je součástí tratě 252, v rámci dálkové dopravy je celý úsek Brno–Břeclav součástí tratě 002) je dvoukolejná elektrizovaná celostátní trať, součást prvního tranzitního koridoru. Trať vede z Břeclavi přes Zaječí do Brna. Jedná se o nejstarší parostrojní železnici v Česku, trať byla zprovozněna v roce 1839. Elektrizace dráhy byla provedena v roce 1967. Po trati jsou v současnosti vedeny dálkové železniční linky Ex3, R13 a R50. Obsluhována je také železniční linkou Integrovaného dopravního systému Jihomoravského kraje S3.\n\nTrať je vybavena zabezpečovacím systémem ETCS.\n\nTrať z Břeclavi do Brna je nejstarší parostrojní železnicí na českém území. Úsek Brno–Rajhrad byl sjízdný již od konce roku 1838, v listopadu byly uskutečněny zkušební jízdy a v prosinci slavnostní otevření pro občasné propagační jízdy. Pravidelný provoz byl na celé trati z Břeclavi do Brna zahájen 7. července 1839, čímž navázala na dráhu z Vídně do Břeclavi, jež byla zprovozněna o měsíc dříve. Nejvýznamnější stavbou na dráze byl Vídeňský viadukt v Brně. Trať Břeclav–Brno náležela k síti Severní dráhy císaře Ferdinanda (KFNB), ovšem se zprovozněním celého spojení z Vídně do Krakova přestala být hlavním aktivem společnosti. Tím spíše, že v 70. letech 19. století vybudovala konkurenční Rakouská společnost státní dráhy (StEG) spojení z Vídně do Brna přes Hrušovany nad Jevišovkou. V 90. letech 19. století byly do trati Břeclav–Brno zaústěny čtyři nové místní dráhy: z Hodonína přes Čejč (1897), z Hustopečí (1894), z Pohořelic (1895) a ze Židlochovic (1895), z toho poslední dvě postavila přímo KFNB.\n\nVýznam jednokolejné dráhy Břeclav–Brno (pouze úsek Horní Heršpice – Brno získal v roce 1869 druhou kolej, a to díky stavbě trati do Přerova) až do roku 1918 upadal. Poté se však stala součástí hlavní železniční tratě spojující tři největší města Československé republiky. V roce 1928 došlo v Zaječí ke srážce dvou vlaků, která si vyžádala 28 obětí na lidských životech. Zdvojkolejnění se trať dočkala za první republiky v letech 1930–1936, přičemž byla upravena pro provoz motorových vozů Slovenská strela. Ty zde mohly jezdit rychlostí až 130 km/h, zatímco ostatní vlaky do 120 km/h.\n\nPo Mnichovské dohodě byla trať na sedmi místech přerušena novou hranicí. Součástí Německé říše se staly Břeclav, Zaječí, Šakvice a Vojkovice. Po skončení druhé světové války se trať stala opět součástí spojení mezi Prahou a Bratislavou. V 50. letech 20. století se na dráze udály dvě vážné nehody (1950 v Podivíně a 1953 u Šakvic). Celá trať byla v roce 1967 elektrifikována. V 80. letech byly některé úseky experimentálně upraveny na rychlost 140 km/h, v 90. letech byla v rámci výstavby prvního koridoru rychlost zvýšena na 160 km/h. Při tom byly také všechny stanice na trati poloperonizovány.\n\nNa úseku mezi Hrušovany a Podivínem bývají za mimořádných bezpečnostních opatření prováděny rychlostní zkoušky nových vozidel. Dne 18. listopadu 2004 zde jednotka řady 680 Pendolino vytvořila český rychlostní rekord 237 km/h, za což ale následovala pokuta Drážního úřadu, který povolil zkoušky pouze do 230 km/h.\n\nTrať využívají vlaky EC (Berlín –) Praha – Pardubice – Brno – Břeclav – Vídeň / Bratislava (– Budapešť) v hodinovém intervalu. Dále zde jezdí ve dvouhodinovém taktu rychlíky vyšší kvality Brno – Břeclav – Olomouc proložené ve špičce pracovních dní spěšnými vlaky Brno–Hodonín.\n\nOsobní vlaky plní funkci brněnské příměstské dopravy, v úseku z Brna do Vranovic je ve špičce pracovního dne provoz zahuštěn až na půlhodinový interval. Tyto vlaky jsou většinou vedeny lokomotivou řady 242; dříve typicky používané elektrické jednotky řady 560 byly převedeny na jiné výkony.\n\n\n"}
{"id": "442006", "url": "https://cs.wikipedia.org/wiki?curid=442006", "title": "Ivo Ulich", "text": "Ivo Ulich\n\nIvo Ulich (* 5. září 1974 v Opočně) je bývalý český fotbalový záložník a současný futsalista. V roce 1995 zvítězil v české anketě Fotbalista roku v kategorii Talent roku.\n\nIvo Ulich začal s fotbalem jako desetiletý v Novém Městě nad Metují. Přes nedaleký TJ Náchod pak putoval do tradiční bašty východočeského fotbalu, do Hradce Králové. S tamním klubem získal v roce 1995 pohár ČMFS, když Hradec Králové porazil ve finále Viktorii Žižkov.\n\nV létě 1996 pak přestoupil do Slavie Praha, kde měl nahradit odcházející hvězdu ligy Karla Poborského, který přestoupil ze Slavie do Manchesteru United. Tehdejší trenér Slavie František Cipro jeho nákup prosadil přes nedůvěru některých lidí kvůli Ulichově malé výšce. Už jako slávista nasbíral Ivo Ulich 8 reprezentačních startů a v přátelském zápase proti Austrálii vstřelil svou jedinou reprezentační branku. Za svého působení ve Slavii získal další dva domácí pohárové triumfy - v letech 1997 a 1999.\n\nV létě 2001 po pěti úspěšných letech ve Slavii přestoupil Ulich do tehdejšího nováčka německé Bundesligy Borussie Mönchengladbach. Odešel tak do klubu, kde působil další bývalý slávista, chorvatský stoper Sladjan Ašanin. Po čtyřech letech v Německu pak jeho cesta vedla do japonského Visselu Kóbe, kam odešel na hostování. V Kóbe se setkal s početnou českou kolonií, působil zde Pavel Horváth, Martin Müller, trenér Ivan Hašek a jeho asistent Pavel Řehák. Klub však sestoupil z nejvyšší soutěže a Ulich se vrátil do Německa. Borussia o něj však již neměla zájem a umožnila mu nalézt si jiný klub. Z několika nabídek si Ulich vybral druholigové Dynamo Drážďany, se kterými podepsal smlouvu do roku 2009. Drážďany však spadly do třetí ligy a když v další sezóně neuspěly s návratem zpět, ukončil Ulich v létě 2008 fotbalovou kariéru.\n\nIvo Ulich zasáhl v letech 1995–1996 v dresu české reprezentace do 21 let do 4 utkání (2 výhry, 2 prohry), aniž by vstřelil gól.\n\nV české reprezentačním A-mužstvu odehrál v letech 1997–2000 8 zápasů (5 výher, 2 remízy, 1 prohra) a vstřelil 1 gól.\n\nČeská republika se zúčastnila Konfederačního poháru FIFA v roce 1997 v saúdskoarabském Rijádu, kam se kvalifikovala jako finalista Mistrovství Evropy z roku 1996, neboť vítězné Německo se odmítlo zúčastnit. V základní skupině B se český tým postupně střetl s Jihoafrickou republikou, Uruguayí a Spojenými arabskými emiráty. Ivo Ulich se neobjevil v prvních dvou zápasech základní skupiny (postupně 13. prosince 1997 remíza 2:2 proti Jihoafrické republice, 15. prosince 1997 prohra ČR 1:2 proti Uruguayi). Nastoupil až 17. prosince 1997 proti Spojeným arabským emirátům (výhra ČR 6:1), v 75. minutě střídal na hřišti Vladimíra Šmicra.\n\nV semifinále 19. prosince 1997 proti Brazílii šel na hřiště v 73. minutě místo Pavla Nedvěda, ČR podlehla jihoamerickému favoritovi 0:2.\n\nV zápase o třetí místo 21. prosince 1997 opět proti Uruguayi nenastoupil, český tým zvítězil 1:0 gólem Edvarda Lasoty a získal bronzové medaile.\n\nGól Ivo Ulicha za reprezentační A-mužstvo České republiky:\nPo ukončení fotbalové kariéry se Ulich vrátil do České republiky, věnoval se své firmě a také začal hrát závodně futsal. Vybral si tým SELP Mladá Boleslav, který se v létě 2009 přestěhoval do Prahy a v dalších sezónách bude hrát pod jménem SK Slavia Praha. Ulich se tak po osmi letech opět oblékl do sešívaného dresu.\n\n\n"}
{"id": "442012", "url": "https://cs.wikipedia.org/wiki?curid=442012", "title": "Ellen Burstynová", "text": "Ellen Burstynová\n\nEllen Burstynová, rozená Edna Rae Gillooly (* 7. prosince 1932, Detroit, Michigan, USA) je americká modelka a herečka, nositelka ceny Americké filmové akademie Oscar (celkově ze šesti nominací), držitelka americké divadelní Ceny Tony jakož i několika nominací na Cenu Emmy.\n\nV mládí vystřídala několik povolání, pracovala například jako servírka. Po studiích na střední technické škole v Michiganu působila, mimo jiné, jakožto dirigentka roztleskávaček, modelka, později jako tanečnice v montrealském baru, tehdy používala pseudonym Keri Flynnová. Později na počátku její herecké dráhy užívala pseudonymy Erica Deanová a Ellen McRaeová. Začínala jako sboristka a představitelka drobných epizodních rolí v televizních seriálech. V roce 1957 poprvé debutovala v divadle na Brodwayi.\n\nOd počátku 60. let se začala objevovat v televizi, nicméně do širšího diváckého povědomí se dostala až v roce 1963 letech díky svému úspěšnému účinkování v televizním seriálu \"The Doctors\" (česky: \"Lékaři\"). Na počátku 70. let absolvovala hereckou průpravu v hereckém studiu u Lee Strasberga, po jehož smrti se společně s Al Pacinem stala jeho uměleckou ředitelkou.\n\nMezi holywoodské herecké hvězdy ji zařadil teprve film \"Poslední filmové představení\" v roce 1971, za níž byla poprvé nominována na Zlatý globus i na Oscara. V roce 1973 následoval film \"Vymítač ďábla\", za nějž byla opět nominována na obě výše zmíněné ceny. V roce 1974 si zahrála ve snímku \"Alice už tu nebydlí\", za který získala Oscara i britskou cenu BAFTA. V témže roce získala i americkou divadelní cenu Tony. V roce 1978 byla opět nominována na Oscara za přepis úspěšné divadelní hry ve snímku \"Příští rok ve stejnou dobu\", kde si zahrála s Alanem Aldou.\n\nJedná se i o držitelku nominace na ceny Emmy z roku 2006 za herecký výkon, který trval přesně 14 sekund, což je dosavadní historický rekord.\n\n"}
{"id": "442013", "url": "https://cs.wikipedia.org/wiki?curid=442013", "title": "Tramvajová doprava v Čenstochové", "text": "Tramvajová doprava v Čenstochové\n\nTramvajová doprava v Čenstochové je druhý nejmladší tramvajový systém v Polsku, provoz byl zde zahájen v roce 1959, ačkoliv první plány na zavedení tramvají ve městě lze datovat již do roku 1903. Tramvajový provoz zajišťuje podnik Miejskie Przedsiębiorstwo Komunikacyjne Sp. z o.o.\n\nPrvní trať, otevřená 8. března 1959, měla délku 7,1 km, rozchod kolejí 1435 mm a vedla od dnešní ulice Jana Pavla II., přes nádraží v Rakowě do smyčky Kucelin. V červenci téhož roku následovala jednokolejná odbočka od nádraží do Starého Rakowa o délce 1,5 km, na které byl zastaven provoz v srpnu 1971. Několik měsíců předtím, v lednu 1971, byla prodloužena hlavní trať po ulici Armii Krajowej, k jejím dalším prodloužením došlo ještě v říjnu 1983 (do smyčky Kiedrzyńska) a v lednu 1984 do koncové smyčky Fieldorfa-Nila. V provozu zde byly dvě linky, č. 1 Fieldorfa-Nila – Kucelin a č. 2 Fieldorfa-Nila – Raków-Dvorzec PKP. Celková délka trati s krátkou odbočkou k rakowskému nádraží dosáhla 10,2 km, bylo zde 20 zastávek, jedna vozovna a čtyři smyčky.\n\nV roce 2010 začala výstavba nového úseku přes Błeszno do Rakowa, který odbočuje ze stávající trati u zastávky Estakada a který měří 4,5 km. Smyčka se nachází u stadionu fotbalového klubu Raków Częstochowa. Trať byla zprovozněna 3. září 2012 a vede po ní nová linka č. 3 Fieldorfa-Nila – Stadion Raków. Celková délka sítě tak dosáhla 14,7 km.\n\nZpočátku se vozový park v Čenstochové skládal ze 39 tramvají Konstal 4N a vlečných vozů Konstal 4ND. V roce 1971 zde již bylo 45 vozů včetně kloubového typu Konstal 102Na. V roce 1975 zakoupil dopravní podnik prvních osm vozů Konstal 105N, jejichž počet se postupně zvyšoval zároveň s vyřazováním starších typů. V roce 1986 byly vyřazeny poslední vozy typů 4N a 4ND, v roce 1994 totéž potkalo typ 102N.\n\nV červnu 2009 vozový park tvořilo 48 vozů Konstal 105N let 1975–1990, které byly částečně modernizovány. Pro novou trať přes Błeszno bylo v roce 2012 zakoupeno sedm nových nízkopodlažních tramvají PESA Twist.\n\n"}
{"id": "442024", "url": "https://cs.wikipedia.org/wiki?curid=442024", "title": "Marie Anna Saská (1799)", "text": "Marie Anna Saská (1799)\n\nMarie Anna Saská (15. listopadu 1799, Drážďany – 24. března 1832, Pisa) byla saskou princeznou z rodu Wettinů a provdanou velkovévodkyní toskánskou, jíž se po manželově boku stala 17. července 1824. Její jedinou dcerou z manželství s velkovévodou Leopoldem II. byla Augusta Ferdinanda, matka posledního bavorského krále Ludvíka III.\n\nNarodila se z manželství saského prince Maxmiliána (1759–1838) s parmskou princeznou Karolínou (1770–1804). Měla šest sourozenců: Marii Amálii (1794–1870), saského krále Bedřicha Augusta (1797–1854), Klemense (1798–1822), provdanou toskánskou velkovévodkyni Marii Ferdinandu (1796–1865), saského krále Jana (1801–1873) a provdanou španělskou královnu Marii Josefu (1803–1829).\n\nOtec byl synem saského kurfiřta Fridricha Kristiána a jeho manželky bavorské princezny Marie Antonie, která se narodila z manželství císaře Svaté říše římské a vévody Karla VII. s dcerou císaře Josefa I., Marií Amálií Habsburskou. Otcovými rodiči byli polský král a saský kurfiřt August III. a Marie Josefa Habsburská. Obě otcovy babičky Marie Josefa i Marie Amálie se narodily z manželství císaře Josefa I.\n\nMatka Karolína náležela k španělské resp. parmské větvi rodu Bourbonů. Jejím otcem byl parmský vévoda Ferdinand, syn vévody Filipa a jeho manželky Luisy Alžběty Francouzské, který se v roce 1769 oženil s dcerou císaře Františka I. Štěpána a jeho manželky královny Marie Terezie, Marií Amálií.\n\nDne 16. listopadu 1817 se provdala za toskánského následníka Leopolda a v roce 1821 se do téže rodiny přivdala také její starší sestra Marie Ferdinanda, která se stala manželkou jejího tchána velkovévody Ferdinanda III.\n\nV roce 1824 usedl její manžel na velkovévodský stolec jako Leopold II. a Marie Anna za téměř sedm let manželství porodila pouze jedinou dceru. Hlavní povinností každé ženy v tehdejších dobách bylo porodit životaschopného následníka. A tak když mladá velkovévodkyně zjistila, že je v naději, doufala v syna. 1. dubna 1825 přivedla na svět opět dceru a stejný výsledek přineslo její slehnutí i o dva roky později.\n\nPřestože byla Marie Anna manželem i lidmi milována, cítila velký tlak, že svému manželovi není schopná dát syna. Propadala depresím a nakonec onemocněla. Lékaři doporučili změnit klima a proto se v zimě roku 1832 přestěhovala do Pisy. Všemi doufané zlepšení zdravotního stavu se ovšem nedostavilo a velkovévodkyně Marie plicní nemoci podlehla. Její tělo bylo nabalzamováno, převezeno do Florencie a 28. března 1832 pohřbeno v basilice San Lorenzo.\n\nLeopold II. uzavřel nový sňatek o rok později. Druhá žena Marie Antonie Neapolsko-Sicilská mu následníka porodila. Leopold II. byl ovšem svržen a po krátkém mezidobí vlády jeho syna bylo velkovévodství v roce 1860 připojeno k Sardinsko-Piemontské království a posléze se stalo součástí sjednoceného Italského království.\n\n"}
{"id": "442025", "url": "https://cs.wikipedia.org/wiki?curid=442025", "title": "GRB 090423", "text": "GRB 090423\n\nGRB 090423 je gama záblesk objevený 23. dubna 2009 v 7.55:19 UTC misí Swift Gamma-Ray Burst. Záblesk trval 10 sekund a nacházel se v souhvězdí Lva (α: 09 55 33.08; δ: +18° 08′ 58.9″). Dosvit byl detekován v infračerveném spektru a umožnil astronomům určit rudý posuv z ≈ 8,2, čímž se GRB 090423 stal v době svého době nejvzdálenějším gama zábleskem a zároveň nejvzdálenějším pozorovaným objektem ve vesmíru.\n\nCesta světla ze záblesku k Zemi trvala asi 13 miliard let, GRB 090423 se tedy stal i nejstarším detekovaným objektem vůbec. Tato událost se odehrála sotva 630 milionů let po velkém třesku, což potvrzuje, že masivní zrození a umírání hvězd se děla již ve velmi brzkém vesmíru. GRB 090423 a podobné události nabízejí jedinečnou možnost studia raných fází vesmíru, neboť jsou jedny z mála jevů pozorovatelných současnou technikou.\n\n"}
{"id": "442026", "url": "https://cs.wikipedia.org/wiki?curid=442026", "title": "Tramvajová doprava v katovické aglomeraci", "text": "Tramvajová doprava v katovické aglomeraci\n\nTramvajová doprava v katovické aglomeraci je jedním z největších tramvajových systémů na světě. Tramvaje zde obsluhují celkem 13 měst v Hornoslezské průmyslové aglomeraci (GOP), kde žijí asi dva miliony lidí. V současnosti (červen 2009) zde jezdí 30 tramvajových linek o délce přibližně 342 km, které provozuje akciová společnost \"Tramwaje Śląskie\". Rozchod kolejí je standardní 1435 mm, počet vozů přibližně 350. Vozový park je tvořen především tramvajemi Konstal 105Na (celkem asi 280 vozů), které byly dodávány od roku 1979.\n\nHistorie místní tramvajové dopravy lze datovat do roku 1894, kdy 27. května byla zprovozněna úzkorozchodná (neobvyklý rozchod 785 mm) meziměstská parní dráha spojující Piekary Śląskie s Bytomí. O čtyři roky byla tato dráha, mezitím prodloužená do Gliwic, elektrifikována. První trať normálního rozchodu 1435 mm byla postavena v roce 1912 v Katovicích.\n\n"}
{"id": "442033", "url": "https://cs.wikipedia.org/wiki?curid=442033", "title": "Virová hepatitida", "text": "Virová hepatitida\n\nVirová hepatitida (též infekční hepatitida, lidově známá jako infekční žloutenka) je onemocnění člověka a zvířat způsobující zánět jater. Někdy označována jako ,nemoc špinavých rukou\". Původcem nemoci jsou viry z různých čeledí. Prevalence v české populaci je zhruba 2,5 %. Někdy je chybně označována jako žloutenka, což je ovšem jen symptom, který hepatitidu může a nemusí doprovázet a zároveň může doprovázet řadu jiných onemocnění, zejm. jater, žlučníku a slinivky břišní.\n\nJako první byly izolovány viry hepatitidy A a B. Poté se objevily i hepatitidy, u kterých se nepodařilo prokázat ani virus hepatitidy A ani virus hepatitidy B; nazvaly se nonA-nonB hepatitidy. Tato skupina byla dále klasifikována. V současné době je obecně uznáváno 5 druhů infekčních hepatitid: A, B, C, D a E. Někdy se mluví i o hepatitidách F a G, ty jsou ojedinělé, ale žloutenka typu F nemá potvrzenou existenci. Zajímavostí je, že virus hepatitidy G brzdí rozvoj infekce HIV, neboť snáze obsazuje v tkáních místa vhodná pro další rozvoj těchto virů. Hepatitida G byla objevena v roce 1996 a virus patří do skupiny Flaviviridae.\n\nHepatitida A je akutní infekční onemocnění, které postihuje játra a jeho průvodním jevem je často žloutenka. Je způsobeno RNA virem hepatitidy A (HAV) z rodiny Picornaviridae. Přenáší se zejména fekálně-orální cestou (označována laicky jako nemoc špinavých rukou), ostatní druhy přenosu jsou vzácné. U hepatitidy A nebyl prokázán přechod do chronického stádia. Projevuje se většinou mezi 15 a 45 dnem od nákazy. Příznaky hepatitidy mohou být tmavá moč a světlá stolice, zažloutlá bělma a kůže, celková únava a další. Tyto symptomy se však nemusí prakticky vůbec projevit. Zvláště u dětí a mladých lidí se často stává, že nemoc vůbec nezaregistrují a přechodí ji. Pro dobrou regeneraci jater je nutné po dobu zánětu striktně dodržovat alkoholovou abstinenci. Proti hepatitidě A lze očkovat.\n\nHepatitida B je další z infekčních hepatitid. Je způsoben DNA virem hepatitidy B (HBV) z rodiny Hepadnaviridae. Může být jak akutní, tak chronická. Je velmi snadno přenosná tělesnými tekutinami (sliny, krev, sperma, poševní sekret). Nebezpečí nákazy představují také nekvalitní tetovací a piercingová studia. Hepatitidou B bylo nebo je infikováno přes 2 miliardy lidí. Proti hepatitidě B lze očkovat, od roku 2000 se proti ní v České republice očkují děti plošně.\n\nHepatitida B se vyskytuje také u kachen a hus. Tato infekce probíhá většinou subklinicky, přenos je zpravidla vertikální a způsobuje virémii bez tvorby cirkulujících protilátek. Předpokládá se, že infekce jsou v komerčních chovech vodní drůbeže značně rozšířené. Veterinární, zdravotní ani hospodářských význam infekce hepadnaviry u kachen není zatím znám.\n\nHepatitida C je přenosná především krví. V literatuře jsou jako alternativní formy přenosu popsány pohlavní styk a přenos z matky na plod. Často se však ve skutečnosti jedná zase o přenos krví, neboť k přenosu dochází pouze v případech, kdy během sexu resp. porodu dochází ke krvavým poraněním na obou stranách a krev obou lidí se mísí. K epidemickému rozšíření hepatitidy C došlo v Egyptě, kde se nakazilo obrovské množství lidí (až 20 % populace) při plošném očkování lidí proti schistosomóze nesterilními jehlami.\n\nHepatitida C se v 70 – 85 % případů stává chronickou. Virus patří do skupiny RNA virů Flaviviridae a obecně se označuje jako virus hepatitidy C (HCV). Hepatitidou C trpí asi 170 miliónů lidí po celém světě.\n\nJedná se o nebezpečnou chorobu, která má však ve velké většině případů velmi pomalou progresi. Než se zánět jater rozvine do podoby, která by člověka ohrožovala na životě, mohou uplynout i desítky let. Velký vliv na stav jater má životospráva pacienta. Pokud se vyhýbá alkoholu a přepáleným tukům, probíhá nemoc takřka asymptomaticky. Proti hepatitidě C nelze očkovat.\n\nVirus se přenáší převážně nakaženou krví. První obrovskou rizikovou skupinu tvoří pacienti, kteří podstoupili transfuzi krve. Druhou reprezentují uživatelé nitrožilních drog.\n\nDo čtyřicátých let 20. století se krevní transfuze prováděly jen ojediněle. Jejich široké rozšíření si vynutila až zranění druhé světové války. S dalším vývojem medicíny se krevní transfuze staly rutinně prováděným výkonem. Šedesátá léta ve znamení společenské revoluce přinesla masivní rozšíření uživatelů drog. Používání společné jehly několika lidmi bylo běžným jevem. Pozvolný nástup onemocnění a jeho vleklý průběh s minimem viditelných příznaků způsobují, že se mnoho pacientů z této generace dozvídá o své chorobě až dnes.\n\nHepatitida C není jen další obyčejná „žloutenka“. Pozornost věnovaná viru HIV a jím vyvolanému onemocnění AIDS ne zcela právem odsunula hepatitidu C na okraj zájmu veřejnosti. Hepatitida C se však stává velkým zdravotním problémem dneška. Její chronickou formou trpí podle odhadů přes 175 milionů lidí na celém světě – to jsou přibližně 3 % světové populace.\n\nJen ve Spojených státech žijí odhadem 4 miliony nemocných hepatitidou C. To představuje téměř 1,3 % tamní populace. Svým výskytem je tak „céčko“ v USA rozšířenější než infekce virem HIV. Každým rokem přibývá 35 tisíc nových případů akutní hepatitidy typu C.\n\nČeská republika patří mezi státy s relativně nízkým výskytem hepatitidy C. Ze statistik vyplývá, že virem hepatitidy C (HCV) jsou infikovány přibližně 0,2 % české populace. V praxi to znamená, že nemocí trpí každý pětistý občan naší republiky. V budoucnu se však očekává strmý nárůst. V roce 1993 bylo hlášeno 158 nových případů hepatitidy C, v roce 2003 jich bylo 846 a v roce 2006 už 1012. Hepatitida C se nejčastěji vyskytuje v rizikových skupinách, jejichž členové nejsou většinou vyšetřeni.\n\nHepatitida D je způsobena RNA virem hepatitidy Hepatitis delta (D) virus (HDV) a v České republice se prakticky nevyskytuje. Vždy je vázán na přítomnost viru hepatitidy B. Očkováním je tedy očkování proti hepatitidě B.\n\nHepatitida E je způsobena RNA virem hepatitidy E (HEV) ze skupiny Hepeviridae a má podobné příznaky jako hepatitida A. Její průběh může být bouřlivý, například u těhotných žen. Vyskytuje se především v rozvojovém světě a do České republiky ji velmi vzácně zavlečou cestovatelé. Proti hepatitidě E existuje od roku 2012 vakcína vyráběná čínskou společností.\n\nLéčba infekčních hepatitid je obecně složitá. V akutní fázi je důležité držet dietu a zcela se vyvarovat alkoholu a přepálených tuků. Pacientům se podávají vitamíny, flavobion, lipovitan, esenciale a odvar z ostropeřce mariánského.\nV chronické fázi se kromě vitamínů a diet používá také léčba interferonem a pegylovaným interferonem často v kombinaci s ribavirinem. Interferon je bílkovina produkovaná buňkami našeho imunitního systému, aby bránila množení virů v buňkách. Pokud se podává ve velkých dávkách, je schopen viry i likvidovat. Byl objeven v roce 1957 vědci Alickem Isaacsem (Skotsko) a Jeanem Lindenmanem (Švýcarsko) při výzkumu virů. V slepičích vejcích, kam přenesli viry, docházelo k spontánnímu zastavení množení virů. Tak byl poprvé izolován interferon.\n\nRibavirin také brání množení virů v buňkách. Oba tyto léky samostatně působí s mnohem menší účinností, než když jsou podány dohromady (synergie).\n\nOba tyto léky mají ale nepříznivé vedlejší účinky, a proto se k dané léčbě stále hledá alternativa. Interferon se aplikuje podkožně a ribavirin perorálně.\n\nPři fulminantním průběhu onemocnění dochází k přehnané imunitní reakci organizmu, který začne likvidovat postižené buňky. Stává se to asi v jednom z tisíce případů a pacient během několika dní umírá.\n\n\n"}
{"id": "442041", "url": "https://cs.wikipedia.org/wiki?curid=442041", "title": "Železniční trať Přerov–Břeclav", "text": "Železniční trať Přerov–Břeclav\n\nŽelezniční trať Přerov–Břeclav (v jízdním řádu pro cestující označená číslem 330) je dvoukolejná elektrizovaná celostátní trať, součást 2. koridoru. Trať vede z Přerova do Břeclavi přes Hulín, Otrokovice, Staré Město u Uherského Hradiště, Moravský Písek, Rohatec a Hodonín. Provoz na trati byl zahájen v roce 1841. Trať byla elektrizována v letech 1981-1985. Na trati jsou provozovány trakční soustavy 3 kV DC + 25 kV, 50 Hz AC, které se stýkají v Nedakonicích. \n\nDo roku 2022 by měl být úsek Nedakonice - Říkovice přestavěn na střídavou trakční soustavu 25kV, 50Hz. Styk trakčních soustav se tedy posune do Říkovic.\n\nTrať byla – jako součástí páteřní tratě Severní dráhy císaře Ferdinanda (KFNB) – postupně v letech 1858 až 1873 zdvoukolejněna. Podobně jako na ostatních rakouských tratích zde byl původně zaveden pravostranný provoz, ale k 16. dubnu 1872 byl i na této trati, podobně jako na ostatních dvoukolejných tratích KFNB, zaveden levostranný provoz. Pro české území neobvyklý levostranný provoz byl na trati Přerov – Břeclav (a dále do Bohumína) zachován až do 8. 12. 2012. Od 9. 12. 2012 se provoz změnil po 140 letech opět na pravostranný.\n\nV rámci modernizace trati Přerov–Břeclav, která probíhala v letech 1997 až 2002, byla ve stanicích instalována elektronická stavědla (ESA11 a ESA22), jako traťové zabezpečovací zařízení je použit elektronický soustředěný obousměrný automatický blok ABE-1. Díky obousměrnému automatickému bloku lze operativně vést vlaky jak ve správném směru (tj. vpravo ve směru jízdy), tak proti správnému směru (tj. vlevo ve směru jízdy vlaku). Samotný provoz na trati již není řízen výpravčími z jednotlivých stanic, ale dálkově z centrálního dispečerského pracoviště v Přerově řídicím dispečerem I (pro úsek Přerov – Staré Město u Uherského Hradiště) a řídicím dispečerem II (pro úsek Nedakonice–Břeclav).\n\n"}
{"id": "442042", "url": "https://cs.wikipedia.org/wiki?curid=442042", "title": "Úsov (zámek)", "text": "Úsov (zámek)\n\nÚsov je hrad přestavěný na zámek ve stejnojmenném městě v okrese Šumperk v Olomouckém kraji. Od roku 1964 je chráněn jako kulturní památka.\n\nRaně gotický hrad Úsov s dispozicí francouzského kastelu byl postaven na rozhraní starého sídelního území a královského hvozdu.\nPřímo nad městem se vypínají hrad a zámek, což je poměrně řídký případ, kdy původní hrad a pozdější zámek stojí vedle sebe ve vzácné symbióze, aniž by stavba druhého znamenala zánik nebo úplnou přestavbu prvého.\n\nÚsovský hrad byl mohutnou středověkou pevností. Poprvé se uvádí roku 1260, kdy ho získal olomoucký purkrabí Jiljí (Idík) z rodu pánů ze Švábenic. Ten získal krátce před tímto datem „úsovský újezd“ jako výsluhu od krále Přemysla Otakara II. a tehdy se již po Úsovu psal. Zřejmě právě on vybudoval uprostřed rozsáhlých lesů nad říčkou Doubravkou kamenný hrad.\n\nOd roku 1276 byl Úsov až do r. 1408 v přímém držení krále, s krátkým obdobím 20 let (cca v letech 1330–1350), kdy ho drželi v zástavě Šternberkové. Po roce 1350 spravoval úsovské zboží syn Jana Lucemburského pozdější moravský markrabě Jan Jindřich.\n\nV letech 1375–1405 patřil Úsov moravskému markraběti Joštovi, který z něj učinil za moravských markraběcích válek důležitou základnu svých vojenských rot. Krvavé spory mezi ním a mladším bratrem Prokopem se nevyhnuly ani hradu a jejich vojenské družiny pustošily celý kraj.\n\nPo Prokopově smrti zastavil markrabě Jošt Úsov r. 1408 pánům z Kurovic a v r. 1416 potvrdil král Václav IV.. Zástavu úsovského zeměpanského zboží bohatému českému šlechtici Janu z Vlašimi s jedinou výhradou a to, že mu hrad zůstane stále otevřen. Stoletá vláda pánů z Vlašimi zanechala na Úsově trvalé stopy. K nim můžeme přičíst prakticky veškeré gotické úpravy dodnes na hradě zachované – např. věž Vlašimka. Právě ta nese jména svých stavebníků – bratrů Karla a Jiřího z Vlašimi, kteří na sklonku 15. století z Úsova učinili opravdové panské sídlo, hodné bohatství a moci tohoto rodu. Z dosud dobře zachovalých pozůstatků je možno vysledovat podobu jakou získal do konce 15. století. Za Karla z Vlašimi (1447–1475) a jeho synovců Karla mladšího (1475–1500) a Jiřího (1475–1513) se rozsáhlé úsovské panství stalo jedním z nejbohatších na Moravě vůbec a ani období česko-uherských válek nezastavilo jeho rozvoj.\n\nOd pánů z Vlašimi přešlo úsovské panství s hradem v r. 1513 jako dar krále Vladislava II. za blíže neurčené služby do rukou pánů z Boskovic, a to již nikoliv jako zboží „zástavní“ nýbrž do plného vlastnictví. Po smrti prvního úsovského Boskovice Ladislava v r. 1520 zdědil obrovský komplex statků (téměř souvislý pás země začínající nad Brnem u Letovic a končící takřka u pramenů řeky Moravy, jeho syn Kryštof. Měl-li Ladislav své sídlo na Moravské Třebové, pobýval Kryštof častěji na Úsově. Zřejmým motivem bylo bohatství z těžby drahých kovů zejména stříbra a železa „na Medelských horách“. Nákladný život spojený s výkonem funkcí nejvyššího komorníka a později i zemského hejtmana měl však za následek počínající úpadek boskovického bohatství. V r. 1547 postoupil Kryštof úsovské panství s městem Litovlí, městečkem a hradem Úsovem a dalšími 26 vesnicemi synovi svého bratrance Jaroslava Černohorského z Boskovic – Janu Jetřichovi a sám si ponechal ostatní boskovická panství. Také Jan Jetřich si vybral úsovský hrad za své sídelní místo, což se pochopitelně odrazilo v jeho další výstavbě, ovlivněné již novým stavebním slohem – renesancí. Po Jetřichově smrti v r. 1562 převzal Úsov jeho bratranec Albrecht z Boskovic, přítel umění a písemnictví, znalec zemských práv, dobrý hospodář ale také bezohledný a tvrdou rukou vládnoucí feudál. Také on zastával nejvýznamnější funkce v zemské správě, jako podkomoří, nejvyšší soudce a nejvyšší komorník a královský komisař na zemském sněmu v r. 1571, kde zastupoval císaře Maxmiliána II.. Albrechtovým dědicem se stal v r. 1572 poslední mužský potomek boskovického rodu – Jan Šembera Černohorský z Boskovic. I když jeho sídlem byl bučovický zámek, rád se zdržoval na Úsově a lovil ve zdejších lesích.\n\nŠemberovy dcery se krátce před jeho smrtí provdaly. Anna Alžběta za Karla a Kateřina za Maxmiliána z Lichtenštejna. Těmito sňatky byl založen základ obrovského bohatství lichtenštejnského rodu, který se tak stal dědicem pánů z Boskovic, jejichž rod v r. 1597 Janem Šemberou vymřel po meči.\n\nOd té doby náleželo úsovské panství nepřetržitě až do r. 1945 Lichtenštejnům. Úsov se stal pouze sídlem správy panství, neboť Lichtenštejnové sem zajížděli sporadicky, hlavně za účelem lovů. Navíc úsovskému sídlu zasadila těžké rány třicetiletá válka a zejména Švédové pod vedením generála Torstensona, kteří hrad i městečko v r. 1643 vypálili. Hrad byl po třicetileté válce nouzově opraven, k jeho důkladné opravě a přestavbě jihozápadní části do podoby zámku došlo až v 80. a 90. letech 17. století za vnuka prvního lichtenštejnského držitele Úsova – knížete Jana Adama Ondřeje, který jej držel od r. 1648. Ani Jan Adam Ondřej však Úsov nezvolil jako svoje hlavní sídlo, a tak zámek nadále zůstal sídlem lichtenštejnských úředníků v čele se zámeckým hejtmanem. V centru pozornosti se úsovský zámek objevil až v 19. století, kdy zdejší prozatím skromné lovecké sbírky kníže Jan Josef (1760–1836) značně obohatil o další trofeje především z domácích revírů. Zámeckou knihovnu a umělecké sbírky rozšířil o další exponáty. Kolem r. 1900 zřídil Jan II. z Lichtenštejna v zámku lesnické a lovecké muzeum, jehož sbírky byly doplňovány trofejemi z loveckých výprav Lichtenštejnů po Evropě, zejména z Polska a Itálie a také z výprav do Afriky.\n\nV roce 1945 se stal zámek s celým inventářem a instalovanými sbírkami majetkem československého státu.\n\nNad hranatou věží a jižním rondelem byl kolem roku 1691 podle návrhu italského stavitele Domenica Martinelliho (1650–1718) vystavěn třípatrový zámecký palác. Také nejvyšší věž \"hladomorna\" byla barokizována cibulovým krytem. \n\nOd roku 1748 začal platit tereziánský katastr – soupis poddaných a jejich majetku pro daňové účely. V letech 1751 a potom 1761–1762 sloužila část zámku jako ošetřovna raněných vojínů, z nichž někteří odpočívají u \"Černého kříže\" v nedalekém lese. Z dalších knížat z Lichtenštejnu, kteří se postupně střídali v držení Úsova, je nutno uvést Josefa Václava (1696–1772), vynikajícího válečníka a nositele Řádu zlatého rouna, Františka Josefa (1726–1781), za jehož života v roce 1775 došlo na úsovském panství k bouřím, které byly potlačeny za vojenské asistence, a Jana Josefa (1740–1836), který věnoval značnou pozornost správě ohromných statků a lesnictví a který obohatil zámeckou knihovnu o umělecké sbírky.\n\nDo zámku se vstupuje z jihozápadní strany po zděném mostě (původně zřejmě padacím) přes hluboký hradní příkop. Hlavní zámecký palác je třípatrový s obdélníkovým půdorysem. Most ústí do půlkruhového portálu a průjezdem s křížovou klenbou se vchází do nádvoří nepravidelného tvaru. Barokní zámek byl vestavěn do středověkého hradu, mezi věže gotického opevnění, kdy původně gotický hrad nebyl výstavbou zámku dotčen a více než půlkruhem uzavírá nádvoří areálu. Dominantou je válcová věž s hladomornou, ukončená barokní cibulí s lucernou. Vnější opevnění bylo zesíleno dalšími věžemi, ochozy hradby jsou dosud kryty šindelovou ochrannou stříškou. Na místě hradního paláce stojí nyní přízemní budova s reliéfem štítonoše a letopisem 1487, při hradbě jsou pak další stavby. Vnitřní prostory hradu jsou prázdné. Stěny zámeckého schodiště pokrýval rozsáhlý soubor paroží a parůžků spárkaté zvěře.\n\nPřed vstupem do expozice afrických trofejí můžeme nahlédnout do černé kuchyně, vybavené pecí, dřevěným nábytkem a především kolekcí kuchyňského nádobí ze 17. století.\n\nNa hradě zřídil v roce 1898 Jan II. Lichtenštejn (1840–1929) muzeum, ve kterém byly vystaveny exponáty jak z českých zemí, tak z výletů do Afriky, Polska a Itálie. Ve sbírkách úsovského zámku je přes 4000 kusů přírodnin, z toho na 700 kusů rohů a parohů, lemujících zdi a zámecké schodiště. Dominantu těchto prostor představují paroží jelenů, především z jižní Moravy. Základ muzeální expozice interiéru tvoří sály, které v prvním poschodí představují trofeje africké zvířeny, především antilop, gazel, lebka a kly slona, lva pustinného, zebry a nosorožce, pocházejících z přelomu 19. a 20. století. Lovecké trofeje v dalších sálech prvního patra zámku, např. totální preparát lva, kůže lvů, rohy a hlavy s rohy kopytníků, především antilop a gazel, hlavy žirafy a zeber, návštěvníky seznamují s charakterem některých skupin africké zvěře. V tomto patře za expozicí africké zvěře následuje sál kozorožců. Od konce 19. století je zámek Úsov znám jako lovecké muzeum.\n\nSály druhého patra prezentují české ptáky a savce. Tato část expozice nabízí přehlídku velkých i menších druhů. Jeden ze sálů druhého patra zavádí do říše hmyzu. Instalace je doplněna také herbářem dřevin a ukázkami zpracování dřeva. Doprovodné exponáty mají loveckou tematiku, jsou zde vystaveny kolekce zbraní, nábytek vyrobený z kořenů stromů a předměty dokumentující lesnictví z počátku 20. století. V tomto sále (zbrojnici) si může návštěvník prohlédnout kolekce kuriózních pytláckých zbraní a loveckých pušek zabavených zaměstnanci v revírech bývalého Lichtenštejnského panství. Kolekci pytláckých zbraní doplňují exponáty pušek vyrobených Lichtenštejnskými puškaři Franzem Adamem a Janem Prestlem, působících ve Valticích koncem 18. století a začátkem 19. století. Lovecko-lesnické muzeum v Úsově je ojedinělým muzeem tohoto druhu ve střední Evropě.\n\nPo roce 1945 se stal zámek i se sbírkami majetkem československého státu. Koncem roku 1951 svěřila Národní kulturní komise celý objekt do správy Krajského vlastivědného muzea v Olomouci. Vlastivědný ústav v Šumperku v roce 1967 do své správy převzal stavební objekty zámeckého areálu a o rok později také instalované sbírky.\n\nVe starší renesanční části zámku je zřízena restaurace a na zámku i předzámčí se pořádají historické turnaje a jiné akce.\n\n"}
{"id": "442045", "url": "https://cs.wikipedia.org/wiki?curid=442045", "title": "Callirhipidae", "text": "Callirhipidae\n\nČeleď Callirhipidae je čeledi brouků z nadčeledi Byrrhoidea.\n\nVětšina druhů jsou brouci 9 - 23 mm dlouzí, zbarvení převážně tmavě hnědě nebo černě. Tvar jejich těla je oválný.\n\n\n"}
{"id": "442047", "url": "https://cs.wikipedia.org/wiki?curid=442047", "title": "Agoura Hills (Kalifornie)", "text": "Agoura Hills (Kalifornie)\n\nAgoura Hills je město v Los Angeles County v Kalifornie. V roce 2000 činila jeho populace 20 537 obyvatel. Město na západě, jihu a východě sousedí Los Angeles County a na severu sdílí hranici s Ventura County. Nachází se přibližně 48 km severozápadně od Downtown Los Angeles a asi 16 km západně od Woodland Hills a leží na východě Conejo Valley. Agoura se také nalézá vedle Calabasas, Malibu, Oak Park, a Westlake Village.\n\nOblast byla prvně osídlena Chumashskými Indiány a poté Španělskými františkánskými misionáři.\n\nRozloha města činí 21,2 km² a vodní plocha tvoří pouze 0,37 % (0,1 km²)\n\nNachází se zde hora Negrohead Mountain, která byla pojmenována po Johnovi Ballardovi.\n\nAgoura Hills je také zváno „Gateway to the Santa Monica Mountains National Recreation Area“ (Brána do Santa Monické horské národní rekreační oblasti). Město je neoficiálně rozděleno na mnoho rozmanitých oblastí okolo moderního Downtownu. Za zmíku stojí Forest Cove, South End, Malibu Junction, East Agoura a Old Agoura.\n"}
{"id": "442052", "url": "https://cs.wikipedia.org/wiki?curid=442052", "title": "Autonomní sovětská socialistická republika", "text": "Autonomní sovětská socialistická republika\n\nAutonomní sovětská socialistická republika (ASSR) byla administrativní jednotka bývalého Sovětského svazu. ASSR byly v rámci administrativního členění SSSR na o něco nižší úrovni než svazové republiky, jejichž byly součástí, ale měly zachovány některé prvky vlastní státnosti a požívaly jistou úroveň politické, kulturní a administrativní nezávislosti. Neměly však právo se z vlastní vůle odtrhnout od nadřazené svazové republiky či od Sovětského svazu úplně.\n\n\n\n\n\n"}
{"id": "442059", "url": "https://cs.wikipedia.org/wiki?curid=442059", "title": "Nachičevanská autonomní sovětská socialistická republika", "text": "Nachičevanská autonomní sovětská socialistická republika\n\nNachičevanská autonomní sovětská socialistická republika (zkráceně Nachičevanská ASSR) (ázerbájdžánsky: Нахчыван Мухтар Совет Сосjалист Республикасы) byla autonomní republikou Sovětského svazu, která byla pod nadvládou Ázerbájdžánské SSR. Zřízena byla v roce 1924 a existovala až do roku 1990, když se z této ASSR stala po obnovení samostatnosti Ázerbájdžánu jeho exkláva – Nachičevanská autonomní republika.\n"}
{"id": "442066", "url": "https://cs.wikipedia.org/wiki?curid=442066", "title": "Digital Audio Broadcasting", "text": "Digital Audio Broadcasting\n\nDigital Audio Broadcasting (DAB) je digitální rozhlasová technologie pro plošné vysílání rozhlasových stanic užívaná v několika zemích po celé Evropě, Asii a Tichomoří, včetně České republiky. Ve formátech DAB, DAB+ a DMB v současné době vysílá přes 2 270 rozhlasových stanic po celém světě a celosvětově bylo prodáno více než 70 milionů rozhlasových přijímačů DAB / DAB+.\n\nDAB vysílá v III. pásmu VKV (VHF) (174-240 MHz) nebo méně často v pásmu L v UKV (UHF) (1452-1492 MHz).\n\nStandard DAB byl vytvořen v 80. letech a za několik let již byly přijímače dostupné v mnoha zemích. Jeho zastánci deklarovali, že standard nabízí několik výhod oproti existujícímu analogovému FM rádiu: více stanic na jedné vlnové délce spektra, zvýšená odolnost proti šumu, vícecestnému šíření, útlumu a vzájemným interferencím kanálů. Při poslechových testech odborníků v audio oblasti prováděných na stacionárních přijímačích v okolí Osla v Norsku na přelomu roku 2006/2007 se však ukázala nižší zvuková kvalita DAB ve srovnání FM, protože 82 % stanic užívalo přenosovou rychlost 128 kbit/s nebo menší, přičemž audioformát MPEG Audio layer II (MP2) vyžaduje k dosažení kvality CD rychlost dvojnásobnou a k dosažení kvality srovnatelné s FM rychlost alespoň 160 kbit/s. Podobně špatná situace je i v jiných zemích, například ve Velké Británii bylo v roce 2006 plných 98 % stanic s rychlostí jen 128 kbit/s.\n\nVylepšená verze systému, zvaná DAB+, byla uvedena v únoru 2007. Není zpětně kompatibilní s DAB, takže přijímače určené jen pro DAB nemohou přijímat vysílání DAB+. DAB+ je přibližně dvakrát efektivnější než DAB díky použití audioformátu MPEG-4 HE-AACv2. Odolnost kvality příjmu zlepšilo začlenění Reedova-Solomonova samoopravného kódu. Vysílání v DAB+ již zahájila většina států západní, jižní i severní Evropy, a další státy včetně Česka.\n\n\nV zahraničí se využívá k vysílání DAB hlavně bývalé 3. TV pásmo. V Itálii a Holandsku se používá bývalé 3. TV pásmo i pásmo L. V Kanadě se zatím vysílá jen v pásmu L. Norsko v roce 2017, jako první země v Evropě začala vypínat FM vysílání.\n\nPrvní vysílání v pásmu L proběhlo v Praze v květnu 1999, kdy České radiokomunikace spustily svůj vysílač na Žižkovské věži. Vysílání většího rozsahu zahájila o mnoho let později firma Teleko. Signál začala šířit postupně v Příbrami, Praze, Brně, Ostravě, Liberci a z Černé hory v Krkonoších, její vysílání DAB pokrývalo na začátku roku 2013 přes polovinu obyvatel ČR. V roce 2013 se do projektu vysílání DAB připojil další poskytovatel, plzeňská RTI cz s.r.o. Od roku 2014 v Praze vysílají DAB i České Radiokomunikace. Komerční vysílání probíhá na některých vysílačích v bývalém 3. TV pásmu na jiných pak v pásmu L. Do budoucna je jasný plán pásmo L opustit a přesunout se jen do 3. TV pásma.\n\nVysílání vysokým výkonem zahájil v srpnu 2015 jako první Český rozhlas se svým multiplexem ČRo DAB+ z vysílače Praha-Žižkov, které v létě 2017 přešlo ve vysílání řádné. Během podzimu 2017 bylo digitální vysílání Českého rozhlasu rozšířeno do Plzně, Brna a Ostravy. Na závěr roku 2018 pak do severních, východních Čech a na trasu dálnice D1 mezi Prahou a Brnem. V Čechách multiplex Českého rozhlasu využívá na všech svých vysílačích kanál 12C, na území Moravy kanál 12D.\n\nCeloplošné komerční digitální vysílání na svůj start stále čeká.\n\nV České republice vysílají celkem 4 multiplexy DAB+ rádia:\n\nIII. pásmo (Evropa)\n\nPásmo L (Evropa)\n\n\n"}
{"id": "442069", "url": "https://cs.wikipedia.org/wiki?curid=442069", "title": "Adžarská autonomní sovětská socialistická republika", "text": "Adžarská autonomní sovětská socialistická republika\n\nAdžarská autonomní sovětská socialistická republika (zkráceně Adžarská ASSR) (gruzínsky: აჭარის ავტონომიური საბჭოთა სოციალისტური რესპუბლიკა - „\"ačaris avtonomiuri sabčoti socialisturi respublika“\"; rusky: Аджарская Автономная Советская Социалистическая Республика) byla autonomní republikou Sovětského svazu zřízená v rámci Gruzínské SSR. Adžarská ASSR vznikla 16. června 1921 a přetvořila se po nabytí nezávislosti Gruzie na Sovětském svazu v roce 1991 v Adžarskou republiku.\n\nOkolnosti vzniku Adžarské ASSR byly dosti dramatické. Po první světové válce byla Adžárie střídavě okupována tureckými a britskými vojsky, než se v roce 1920 dostala pod gruzínskou správu. Nezávislá Gruzie však existovala pouze krátce, protože byla v únoru 1921 přepadena sovětskými vojsky. Během tohoto konfliktu se do Adžárie vrátila turecká vojska pod velením Kâzıma Karabekira a hrozilo, že Adžárie bude anektovaná Tureckem, aby bylo ochráněno adžarské muslimské obyvatelstvo před sovětskými vojsky. Nakonec došlo k jednáním, z kterých vzešla dohoda z Karsu, podle které se Turci vzdali územních nároků na Adžárii a sověti se na oplátku zavázali vytvořit pro místní muslimy Adžarskou ASSR.\n\nPrvní tajemník komunistické strany v Adžárii\n\nPředseda adžarského Ústředního výkonného výboru\nPředseda prezídia adžarského Nejvyššího sovětu\nPředseda Nejvyšší Rady Adžárie\n\nPředseda Rady lidových komisařů Adžárie\nPředseda Rady ministrů Adžárie\n\n"}
{"id": "442070", "url": "https://cs.wikipedia.org/wiki?curid=442070", "title": "Manhattan Beach", "text": "Manhattan Beach\n\nManhattan Beach je město na jihozápadě Los Angeles County. Má rozlohu 10,3 km (3,97 sq mi) a žije zde okolo 40 000 obyvatel. Západní hranice města tvoří Tichý oceán, severně se nachází město El Segundo, východně leží města Hawthorne a Lawndale a jižně město Hermosa Beach.\n\nManhattan Beach je domovem volejbalu a surfingu. Během zimy mohou zdejší oceánské vlny dosahovat výšky až 3,6 metru. Manhattan Beach je jedno ze tří takzvaných Beach Cities (neboli plážových měst) v South Bay.\n\nHistorii Manhattan Beach lze nalézt na stránkách : \n\nDowntown Manhattan Beach leží na Manhattan Beach Boulevard a na ulicích k ní kolmým, na východě mola a západě Valley Drive. Oblast zahrnuje mnoho restaurací a obchodů.\n\nMěsto disponuje 162 000 m² pláží určených pro rekreaci, 239 000 m² parků a jedním městským golfovým hřištěm. Středem města prochází silnice č. 1.\n\nMěsto je známo pro své celoročně příjemně teplé počasí.\n\n\n\n"}
{"id": "442071", "url": "https://cs.wikipedia.org/wiki?curid=442071", "title": "Muž, který lže", "text": "Muž, který lže\n\nMuž, který lže je film vzniklý v slovensko-francouzské koprodukci – originálními názvy \"Muž, ktorý luže\" a \"L’Homme qui ment\" – pod režijním vedením Alaina Robbe-Grilleta, který měl premiéru v roce 1968. Jedná se o třetí Robbe-Grilletův celovečerní film a první ze dvou (spolu s \"Edenem a potom\"), který vznikl v takovéto koprodukci. Slovenskou verzi připravil Martin Hollý.\n\nFilm je zaměřen na téma, které je Robbe-Grilletovi notně známé, na problém mystifikace: lži a pravdy, přetvářky a skutečnosti. Děj se odehrává na Slovensku po druhé světové válce, v malé horské vesnici s partyzánskou minulostí. Do této obce vejde muž, který o sobě tvrdí, že byl pravou rukou hlavy partyzánů Jána Robina, který zmizel. S tímto tvrzením, které neustále mění, za účelem manipulace s okolím, se vetře do přízně trojice žen, Robinovy manželky, sestry a jejich služky, které bydlí s Robinovým otcem a Franzem. K dotvoření dojmu lži je použito složitého systému prostřihů do minulosti, která se samozřejmě mění podle vyprávění muže, který lže, a pomocí nečekaných změn umístění postav ve scéně a scén vůbec.\n\nZa herecký výkon v hlavní roli si Jean-Louis Trintignant odnesl Stříbrného medvěda z Berlínského mezinárodního filmového festivalu.\n\n"}
{"id": "442074", "url": "https://cs.wikipedia.org/wiki?curid=442074", "title": "Dante Gabriel Rossetti", "text": "Dante Gabriel Rossetti\n\nDante Gabriel Rossetti (12. května 1828, Londýn – 9. dubna 1882, Birchington-on-Sea, Kent) byl anglický malíř a básník italského původu. Společně s E. Burne-Jonesem, J. E. Millaisem a W. H. Huntem patřil k hlavním představitelům společenství prerafaelitů.\n\nJeho matka byla dcerou italského emigranta Gaetana Polidoriho, přítele lorda Byrona. Jeho otec, Gabriela Pasquale Guisseppe Rossetti, se zabýval literaturou. Perzekvován pro svou politickou činnost, hledal útočiště v Londýně, kde získal místo profesora v King’s College.\n\nRossetti (plným jménem Dante Gabriel Rossetti) se narodil v Londýně. Rodina a přátelé ho nazývali Gabriel, ve svých publikacích však užíval jméno Dante. Vyrůstal ovlivněn italskou literaturou; především obdivoval Božskou komedii Dante Alighieriho, což se později výrazně projevilo v jeho díle. V devíti letech se zapsal do King's College v Londýně, kam chodil s velkou nechutí; poté se dostal do Sass’s Drawing Academy a v roce 1845 byl přijat do Antique School Královské akademie (Royal Academy). Tam se seznámil s E. Burne-Jonesem, J. E. Millaisem a W. H. Huntem, s nimiž v roce 1848 založil Bratrstvo prerafaelitů (společenství inspirované dřívějším uměním, především ranou renesancí patnáctého století a uměním středověku).\n\nJeho oblíbenou malířskou technikou byl akvarel. V literatuře mu byla blízká díla Danteho, Edgara Allana Poea a Williama Blakea. Illustroval díla Dantova, Shakespearova, Browningova nebo legendu o králi Artušovi.\n\nV 50. letech maluje obrazy věnované především středověké tematice. V roce 1850 namaloval \"Zvěstování\", vystavené posléze v National Institution Portland Gallery. U příležitosti výstavy vyzradil příteli Alexandrovi Munro význam písmen \"P.R.B.\" Existence tajného bratrstva znamenala skandál a díla prerafaelitů začala být šmahem kritizována. Na jejich obranu vystoupil pouze John Ruskin.\n\nV roce 1850 poznal Rossetti svou múzu a budoucí ženu Elisabeth Siddal. V té době vytvořil celou galerii ženských postav. Elisabeth se za něj provdala po bouřlivém předcházejícím vztahu v roce 1860 v chrámu St. Clement v Hastingsu. Po roce porodila mrtvou dcerku, následně upadla do depresí, které ji přivedly až k sebevraždě požitím velké dávky laudana. Malíře to těžce zasáhlo, do konce života trpěl nespavostí a opakovanými depresemi. V té době se v jeho díle objevuje především \"femme fatale\" s bohatými vlasy a smyslnými ústy.\n\nV roce 1856 Rossetti přijal od Johna Seddona objednávku na retabulum pro katedrálu v Llandaff w Cardiffu. namaloval obraz „Sémě Davidovo”; před jeho provedením olejovým barvami umělec namaloval verzi v akvarelu. Tento malý triptych patří k jeho nejlepším dílům. Stylem připomíná středověké umění, patrný je vliv, který na jeho vznik mělo benátské malířství 16. století.\n\nV roce 1856 umělec pracuje na ilustrované edici Tennysonových básní vydaných Edwardem Moxonem. Umožnilo mu to prezentovat svou tvorbu širšímu okruhu odborníků, i když mu tyto ilustrace nepřinesly uznání.\n\nV roce 1857 spolu s dalšími prerafaelity vystavil své práce na výstavě v Russel Palace a v následujícím roce v New Yorku. Tvoří i s jinými umělci, přijal zakázku na vytvoření fresek v stavbách Oxford Union. Společně se rozhodli představit řadu scén z knihy T. Malloryho \"Artušův odchod\", práce však nebyla dokončena a po nějakém čase byla zničena z důvodu nezvládnuté techniky.\nKoncem 60. let umělec vydělával ročně kolem 30 tisíc liber - těšil se popularitě a pravidelně prodával své obrazy. Kromě toho však i nadmíru pil alkohol a chloral, způsobující mu opakované halucinace; jeho psychický stav se zhoršoval.\n\nV té době jeho oblíbenými modelkami byly Fanny Cornforth, Alexa Wilding i zona Williama Morrisa, Jane Morris (Jane Burden).\n\nRossetti spolupracoval s fotografem Johnem Robertem Parsonsem. Parsons umělci fotograficky dokumentoval jeho obrazy, ale je především známý sérií snímků, o které jej v létě roku 1865 Rossetti požádal. Je na nich Rossettiho múza a modelka Jane Morris. Během fotografování v zahradě a domě Rossettiů vzniklo osmnáct známých portrétů. Rossetti v průběhu relace přísně kontroloval nad pózami Morrisové, stejně jako dohlížel na oblečení, které nosila a předměty a nábytek, které byly při snímání a kompozici použity.\n\nPodle historika umění Colina Forda nelze říci, do jaké míry Rossetti později fotografie při malování použil. Jeho dílo \"Reverie\" z roku 1868 je nepochybně podobné jednomu z fotografovaných snímků, ale také na jeho dalších portrétech jsou vidět podobnosti, a nejen na Morrisové, ale například také na pozdějších Rossettiho portrétech Alexy Wildingové. Rossetti nepoužil fotografie jako přesné studie, ale pravděpodobně hlavně jako nástroje pro vizualizaci některých póz a jako připomínku na dobu, kdy nebude mít svou modelku k dispozici.\n\nPrvní sbírku své poezie vydal v roce 1870 jako \"Poemy\". Byly vloženy do rakve Lizzi, ale získal je zpět, když se rozhodl k exhumaci.\n\nMezi lety 1871 a 1874 pobýval s rodinou Morrisových v Kelmscott Manor. V říjnu 1871, kdy se jeho psychický stav zhoršil, což bylo způsobeno mimo jiné i kritikou jeho veršů, se prohloubila jeho předchozí mánie a podobně jako jeho žena se pokusil o sebevraždu laudanem.\n\nPo návratu k malování v roce 1874 se stěhoval Cheyne Walk, kde pracoval současně na osmi obrazech inspirovaných postavou Persefony.\n\nV roce 1879 se seznámil a spřátelil s Thomasem Hall Cainem, kterého považoval jak za žáka, tak za syna.\n\nV roce 1881 vyšlo nové vydání jeho veršů \"Poems\" a publikována byla i jeho další díla ve svazku s titulem \"Balady a sonety\"\n\nZemřel 9. dubna 1882.\n\n"}
{"id": "442076", "url": "https://cs.wikipedia.org/wiki?curid=442076", "title": "Hermosa Beach", "text": "Hermosa Beach\n\nHermosa Beach je město v Los Angeles County. Leží v jihozápadní části Los Angeles County. Na západě tvoří hranice města oceán, na severu město Manhattan Beach, na východě Lawndale a na jihu Redondo Beach. Město se nalézá v South Bay a je jedním ze tří Beach Cities (plážových měst).\n\nV roce 2010 zde žilo 19 500 obyvatel.\n\nHermosa Beach je centrem plážového volejbalu a surfování.\n\nPřibližně ve střední části pobřeží se nachází Hermosa Beach Pier, na konci Pier Avenue. Zde leží jedno z hlavních center města, vhodné pro nákupy, společenská setkání a občerstvení. Podél pláže vede stezka, tzv. The Strand. Jedná se o populární místo pro chodce, cyklisty a běžce. Z Redondo Beach na jihu, do města Santa Monica na severu, je dlouhá přibližně 32 kilometrů. Středem města prochází Pacific Coast Highway (pacifická pobřežní dálnice).\n\n\nV roce 2000 ve městě žilo 18 566 obyvatel, bylo zde 9 476 domácností a 3 553 rodin. Hustota zalidnění činila 5 013/km².\n\nŠiroká pláž dělá z Hermosy Beach jedno z nejpopulárnějších míst vhodných pro hraní volejbalu, jak pro amatéry, tak pro profesionály. Hermosa Beach je domovem pro AVP Hermosa Beach Open turnaj. Hermosa Beach jako jediné ze tří Beach Cities (plážových měst) vlastní svoji pláž. Pláže ostatních dvou Beach Cities jsou vlastněny Los Angeles County.\n\nŽivě se na pláž můžete podívat na \n\nV letech 1999 a 2005 cena domů průměrně vzrostla o 20 % ročně. Nemovitosti blízko pláže se prodávají za více než 1,5 milionu dolarů. V oblasti bydlení časopis Money Magazine označil tuto část jako jednu z nejdražších v USA. Domy na The Strand se běžně prodávají za 3 až 10 milionů dolarů.\n\n"}
{"id": "442078", "url": "https://cs.wikipedia.org/wiki?curid=442078", "title": "Marija Šerifovićová", "text": "Marija Šerifovićová\n\nMarija Šerifovićová (srbskou cyrilicí: \"Марија Шерифовић\"; * 14. listopadu 1984 Kragujevac, Srbsko) je srbská zpěvačka. Je dcerou populární srbské zpěvačky Verici Šerifovićové. V roce 2007 Šerifovićová zvítězila na Eurovision Song Contest 2007 s písní „Molitva“.\n\nV roce 2003 vydala Marija debutové album \"Naj, Najbolja\". S písní „Gorka čokolada\"“\" se zúčastnila Budva Festivalu. O rok později na stejném festivalu zvítězila s písní „Bol do ludila“. Tento singl ji také dostal na přední místa srbských hitparád.\n\nS písní „Ponuda“ se Šerifovićová v roce 2005 zúčastnila srbského předvýběru a následně národního kola Srbska a Černé Hory do Eurovize 2005. Obsadila 18. místo. Na srbském Radio Festivalu zvítězila s písní „U nedelju“. V roce 2006 bylo vydáno druhé album \"Bez Ljubavi\".\n\n8. března 2007 Marija zvítězila v soutěži \"Beovizija\", srbském národním kole do Eurovize 2007. S písní „Molitva“ se tak stala první reprezentantkou samostatného Srbska na soutěži. 10. května vystoupila v mezinárodním semifinále v Helsinkách, odkud postoupila do finále. O dva dny později ve finále zvítězila se ziskem 268 bodů. Od diváků z České republiky obdržela 8 bodů. Jedná se o první vítěznou píseň zpívanou v národním jazyce od roku 1998, kdy bylo od jazykového pravidla na soutěži upuštěno.\n\nPo návratu do Srbska ji na Mezinárodním letišti Nikoly Tesly přivítalo 100 000 Srbů. Koncem května vystoupila pro 60 000 diváků v rodném Kragujevacu.\n\nDíky vítězství písně „Molitva“ na Eurovizi se následující ročník soutěže přesunul do Bělehradu. Marija svým vystoupením otevřela finále. V roce 2008 vydala třetí album \"Nisam Anđeo\" a kompilaci \"Molitva - The Best Of\". O rok později bylo vydáno čtvrté studiové album \"Anđeo\".\n\n\n\n\n"}
{"id": "442086", "url": "https://cs.wikipedia.org/wiki?curid=442086", "title": "AEGON International 2009 – muži", "text": "AEGON International 2009 – muži\n\nTenisový turnaj ATP AEGON International 2009 se konal ve dnech 14. až 21. června 2009 v anglickém Eastbourne venku na travnatých dvorcích. Odměny činily 450 000 EUR.\n\n\n\n"}
{"id": "442088", "url": "https://cs.wikipedia.org/wiki?curid=442088", "title": "Norwalk", "text": "Norwalk\n\nNorwalk je město v Los Angeles County. V roce 2000 činila jeho populace 103 298 obyvatel. Bylo založeno na konci 19. století, městem bylo prohlášeno až roku 1957. Leží 27 km jihovýchodně od Downtown Los Angeles. Ve městě žije mnoho Nizozemců.\nJeho sesterská města jsou Hermosillo, Sonora a Fresnillo, Zacatecas v Mexiku.\n\nRozloha města činí 24,2 km² z čehož je 24,1 km² pevnina a 0,1 km² vodní plocha.\n\nNa severozápadě město sousedí s Downey, na jihovýchodě s Bellflower, na jihu s Cerritos a Artesia a s Santa Fe Springs na severu a východě.\n\n\nRoku 2000 žilo v Norvalku 103 298 obyvatel, 26 887 domácností, a 22 531 rodin. Hustota zalidnění tedy činila 4 120,2/km².\n"}
{"id": "442090", "url": "https://cs.wikipedia.org/wiki?curid=442090", "title": "Part 2: Attention!", "text": "Part 2: Attention!\n\nPart 2: Attention! je album české skupiny Atari Terror z roku 2007. Na albu se nachází celkem 14 skladeb, z nichž pouze „Sweetest Pie“ se objevila již dříve na demonahrávce \"Part 1: The Rise of Motofoko - First Blood\" z roku 2004.\n\nV březnu roku 2008 vyšel videoklip ke skladbě „Attention!“, počátkem roku 2009 pak měl premiéru videoklip „Motofoko“.\n\nPři příležitosti koncertu spolu s Korn umístila skupina Atari Terror album na internet na čtrnáct dní album ke stažení a posluchačům nechala možnost zvolit si cenu.\n\n\n"}
{"id": "442094", "url": "https://cs.wikipedia.org/wiki?curid=442094", "title": "Molitva", "text": "Molitva\n\nMolitva (srbskou cyrilicí: Молитва; : Modlitba) je vítězná píseň Velké ceny Eurovize 2007 představená srbskou zpěvačkou Marijou Šerifovićovou.\n\nMolitva je první vítězná píseň zpívaná v jiném než anglickém jazyce od roku 1998. Také je to poprvé od doby, kdy se stalo divácké hlasování standardem, co vyhrála balada. Píseň je také zajímavá díky její prezentaci, protože v ní chyběl tanec, efektní kostýmy, pyrotechnika nebo jiné klasické taháky. Velká cena Eurovize je často obviňovaná ze soustředění se na tyto věci namísto na samotnou hudbu. Mnohé prvky písně Molitva jsou kontrastní s předcházející vítěznou písní Hard Rock Hallelujah.\n\nMarijino vystoupení bylo doplněné pěti vokalistkami, které nyní vystupují jako \"Beauty Queens\".\n\nKomentátor Eurovize z britské televizní stanice BBC, Terry Wogan, zkritizoval Šerifovićovou za její vystoupení s \"nezakasaným tričkem a neuvázanou kravatou\" a okomentoval vokalistky, že byly oblečené jako \"vězeňské dozorkyně\". Potom, co píseň získala ohromující aplaus od diváků, poznamenal „Jdou mě unést“.\n\nAnglická verze písně se jmenuje „Destiny“ (Osud), ruská „Молитва“ (Modlitba) a finská verze „Rukoilen“ (tu nezpívá Marija, ale Beauty Queens). Píseň také vyšla jako taneční remix „Jovan Radomir mix“ od švédského moderátora Jovana Radomira, který také napsal anglický text. Taktéž byla vydaná instrumentální a karaoke verze.\n\nDva dny po finále se tvrdilo, že píseň byla zkopírovaná z písně „Ndarja“ od albánské zpěvačky Soni Malajové. Toto nařčení ale bylo vyvráceno makedonským skladatelem Marjanem Filipovskim, autorem písně „Ndarja“.\n\n"}
{"id": "442097", "url": "https://cs.wikipedia.org/wiki?curid=442097", "title": "Bonnie Dunbarová", "text": "Bonnie Dunbarová\n\nBonnie Jeanne Dunbarová (* 3. března 1949 Sunnyside, Washington, Spojené státy americké) je bývalá americká astronautka, 9. žena a 187. člověk, který se vypravil ze Země ve vesmíru. Během svých pěti letů v raketoplánech strávila na oběžné dráze 50 dní.\n\nV rodném Sunnyside absolvovala roku 1967 středoškolské studium na High School, Sunnyside a o čtyři roky později studium na Washingtonské univerzitě. Pracovala v různých laboratořích, mj. v Anglii u Oxfordské univerzity, doktorát získala na univerzitě v Houstonu (stát Texas), kde pak zůstala pracovat jako odborná asistentka. Prodělala také výcvik na lehkých letadlech, měla nalétáno 700 hodin. V roce 1980 vstoupila do výcvikového střediska NASA v Houstonu, když již dva roky předtím pracovala pro NASA v Johnsonově vědeckém středisku jako letecká operátorka.\n\nPrvní svůj let dr. Bonnie Dunbayová letěla na palubě Challengeru na podzim roku 1985. Bylo jí tehdy 36 let. Mise STS-61-A trvala 7 dní, byla katalogizována v COSPAR pod označením 1985-104A a celá posádka měla 8 členů. Start byl z Kennedyho vesmírného střediska na Floridě, přistání na kalifornské základně Edwards v (Kalifornii - Mohavská poušť). Během mise vypustili družici GLOMR a věnovali se experimentům v laboratoři Spacelab.\n\nPo pěti letech se dočkala druhého letu. Jednalo se o desetidenní misi STS-32 s raketoplánem Columbia, posádka byla pětičlenná. Během letu (COSPAR 1990-002A) vypustili několikatunovou vojenskou družici Syncom a naopak si na Zem přivezli z oběžné dráhy stáhnutou družici LDEF po jejím téměř šestiletém letu na oběžné dráze Země. Start i přistání byly stejné, jako při prvním letu.\n\nV roce 1992 letěla do vesmíru v Columbii znovu. Mise STS-50, dle COSPAR 1992-034A, trvala 13 dní, spolu s dr. Dunbarovou bylo na palubě 7 osob a také laboratoř Spacelab, kterou měla na starosti. Tentokrát přistáli tam kde startovali, na Floridě.\n\nČtvrtý svůj let na oběžnou dráhu Země absolvovala dr. Dunbarová na palubě Atlantisu počátkem léta 1995. Jednalo se o misi STS-71, která trvala 9 dní a byla očíslována 1995-030A. Sedmičlenná mezinárodní posádka s sebou vezla laboratoř Spacelab a spojila se jako první americký raketoplán s ruskou orbitální stanicí Mir, kde sloužila jiná, tříčlenná mezinárodní posádka a kde byla připojena loď Sojuz TM-21. I tentokrát Dunbar v raketoplánu startovala i přistála na Floridě.\n\nPopáté letěla ve svých 48 letech, v lednu 1998. Bylo to na palubě raketoplánu Endeavour, mise označená jako STS-89 byla v COSPAR katalogizována 1998-003A. Opět s sebou vezli Spacelab a opět letěli na Mir. Posádky Miru a Endeavouru společně týden pracovaly na experimentech. Člen posádky Miru Američan David Wolf byl nahrazen Andrewem Thomasem. Raketoplán přistál na Kennedyho vesmírném středisku na Floridě.\n\nJejím manželem je další z astronautů USA Ronald Michael Sega.\n\nLety v kostce:\n\n"}
{"id": "442098", "url": "https://cs.wikipedia.org/wiki?curid=442098", "title": "Bohuslav Fiala", "text": "Bohuslav Fiala\n\nBohuslav Fiala (29. ledna 1890, Frenštát pod Radhoštěm – 16. září 1964, Praha) byl československý brigádní generál.\n\nByl absolventem vojenské akademie ve Vídeňském Novém Městě. V první světové válce byl zajat a vstoupil do československé legie v Rusku. Po návratu do vlasti působil na Hlavním štábu. Povýšen na brigádního generála byl v červenci 1934. Při mobilizaci v roce 1938 se stal náčelníkem štábu Hlavního velitelství mobilizované armády. Po demobilizaci se vrátil zpět do Hlavního štábu. 15. března 1939 vydal rozkaz zničit všechny důležité spisy Hlavního štábu. V době okupace se aktivně zapojil do odboje, avšak v prosinci 1939 byl zatčen. Propuštěn byl v březnu 1942. Následně se opět zapojil do odboje, v roce 1945 i do Pražského povstání. Po znovuvytvoření československé republiky pracoval opět ve Hlavním štábu, avšak již v říjnu 1945 byl odeslán na dovolenou. V roce 1946 odešel do výslužby. V roce 1953 mu byl odebrán důchod a Fiala byl nucen nastoupit do práce. Zaměstnání našel v továrně na výtahy, kde se uplatnil jako účetní a později vrátný. 16. září 1964 zemřel v Praze.\n\n"}
{"id": "442099", "url": "https://cs.wikipedia.org/wiki?curid=442099", "title": "Barbara Rudnik", "text": "Barbara Rudnik\n\nBarbara Rudnik (27. července 1958, Wehbach an der Sieg, Německo – 23. května 2009, Wolfratshausen, Německo) byla německá herečka.\n\nBarbara Rudnik se narodila v roce 1958 ve Wehbachu an der Sieg jako nejmladší ze tří dcer soustružníka a švadleny. Od roku 1968 žila v Kasselu, kde studovala na reálce. Poté pracovala nějaký čas v knihkupectví. V roce 1976 přišla do Mnichova, kde ji jako herečku objevili studenti \"Hochschule für Fernsehen und Film München (HFF München)\". V roce 1978 navštěvovala herecké kurzy v \"Zinner Studiu\" a v letech 1979 a 1980 se podílela na různých produkcích \"HFF München\".\n\nV osobním životě byli jejími partnery Bernd Eichinger, od roku 1995 do roku 2002 spisovatel Philipp Kreutzer a do dubna 2005 mnichovský restauratér a kuchař Karl Ederer.\n\n26. dubna 2008 informovala média, že se Barbara Rudnik od prosince 2005 léčí s rakovinou prsu. V říjnu 2008 se účastnila spolu se svou přítelkyní, spisovatelkou Kerstin Cantz, čtení, při němž představily román \"Die Schmetterlingsjägerin\". 23. května 2009 Barbara Rudnik svému onemocnění podlehla.\n\nBarbara Rudnik debutovala na filmovém plátně v roce 1981 ve filmu režisérky Beate Klöckner \"Kopfschuss\". V témže roce se ještě účastnila natáčení filmu Jochena Richterse \"Am Ufer der Dämmerung\" uvedeného do kin v roce 1983. Současně účinkovala i v několika divadelních představeních. Další hlavní roli získala Barbara Rudnik ve filmu \"Anja\" televizní režisérky Wilmy Kottusch vysílaném společností Südwestfunk v roce 1983. V roce 1984 získala hlavní roli ve filmu Christopha Blumenberga \"Tausend Augen\". Hlavní postava tohoto erotického thrilleru, studentka Gabriela, se snaží vydělat si peníze na cestu do Austrálie v peep show. Ve filmu spoluúčinkovali Armin Mueller-Stahl, Gudrun Landgrebe a Peter Kraus. Barbara Rudnik se stala žádanou filmovou a televizní herečkou.\n\nV druhé polovině osmdesátých let ztvárnila hlavní role ve filmech \"Müllers Büro\" (režie Niki List), \"Der Unsichtbare\" (režie Ulf Miehe) a v televizních filmech produkovaných stanicí ZDF \"Für immer jung\" (Vivian Naefe) a \"Liebes Leben\" (Hartmut Griesmayr). Do francouzské kinematografie vstoupila filmy \"Douce France\" a \"La presqu'île\" s Gerardem Blainem. V roce 1992 se pak účastnila natáčení filmů \"Evasion\" a \"Chute Libre\" pro francouzskou televizi a účinkovala v roli východoněmecké učitelky Inge Scholl kriminálním dramatu \"Rotlicht\" a v roli Laure Petersen ve filmu \"Die schöne Feindin\" produkce ZDF.\n\nV roce 1994 se objevila v televizním seriálu ZDF \"Die Stadtindianer\" a v roce 1995 v Blumenbergově epizodě seriálu \"Tatort\" \"Eine todsichere Falle\". V témže roce ztvárnila roli Sabiny Amman ve filmu \"Der Sandmann\" (spoluúčinkoval Götz George), v roce 1996 v režii Nica Hofmanna roli Matky Elisabethy v novém televizním zpracování filmu \"Es geschah am hellichten Tag\". V roce 1998 účinkovala opět po boku Götze Georgeho ve filmu \"Solo für Klarinette\", opět v režii Nica Hofmanna. Koncem 90. let účinkovala ještě ve filmu \"In alter Freundschaft\" Dennise Satina, v epizodě \"Das Bombenspiel\" seriálu \"Ein starkes Team\" produkce ZDF a ve filmu \"Das Biest im Bodensee\" produkce RTL. V televizním thrilleru \"Gefährliche Wahrheit\" ztvárnila roli soudní lékařky.\n\nV prvních letech nového století účinkovala v několika filmech převážně televizní produkce. V únoru 2002 převzala roli komisařky Simony Dreyer v kriminálním seriálu televize ARD \"Polizeiruf 110\". V roce 2003 ztvárnila postavu manželky německého spolkového kancléře Willyho Brandta Rut Brandtové ve filmu Olivera Storze \"Im Schatten der Macht\".\n\nPo celou dobu účinkovala též jako divadelní herečka; podle vlastních slov si na divadle cenila jeho „zvláštní atmosféry“. Patřila k zakladatelům profesního svazu \"Bundesverband der Film- und Fernsehschauspieler založeného\" v dubnu 2006.\n\n\n\n"}
{"id": "442100", "url": "https://cs.wikipedia.org/wiki?curid=442100", "title": "Vasilij Ivanovič Čapajev", "text": "Vasilij Ivanovič Čapajev\n\nVasilij Ivanovič Čapajev ( Budajka na Urale, Ruské impérium – 5. září 1919 u města Lbiščensk, Kazachstán) byl ruský voják a sovětský vojevůdce z doby Ruské občanské války.\n\nPocházel z chudé rolnické rodiny, jeho otec byl mordvinské národnosti. Od roku 1908 sloužil základní vojenskou službu v carské armádě. V roce 1914 v důsledku vypuknutí první světové války byl opět povolán do armády, kde sloužil u 326. pěšího pluku 82. divize. V roce 1915 dokončil vojenskou školu a stal se poddůstojníkem. V boji projevoval velkou odvahu, proto byl vyznamenán třemi Jiřskými kříži. V roce 1917 se v září přidal k Bolševikům, o tři měsíce později byl vojáky zvolen velitelem pluku. Zhruba rok studoval na Akademii generálního štábu a poté velel uralské frontě a byl velitelem 25. střelecké divize. Zúčastnil se několika operací proti Kolčakově armádě. Zahynul při neočekávaném přepadu jeho velitelského stanoviště uralskými kozáky, pravděpodobně se utopil (nebo byl zastřelen) při přechodu řeky Ural během nepřátelské palby.\n\nK vytvoření legendy přispěl velkou měrou také román Dmitrije Furmanova \"Čapajev\", film z roku 1934 a další z roku 1941. V roce 2012 byl natočen i seriál.\n\nSovětským vojákům byl mnoho desítek let dáván za vzor jakožto symbol odvahy, statečnosti a nezdolnosti sovětských lidí.\n\nČapajev měl celkem tři děti, jeho nejstarší syn Alexandr Vasiljevič Čapajev se stal generálmajorem dělostřelectva Sovětské armády, syn Arkadij Vasiljevič padl v druhé světové válce jako vojenský letec.\n\n"}
{"id": "442107", "url": "https://cs.wikipedia.org/wiki?curid=442107", "title": "Konec agenta W4C prostřednictvím psa pana Foustky", "text": "Konec agenta W4C prostřednictvím psa pana Foustky\n\nKonec agenta W4C prostřednictvím psa pana Foustky je česká filmová komedie, parodující filmy o Jamesi Bondovi. Natočil ji Václav Vorlíček na námět Oldřicha Daňka v roce 1967.\n\nKomedie byla úspěšná. Podle režiséra utržila za první rok 7 mil Kčs jen v ČSSR při rozpočtu 3,5 mil. Kčs. Byla také prodána do řady zemí (SSSR, Indie).\n\nDokonalý tajný agent Cyril Chuan Borguette (Jan Kačer), pracující pod kódem W4C, je vyslán do Prahy, aby pro agentku Alici Roberts (Květa Fialová) získal slánku, v níž jsou ukryty mikrofilmy s plány na vojenské využití Venuše. Před cestou je vybaven hi-tech multifunkční rekvizitou – pod pláštěm obyčejného budíku je skryt revolver, dýka, granát, slzotvorný plyn, rušička mikrofonů, Geigerův-Müllerův počítač a dokonce i malá jaderná bomba.\n\nPo Juanově příjezdu do Prahy se rozpoutává boj tajných agentů o slánku. Do všeobecného zmatku je vyslán jako agent i účetní Foustka (Jiří Sovák). Ten se díky své neobratnosti dostane do centra dění a přežije vzájemné vybíjení agentů. Přitom mimochodem zasahuje do bojů a dostane se na dosah hledané slánce. Nakonec díky svému psíkovi slánku získá a omylem zničí agenta W4C jeho vlastní bombou.\n\n\n\n"}
{"id": "442109", "url": "https://cs.wikipedia.org/wiki?curid=442109", "title": "Alfred Tennyson", "text": "Alfred Tennyson\n\nAlfred Tennyson, první baron Tennyson, FRS (6. srpna 1809, Somersby v Lincolnshire – 6. října 1892, Aldworth u Readingu) byl anglický básník, představitel novoromantismu viktoriánského období. Od roku 1850 do své smrti v roce 1892 byl držitelem titulu „Poet Laureate“.\n\nPrvní sbírku poezie vydal v roce 1830. Mezi jeho nejznámější díla patří např. \"The Lady of Shalott\" (Paní ze Shalott) nebo \"In Memoriam\".\n\nAlfred Tennyson se narodil 6. srpna roku 1809 v Lincolnshire jako syn venkovského duchovního. Byl čtvrtým z 12 dětí. Jeho otec, George Clayton Tennyson (1778-1831), byl sice starším ze dvou bratrů, ale již v mládí byl svým otcem vyděděn ve prospěch mladšího bratra. Reverend Tennyson vychovával velkou rodinu, která si na poměry venkovského duchovního nežila špatně. Díky jeho obratnému zacházení s penězi si mohli dovolit trávit léto u anglického pobřeží. Tennysonův otec také pečlivě dohlížel na vzdělání a výchovu svých dětí. Alfredovou matkou byla Elizabeth Fytche, dcera vikáře z malé vesničky v Lincolnshire.\n\nAlfred Tennyson a jeho dva starší bratři (Frederick a Charles) začali psát poezii již v mládí. Jejich první společná sbírka básní vyšla, když bylo Tennysonovi pouhých 17 let. Jeden z bratrů se později oženil s mladší sestrou Alfredovy budoucí manželky.\n\nTennyson navštěvoval školu v hrabství Louth a posléze studoval na Trinity College na univerzitě v Cambridge. Během studií se zapojil do tajného spolku \"Cambridge Apostles\". Zde též poznal svého nejlepšího přítele, Arthura Henryho Hallama. Toto přátelství mělo značný vliv na jeho pozdější tvorbu i soukromý život.\n\nV roce 1830 vydal svou první samostatnou sbírku poezie, v originále nazvanou \"Poems Chiefly Lyrical\". Tento soubor obsahuje některé z Tennysonových nejoslavovanější básní, mimo jiné i díla jako \"Claribel\" či \"Mariana\". Ačkoliv byla tato sbírka některými kritiky odsuzována jako přehnaně sentimentální, básně si brzy získaly oblibu a přinesly Tennysonovi zájem slavných autorů, včetně Samuela Taylora Coleridge.\n\nNa jaře roku 1831 zemřel Tennysonův otec, který Alfreda přiměl opustit školu ještě před získáním titulu. Tennyson se tedy vrátil na faru, kde mu bylo povoleno bydlet dalších šest let, a převzal na sebe zodpovědnost za svou ovdovělou matku a zbytek rodiny. Arthur Hallam zde s nimi společné strávil jedno léto, během něhož se zasnoubil s Alfredovou sestrou Emilií.\n\nV roce 1833 vydal Tennyson další sbírku poezie, ve které byla otištěna i jeho zřejmě nejslavnější báseň \"The Lady of Shalott\". Sbírka se ovšem nesetkala s příliš dobrou kritikou, což Tennysona silně zasáhlo, a přestože stále tvořil, další deset let nevydal ani jednu báseň. V témže roce náhle zemřel ve Vídni jeho přítel Hallam na krvácení do mozku. Tato nečekaná ztráta Tennysona hluboce zasáhla. Zároveň byla ale také podnětem k několika jeho nejlepším básním, mimo jiné i k jeho nejvýznamnějšímu dílu \"In Memoriam A.H.H.\"\n\nKrátce nato se Tennyson s rodinou přestěhoval do Essexu, kde vinou nešťastných investic přišel o velkou část majetku.\nV roce 1842 vydal dva svazky poezie - jeden obsahoval již dříve publikované verše, druhý zcela nové básně. Tato sbírka se setkala s okamžitým úspěchem.\n\nVrcholu své kariéry dosáhl Tennyson v roce 1850, kdy mu byl přiznán titul \"Poet Laureate\", tedy titul dvorního básníka britských monarchů. Ve stejném roce bylo konečně publikováno i jeho veledílo \"In Memoriam A.H.H.\" (věnované jeho zemřelému příteli Hallamovi), které je považováno za jedno z Tennysonových nejlepších děl. Toho roku se také oženil se svou přítelkyní z dětství, Emily Sellwoodovou. Společně vychovali dva syny – Hallama (pojmenovaného po jeho příteli) a Lionela.\n\nTennyson byl jmenován do funkce „Poet Laureate“ po smrti Willama Wordsworthe poté, co tento titul odmítl Samuel Rogers. Tuto funkci zastával až do své smrti v roce 1892, tedy nejdéle ze všech laureátů před ním i po něm. Své povinnosti dvorního básníka plnil náležitě, ovšem často bez inspirace. Přesto v tomto období vytvořil i další ze svých známých děl: \"The Charge of the Light Brigade\" (Útok lehké kavalerie). Tato báseň je věnována britským vojákům lehké jízdy, kteří se účastnili bitvy u Balaklavy v Krymské válce.\n\nKrálovna Viktorie byla velkou obdivovatelkou Tennysonova díla a v roce 1884 mu udělila, jako vůbec prvnímu básníkovi, šlechtický titul. Tato pocta mu byla nabízena již dříve, ale on ji vždy odmítl.\nTennyson pokračoval ve psaní do konce svého života. V posledním období vznikly jeho dramata \"Queen Mary\", \"The Cup\", \"Harold\" a \"Becket\". Tyto díla ovšem nelze řadit k nejúspěšnějším.\nTennyson zemřel 6. října 1892 ve věku 83 let. Jeho ostatky jsou uloženy ve Westminsterském opatství. Jeho šlechtický titul přešel na jeho prvorozeného syna Hallama, který brzy nato vydal otcův životopis a později se stal druhým guvernérem Austrálie.\n\nTennyson se ve své poezii věnoval mnoha tématům, od středověkých legend po řecké báje, od kritiky domácích záležitostí po opěvování přírody. Zřejmá je jeho inspirace Johnem Keatsem a dalšími romantickými básníky, kteří publikovali v jeho dětství. Tennyson skvěle ovládal rytmus. Často využíval zvukomalby slov, aby zdůraznil rytmus básně i její význam. K dosažení správného zvuku používal také aliteraci, asonanci i onomatopoeiu.\nTennyson byl umělec, který své rukopisy hojně vylepšoval a přepisoval. Jen málo básníků se věnovalo tolika stylům s takovým citem pro prozodii jako Tennyson. Podobně jako mnoho viktoriánských básníků i on experimentoval s adaptací rytmu řeckých a latinských básní do angličtiny. Duch viktoriánské doby se odráží i v jeho smyslu pro řád, ve sklonech k moralizování a ve vyžívání se v melancholii. Věnuje se také dalšímu tématu, které bylo časté mezi viktoriánskými básníky, a to rozporu mezi náboženskou vírou a novými vědeckými poznatky. Stejně jako mnoho autorů, kteří tvoří v průběhu několika desetiletí, i on je někdy nabubřelý nebo banální, ale jeho osobnost je patrná v každém jeho díle.\nThomas Edison pořídil nahrávky Tennysonova přednesu jeho vlastních básní. Obsaženy jsou například básně jako \"The Charge of the Light Brigade\" nebo \"Lancelot and Elaine\". Nicméně kvalita nahrávek je poměrně špatná vzhledem k tehdy ještě nedokonalé technice nahrávání zvuku.\n\nBáseň \"In Memoriam\", vyjadřující lásku jednoho muže k druhému, obsahuje sexuální narážky. Například v jednom místě básník přirovnává svou bolest k utrpení milujícího muže, kterému v loži chybí jeho zesnulá žena. Toto ale není jediný případ, v Tennysonově díle je mnoho narážek, které by bylo možno interpretovat jako homoerotické. Existují domněnky, že Tennyson cítil ke svému příteli víc, než jen přátelské city. Na druhou stranu není pochyb o tom, že byl Tennyson silně přitahován ženami. Pokud byl Tennyson bisexuální, neexistují o tom žádné zjevné důkazy.\n\n\n"}
{"id": "442114", "url": "https://cs.wikipedia.org/wiki?curid=442114", "title": "Přehled medailí na Mistrovství Evropy v krasobruslení", "text": "Přehled medailí na Mistrovství Evropy v krasobruslení\n\n\"Hlavní článek: Mistrovství Evropy v krasobruslení\"\n\nToto je celkový přehled medailí na Mistrovství Evropy v krasobruslení jednotlivých zemí, který obsahuje i již neexistující státy. \n"}
{"id": "442117", "url": "https://cs.wikipedia.org/wiki?curid=442117", "title": "Disney XD", "text": "Disney XD\n\nDisney XD je další televizní kanál z rodiny Walt Disney Company. Specializuje se převážně na chlapce ve věku od 11 do 16 let. Vysílá převážně akční seriály, ale nechybí ani filmy z produkce Disney. Kanál nahradil televizi Jetix.\n\nPředchůdce kanálu, Fox Kids, začal vysílat 19. října 1996. Čas vysílání se pohyboval okolo 06:00 a 19:00. Poté měl své místo kanál Sky 2 a později National Geographic Channel. Nakonec se doba vysílání, po kritice diváků, prodloužena do 22:00. Vysílací čas byl prodloužen opět dne 3. listopadu 2001. To se kanál začal vysílat 24 hodin denně a 7 dní v týdnu.\n\nV dubnu roku 2002 se začal Fox Kids nenápadně měnit na Jetix. Poprvé ve Velké Británii a Irsku v podobě programového bloku. Jetix zatím jako programový blok vysílal každý den od 15:00 do 19:00 hodin. Od září 2002 byl blok též ráno od 07:00 do 09:00.\n\nBlok Jetix původně představoval pořady, jako jsou Král Šamanů, Sonic X, Digimon, Teenage Mutant Ninja Turtles, Dobrodružství Jackieho Chana, Totally Spies, , Martin Mystery, Robot Wars a Power Rangers Ninja Storm.\n\nFox Kids se definitivně změnil na Jetix o půlnoci 1. ledna 2003. Programové bloky byly zrušeny a vše, co se v bloku vysílalo, bylo začleněné do běžného programového schématu. Krátce po změně názvu se večer začal objevovat blok Jetix Max. Blok Jetix Max začal vysílat pořady jako např. WITCH, Totally Spies, Martin Mystery, Funky Cops, Power Rangers, PXG & Black Hole High. Jetix Max byl ve Velké Británii a Irsku zrušen, ale v ostatních zemích se blok zachoval až do zrušení kanálu Jetix.\n\nPo začátku vysílání Disney XD v USA, potvrdila televizní skupina ABC, že se kanál bude rozšiřovat do dalších zemí světa.\n\n\n\n\n\nV dalších zemích Evropy nepůsobí.\n\nV zemích Asie a Oceánie nepůsobí.\n\nV zemích Afriky nepůsobí.\n\nV dubnu 2009 spustil Disney vysílání Disney XD v Velké Británii, Itálii, Francii. Poté v září 2009 Disney XD spustili v Polsku a Srbsku.\n\nPřed změnou televize Jetix na Disney XD existoval magazín jménem Jetix Magazín. V zemích, kde působí kánal Disney XD, se začal prodávat pod jiným názvem, v Česku byl magazín zrušen.\n\n\n"}
{"id": "442126", "url": "https://cs.wikipedia.org/wiki?curid=442126", "title": "Systémová integrace", "text": "Systémová integrace\n\nSystémová integrace je proces spojování různých softwarových komponent, subsystémů, v jeden fungující celek.\nCílem je, aby tento celek pracoval co možná nejefektivněji, tedy z pohledu jednotlivých subsystémů, aby komunikace mezi nimi probíhala podle definovaného schématu a všechny případné chyby a anomálie byly zahrnuty do tohoto schématu. Jedná se o proces, protože systémy se vyvíjí, přibývají nové a staré zanikají, je tedy třeba zajistit udržitelný rozvoj systému jako celku.\n\nZákladem systémové integrace je účelně navržená infrastruktura zaměřená na podporu konkrétních procesů.\n\nSubsystém může být internetový portál, intranetový portál, úložiště dokumentů, spisová služba, účetní systém, internetový obchod, rezervační systém, platební brána, ERP systém (informační systém organizace) nebo aplikace navržené na míru. Subsystémy mají definovaná rozhraní (interface), díky kterým komunikují buď vzájemně mezi sebou, nebo centrálně s integrační platformou. Systémová integrace se stará právě o propojení jednotlivých subsystémů.\n\nV dnešní době roste význam systémové integrace, protože roste množství systémů. Jednotlivé subsystémy mají navržena rozhraní a pro využití jejich plného potenciálu je nutné spojení s dalšími subsystémy.\n\nDobře provedená systémová integrace by měla přinést minimálně jednu z hodnot:\n\n\nSystémový integrátor jako dodavatel integrace potřebuje mít širokou znalost problematiky spíše než hlubokou. Z potřebných znalostí můžeme vyjmenovat pojmy: software a jeho architektura, hardware, komunikační protokoly a smysl pro obecné řešení problémů. Jeho hlavní rolí je: „dát všechno dohromady“, kdy je mu vstupem práce jiných organizací/dodavatelů.\n\nSpolečný datový formát je integrační metoda nebo spíše praktika, která každému adaptéru ušetří nutnost konvertování datových zpráv od jednotlivých subsystémů, Enterprise application integration (EAI) systémy obvykle stanovují platformově-nezávislý (nebo běžný) formát pro výměnu dat. Například XML nebo JSON apod. EAI systémy obvykle poskytují službu pro datovou transformaci aby pomohli převod aplikačně závislých datových formátů na platformově-nezávislé.\n\nIntegrační platforma je definovaná jako software, který integruje ostatní aplikace a služby. Využívá principů a metod systémové integrace, tak aby připravil prostředí pro systémové integrátory, které má usnadnit samotný proces integrace. Liší se od Enterprise application integration, která se zaměřuje na podporu supply chain managementu, pouze poskytuje systémovým integrátorům užitečné nástroje pro realizaci integrace.\n\nIntegrační platforma může být složena z komponent, a předpřipravených balíků pro přímou instalaci nebo nabízená jako služba neboli: integration Platform as a Service (iPaaS).\n\nIntegrační platforma realizuje prostředí, ve kterém integrátor může realizovat:\n\nIntegrační platforma typicky obsahuje komponenty jako:\n\nIPaaS je cloudová\nslužba, která poskytuje platformu pro integraci aplikací, dat a procesu integrace\nprojektů. Projektem může být kombinace cloudových aplikací, API a on-premise\nsystémů. Je to vlastně integrační platforma využívající cloud computingu, aby byla zajištěna škálovatelnost a abstrakce od fyzické infrastruktury.\n\nU Enterprise iPaaS,\nmyslíme například o integraci ERP a CRM systémů pro střední\na velké podniky. Firmy nabízející Enterprise iPaaS nabízí i určitou formu SLA (servisní\nsmlouvy), aby byla zajištěna záruka kvality poskytovaných služeb pro zákazníka.\n\nCitizen iPaaS, jejímž cílem je spojovat služby pro\nosobní užití například.: kalendář, osobní úložiště souborů, dokumenty nebo seznam úkolů.\n\nZástupci Citizen iPaaS nabízejí napojení například na:\nEvernote, Google Drive, Dropbox, Gmail a Trello:\n"}
{"id": "442130", "url": "https://cs.wikipedia.org/wiki?curid=442130", "title": "LaunchELF", "text": "LaunchELF\n\nLaunchELF je open source správce souborů pro konzoli PlayStation 2, který vyrobil „Mirakichi“ v PS2SDK, umožňuje uživateli spouštět homebrew software, spouštět a manipulovat se soubory na paměťové kartě, pevném disku, nebo USB flash disku. Uživatel však musí mít nainstalovaný modchip, PS2 Independence Exploit, Free McBoot nebo jiný způsob pro boot, aby šel správce souborů spustit.\n\nPoslední verze LaunchELF je 3.41\n\nS verzí 3.41 se uvolnil zdrojový kód LaunchELF a členové „EP“ a „dlanor“ fóra PS2-Scene jej použili pro vytvoření „uLaunchELF“ s pomocí dalších členů komunity. Rozšířili funkcionalitu o textový editor, podporu připojení klávesnice, spravování oddílů na disku, FTP, prohlížeč obrázků, podporu pozadí a barevných schémat. Vývojáři začali s číslováním verzí od 3.41a, projekt se aktivně vyvíjel až do verze 4.39.\n\n"}
{"id": "442138", "url": "https://cs.wikipedia.org/wiki?curid=442138", "title": "Claremont", "text": "Claremont\n\nClaremont je univerzitní město v Los Angeles County, je asi 45 km východně od Downtown Los Angeles na úpatí San Gabriel Mountains (pohoří San Gabriel). Roku 2008 byla jeho populace 37 242 obyvatel. Claremont je známý pro svých 7 vysokých institucí, stromy lemované silnice a historické budovy. V roce 2007 ho časopis CNN/Money magazine označil jako páté nejlepší místo k bydlení v USA a první v Kalifornii. Kvůli vysokému počtu stromů a obyvatel s doktorátem je město známo jako \"Město stromů a Filozofie\". Město je převážně obytné s obchodním zaměřením okolo \"The Village\" (centrum města) kde jsou malé obchody, butiky, umělecké galerie, kanceláře, a restaurace západně přiléhající k The Claremont Colleges. The Village expandovala v roce 2007 přidáním multifunkčním zařízením, které obsahuje kino, museum umění, a butikový hotel, místa pro maloobchody, kanceláře, a parkovací místa na místě starých citrusových plantážích západně od Indian Hill Boulevard. Velké stromy a stínem pokryté ulice, staré rezidentální oblasti, a Claremont Colleges jsou umístěny jižně od Foothill Boulevard a Baseline Road. Několik vysokých škol je označováno jako jedny z nejlepších ve státě. Na tyto školy se hlásí studenti z celého světa.\n\nMěsto má celkovou velikost 34.8 km. 34.0 km z toho je pevnina a 0.7 km voda. Claremont leží na východní straně Los Angeles County a je přilehlé k městům Upland, Pomona, La Verne, a Montclair a San Bernardino County. Claremont je přibližně 39 km východně od Pasadeny a 48 km východně od Los Angeles.\n\nNejteplejší měsíce jsou červenec a srpen, naopak nejchladnější měsíc je prosinec.\n"}
{"id": "442146", "url": "https://cs.wikipedia.org/wiki?curid=442146", "title": "Didonica", "text": "Didonica\n\nDidonica je rod rostlin z čeledi vřesovcovité. Zahrnuje 4 druhy a je rozšířen výhradně ve Střední Americe. Rod byl pojmenován po Tyrské princezně Dídó.\n\nJsou to epifytické keře se stálezelenými, střídavými, kožovitými listy. Květy jsou jednotlivé nebo v květenství. Kališní lístky malé, nenápadné. Květy 5-6 cm, okvětní lístky jsou srostlé, trubkovité zvonkovité, poměrně nenápadné, tyčinek 10-12.\n\n\nVyskytuje se v tropech ve Střední Americe, jmenovitě ve státech Panama a Kostarika.\n\nRod jako celek, je v extrémním nebezpečí vyhynutí na všech lokalitách a stanovištích. Všechny oblasti, na kterých se nalézají, procházejí v současné době silnými změnami.\n\n"}
{"id": "442149", "url": "https://cs.wikipedia.org/wiki?curid=442149", "title": "Protuberance", "text": "Protuberance\n\nProtuberance je velký jasný oblak chladného plazmatu vybíhající z povrchu Slunce a často mající podobu smyček. Protuberance začínají na povrchu Slunce ve fotosféře a vybíhají do koróny. Zatímco koróna obsahuje velmi horké plazma, protuberance se svým složením blíží chromosféře — obsahuje mnohem chladnější plazma.\n\nProtuberance mohou existovat i mnoho dní (klidná protuberance), tak může zaniknout již po několika hodinách (aktivní protuberance). Pokud protuberance rychle dosáhne velmi velké výšky, je nazývaná eruptivní protuberancí. Někdy se protuberance může zcela odpoutat od Slunce, a změnit se tak na výron koronální hmoty.\n\nProtuberance jsou obvykle dlouhé mnoho tisíc kilometrů. Zatím nejdelší pozorovaná byla dlouhá 350 000 km, asi 28 průměrů Země. Hmotnost materiálu v protuberancích bývá řadově stovky miliard tun.\n\nPro pozorování jsou nejvhodnější protuberance na okraji slunečního disku, kdy je možno nejlépe studovat jejich vnitřní strukturu. Pokud se protuberance objeví přímo na slunečním disku, je tmavší než pozadí, protože má nižší teplotu. Takové protuberance se nazývají filamenty.\n\n"}
{"id": "442151", "url": "https://cs.wikipedia.org/wiki?curid=442151", "title": "Amadou &amp; Mariam", "text": "Amadou &amp; Mariam\n\nAmadou & Mariam je hudební duo z Mali. Tvoří ho zpěvačka Mariam Doumbia (* 15. dubna 1958) a Amadou Bagayoko (* 24. října 1954). Jsou známí také jako „slepý pár z Mali“. Poprvé se potkali v ústavu pro nevidomé, kde zjistili, že se oba zajímají o hudbu a mají stejný hudební vkus.\n\nJejich první společné nahrávky vznikaly v 80. letech 20. stopletí. Byl to pouze zpěv a jednoduché kytarové aranže. Svůj pozdější typický zvuk našli až na začátku 90. let. Jsou výrazní svou originální směsi typického malijského zvuku s rockovými kytarami, syrskými houslemi, kubánskými trumpetami, egyptským ney, kolumbijskými trombony a indickou tablou. Hudba, ve které se objevují všechny tyto nástroje, bývá někdy označována jako afro-blues.\n\nMezi lety 1974–1980 hrál Amadou ještě navíc s kapelou \"Les Ambassadeurs du Hotel\". V roce 1980 se Amadou a Mariam vzali a začali vystupovat společně. Amadou pak stále ještě pokračoval ve své sólové hudební dráze a navíc ještě vedl hudební program v ústavu pro nevidomé v Bamaku.\n\nDo roku 1985 se pár proslavil hraním tzv. malijského blues. V tomto roce také podnikli úspěšné turné po Burkině Faso. O rok později se pár přestěhoval do Pobřeží slonoviny. Tam společně nahráli několik demo kazet, které vedly až k nahrávání jejich prvního alba \"Sou Ni Tile in Paris\", které se ve Francii stalo hitem. Pár postupně začínal hrát na festivalech po celém světě.\n\nV roce 2003 se spojili s hvězdou world music Manu Chaem, který produkoval jejich album \"Dimache à Bamako\" (Neděle v Bamaku), na kterém si také zazpíval.\n\n"}
{"id": "442155", "url": "https://cs.wikipedia.org/wiki?curid=442155", "title": "Dimorphanthera", "text": "Dimorphanthera\n\nDimorphanthera je rod rostlin z čeledi vřesovcovité. Zahrnuje asi 77 druhů a je rozšířen na východních souostrovích jihovýchodní Asie a na Nové Guineji.\n\n\n"}
{"id": "442156", "url": "https://cs.wikipedia.org/wiki?curid=442156", "title": "Eulichadidae", "text": "Eulichadidae\n\nEulichadidae je čeleď brouků z nadčeledi Byrrhoidea.\n\n\n"}
{"id": "442162", "url": "https://cs.wikipedia.org/wiki?curid=442162", "title": "Menzoberranzan", "text": "Menzoberranzan\n\nMenzoberranzan je podzemní město temných elfů z fiktivního světa \"Ztracených říší\" (angl. Forgotten Realms), v němž žije přibližně 20.000 drowů. Nachází se na planetě \"Abeir-Toril\", v \"Temných říších\" (v originálu Underdark).\n\nŽijí zde temní elfové (drowové) v přísném matriarchátu uctívající pavoučí bohyni temnoty Lloth. Menzoberranzan je největším městem Temných říší. Na západ od něj, přibližně 45 mil, leží město hlubinných gnómů svirfnebli \"Třpytivé Skaliště\", severozápadně od \"Skaliště\" pak další drowské město \"Ched Nasad\".\n\nV jižní části města leží vyvýšenina Qu'ellarz'orl, kde se nachází sídlo nejmocnějšího rodu města - rodu Baenre.\n\nMezi ty největší rody města patří (neřazeno podle moci, některé rody časem zanikly):\n\"<br>- rod Baenre\n\"<br>- rod Barrison Del'Armgo\n\"<br>- rod Fey Branche\n\"<br>- rod Agrach Dyrr\n\"<br>- rod Mizzrym\n\"<br>- rod Flaen Tlabbar\n\"<br>- rod Do'Urden\n\"<br>- rod Oblodra\n\"<br>- rod Bregan D'aerthe\"\n\nVe východní části jeskyně, ve které Menzoberranzan leží, lze nalézt ostrov Rothé, Heldaeynovu tůň a jezero Donihrada. \n\nV severní části se nachází Akademie Tier Breche skládající se ze tří budov:<br>\n\"1. - Arach Tinilith (vyučuje kněžky)<br>\n\"2. - Bojová Magthere (vyučuje bojovníky)<br>\n\"3. - Čarodějec (vyučuje kouzelníky)<br>\"\nKněžkami se mohou stát pouze ženy, pro muže jsou tu podřadnější povolání.\n\nPřibližně ve středu jeskyně se nalézá tepelný sloup Narbondel, dle kterého se určuje čas.\n\nZ Menzoberranzanu pochází známá postava románů Legenda o Drizztovi od R.A. Salvatoreho, Drizzt Do'Urden, který se vydal na povrch zhnusen zlem Temných říší.\n"}
{"id": "442164", "url": "https://cs.wikipedia.org/wiki?curid=442164", "title": "Hlavatka obecná", "text": "Hlavatka obecná\n\nHlavatka obecná (\"Hucho hucho\"), též hlavatka podunajská, je největší evropská lososovitá ryba, obývající řeky v povodí Dunaje. Jako jedna z mála lososovitých ryb je typický dravec. Nejbližším příbuzným hlavatky je tajmen.\n\nHlavatka obývá širší podhorské řeky v povodí Dunaje a Tisy. Její areál zahrnuje většinu území Slovenska, zasahuje do Maďarska, Rakouska, Rumunska, na Ukrajinu a okrajově také do České republiky, na východní Moravu. V současné době je místy vysazována i mimo původní areál rozšíření, např. v povodí Vltavy, ale i v Německu, Francii a jinde.\n\nHlavatka je velká dravá ryba, která ze živí především drobnými rybami, mihulemi, většími druhy bezobratlých, ojediněle i drobnými savci nebo žábami. Je přísně teritoriální a své stanoviště si hájí před jinými příslušníky svého druhu. Hlavatky pohlavně dospívají ve věku 3-4 let, kdy se poprvé vytírají. Tření probíhá v dubnu a samice při něm ocasem vytlouká do dna řeky miskovitou prohlubeň, kam ukládá jikry. Oválná prohlubeň měří na délku až 200 cm, je hluboká až 100 cm a široká asi 60 cm, při jejím hloubení pár přemístí až 1000 kg štěrku a písku. Jikry poté zahrne tenkou vrstvou štěrku. Může se dožít až 30 let.\n\nHlavatka je statná, ale štíhlá ryba s velkou hlavou. Její tělo má na průřezu přibližně kruhový tvar. Na hřbetě zaujme nápadně velká tuková ploutvička. Dorůstá délky až 150 cm, ale běžně dorůstá kolem 70-110 cm. Největší hlavatka chycená v ČR měřila 122 cm. Zbarvení těla je leskle červenohnědé, měďavé, s tmavými tečkami, břicho je bělavé až nažloutlé.\n\nTrofej hlavatky je snem snad každého sportovního rybáře. Chytá se nejčastěji přívlačí na umělé nástrahy nebo mrtvé rybky, tradiční nástrahou býval svazek mihulí potočních, tzv. \"mihulový cop\". V minulosti byla chytána i do vrší nebo nabodávána pomocí osti (trojzubé vidlice).\n\n"}
{"id": "442165", "url": "https://cs.wikipedia.org/wiki?curid=442165", "title": "Senátní obvod č. 47 – Náchod", "text": "Senátní obvod č. 47 – Náchod\n\nSenátní obvod č. 47 – Náchod je podle zákona č. 247/1995 Sb. tvořen částí okresu Náchod ohraničenou na severu obcemi Heřmánkovice, Hejtmánkovice, Křinice, Police nad Metují, Žďár nad Metují, Česká Metuje a severní částí okresu Hradec Králové ohraničenou na jihu obcemi Hněvčeves, Benátky, Hořiněves, Sendražice, Lochenice, Skalice, Černilov, Divec, Blešno a Běleč nad Orlicí.\n\nSoučasným senátorem je od roku 2018 Martin Červíček.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "442167", "url": "https://cs.wikipedia.org/wiki?curid=442167", "title": "Robert Demachy", "text": "Robert Demachy\n\nRobert Leon Demachy (7. července 1859 Saint-Germain-en-Laye, Francie – 29. prosince 1936 Hennequeville, Calvados, Francie) byl francouzský fotograf.\n\nRobert Demachy pocházel z bohaté rodiny francouzského bankéře. Měl hudební a výtvarné nadání, nejvíce se však věnoval fotografování. Roku 1894 vystavoval své fotografie, tehdy ještě v realistickém stylu, na prvním salónu pařížského \"Photo-Clubu\". Pak začal používat techniku uhlotisku, později gumotisku a olejotisku, a rovněž upravoval negativy ručními zásahy. Stal se předním a respektovaným představitelem impresionistického piktorialismu.\n\nV letech 1900-1901 do Evropy přicestovala Mary Devensová a setkala se mimo jiné také s Edwardem Steichenem a Robertem Demachym. Demachy byl tak ohromen ze vzájemné spolupráce, že zařadil několik jejích fotografií na významnou výstavu fotografek v Paříži, kterou pořádala Frances Benjamin Johnstonová.\n\nV roce 1914 náhle přestal fotografovat a dokonce odmítl pořídit snímky svých vnoučat. Do konce svého života pak žil v ústraní na svém venkovském sídle v Hennequeville, kde se věnoval kreslení a mědirytině. Část svých fotografií zničil a část věnoval pařížskému \"Photo-Clubu\" a londýnské Královské fotografické společnosti.\n\n\n"}
{"id": "442168", "url": "https://cs.wikipedia.org/wiki?curid=442168", "title": "Urban Terror", "text": "Urban Terror\n\nUrban Terror běžně označován zkratkou UrT nebo UT, je multiplayerová hra vyvinutá Silicon Ice Development (nyní známou jako FrozenSand). Jedná se o realistický mód hry Quake III Arena (id Software). Urban Terror byl vydán jako samostatná hra v roce 2007. Dnes se vyvíjí Urban Terror HD. Hra nepotřebuje instalaci a samotná je zdarma, ale FrozenSand si ponechává autorská práva. Motto hry je „fun over realism“.\nUrban Terror byl nominovaný v roce 2007 Mod DB Ocenění Mód Roku.\n• Urban Terror se začal vyvíjet v roce 1998.\n• Beta 1.0 si rychle získala popularitu, byla představena na QuakeCon 2000.\n• Beta 1.27 byla představena na podzim roku 2000.\n• Beta 2.0 byla vydána v červnu roku 2001. Beat 2.0 přinesla nové textury, modely, zbraně, zvuky a mapy.\n• V srpnu 2003 vyšla beta 3.0, jednalo se o kompletní grafickou revizi. \n• Beta 3.7 vyšla v červenci roku 2004.\n• Beta 4.0 vyšla v dubnu roku 2007.\n• Aktuální verze Urban Terroru (beta 4.1) byla vydána v prosinci 2007.\n• V prosinci 2010 vyšel Urban Terror HD alpha 0.1.\n\nUrban terror je 1st person akční týmová hra určená pro on-line hraní. Současná verze je 4.1. Je možné ji hrát pod Windows, Linux a Macintosh.\n\nVětší realisičnost tohoto módu je dána několika změnami:\n• Realistické zbraně\n• Zbraně mají zpětný ráz\n• Střelba ze zbraní je méně přesná za pohybu\n• Zbraně je potřeba přebíjet\n\nKaBar Next Generation Knife - nůž\nBeretta 92FS – poloautomatická pistole\nIMI .50 AE Desert Eagle – poloautomatická pistole\nFranchi SPAS12 - brokovnice\nHeckler & Koch UMP45 - samopal\nHeckler & Koch MP5K - samopal\nColt M4A1 – útočná puška\nHeckler & Koch HK69 – útočná puška\nZM Weapons LR300M L – útočná puška\nKalašnikov AK-103 – útočná puška\nHeckler & Koch G36E – útočná puška\nHeckler & Koch PSG-1 – ostřelovačská puška\nRemington SR-8 – odstřelovačská puška\nIMI Negev – lehký kulomet\n\ngranát - ruční, kouřový\n\nVybavení\nKevlarová vesta, helma, laserový zaměřovač, tlumič hluku výstřelu, taktické brýle, extra náboje, lékárnička\n\nUrban Terror je možné hrát v několika módech. Nejpopulárnější jsou Team Deathmatch a Capture the Flag.\n\nSeznam módů:\n\n• Free for All (FFA, DM)\n• Team Deathmatch (TDM)\n• Team Survivor (TS)\n• Capture the Flag (CTF)\n• Capture and Hold (CAH, C&H)\n• Follow the Leader (FTL)\n• Bomb Mode (BM)\n\n"}
{"id": "442172", "url": "https://cs.wikipedia.org/wiki?curid=442172", "title": "Hořčiny", "text": "Hořčiny\n\nHořčiny jsou podle jedné definice všechny hořké rostlinné látky, podle jiné definice jen ty látky, jež nemají mimo svou hořkost jiný účinek či použití. Mají různou chemickou stavbu.\n\nV širším slova smyslu se tedy k hořčinám řadí všechny rostlinné látky hořké chuti, které pak díky tomu obvykle mají schopnost dráždit chuťové receptory, zvyšují chuť k jídlu a celkově pomáhají trávení. Pod názvem „amarum“ se přidávají do různých léčebných směsí. Mezi hořčiny je možné řadit i alkaloidy chinin, strychnin a brucin, ty však mají kvůli své jedovatosti omezené užití.\n\nK typickým hořčinám se počítají absinthin a artabsin z pelyňku, knicin, loganin, genciopikrin, marrubiin nebo kondurangin.\n"}
{"id": "442173", "url": "https://cs.wikipedia.org/wiki?curid=442173", "title": "Hořčina", "text": "Hořčina\n\nSlovo hořčina má několik významů:\n\n"}
{"id": "442175", "url": "https://cs.wikipedia.org/wiki?curid=442175", "title": "PS2 Independence Exploit", "text": "PS2 Independence Exploit\n\nPS2 Independence Exploit je exploit, který umožňuje spouštět homebrew aplikace na herní konzoli PlayStation 2 bez modchipu.\n\nKdyž se nahrává hra pro PlayStation 1, konzole hledá na disku soubor pojmenovaný TITLE.DB, který is umístěný na paměťové kartě v adresáři BxDATA-SYSTEM, kde „x“ je písmeno odpovídající regionu konzole, tedy „E“ pro Evropu, „A“ pro Ameriku, „I“ pro Japonsko, tento adresář se používá pro ukládání nastavení systému. Tento soubor je databáze speciálních nastavení pro různé hry na PS1.\n\nExploit pracuje tak, že záznam v databázi poškodí, čímž při načítání způsobí přetečení na zásobníku a umožní spouštět nezakódovaný program z paměťové karty. Za normálních okolností se z paměťové karty spouští jen programy, které zakódovala firma Sony, například přehrávač DVD.\n\nObjevení tohoto slabého místa v softwaru PS2 umožňuje spouštět programy vytvořené pro PS2 komunitou vývojářů homebrew bez nutnosti mít v konzoli nainstalovaný modchip nebo bez vyměňování disku, například softwarem CogSwap nebo Swap Magic.\n\nKe spuštění exploitu je nutné mít na paměťové kartě nainstalovaný software, což není možné za normálních okolností na PS2 udělat. Instalaci je možné provést na konzoli, která má modchip nebo která už má nainstalovaný exploit, čtečkou paměťových karet, výměnou disků nebo komerčním programem, který umožňuje ukládat soubory na paměťovou kartu, například Code Breaker (od verze 8) nebo Action Replay MAX. Složitější metody zahrnují kombinaci pevného disku (HD Loader/HD Advance), obraz ISO pro PS2 (například WinHiip) a obraz programu pro instalaci (například Ubergeek's Exploit Installer).\n\nS nainstalovaným exploitem může uživatel spouštět programy z paměťové karty, optických disků, počítačové sítě nebo USB flash disků. Programy mají formát ELF.\n\nOblíbené programy jsou multimediální přehrávače, emulátory a správce souborů na pevném disku nebo paměťové kartě, které mohou spouštět další programy a „zálohované“ hry.\n\n\n"}
{"id": "442180", "url": "https://cs.wikipedia.org/wiki?curid=442180", "title": "Tepuia", "text": "Tepuia\n\nTepuia je rod rostlin z čeledi vřesovcovité. Jsou to vzpřímeně rostoucí keříky a keře se stálezelenými, střídavými, řapíkatými, kožovitými listy se zpeřenou žilnatinou. U některých druhů jsou listy na okraji podvinuté. Květy jsou pětičetné, uspořádané v úžlabních hroznovitých květenstvích. Kalich je kolovitě zvonkovitý, koruna je růžová až purpurová, baňkovitá nebo baňkovitě zvonkovitá, se zahnutými cípy. Tyčinek je 10 a nevyčnívají z květů. Semeník je svrchní a obsahuje 5 komůrek s mnoha vajíčky. Plodem je kulovitá bobule s mnoha semeny.\n\nRod zahrnuje 7 druhů, které se vyskytují výhradně v jihovýchodní Venezuele v oblasti Guyanské vysočiny, kde rostou v nadmořských výškách 1500 až 2500 metrů.\n\nRod je v rámci čeledi \"Ericaceae\" řazen do podčeledi \"Vaccinioideae\" a tribu \"Gaultherieae\".\n\n"}
{"id": "442196", "url": "https://cs.wikipedia.org/wiki?curid=442196", "title": "Fridrich I. Pruský", "text": "Fridrich I. Pruský\n\nFridrich I., též Bedřich I. (německy \"Friedrich I.\", 11. červenec 1657, Königsberg – 25. únor 1713, Berlín) byl poslední pruský vévoda (1688–1701) a první pruský král (1701–1713), braniborský kurfiřt a markrabě jako Fridrich III. (1688–1713), kníže oranžský (1702–1713) a kníže neuchâtelský (1707–1713).\n\nBudoucí král Fridrich I. se narodil 11. července 1657 jako syn Fridricha Viléma, pruského vévody a braniborského kurfiřta a jeho ženy Luisy Henrietty Oranžské.\n\nFridrich I. hovořil plynně francouzsky, německy a polsky.\n\nPo smrti svého otce se stal v roce 1688 braniborským kurfiřtem Fridrichem III. a pruským vévodou Fridrichem I.\n\nV roce 1701 se Fridrich I. stal pruským králem Fridrichem I. Stalo se tak povýšením pruského vévodství na království. Jaké byly důvody pro tento Fridrichův čin? Příčiny tohoto činu lze najít ve výbojné politice braniborských kurfiřtů, již byli zároveň pruskými vévody. Jejich mocenskému vzestupu stály v cestě nepřátelské rody, které většinou získaly v tu dobu královské tituly, čímž dosáhly významného úspěchu. Právě na přelomu 17. a 18. století získala severoněmecká Hannoverská dynastie následnictví Spojeného království, jehož králi se v roce 1714 skutečně stali. Další soupeř, tentokrát z vlivného rodu Wettinů, saský kurfiřt Fridrich August I. Silný získal roku 1697 titul polského krále, takže se královský titul stával pro Braniborsko-Prusko čím dál více otázkou prestiže. Problémem bylo jak jej získat.\n\nZískání cizího královského titulu bylo nepravděpodobné, stejně tak to, že by císař povýšil braniborské markrabství na království, a tak zbylo jen Prusko resp. pruské vévodství. Jak již bylo uvedeno, Hohenzollerny držená část Pruska byla vévodstvím, a byla také jedinou jejich významnou državou mimo Svatou říši římskou. Ovšem území, k němuž se symbolicky mohl královský titul v Prusku vázat, totiž tzv. \"\"královské Prusko\"\", ovládalo polské království, a proto se kurfiřt a vévoda Fridrich III. nemohl jen tak prohlásit pruským králem.\n\nV rámci obtížně akceptovaného kompromisu s římskoněmeckým císařem a polským králem se tedy prohlásil \"\"králem v Prusku\"\" (König in Preußen). Pruské království ve své počáteční podobě tak de facto představovalo území původního pruského vévodství. Jeho následný růst a připojení území \"\"královského Pruska\"\" však na sebe nenechalo dlouho čekat.\n\nFridrich I. byl pruským králem korunován 18. ledna 1701 v Královci. Korunovaci předcházelo založení Řádu černé orlice. Při okázalé korunovační ceremonii v Královci si Fridrich sám vložil korunu na hlavu a na hlavu své ženy a až poté se nechali pomazat.\n\nFridrich I. byl poslední pruský vládce a také král, který hovořil plynně polsky. Jeho následníci hovořili plynně francouzsky a německy (dále viz Pruské království)\n\nBěhem své vlády se opíral o šlechtu vlastnící velkostatky. Na nich pěstované obilí se výhodně vyváželo do západní Evropy. Panovník se snažil zvýšit prestiž svého království, a proto vedl nákladný dvůr, zahájil velkolepou přestavbu sídelního města Berlína a podporoval vědy a umění. Založil i univerzitu v Halle (1694), akademii umění a společnost věd.\n\nV roce 1707 se stal Fridrich I. v rámci personální unie také knížetem Neuchâtelským.\n\nFridrich I. byl třikrát ženat.\n\nPoprvé se oženil v roce 1679 v Postupimi s princeznou Alžbětou Henriettou Hessensko-Kasselskou (1661–1683). Alžběta předčasně zemřela po čtyřech letech manželství, z něhož se narodila jediná dcera:\n\nDruhé manželství uzavřel v roce 1684 v Herrenhausenu s hannoverskou princeznou Žofií Šarlotou (1668–1705). Z tohoto manželství se narodili dva synové, první z nich však zemřel v útlém věku:\n\nTřetí manželství, které uzavřel v roce 1708 v Berlíně s vévodkyní Žofií Luisou Meklenbursko-Zvěřínskou (1685–1735), zůstalo bezdětné.\n\n"}
{"id": "442198", "url": "https://cs.wikipedia.org/wiki?curid=442198", "title": "Juventutem", "text": "Juventutem\n\nJuventutem je mezinárodní sdružení (primárně mladých) katolických laiků, kteří cítí náklonnost k předkoncilní formě liturgie (tzv. tridentská mše) a snaží se z ní čerpat posvěcení s odkazem na motu proprio \"Ecclesia Dei adflicta\" Jana Pavla II. z roku 1988 a motu proprio \"Summorum pontificum\" Benedikta XVI. z roku 2007 (oba tyto dokumenty usnadňují slavení předkoncilní liturgie). V současné době existují oficiální skupiny Juventutem v 15 zemích – Irsku, Francii, Maďarsku, Anglii, Skotsku, Nizozemí, Itálii, Chile, Austrálii, Brazílii, Litvě, Kolumbii, Keně, Hong Kongu a Argentině. Do sdružení jsou však zapojeni i další lidé z jiných zemí, kteří se akcí Juventutem taktéž účastní. Oficiální název nadnárodní sítě, která sdružuje jednotlivé národní pobočky je Fœderatio Internationalis Juventutem (FIJ).\n\nJméno „Juventutem“ pro sdružení se poprvé vyskytlo 24. května 2004 v korespondenci mezi zakládajícími členy sdružení. První společnou manifestací byla účast na Světových dnech mládeže 2005. Zde se zrodil požadavek, aby Juventutem dostalo stálý charakter. Oficiálně bylo založeno na svátek Panny Marie Pomocnice křesťanů 24. května 2006 v Bernu ve Švýcarsku.\n\nPrimárně se členy mohou stát svobodní katolíci ve věku 16 až 36 let, kterým je blízká mimořádná forma římského ritu. Přijati však mohou být i lidé nesplňující tyto podmínky za předpokladu, že budou schopni vykonávat povinnosti, které jim členství ukládá. Zasvěcené osoby pak ke vstupu musí mít i svolení svého představeného. Počet zasvěcených osob však vždy musí zůstat v menšině.\n\nČlen sdružení na sebe bere některé závazky:\n\nJuventutem pořádá různé poutě, účastní se dalších setkání křesťanů, např. Světových dnů mládeže či Mezinárodních eucharistických kongresů, podporuje vysluhování mší v mimořádné formě římského ritu apod. Juventutem má své vlastní místní pobočky, v kterých se členové schází, a které jsou poté napojeny na ostatní.\n\n\n"}
{"id": "442203", "url": "https://cs.wikipedia.org/wiki?curid=442203", "title": "Keplerova úloha", "text": "Keplerova úloha\n\nKeplerova úloha je v klasické mechanice problém dvou těles, které spolu interagují centrálními silami, jejichž velikost je nepřímo úměrná druhé mocnině vzdálenosti těchto těles (gravitační síla, elektrická síla, magnetická síla). Úkolem je nalézt, jak se s časem mění poloha nebo rychlost těchto těles.\n\nKeplerova úloha byla nazvána po Johannu Keplerovi, který objevil Keplerovy zákony, které jsou řešením Keplerovy úlohy.\n\nMějme tělesa o hmotnostech formula_1 a formula_2. Velikost síly, kterou se přitahují, je dána vztahem\n\nformula_3,\n\nkde formula_4 je gravitační konstanta a formula_5 vzdálenost těles. Této síle odpovídá potenciální energie\n\nformula_6.\n\nLagrangián soustavy je pak dán výrazem\n\nformula_7,\n\nkde formula_8 a formula_9 jsou polohové vektory prvního a druhého tělesa.\n\nUkazuje se výhodnější pracovat v těžišťové soustavě. Zavedeme tedy nové proměnné\n\nformula_10,\n\nformula_11,\n\nkde první popisuje polohu těžiště a druhá relativní polohu prvního tělesa.\n\nLagrangián v těchto proměnných má tvar\n\nformula_12,\n\nkde\n\nformula_13\n\na\n\nformula_14.\n\nZde je zřejmé, že proměnná formula_15 je cyklická (vystupuje v lagrangiánu pouze zderivovaná), a proto je výraz formula_16 integrálem pohybu, což představuje zákon zachování hybnosti soustavy. Dále se můžeme omezit na případ, kdy se v naší soustavě těžiště nepohybuje. Lagrangián ve sférických souřadnicích má pak tvar\n\nformula_17.\n\nLze přitom ukázat, že pokud je na začátku pohyb takový, že formula_18 a formula_19, pak pro další časy formula_20 zůstane 90°. Proto můžeme tuto proměnnou položit této hodnotě rovnu a více se jí nezabývat (pohyb se tedy odehrává v rovině formula_21). Lagrangián má pak tvar\n\nformula_22 ,\n\ncož je ekvivalentní (lagrangián je možno násobit konstantou, protože to nemá vliv na podobu pohybových rovnic) tvaru\n\nformula_23 .\n\nLagrangeovy pohybové rovnice druhého druhu mají pro tento lagrangián tvar:\n\nformula_24 ,\n\nformula_25 .\n\nPrvní rovnice představuje zákon zachování momentu hybnosti, jenž je úměrný konstantě formula_26, druhá pak tomu, že radiální zrychlení je úměrné součtu odstředivé a gravitační síly. Zákon zachování momentu hybnosti je přitom ekvivalentní tomu, že plocha opsaná průvodičem za jednotku času je konstantní (rovna formula_27). Odvodili jsme tedy druhý Keplerův zákon.\n\nDosadíme-li první rovnici do druhé, získáváme diferenciální rovnici druhého řádu pro proměnnou formula_5:\n\nformula_29 .\n\nPři řešení této rovnice je výhodnější přejít k proměnné formula_30 . Potom totiž máme:\n\nformula_31.\n\nÚpravou získáváme třetí Keplerův zákon v obvyklém tvaru:\n\nformula_32.\n\nByly tedy odvozeny všechny tři Keplerovy zákony. Všimněme si, že perioda oběhu závisí pouze na velikosti hlavní poloosy, nikoliv na excentricitě elipsy.\n\nPro podrobnější diskusi je třeba odvodit i závislost relativní poloh těles na čase, nikoliv jen trajektorii letu. Tato závislost je dána Keplerovou rovnicí.\n\nV tomto případě je výhodnější místo závislosti formula_33 na čase zkoumat závislost excentrické anomálie formula_34, která je pro tento účel výhodnější parametrizací.\n\nPro elipsu přitom platí\n\nformula_35,\n\nformula_36,\n\nkde osa x míří k perihelu, tedy do místa, kdy je planeta nejblíže. Střed soustavy leží v ohnisku elipsy.\n\n"}
{"id": "442206", "url": "https://cs.wikipedia.org/wiki?curid=442206", "title": "Konfederační pohár FIFA 2009 - soupisky", "text": "Konfederační pohár FIFA 2009 - soupisky\n\nNásledující článek obsahuje podrobné soupisky týmů, které se ve dnech 14. až 28. června 2009 účastnily Konfederačního poháru 2009 v Jihoafrické republice.\nVšechna následující data jsou platná ke dni 14. června 2009. Každý z týmů měl právo na turnaj nominovat dvacet hráčů do pole a tři brankáře.\n\nHlavní trenér: Bora Milutinović\n\nHlavní trenér: Ricki Herbert\n\nHlavní trenér: Joel Santana\n\nHlavní trenér: Vicente del Bosque\n\nHlavní trenér: Dunga\n\nHlavní trenér: Hassan Shehata\n\nHlavní trenér: Marcello Lippi\n\nHlavní trenér: Bob Bradley\n"}
{"id": "442208", "url": "https://cs.wikipedia.org/wiki?curid=442208", "title": "Gottfried Heinrich Pappenheim", "text": "Gottfried Heinrich Pappenheim\n\nGottfried Heinrich hrabě Pappenheim (29. května 1594 Treuchtlingen – 17. listopadu 1632 Lipsko) byl polní maršál ve Svaté říši římské během třicetileté války. Jako důstojník velel jízdním jednotkám jak pro Ligu, tak i pro císaře. Podílel se na vítězství katolíků na Bílé hoře a byl během bitvy u Lützenu smrtelně zraněn.\n\nGottfried Heinrich pocházel ze starobylé šlechtické rodiny hrabat z Pappenheimu, která odvozovalo svůj původ od roku 1111 a od města Pappenheim. Byl synem Veita zu Pappenheim (1535–1600) a jeho druhé ženy Marie Salome von Preising-Kopfsburg. On sám měl první manželku Annu Ludomilu Kolovrat-Novohradskou († 1627) a druhou Annu Elisabethu z Oettingen-Oettingenu († 1673). Z prvního manželství měl syna Wolfa Adama († 1647).\n\nPappenheim byl jedním z nejslavnějších císařských důstojníků. Své mládí strávil studiem na Altdorfské universitě a cestováním po Evropě, kdy navštívil Anglii, Francii, Španělsko, Itálii. Do říše se vrátil roku 1614 a přestoupil na katolictví, téhož roku ho pak císař jmenoval říšským radou.\nV následujících letech se Pappenheim věnoval především vojenské kariéře, když se s polským vojskem krále Zikmunda vypravil do Ruska. Zde měli podpořit jednoho z „Lžidimitrijů“ – nelegitimních ruských carů.\n\nPo svém návratu vstoupil do služeb Maxmiliána I. Bavorského a nakonec jako podplukovník v pluku kyrysníků svého tchána hraběte Adama z Hebersdorfu táhl do Čech. Zde se zúčastnil bitvy na Bílé hoře, kde utržil 20 zranění v boji.\n\nNa říšském sněmu v Řezně byl povýšen do hraběcího stavu a jmenován plukovníkem. V čele španělského kyrysnického pluku bojoval v Lombardii. Od roku 1626 se účastnil bojů v Horním Rakousku, Sasku a dobytí Magdeburku. Všude vyčníval především svoji osobní odvahou.\n\nPo Tillyho smrti se jeho pluky (především kyrysnické) dostaly pod Valdštejnovo velení. Osudnou se stala Pappenheimovi bitva u Lützenu 16. listopadu 1632. Zde vedl v čele své jízdy protiútok proti postupujícím Švédům a během něho byl raněn dělovou koulí malého kalibru. Na následky svých zranění zemřel.\n\nOznačení pappenheimští se užívalo pro Pappenheimovy jezdce. V Schillerově tragedii \"Valdštejnova smrt\" pronáší Albrecht z Valdštejna větu: „Daran erkenn’ ich meine Pappenheimer,“ což se do češtiny překládá jako: „Tak ve vás poznávám své pappenheimské,“ čímž se Valdštejn snažil Pappenheimovým vojákům lichotit před svojí zradou. V češtině a v dalších jazycích ale získalo pozměněné spojení postupně negativní nádech. Úsloví „Znám svoje pappenheimské“ vyjadřuje přesvědčení mluvčího, že ho „jeho lidi“ ničím pozitivním nepřekvapí, nebo zklamou, jako už dříve.\n\n"}
{"id": "442217", "url": "https://cs.wikipedia.org/wiki?curid=442217", "title": "Sergej Skrebec", "text": "Sergej Skrebec\n\nSergej Skrebec, bělorusky Сяргей Мiкалаевич Скрабец, rusky Сергей Николаевич Скребец (* 25. října 1963 Lida, Hrodenská oblast) je běloruský politik, poslanec Poslanecké sněmovny Běloruského parlamentu 2. svolání, lídr Běloruské sociálně demokratické strany Svoboda, kandidát na pozice prezidenta Běloruské republiky v roce 2011.\nSergej Skrebec se narodil v městě Lida, Hrodenské oblasti Běloruské republiky. Má dva vysokoškolských vzdělaní. Absolvoval Běloruskou národní technickou univerzitu a Běloruskou státní univerzitu.\n\n1985-1990 - inženýr ve vědeckovýzkumném ústavu prostředků automatizace Agat.\n\n1990-1991 - obchodní ředitel minského vědeckého centru Minsk-Partner.\n\n1991-1992 - vedoucí oddělení obchodu a marketingu Centru zaměstnání mládeže a studentu.\n\n1993-1997 - obchodní ředitel společnosti Taykof.\n\n1997-2000 - generální ředitel uzavřené akciové společnosti Obchodní dům Bel-Babajevskoe.\n\n2000–2004 - poslanec Sněmovny reprezentantů Národního shromáždění Běloruské republiky, náměstek předsedy komise pro státní rozpočet, finance a daňovou politiku. Od roku 2003 vedoucí poslanecké skupiny Republika.\n"}
{"id": "442218", "url": "https://cs.wikipedia.org/wiki?curid=442218", "title": "Kombinovaná doprava", "text": "Kombinovaná doprava\n\nHovorově je „kombinovaná doprava“ synonymum pro intermodální přepravu nebo pro multimodální přepravu.\n\nSmyslem kombinované dopravy je zabránit častému překládaní nákladu (náklad je totiž v uzavřených přepravních jednotkách).\n\nTechnické prostředky kombinované dopravy:\n\n\nPro nákladní automobily navážející výměnné nástavby a kontejnery kombinované dopravy do terminálů KD se nevztahují místní omezení provozu kamionů o víkendech, v noci či v pátek odpoledne.\n\nExistují též linky KD, které přepravují celé kamiony i s návěsy. Jedná se o trasy, které překonávají velké přírodní překážky (např. kanál La Manche), nebo území, kde místní úřady považují tranzitní kamionovou dopravu za nežádoucí pro přetížení silnic nebo obtížný terén (Švýcarsko). Od devadesátých let po vstup České republiky do Schengenského prostoru byla státem finančně podporována přeprava celých kamionů též na lince Lovosice – Drážďany. Obecně ale lze říci, že přeprava celých kamionů je méně ekonomicky a ekologicky výhodná, protože kromě samotných návěsů je místo v železničních vozech zabíráno tahači, což se také negativně podepisuje na vysoké neužitečné hmotnosti vlakových souprav. Přesto se v současnosti na tzv. Alpském tranzitu mezi Německem a Itálií tento systém využívá v přepravě mezi speciálními terminály, jeho výhodou je totiž možnost rychlého odjezdu kamionů ke konečnému zákazníkovi.\n\nV roce 2011 se kombinovaná doprava podílela 5,15 % na mezinárodní nákladní dopravě ČR. Počet ucelených vlaků kombinované přepravy má stále rostoucí trend. V roce 2011 to bylo více než 16 tisíc ucelených vlaků, zatímco v roce 2008 zhruba 13 400 vlaků. Co se týče nedoprovázené kombinované dopravy, její objem narostl mezi roky 1993 a 2011 více než devítinásobně. Roste železniční přeprava kontejnerů mezi ČR a velkými evropskými námořními přístavy, především Hamburkem, Bremerhavenem a Rotterdamem. 80 % vývozu a dovozu v rámci kombinované přepravy směřuje do Německa přes pohraniční přechodovou stanici Děčín.\nV čisté tonáži zboží činí v rámci kombinované přepravy podíl kontejnerů 94,6 %, výměnných nástaveb 2,4 % (klesající tendence) a silničních návěsů 3,0 %.\n\nKombinovaná přeprava v ČR v tisících hrubých tun:\n\nKombinovaná doprava je systém přepravy věcí v jedné a téže přepravní jednotce o délce nejméně 5,9 m, nebo v silničním vozidle, při kterém se využije více druhů dopravy, přičemž úsek železniční nebo vnitrozemské vodní dopravy je delší než 100 km vzdušnou čarou a počáteční nebo koncový úsek silniční dopravy je:\n\n\n"}
{"id": "442219", "url": "https://cs.wikipedia.org/wiki?curid=442219", "title": "Seznam českých a slovenských přípojných vozů", "text": "Seznam českých a slovenských přípojných vozů\n\nSeznam českých a slovenských přípojných vozů obsahuje označení, výrobce a základní parametry přípojných vozů, které byly na území Československa, Česka nebo Slovenska kdy v provozu (s československým/českým/slovenským označením) nebo zde byly vyrobeny pro cizí dopravce. Od roku 2001 byl u vozů s duplicitním písmenným označením uváděn i index KOV, od roku 2009 je index KOV při označování vozů uváděn vždy.\n\n"}
{"id": "442220", "url": "https://cs.wikipedia.org/wiki?curid=442220", "title": "Paní ze Shalott", "text": "Paní ze Shalott\n\nThe Lady of Shalott je báseň lorda Alfreda Tennysona z roku 1842. Dílo půvabným způsobem navazuje na artušovské legendy, z nich autor převzal místo děje – okolí hradu Camelot i jméno jednoho z dvojice hlavních hrdinů – Lancelota z Jezera.\n\nBáseň popisuje příběh Elaine z Astolat, ženy, na niž byla kdysi uvržena kletba, která ji věznila pod hrozbou smrtí ve věži hradu na říčním ostrově jménem Shalot. Lady celé dny pracuje na tkalcovském stavu a nesmí ani pozorovat svět venku jinak, než přes odraz v zrcadle. Když pak v něm jednou uhlídá rytíře Lancelota na koni a v lesklé zbroji, na první pohled se do něj zamiluje. Odvrací se od zrcadla, přes jehož odraz oknem pozorovala svět, a jata představou šťastné lásky na břehu řeky, rozhodne se nedbat na kletbu, opustit hrad a vydat se do Camelotu, aby svou lásku poznala. Když vychází z hradu, zrcadlo v její komnatě puká, což má být zlým znamením jejího dalšího osudu. Lady najde u břehu loďku a napíše na její bok své jméno, pak se pustí po proudu řeky. Čím však je blíže Camelotu, tím více ji opouštějí síly, až nakonec, když loď míjí první domy města, paní umírá. U přístaviště uprostřed skupiny seběhlých lidí sir Lancelot žasne nad krásou urozené mrtvé.\nDílo je triumfem lásky nad všemi hrozbami. Sděluje čtenáři, že lepší je třeba jen chvíle splněných tužeb, nežli prožít celý život v nudě a nenaplnění. Nastoluje myšlenku, že některé ideály jsou důležitější než život. Poslední scéna dodává básni tragiky, když ukazuje, že naděje paní nebyly neopodstatněné, a sir Lancelot by mohl opětovat její city, kdyby vše nezhatila zlá kletba, která způsobila smrt paní ze Shalot.\n\nBáseň má netypickou formu řazení veršů: A, A, A, A, B, C, C, C, B, při tom rýmy veršů B jsou jednoduché, tvoříce stále stejný refrén – \"Camelot / Shalott / Lancelot\". Báseň líčí romantický příběh prostými slovy, tím však působivěji.\n\nBáseň se postupem času stala ikonou britského romantismu a byla opakovaně různě zpracovávána – z výtvarných umělců to byli např. John Atkinson Grimshaw, John William Waterhouse, Henry Meynell Rheam, William Holman Hunt a řada dalších.\n\nOdkaz na báseň se objevuje i detektivním příběhu Agathy Christie z roku 1962 \"Prasklé zrcadlo (The Mirror Crack'd from Side to Side)\".\n\nZpívaná verze básně od Kanaďanky Loreeny McKennitt se ocitla v albu \"The Visit\" z roku 1991.\n"}
{"id": "442224", "url": "https://cs.wikipedia.org/wiki?curid=442224", "title": "AEGON International 2009 – ženy", "text": "AEGON International 2009 – ženy\n\nTenisový turnaj WTA AEGON International 2009 se konal ve dnech 15. až 21. června 2009 v anglickém Eastbourne venku na travnatých dvorcích. Odměny činily 600 000 USD.\n\n\n\n"}
{"id": "442225", "url": "https://cs.wikipedia.org/wiki?curid=442225", "title": "Šternberk (hrad)", "text": "Šternberk (hrad)\n\nŠternberk je hrad ve stejnojmenném městě v Olomouckém kraji. Stojí na výběžku Nízkého Jeseníku v nadmořské výšce okolo 300 metrů. Od roku 1967 je chráněn jako kulturní památka ČR a v roce 2001 byl zapsán na seznam národních kulturních památek. Je přístupný veřejnosti a spravuje ho Národní památkový ústav – územní odborné pracoviště v Olomouci.\n\nPrvní písemná zmínka pochází z roku 1269, hrad však byl založen již po polovině 13. století Zdeslavem ze Šternberka, který se zasloužil o odvrácení vpádu Kumánů v roce 1253 a který byl odměněn titulem královského číšníka a bylo mu poskytnuto zdejší okolí. Roku 1339 byl majitelem hradu Štěpán ze Šternberka a od roku 1357 jeho syn Albrecht Aleš ze Šternberka, který byl litomyšlským biskupem. Za něj docházelo ke stavebním úpravám a hrad byl změněn na biskupskou rezidenci. Hradní kaple byla vyzdobena podle stylu, panujícího na dvoře Karla IV. Po jeho smrti držel hrad jeho synovec Petr ze Šternberka.\n\nRoku 1397 získal hrad Petr z Kravař, roku 1430 ho obsadili husité. Od Kravařů hrad vyženil Jan Berka z Dubé a Lipé. Díky rodu Berků z Dubé a Lipé proběhla renesanční rekonstrukce hradu. Po rozsáhlém požáru byl hrad přestavbou rozšířen o renesanční křídlo s „Vizitkovým sálem“ a s unikátními hráňovými klenbami. Berkové také zasáhli do života v podhradí, v němž nechali vybudovat systém hospodářských a správních budov. Přestavěný hrad roku 1570 vyženili potomci Jiřího z Poděbrad, slezská knížata z Minstrberka, kteří ho vlastnili až do vymření rodu v polovině 17. století. Mezitím hrad za třicetileté války značně utrpěl.\n\nNa přelomu 17. a 18. století koupil hrad kníže Jan Adam Ondřej z Lichtenštejna. V držení jeho rodu zůstal hrad až do roku 1945. Hrad nebyl dlouhou dobu užíván a chátral, avšak po roce 1886 byl regotizován podle projektu vídeňského architekta Karla Gandolpha Kaysera a opraven v duchu romantického historismu. U hradu byl pak v letech 1907–1909 také vídeňským architektem Albertem Esche vytvořen lesopark. Celé sídlo se stalo luxusním sídlem, vybaveným historickým mobiliářem, obrazy, nábytkem, plastikami a gobelíny. Rodu pánů z Lichtenštejna patřil hrad až do roku 1945, kdy byl zestátněn.\n\nStav jednotlivých objektů v hradním areálu je poznamenán zejména nedostatečnou údržbou. Velmi špatný stav byl zjištěn u opěrné zdi východního parkánu, ledovny, západní hradby, terasy u válcové věže, kamenného mostu a ohradní zdi s kůlnou ve dvorku strážnice.\n\n\n"}
{"id": "442226", "url": "https://cs.wikipedia.org/wiki?curid=442226", "title": "Tamariu", "text": "Tamariu\n\nTamariu je malé sídlo s asi 260 obyvateli, součást obce Palafrugell, která se nachází v Costa Brava. Leží na severovýchodě Španělska, asi 50 km od hranic z Francií. Patří k provincii Girona (španělsky Gerona). Tamariu má tu výhodu, že není obklopen turismem jako jiné lokality.\n\n"}
{"id": "442233", "url": "https://cs.wikipedia.org/wiki?curid=442233", "title": "Pstruh obecný mořský", "text": "Pstruh obecný mořský\n\nPstruh obecný mořský je dravá ryba z čeledi lososovití. Je to migrující forma pstruha obecného, která se vyznačuje stříbřitým zbarvením. Obdobně jako losos obecný, odplouvá ve věku dvou až tří let do moře a do řek se vrací před rozmnožováním. Od lososa obecného se liší hlavně ostře zakončenou ocasní ploutví.\n\n\nŽije u pobřeží všech evropských moří, část života tráví ve sladkých vodách. Kvůli četným vodním stavbám a znečištění vod se stává čím dál vzácnější.\n\nMůže dorůst délky až 150 cm a váhy 50 kg.\n"}
{"id": "442234", "url": "https://cs.wikipedia.org/wiki?curid=442234", "title": "Tavolníkovec jeřábolistý", "text": "Tavolníkovec jeřábolistý\n\nTavolníkovec jeřábolistý (\"Sorbaria sorbifolia\") je nepříjemně páchnoucí rostlina nápadná bílými květy, někdy je pěstovaná pro ozdobné účely, ale může se stát nepříjemným plevelem.\n\n\nTavolníkovec jeřábolistý je opadavý keř 2-3 m vysoký, se vzpřímenými kmínky a hnědými, lysými nebo jemně chlupatými letorosty. Rozrůstá se podzemními výběžky. Pupeny jsou purpurově hnědé, vejcovité, lysé, listy bývají lichozpeřené, jednotlivé lístky jsou kopinaté a dvakrát pilovité.\nKvěty jsou bělokrémové, kvete v červnu a červenci ve vzpřímených latách 10-35 cm dlouhých. Květy nevoní.\nPlodem je měchýřek, 4-6 mm dlouhý s četnými semeny. Má vysokou krycí schopnost na všech druzích půd a roční přírůstek až 60 cm. Je mrazuvzdorný, nejsnáze se množí dělením a dožívá se cca 30 let.\n\nVýchodní Sibiř, Čína, do Evropy přivezen koncem 18.století.\n\nTavolníkovec roste nejraději na výsluní, ale snese i zastínění. Na půdu není náročný, daří se mu i v náročných podmínkách a snese i sucho.\nBrzy raší a pozdní mrazíky jej mohou poškodit. Proto je doporučeno zakrýt spodní část keře listy, nebo větvemi jehličnanů.\n\nTavolníkovec jeřábolistý je považovaný za středně nebezpečný invazivní druh.\n\n \n\n"}
{"id": "442239", "url": "https://cs.wikipedia.org/wiki?curid=442239", "title": "Tavolníkovec stromovitý", "text": "Tavolníkovec stromovitý\n\nTavolníkovec stromovitý (\"Sorbaria kirilowii\", syn. \"S. arborea\") je opadavý keř z čeledi růžovité.\n\nVýběžkatý keř, větévky kulaté, pupeny vejcovité s několika šupinami, listy střídavé, lichozpeřené, lístky pilovité, květy malé, ale ve velkých koncových latách, bílé, plodem je měchýřek s četnými semeny, množení semenem, zelenými řízky, dělením, oddělky a kořenovými řízky.\n\nDo sadových úprav soliterně nebo do skupin.\n\n"}
{"id": "442240", "url": "https://cs.wikipedia.org/wiki?curid=442240", "title": "Ordina Open 2009 – ženy", "text": "Ordina Open 2009 – ženy\n\nTenisový turnaj WTA Ordina Open 2009 se konal ve dnech 14. - 21. června v nizozemském ' s - Hertogenboschi na travnatých kurtech. Odměny činily 220,000 USD.\n\n\n\n"}
{"id": "442247", "url": "https://cs.wikipedia.org/wiki?curid=442247", "title": "Sorbaria tomentosa", "text": "Sorbaria tomentosa\n\nSorbaria tomentosa je bíle kvetoucí opadavý keř z rodu tavolníkovec (\"Sorbaria\"), náležící do čeledi růžovité.\n\nKeř je na rozdíl od ostatních druhů až 6 m vysoký. Větévky jsou široce odstávající, celé lysé, stejně jako letorosty. Květenství jsou až 40 cm dlouhá, barva květů je žlutavě bílá. Kvete v červenci a srpnu.\n\nTavolníkovec roste nejraději na výsluní, ale snese i zastínění. Na půdu není náročný, daří se mu i v náročných podmínkách a snese i sucho.\n"}
{"id": "442248", "url": "https://cs.wikipedia.org/wiki?curid=442248", "title": "Trať 244", "text": "Trať 244\n\nTrať 244 v Česku je složena ze dvou tratí:\n"}
{"id": "442249", "url": "https://cs.wikipedia.org/wiki?curid=442249", "title": "Železniční trať Brno – Hrušovany nad Jevišovkou-Šanov", "text": "Železniční trať Brno – Hrušovany nad Jevišovkou-Šanov\n\nŽelezniční trať Brno – Hrušovany nad Jevišovkou-Šanov (v jízdním řádu pro cestující označená číslem 244) je jednokolejná regionální dráha v Jihomoravském kraji. Trať vede z Brna přes Střelice a Moravské Bránice do stanice Hrušovany nad Jevišovkou-Šanov. Trať propojuje hlavní trať Břeclav – Znojmo s hlavní tratí Brno – Jihlava.\n\nProvoz na dráze byl zahájen v roce 1870, kdy tvořila součást hlavní trati c.k. privilegované Rakouské společnosti státní dráhy z Vídně do Brna (Vídeň – Laa an der Thaya – Hrušovany nad Jevišovkou – Střelice – Brno). V úseku ze Střelic do Brna využila již část již postavené trati z Brna do Zastávky společnosti Brněnsko-rosická dráha. Vlaky z Hrušovan mířily na dolní nádraží a poté po spojce (kolem dnešní Vaňkovky a Tesca) na hlavní nádraží. Stavebně je trať dimenzována na případně položení druhé koleje, úsek Brno – Střelice je vzhledem k souběhu tratí dvoukolejný. Celoželezný příhradový viadukt přes údolí řeky Jihlavy mezi Moravskými Bránicemi a Moravským Krumlovem, tzv. Ivančický viadukt, patřil ve své době k nejobdivuhodnějším dopravním stavbám v celé rakousko-uherské monarchii. Viadukt byl na konci 70. let 20. století zcela nahrazen novým mostem. Most přes řeku Bobravu mezi Radosticemi a Střelicemi, je, stejně jako zbytek starého Ivančického viaduktu, památkově chráněn. \n\nOd začátku platnosti jízdního řádu 2018/2019 byla na žádost obce Šanov stanice Hrušovany nad Jevišovkou přejmenována na Hrušovany nad Jevišovkou-Šanov.\n\nVšechny tunely byly dokončeny v roce 1870 jako stavebně dvojkolejné, stejně jako na zbytku trati ale byla i v tunelech položena pouze jedna kolej. V 70. letech 20. století došlo k přestavbě, kdy byla kolej přesunuta přibližně do os tunelů (v tunelu Na Réně v roce 1972).\n\nPři ražbě tunelů byl poprvé v Rakousko-Uhersku místo střelného prachu použit dynamit.\n\nMalý Prštický tunel se nachází severozápadně od obce Radostice, v jejím katastru (souřadnice: ). Jedná se o úboční tunel umístěný v ostrém směrovém oblouku, v kilometrické poloze 140,076 – 139,991. S délkou 85,07 m je nejkratším tunelem na trati.\n\nVelký Prštický tunel se nachází západně od obce Radostice, severní portál s krátkým navazujícím úsekem stojí na katastru Radostic, většina tunelu leží na katastru Prštic (souřadnice: ). Jedná se o vrcholový tunel poblíž chatové osady, v kilometrické poloze 139,139 – 138,817, jižně od zastávky Radostice. S délkou 322,15 m je nejdelším tunelem na trati.\n\nTunel Na Réně se nachází jižně od Ivančic, v zalesněném masivu Rény, na hranici katastrů Budkovic a Kounického Předměstí, která zde vede po trase trati (souřadnice: ). Jedná se o úboční tunel ve směrovém oblouku, v kilometrické poloze 128,283 – 128,136. Má délku 147,32 m.\n\nPřed bránickým portálem se nacházela zastávka Němčice.\n\nBudkovický tunel se nachází jižně od Ivančic, v zalesněném masivu Rény, v katastru Budkovic (souřadnice: ). Jedná se o úboční tunel ve směrovém oblouku, v kilometrické poloze 127,783 – 127,643. Má délku 139,86 m.\n\nPůvodně zde byl vybudován zářez, kvůli nestabilním svahům ale bylo v roce 1869 rozhodnuto o realizaci hloubeného tunelu.\n\n\n\n\n\n"}
{"id": "442251", "url": "https://cs.wikipedia.org/wiki?curid=442251", "title": "Železniční trať Šakvice – Hustopeče u Brna", "text": "Železniční trať Šakvice – Hustopeče u Brna\n\nŽelezniční trať Šakvice – Hustopeče u Brna (v jízdním řádu pro cestující označená číslem 254) je jednokolejnou neelektrifikovanou železniční tratí v Jihomoravském kraji vedoucí ze Šakvic do Hustopečí u Brna, kde je ukončena. Jedná se o dráhu regionální. Jízdenky lze koupit po celé trati.\n\nŽelezniční trať vybudovala a 18. července 1894 na ni zahájila provoz společnost Hustopečská místní dráha (ALB). Na počátku dubna roku 1900 převzaly trať Severní dráha císaře Ferdinanda (KFNB) a k 1. lednu 1907 Rakouské státní dráhy (KkStB). Po vzniku Československa převzaly trať Československé státní dráhy (ČSD). Po celou dobu dopravu na trati stále zajišťovala společnost ALB. Až roku 1945 došlo ke zestátnění tratě a majitelem tratě i provozovatelem dopravy na ní se staly ČSD. K 1. lednu 1993 se majiteli i provozovatelem dopravy staly České dráhy (ČD) a po deseti letech (1. ledna 2003) se majitelem tratě stala Správa železniční dopravní cesty (SŽDC). Do prosinec 2020 se má zvýšit trasa mezi Šakvice a Hustopeče u Brna modernizovanou a elektrizace maximální rychlostí 40 až 90 km / h.\n\n\n"}
{"id": "442253", "url": "https://cs.wikipedia.org/wiki?curid=442253", "title": "Železniční trať Hodonín–Zaječí", "text": "Železniční trať Hodonín–Zaječí\n\nŽelezniční trať Hodonín–Zaječí (v jízdním řádu pro cestující označená číslem 255) je jednokolejná regionální trať v Jihomoravském kraji, propojující hlavní trať Přerov–Břeclav s hlavní tratí Břeclav–Brno přes Čejč a Mutěnice. Provoz na trati byl zahájen 16. května 1897. V roce 1930 byla zprovozněna přeložka tratě v Hodoníně. Jízdenky lze koupit po celé trati, kromě zastávek Mutěnice zastávka, Brumovice a Bořetice.\n\n\n\n\n\n"}
{"id": "442255", "url": "https://cs.wikipedia.org/wiki?curid=442255", "title": "Železniční trať Břeclav–Lednice", "text": "Železniční trať Břeclav–Lednice\n\nŽelezniční trať Boří les–Lednice (provozně Břeclav – Lednice; v jízdním řádu pro cestující označená číslem 253) je jednokolejná regionální dráha. Provoz na trati postavené \"Brněnskou společností místních drah\" byl zahájen 17. listopadu 1901.\n\nTrať do Lednice je od počátku 21. století provozována jen v letní sezóně jako turistická dráha dotvářející kolorit Lednicko-valtického areálu. Vlaky jsou zde vedeny historickými motorovými vozy. Několik drážních budov podél trati má vysokou architektonickou hodnotu díky využití barevně glazovaných cihel z někdejší lichtenštejnské cihelny v Poštorné.\n\n\n"}
{"id": "442256", "url": "https://cs.wikipedia.org/wiki?curid=442256", "title": "Tavolníkovec velkokvětý", "text": "Tavolníkovec velkokvětý\n\nTavolníkovec velkokvětý (\"Sorbaria grandiflora\") je bíle kvetoucí keř z rodu tavolníkovec, který náleží do čeledi růžovité.\n\nKeř je jen 50 cm vysoký, liší se od ostatních tavolníkovců nízkým vzrůstem, výhony chlupaté, červenošedé, kůra později odlupující se, listy lichozpeřené, dlouhé max. 18 cm, květy v řidších chocholících, až 13 cm velkých, bílé, kvete v červenci.\n\n \n"}
{"id": "442263", "url": "https://cs.wikipedia.org/wiki?curid=442263", "title": "Aladin (rozcestník)", "text": "Aladin (rozcestník)\n\nJméno/název Aladin může mít různé významy:\n\n"}
{"id": "442264", "url": "https://cs.wikipedia.org/wiki?curid=442264", "title": "Základní škola pro slabozraké Koperníkova", "text": "Základní škola pro slabozraké Koperníkova\n\nZákladní škola pro slabozraké, Koperníkova, Praha 2 je speciální základní (devítiletá) škola prioritně pro slabozraké děti, která existovala ve svém sídle přibližně 50 let. Dodnes existuje Základní škola pro žáky s poruchami zraku, která navazuje na tradici této školy.\n\nV únoru 1943 byl otevřen druhý postupný ročník Školy pro šetření zraku při obecné škole chlapecké ve Štěpánské ulici v Praze 2. Bylo zapsáno 8 žáků a třídní učitelkou se stala Marie Chaloupková.\n\nV září 1945 se již pětitřídní Národní školy pro slabozraké děti přestěhovala do vily Marie v Koperníkově ulici č. 12. První ředitelkou byla Marie Šimůnková. Za války v této budově sídlila skupina Hitlerjugend. V květnu 1945 byla vila Marie vybombardována a značně poškozena.\nTato vila byla dominantou vinohradského kopce. Budova zanikla požárem na konci 90. let 20. století.\n\nV říjnu 1946 škola vydala první speciální cvičebnice s velkými typy písma.\n\nV únoru 1948 se Zákonem o jednotném školství škola právně zařadila na úroveň ostatních škol. To bylo také datováno a pak slaveno (30. i 40. výročí) jako založení \nškoly. U příležitosti 30. výročí založení školy se v roce 1978 uskutečnil sjezd absolventů v Radiopaláci ÚKDŽ (Vinohradská ulice, Praha 2). K oslavám 50. výročí nedošlo.\n\nV květnu 1948 došlo k slavnostnímu otevření měšťanské školy pro šetření zraku, která byla umístěna do nově získané budovy, Koperníkovy 6. Dnes sídlo mediálních společností Media Marketing Services V měšťanské škole byla 6. až 9. třída. V této budově později sídlilo i Gymnázium pro zrakově postižené. Většina tříd od 6. do 9. třídy byla umístěna na Koperníkově 6, ale byly výjimky - při velkém počtu žáku zůstala třída na budově Koperníkova 12, kde byly větší učebny. Navíc žáci na některé předměty přecházeli do objektu Koperníkova 12 a také do tzv. pavilonu - vpravo za vstupním koridorem (psaní na stroji, fyzika a chemie, později družina) nebo do dílen a na pozemky;\n\nV prosinci 1950 zřízení domova (internátu) pro slabozraké děti na Francouzské ulici 56 (Praha 10). Bývalý útulek sv. Josefa, dnes v budově sídlí Pedagogicko-psychologická poradna pro Prahu 1, 2 a 4 a Psychologické poradenství pro děti a dospělé Mgr. Renáty Mikové.\n\nV roce 1952 bylo přiděleno části objektu vily v Koperníkova 8, kde byla zřízena speciální mateřská škola pro slabozraké děti, s oddělením pro děti s tupozrakostí jednoho oka. Tato speciální mateřská škola se později přestěhovala na Zelený pruh do Prahy - Krče; vila byla vrácena v restituci. V roce 2009 byla zřízena školní družina. Ta byla v 60. letech 20. stol. umístěna v dalším objektu, pod budovou základní (národní) školy, kde bývaly i dílny. Později tuto budovu škola opustila a budova byla využita pro bydlení státních zaměstnanců, bydlel zde Nejvyšší soudce ČSSR. \n\nOd konce 60. let 20. stol do roku 1971 probíhala rekonstrukce vily Marie, výuka byla na internátě školy na Francouzské ulici, družina i školní dílny se přestěhovaly blíže k vile Marii. Zahradou se dalo procházet až do školní jídelny Nad Petruskou, kam žáci této školy chodili spolu se ZŠ Makarenkova (dnes Jana Masaryka) na oběd, později se chodilo na oběd i na internát ZDŠ pro slabozraké na Francouzskou ulici.\n\nŠkola obhospodařovala své pozemky, na kterých se vyučovalo pracovní vyučování. Tyto pozemky se nacházely na místě dnešní vily Vinohrady. Vila Marie i přilehlá zahrada se stala exteriérem filmovým laboratoří Barrandov a natáčeli se zde filmy a televizní seriály.\n\nPři škole ve vile Koperníkova 8 bývalo i Oftalmologické oddělení fakultní nemocnice Motol, která školu zaštiťovala a žáci měli oční ambulanci pro případ úrazu nebo náhlého zhoršení zraku velmi blízko po ruce. V 60.-70. letech zde působili na postu přednosty ústavu MUDr. Fafl, po něm MUDr. Drastíková, později MUDr. Rodný. Ambulance se později přestěhovala na Bělehradskou třídu, ještě později do Kaprovy ulice ke Staroměstskému náměstí. V současné době působí v areálu FN Motol v Praze 5 jako Centrum zrakových vad.\n\nGymnázium pro zrakově postižené se odstěhovalo nejdříve do Michle v Praze 4 a dnes do Nových Butovic v Praze 5, kde sídlí spolu s obchodní školou a Obchodní akademií pro zrakově postižené dodnes. \n\nDnes na pozemcích bývalé školy Koperníkova 12 vyrostla Vila Vinohrady. \nDo školy jsou kromě zrakově postižených přijímáni i žáci s LMD a poruchami chování, vyžadující malý kolektiv a speciální péči. Škola sídlí na náměstí Míru.\n\nŠkola vždy spolupracovala i se Zvláštní školou ve Slezské ulici, do které byli umisťováni žáci se slabšími žákovskými výsledky a zřejmě také s LMD poruchami. Žáci této školy mívali společné ubytování na internátě na Francouzské ulici.\n\nVětšina absolventů těchto speciálních základních škol pokračovala až do 90. let 20. století na specializovaných středních školách: Gymnáziu pro zrakově postižené, dvouleté ekonomické škole s tříletou docházkou v Praze Krči (Klárův ústav) a s telefonickým kurzem, později (od roku 1983) s možností maturity na Obchodní akademii (tamtéž, dnes v Praze-Nových Butovicích) nebo na některém z učňovských oborů na SOU pro zrakově postižené (tamtéž) jako byly obory: knihař, čalouník, strojní mechanik, telefonista, kartáčník, dnes i masér nebo košíkář. \nOd 90. let 20. století se v daleko širší míře uplatnila integrace zrakově postižených žáků a po té studentů do škol běžného typu, což sebou nese především výhodu neodloučení od rodiny, ale na druhou stranu větší nároky na technické vybavení žáka a studenta, zapojení do kolektivu nehandicapovaných spolužáků, pomoc učitelů i rodičů. Navíc podobné školy či specializované třídy vznikly i v dalších městech (Plzeň, České Budějovice). Současně se školou pro slabozraké existovaly podobně zaměřené školy v Litovli, Opavě, v Moravské Třebové a velká speciální škola v Brně (dnes v Brně-Hlinkách).\n\nRád bych zde s Vaší pomocí soustředil filmy a seriály, v kterých je viděn areál školy nebo zaniklá vila Marie.\n1. Hříšní lidé města pražského - 3.díl/13\nLady Macbeth z Vinohrad\nSlavná detektivní parta pana rady Vacátka z pražské \"čtyřky\" bojuje s podsvětím. Tentokrát řeší případ dlouhodobé otravy sekčního šéfa Ulrycha olovem. Seriál kriminálních příběhů podle povídek Jiřího Marka (1968). \nPoslední záběry tohoto dílu ukazovaly vstup mezi Grébovkou a dánským velvyslanectvím, školní park a dlouhý záběr na budovu školy - vilu Marii.\n2. některé scény z TV seriálu Inženýrská odÿsea - herečka Libuše Havelková ošetřuje růže, natáčená zde někdy v letech 1978-1981.\n3. mezi žáky proběhl casting na role v dětském filmu Páni kluci.\n\n1884: měšťan Eduard T. Bittner nechal nad jižním svahem na okraji tehdy periferních Vinohrad postavit novorenesanční vilu podle plánů městského stavitele Jana Troníčka;\n\n1918: vilu koupil továrník Jindřich Waldes;\nÚspěšný majitel vršovického podniku Koh-i-noor vlastnil už předtím kousek odtud jinou vilu s velkou zahradou v Americké ulici, kde roku 1923 vybudoval i obrazárnu pro svou slavnou sbírku obrazů. Na pozemcích kolem vily Marie chtěl Waldes za první republiky zřídit slepičí farmu, stihl postavit i část potřebného vybavení, jenže záměr mu úřady kvůli nesouhlasu lidí v okolí nepovolily.\nVilu u obrazárny zničila bomba při americkém náletu 14. února 1945, torzo obrazárny muselo nedávno ustoupit novým činžovním domům developera Orco. Ve škole prý sídlil Hitlerjugend - dětská organizace nacistického Německa.\n\n1996: Vilu i s pozemky zrestituovala trojice Waldesových dědiců, všichni žijící v New Yorku. Nově jmenované vedení školy (ředitelka Lunerová) přesunulo od roku 2000 výuku po rychlé dohodě s radnicí Prahy 2 do náhradní budovy po bývalém autoopravárenském učilišti na Náměstí Míru.\nVyklizená nemovitost se záhy dostala do rukou developerů a v červnu 2000 také do zástavy u Raiffeisenlandesbank Niederösterreich-Wien.\n\nSpolečnosti ALAG Rezidence Koperníkova, s. r. o., se koncem roku 2001 podařilo - údajně vinou nejednoznačné klasifikace zeleně v okolí vily Marie - získat od pražského magistrátu územní rozhodnutí k projektu, podle něhož měly být v areálu postaveny čtyři čtyřpodlažní bytové domy a podzemní garáže (aniž by zmizela stará vila!!!).\n\n27. března 2002: podepsána kupní smlouva mezi firmami ALAG a Helsinky za 80 milionů\n\n2004: schválila vedoucí stavebního odboru ÚMČ Praha 2 Helena Nováková novým vlastníkům změnu územního rozhodnutí. Od 18. srpna 2004 tak mohla vedle vily Marie vyrůst místo čtyř činžáků \"novostavba rodinného domu\".\n\nV noci 11. listopadu 2004 zničil tři přízemní místnosti opuštěné a zvolna chátrající vily Marie požár založený podle hasičů zřejmě bezdomovci či feťáky, kteří se v ní scházeli. \n\nV noci z 19. na 20. ledna 2005 hořelo ve vile Marii znovu. Prokazatelně založený a rychle se šířící požár tentokrát zcela zničil střechu a krovy. I po tomto ohni však památkáři považovali budovu dál za rekonstruovatelnou. Vzápětí podanou žádost majitele o demolici proto památkáři jednoznačně zamítli. Povolili jen likvidaci dvou méně podstatných doplňkových stavbiček v zahradě - bez toho by totiž nemohla fyzicky vzniknout nová rezidence.\nBrzy nato už o pár desítek metrů dále vyrůstala vila Vinohrady, jejíž architektura s novorenesančním sousedem evidentně nepočítala. \n\nNa přelomu dubna a května 2006 upozornili místní obyvatelé památkáře, že jednoho rána kolem čtvrté až páté hodiny budova vily Marie \"spadla\", resp. byla zbourána (bez souhlasu úřadů!!!). Vyšetřování šlo do ztracena, byla udělena jen symbolická pokuta podle tehdy platných předpisů. Dnes je causa promlčena.\n\nVilu si nechal postavit Pavel Tykač, který ji využívá jako sídlo firmy a k bydlení.\n\n\n- žákovský časopis z roku 1988. \n"}
{"id": "442265", "url": "https://cs.wikipedia.org/wiki?curid=442265", "title": "Tour de France 2009", "text": "Tour de France 2009\n\nTour de France 2009, v pořadí již 96. ročník nejslavnějšího cyklistického etapového závodu světa – Tour de France, ae uskutečnil mezi 4. a 26. července 2009. Odstartoval úvodní časovkou v Monaku a skončil tradičně pod pařížským Vítězným obloukem. V jeho průběhu peloton zavítal postupně do šesti zemí, Monaka, Francie, Španělska, Andorry, Švýcarska a Itálie.\n"}
{"id": "442267", "url": "https://cs.wikipedia.org/wiki?curid=442267", "title": "P.O.D.", "text": "P.O.D.\n\nP.O.D. (Payable On Death) je americká alternativně metalová skupina, která byla založena roku 1992. Kapela se skládá ze zpěváka Sonnyho Sandovala, bubeníka Wuva Bernarda, kytaristy Marcose Curiela a baskytaristy Traa Danielse.\nMálokdo o kapele ví, že jeho členové jsou křesťané a spojili se za účelem vydělat peníze na lečbu zpěvákovy matky.\nSkupina již vydala sedm studiových alb a prodala po celém světě více než devět milionů cédéček. Také obdržela šest nominací na cenu Grammy a členové vytvořili několik soundtracků. Jejich třetí studiové album The Fundamental Elements of Southtown odstartovalo největší dobu slávy této kapely, přičemž se toto se CD stalo v USA platinové. Následující album, Satellite, bylo ještě úspěšnější a pochází z něj největší singly této kapely, \"Alive\" a \"Youth of the Nation\". CD se velmi dobře prodávalo a v USA se stalo třikrát platinové. Po tomto CD se skupina odvrátila od svého dřívějšího hudebního stylu (rap metalu, nu-metalu) a přiklonila se více k melodičtějšímu alternative metalu.\n\n"}
{"id": "442269", "url": "https://cs.wikipedia.org/wiki?curid=442269", "title": "Ferredoxin", "text": "Ferredoxin\n\nFerredoxin (Fd) je označení pro skupinu malých FeS proteinů, které obsahují jednu či dvě prostetické skupiny „FeS“ s obsahem atomů železa a síry (nikoliv však hemovou skupinou). Prostetické skupiny ferredoxinů se liší poměrem obou prvků: jsou to buď tzv. 2Fe–2S, nebo 4Fe–4S, případně 3Fe–4S. Bakterie mají ferredoxinů obvykle mnoho typů, u eukaryot je přítomen obvykle jeden nebo dva typu 2Fe–2S (vyjma rostlin, jež jich mívají více).\n\nAčkoliv jsou ferredoxiny poměrně rozmanité stavby, mají obecně jedinou funkci: slouží jako katalyzátory oxidoredukčních procesů. Uplatňují se jako přenašeče elektronů nízkého redox potenciálu, tedy v prvních fázích elektronových transportních řetězců. Je možné je najít ve světelné fázi fotosyntézy, v elektronovém transportním řetězci fixace dusíku a v metabolických procesech asimilace vodíku, dusíku a síry.\n"}
{"id": "442272", "url": "https://cs.wikipedia.org/wiki?curid=442272", "title": "Výměnná nástavba", "text": "Výměnná nástavba\n\nVýměnná nástavba (anglicky \"swapbody\") je přepravní skříň vybavená čtyřmi sklopnými nohami oddělitelná od dopravního prostředku. Manipulace se vykonává prostřednictvím klešťového závěsu (piggy-back hanger), který uchopuje nástavbu za zpevněné otvory, které se nacházejí v spodní části nástavby. Spolu s kontejnerem a návěsem patří do skupiny intermodálních přepravních jednotek (UTI). Nejpoužívanější typ výměnné nástavby má označení C 715 s rozměry 7,15 × 2,5 × 2,7 m. Její nevýhodou oproti kontejneru je, že se zásadně nedá stohovat.\n\n"}
{"id": "442273", "url": "https://cs.wikipedia.org/wiki?curid=442273", "title": "Dědečkovská klauzule", "text": "Dědečkovská klauzule\n\nDědečkovská klauzule je právní výjimka, která umožňuje za některých podmínek trvání starého pravidla, když se nová pravidla budou aplikovat na všechny nové situace. Tato výjimka je často omezena časově nebo faktem, že dojde ke změně. Jde o rozšíření pravidla, že právo nelze vymáhat retroaktivně (tj. zpětně).\n\nPříkladem byl americký federální zákon o útočných zbraních z roku 1994, který po dobu 10 let zakázal prodej a držení útočných střelných zbraní. Ovšem ti, kteří takové zbraně vlastnili před přijetím zákona, si je mohli ponechat.\n"}
{"id": "442275", "url": "https://cs.wikipedia.org/wiki?curid=442275", "title": "Azhdarcho lancicollis", "text": "Azhdarcho lancicollis\n\nAzhdarcho lancicollis (podle názvu draka v uzbecké mytologii) byl druhem azdarchidního pterodaktyloidního ptakoještěra, který žil v období svrchní křídy (stupeň turon, asi před 89 m. l.) na území dnešního Uzbekistánu (formace Bissekty).\n\nZ tohoto pterosaura jsou známé fragmentární pozůstatky, především pak charakteristické krční obratle. Ty objevil paleontolog L. A. Nessov v poušti Kyzylkum během expedice z let 1974–1981.\n\n\n"}
{"id": "442279", "url": "https://cs.wikipedia.org/wiki?curid=442279", "title": "Mikronésie (region)", "text": "Mikronésie (region)\n\nMikronésie (z řeckého \"μικρός - mikros\" (česky \"malý\") a \"νῆσος - nésos\" (česky \"ostrov\")) je souhrnné pojmenování pro ostrovy v severní části Oceánie. Přesná definice pojmu Mikronésie není striktně daná. Nejčastějším vymezením je oblast ohraničená na západě Filipínami, na jihozápadě a jihu Indonésií, Papuou-Novou Guineou a Melanésií a na východě Polynésií. V Mikronésii žije přibližně 550 000 obyvatel.\n\nDo mikronéského regionu se započítávají následující státy a závislá území:\n"}
{"id": "442283", "url": "https://cs.wikipedia.org/wiki?curid=442283", "title": "Ovečka Shaun", "text": "Ovečka Shaun\n\nOvečka Shaun (v anglickém originále Shaun the Sheep) je britský dětský animovaný televizní seriál studia Aardman a HiT Entertainment, který byl poprvé uveden ve Velké Británii na dětské stanici CBBC v srpnu 2006. První řada zaznamenala světový úspěch a tvůrci pokračují v natáčení dalších řad. Režisérem a autorem seriálu je Nick Park.\n\nDíky popularitě se seriál dočkal i spin-offu s názvem \"Timmy Time\", který je zaměřený na mladší diváky a vypráví o Shaunově mladším bratranci Timmym.\n\nPostava ovečky Shaun se poprvé objevila už v roce 1995 v krátkém filmu \"O chloupek\" s Wallacem a Gromitem. Film byl oceněn Oscarem.\n\nV České republice se, nejspíš chybou překladu, od počátku uvedení v TV uvádí název „Ovečka …“, ve skutečnosti je však správný název seriálu „Beránek …“. To je zřejmé z dalších sérií seriálu, kdy se beránek Shaun zamiluje do blonďaté ovečky atd. Stejně tak na vícejazyčných reklamních předmětech je pouze v české verzi uváděno pojmenování v ženském rodě (ovečka), ostatní jazyky jej uvádějí v mužském rodě (beránek).\n\n\n\n\n"}
{"id": "442284", "url": "https://cs.wikipedia.org/wiki?curid=442284", "title": "Akkojunluská dynastie", "text": "Akkojunluská dynastie\n\nAkkojunluská dynastie byla sunnitská dynastie, vládnoucí akkojunluskému státu. Zakladatelem byl Uzun Hasan.\n\n"}
{"id": "442287", "url": "https://cs.wikipedia.org/wiki?curid=442287", "title": "Pěvecké sdružení severočeských učitelů", "text": "Pěvecké sdružení severočeských učitelů\n\nPěvecké sdružení severočeských učitelů (PSSU) je mužský pěvecký sbor, který byl založen v severočeském Mostě v roce 1923. Měl podporovat vlastenecké tendence a český živel v tomto pohraničí a proto jeho repertoár se zakládal hlavně na lidové písni. Jeho domovskou základnou je základní umělecká škola v ulici Obránců míru v Mostě. Členy sboru jsou pedagogové ze severních Čech.\n\nV letech 1953–1991 vedl sbor sbormistr Alois Škarka, v 50. letech se rozrostl až na 90 členů a úspěšně absolvoval mnoho koncertních vystoupení jak doma, tak v zahraničí. Repertoár sboru se postupně rozšířil na hudbu světových klasiků, hudbu duchovní, vánoční a v poslední době nastudoval i několik spirituálů. V roce 2012 má 20 členů, sbormistem je PhDr. Zdeněk Fröhlich. \n\nPSSU vystupovalo i v zahraničí – ve Finsku, Anglii, Švédsku, Francii, Rakousku, opakovaně v Německu, Bulharsku, Maďarsku a Polsku.\n\n\n"}
{"id": "442292", "url": "https://cs.wikipedia.org/wiki?curid=442292", "title": "Ordina Open 2009 – muži", "text": "Ordina Open 2009 – muži\n\nTenisový turnaj ATP Ordina Open 2009 se konal ve dnech 14. - 20. června v nizozemském 's-Hertogenboschi venku na travnatých dvorcích. Odměny činily 450,000 EUR.\n\n\n\n"}
{"id": "442295", "url": "https://cs.wikipedia.org/wiki?curid=442295", "title": "Dlaždicový správce oken", "text": "Dlaždicový správce oken\n\nDlaždicový správce oken je jeden z typů správce oken grafického uživatelského rozhraní počítače. Jedná se o takového správce, který okna na monitor umisťuje tak, aby se nepřekrývala, na rozdíl od populárnějšího typu správců oken, které okna umisťují přes sebe.\n\nMezi dlaždicové správce oken pro X Window System patří například i3, ratpoison, Wmii nebo Ion. \n\nJe také řada správců oken, kteří mají dlaždicové umisťování oken jako jeden z možných módů fungování, nebo pro ně existují přídavné moduly, které umožní dlaždicové umisťování (například pro Compiz existuje přídavný modul \"Grid\").\n"}
{"id": "442302", "url": "https://cs.wikipedia.org/wiki?curid=442302", "title": "Rosenhanův experiment", "text": "Rosenhanův experiment\n\nRosenhanův experiment je převratný experiment zpochybňující praktiky psychiatrické vědy.\n\nV roce 1972 americký právník, psycholog a žurnalista David Rosenhan provedl experiment, ke kterému ho podnítily případy předstíraných duševních poruch branců vietnamské války. Se svými kolegy zpozoroval, že jsou branci schopni předstírat symptomy natolik přesvědčivě, že se dokázali vyhnout vojenské službě. Tento experiment proběhl v době, kdy již byly známé výsledky experimentu Roberta Rosenthala z roku 1966 o sebenaplňující předpovědi a kdy vyšla kniha Thomase Szasze \"Mýtus duševní nemoci (The Myth of Mental Illness)\". Rosenhan se rozhodl ověřit schopnost psychiatrů rozeznat skutečný stav duševního zdraví pacienta.\n\nRosenhan přemluvil 8 svých známých a kolegů, aby se nechali vyšetřit, každý v jiné psychiatrické klinice. Jediné, co měli ošetřujícímu lékaři při příjmu říci, bylo to, že slyší vnitřní hlas, který říká \"prázdný\" \"dutý\" a \"úder\". Dále bylo povoleno lhát pouze o svém jménu a zaměstnání, protože někteří z pseudopacientů byli psychologové a psychiatři, jinak měla být jejich výpověď pravdivá a nezavádějící. Pokud byli pseudopacienti hospitalizováni, měli okamžitě personálu oznámit, že jsou v pořádku, že jim nic není.\n\nPo krátké přípravě, kdy se pokusné osoby nemyly a nepečovaly o sebe, vydaly se včetně Rosenhana do různých v některých případech věhlasných psychiatrických léčeben v USA. Všichni byli přijati, a sice sedm z nich s diagnózou schizofrenie a jeden s diagnózou bipolární afektivní poruchy. Při terapeutických sezeních, která pseudopacienti podstoupili, se projevovalo takzvané nálepkování. Vše, co bylo řečeno, bylo vykládáno tak, aby to potvrzovalo předešlou diagnózu. Zajímavé také bylo, že ačkoliv lékařský personál byl o dané diagnóze přesvědčen, ostatní pacienti poznali, že jde o duševně zdravé jedince, a také se k nim podle toho chovali. Všechny pokusné osoby také popisovaly nepříjemné a neosobní zacházení, sám Rosenhan byl dokonce svědkem násilnického chování personálu léčebny vůči pacientům. Průměrná doba hospitalizace byla 19 dnů, maximální pak 52 a nejkratší doba, kterou pseudopacient strávil v léčebně, byla 7 dní. Až poté byli propuštěni z důvodu dočasného pominutí příznaků nemoci.\n\nPo zveřejnění výsledků experimentu v roce 1972 v článku \"Jak být zdravý na nezdravých místech\" vědeckého časopisu Science se Rosenhan dočkal ostré kritiky pro klamání psychiatrického personálu. Pacienti dle této kritiky přijdou k lékaři, pokud mají nějaký problém, a simulovat se dá i somatický příznak nemoci. Jedna z klinik dokonce Rosenhana vyzvala, aby jí po dobu tří měsíců náhodně posílal pacienty, kteří budou svou duševní nemoc pouze předstírat. Poté, co Rosenhan výzvu přijal a uplynula dohodnutá doba, klinika oznámila, že odhalila 41 podvodníků. Rosenhan však neposlal nikoho.\n\nExperiment dopomohl ke ztrátě všemocnosti a neomylnosti psychiatrie 40. a 50. let 20. století. Navíc rozpoutal diskuzi o věrohodnosti a vědeckosti psychiatrických diagnóz a psychiatrie samotné. Stal se prvotním impulzem ke změně DSM (Diagnostické a statistické příručky duševních nemocí), jež je základem pro určování duševního zdraví pacientů. Experiment také otevřel otázku společenského vlivu na vymezení duševních poruch (např. na homosexualitu). Do současnosti se experimenty podobné tomu Rosenhanovu několikrát opakovaly.\n\n"}
{"id": "442307", "url": "https://cs.wikipedia.org/wiki?curid=442307", "title": "Marie Luisa Parmská", "text": "Marie Luisa Parmská\n\nMarie Luisa Parmská (9. prosince 1751, Parma – 2. ledna 1819, Řím) byla parmskou princeznou z linie rodu Bourbon-Anjou a provdanou španělskou královnou, jíž se po manželově boku stala 14. prosince 1788. Jejím manželem byl bratranec král Karel IV.\n\nNarodila se jako nejmladší dcera parmské vévodkyni Luise (1727–1759) a jejímu manželovi Filipovi (1720–1765). Měla dva starší sourozence. Sestra Isabela se provdala za císaře Josefa II. a bratr Ferdinand se oženil s Josefovou sestrou Marií Amálií a v roce 1765 se pak stal dalším parmským vévodou.\n\nDne 4. září 1765 se provdala za asturijského knížete/prince a tedy následníka španělského trůnu Karla, jí bylo třináct a ženichovi šestnáct let. Tímto sňatkem došlo ke spojení mezi vládnoucí španělskou a parmskou linií Bourbonů.\n\n"}
{"id": "442308", "url": "https://cs.wikipedia.org/wiki?curid=442308", "title": "Marie Luisa Bourbonsko-Parmská", "text": "Marie Luisa Bourbonsko-Parmská\n\nPod jménem Marie Luisa Bourbonsko-Parmská můžeme najít více osob: \n\n"}
{"id": "442310", "url": "https://cs.wikipedia.org/wiki?curid=442310", "title": "Otto Wagner (voják)", "text": "Otto Wagner (voják)\n\nPlukovník Otto Viktor Wagner (28. března 1902 Praha – 20. května 1974 Jihlava) byl československý voják známý především svým působením ve francouzské Cizinecké legii v době druhé světové války.\n\nNarodil se jako první syn v rodině PhDr. Oktaviána Wagnera, profesora státní průmyslové školy v Praze. Po maturitě na reálném gymnáziu v Berouně v roce 1920 krátce pokračoval v dalších studiích, ale brzy jich zanechal a po krátkém působení jako zatímní učitel na měšťanské škole ve Zdicích se rozhodl pro vojenskou kariéru. \nVystudoval Vojenskou akademii v Hranicích a  francouzskou École spéciale militaire de Saint-Cyr. Působil pak jako důstojník z povolání v Československé armádě, kde dosáhl hodnosti \nštábního kapitána. \nV době československé mobilizace na podzim 1938 byl velitelem 12. (kulometné) roty 1. horského pěšího pluku rozmístěné v prostoru Oravy. V březnu 1939 se se svým útvarem podílel na opatřeních československé armády proti slovenským separatistům a po vzniku samostatné Slovenské republiky z ní byl 27. března vyhoštěn do okupovaných Čech.\n\nZ Prahy 18. května 1939 uprchl do Polska, kde krátce působil na československém konzulátu v Krakově. Odtud byl vznikajícím československým odbojem odeslán do Francie, kde v červnu 1939 zažádal o vstup do Francouzské armády. Do 17. srpna, kdy byl v hodnosti \"capitaine\" přijat do francouzského koloniálního vojska, působil jako pomocník československého vojenského atašé v Paříži. Francouzskou armádou byl původně převelen do Dakaru, ale než tam mohl nastoupit, vypukla druhá světová válka a Wagner byl od začátku září 1939 přeložen ke službě u československého konzulátu v Marseille, kde se jako přednosta jeho vojenské kanceláře podílel na organizaci vznikajících ozbrojených sil v exilu. Prvního prosince 1939 se stal dočasným velitelem I. praporu 2. československého pěšího pluku v Agde. Po reorganizaci československých ozbrojených sil se v červnu 1940 zúčastnil bojů na západní frontě jako zástupce velitele pěšího praporu I./2. \n\nPo kapitulaci Francie byl evakuován do Spojeného království, kam dorazil 12. července 1940. Zde byl v 1. československé smíšené brigádě zařazen do tzv. velitelské zálohy (existující vzhledem k přebytku důstojníků, pro které neexistovalo zařazení odpovídající jejich hodnostem), a posléze od počátku září zastával funkci zástupce velitele kulometné čety. 3. listopadu 1940 byl přeložen k brigádnímu náhradnímu tělesu jako tzv. nezařazený, spolu s dalšími důstojníky kteří podepsali dopis presidentu republiky Edvardu Benešovi v němž kritizovali poměry panující v exilovém vojsku. 16. listopadu 1940 byl vykázán z prostoru dislokace československých ozbrojených sil, a propuštěn mimo činnou službu, ale druhé opatření bylo 26. listopadu revokováno. Mezi lednem a dubnem 1941 byl internován v Leamingtonu.\n\nŠestnáctého dubna 1941 přešel se svolením presidenta republiky do služby v Cizinecké legii Svobodných Francouzů. Zde převzal funkci velitele roty u II. praporu 13. půlbrigády, s nímž se v roce 1941 zúčastnil bezpečnostních operací v Sýrii. V roce 1942 se jednotka přesunula na severoafrické bojiště, kde se Wagner vyznamenal během bitvy o Bir Hakim v níž rota pod jeho velením provedla několik úspěšných lokálních protiútoků, kterými odlehčila tlaku na obklíčený perimetr. Po skončení bitvy a reformování francouzských sil v ní zúčastněných se stal zástupcem velitele II. praporu 13. půlbrigády, a v této funkci se zapojil do bitvy u El Alameinu, kde byl 24. října 1942 vážně raněn během bojů o návrší El Himemait.\n\nBěhem rekonvalescence byl 25. března 1943 povýšen do hodnosti \"chef de bataillon\" a přeložen do Británie, kde krátce působil v Camberley jako instruktor kursů pro nižší důstojníky francouzských ozbrojených sil. Mezi zářím 1943 a dubnem 1944 zastával funkci velitele praporu III./13. Cizinecké legie v Sidi Bel Abbès.\n\nPo návratu do Británie absolvoval mezi dubnem a srpnem 1944 několik speciálních kursů sabotáže a boje v týlu nepřítele, ale k jeho vysazení do akce nedošlo. Od poloviny listopadu až do konce roku 1944 byl zástupcem velitele náhradního a výcvikového tělesa Cizinecké legie v Coulommiers, a 1. ledna 1945 se stal velitelem pluku Forces françaises de l'intérieur „Foch“. V jeho čele se zúčastnil útoku na Royan a obléhání La Rochelle, které trvalo až do konce války v Evropě. Válku ukončil v hodnosti \"lieutenant-colonel\" francouzské armády a byl jedním z pouhých čtyř Čechoslováků kterým byl udělen Ordre de la Libération.\n\nPo návratu do vlasti v červenci 1945 nastoupil opět službu v Československé armádě v níž byl 1. srpna 1945 povýšen do hodnosti podplukovníka, a 1. září byl jmenován zatímním velitelem 20. pěšího pluku dislokovaného nejprve v Michalovcích a posléze v Prešově. Mezi dubnem a srpnem 1946 se jako velitel skupiny „Otto“, která byla podřízena velitelství „Zlato“, zúčastnil bojů s Banderovci v Karpatech a 1. října 1946 byl povýšen na plukovníka.\n\nMezi 1. zářím 1946 a 31. lednem 1947 prošel kursem pro velitele vojskových těles a následně působil nejprve jako velitel 68. pěšího praporu v Jeseníku a od srpna 1948 jako zástupce velitele 13. brigády v Karlových Varech. 30. dubna 1949 se stal velitelem motorizované brigády tankového sboru v Olomouci. V době mezi 16. zářím 1949 a 16. červnem 1950 byl posluchačem Nejvyšší vojenské akademie v Praze. Ačkoliv byl členem KSS, prvního dubna 1951 byl jako politicky nespolehlivý přeložen do výslužby.\n\nPracoval pak jako lesní dělník v Jeseníku, ale v březnu 1953 byl zatčen a odsouzen ke dvěma letům odnětí svobody, ztrátě důstojnické hodnosti a zákazu pobytu v Praze za hromadění zbraní a navádění k pokusu o opuštění republiky. V roce 1954 byl propuštěn z výkonu trestu v rámci amnestie. Živil se nadále jako pomocný dělník na mnoha místech republiky, a brigádnicky pracoval i poté co v roce 1962 odešel do starobního důchodu. Stáří prožil v osadě Pejpina u Hudlic, kde vedl velmi spartánský život. \n\nZemřel v roce 1974 a v roce 1976 byly jeho zpopelněné ostatky uloženy v Památníku cizinecké legie v Aubagne.\n\n\n\n"}
{"id": "442317", "url": "https://cs.wikipedia.org/wiki?curid=442317", "title": "Rob Blake", "text": "Rob Blake\n\nRobert Bowlby Blake (* 10. prosince 1969, Simcoe, Ontario, Kanada) je bývalý kanadský hokejový obránce. Blake je jeden z členů tak zvaného Triple Gold Clubu, což znamená, že dokázal vyhrát zlatou medaili na Mistrovství světa, na Zimních olympijských hrách a k tomu dokázal získat Stanley Cup. V současnosti působí na pozici asistenta generálního manažera v týmu Los Angeles Kings a také u kanadské reprezentace na světových šampionátech.\n\nZačínal v týmu Brantford Classics v Ontarijské juniorské lize OHA-B \"(Ontario Hockey Association)\". V sezóně 1986/1987 přešel do týmu Stratford Cullitons, který hrál také OHA-B. V 18 letech šel hrát do USA na univerzitu Bowling Green University z ligy CCHA \"(Central Collegiate Hockey Association)\". Hned po první sezóně v tomto týmu ho draftoval tým Los Angeles Kings do NHL ve 4. kole na celkově 70. místě. Jemu se, ale paradoxně na univerzitě začalo dařit, až po draftu, když se v sezóně 1988/1989 dostal do nominace do CCHA 2. All-Star Týmu ligy \"(Ideální sestava ligy v sezóně)\". A v sezóně 1989/1990 se dostal dokonce do CCHA 1. All-Star Týmu ligy a současně do 1. All-American Týmu NCAA West \"(Ideální sestava sezóny všech amerických univerzit)\". V té sezóně nastoupil poprvé v NHL za tým Los Angeles Kings, za který ovšem odehrál pouze 4 zápasy.\n\nCelou sezónu 1990/1991 už odehrál za Los Angeles Kings v NHL. Jako nováček si v 75 zápasech připsal 46 kanadských bodů za 12 gólů a 34 asistencí, což bylo na obránce vynikající a za své úspěchy si vysloužil jmenování do 1. All-Rookie Týmu NHL \"(Ideální sestava nováčků v sezóně NHL)\". Na konci sezóny byl nominován do reprezentačního týmu Kanady pro Mistrovství světa ve Finsku, kde vyhrál s týmem stříbrnou medaili. V další sezóně 1991/1992 se mu dařilo o poznání hůře, částečně i kvůli zranění. V sezóně 1992/1993 patřil k nejlepším obráncům ligy a vynikající byl hlavně v defenzivní činnosti, ale zároveň zvládal podporovat útok a nesmírně platný byl při přesilovkách. Ostatně jeho 59 kanadských bodů v 76 zápasech mluví za vše. V té sezóně se v Playoff NHL dostal s Los Angeles až do finále, ale tam byl jeho tým poražen Montrealem, ale díky výhře v Západní konferenci NHL získal spolu s týmem - Clarence S. Campbell Bowl. V sezóně 1993/1994 si dosáhl svoje osobní individuální rekordy platné až dodnes. V 84 zápasech dal 20 gólů a 48 asistencí, čímž si připsal 68 kanadských bodů. V tom ročníku NHL byl zvolen poprvé v kariéře do prestižního zápasu All-Star Game \"(Kde je spíše prestižní nominace, než přímo zápas)\". Na konci sezóny opět přijal možnost hrát za Tým Kanady na Mistrovství světa, tentokrát v Itálii. S reprezentací vyhrál ve čtvrtfinále nad Českou republikou 3:2, v semifinále nad Švédskem 6:0 a ve finále 2:1 v samostatných nájezdech nad Finskem, čímž získali zlaté medaile. Další dvě sezóny byli poznamenány zraněními. V sezóně 1994/1995 \"(Tato sezóna byla z důvodu stávky, jak hráčů, tak klubů NHL zkrácena na 48 zápasů základní části)\" odehrál pouze 24 zápasů a v sezóně 1995/1996 odehrál kvůli zranění kolene dokonce pouze 6 zápasů. V létě roku 1996 byl nominován do reprezentace pro prestižní Světový Pohár \"(nástupce Kanadského Poháru)\". Tým Kanady sice porazil ve čtvrtfinále 4:1 Německo a v semifinále v prodloužení 3:2 Švédsko, ale ve finále prohrál s USA 1:2 na zápasy. Rob Blake tedy získal s reprezentací Kanady stříbrné medaile na svém prvním Světovém Poháru. Po promaroděných sezónách se v sezóně 1996/1997 rozehrával. V 62 zápasech si připsal 31 kanadských bodů. Na konci sezóny šel opět reprezentovat Tým Kanady na Mistrovství světa ve Finsku, kde po výhách ve finále 2:1 na zápasy nad Finskem opět získali zlaté medaile a Rob Blake byl ještě k tomu vyhlášen nejlepším obráncem turnaje a byl zvolen do 1. All-Star Týmu Mistrovství světa \"(ideální sestava turnaje)\". V sezóně 1997/1998 mezi obránci v NHL vynikal a získal James Norris Memorial Trophy \"(cena pro nejlepšího obránce sezóny NHL)\" a byl zvolen do 1. All-Star Týmu NHL. Byl také nominován do reprezentačního týmu Kanady pro Zimní olympijské hry, které se hráli v únoru 1998. Na těchto olympijských hrách byla Kanada velkým favoritem. V Playoff porazili ve čtvrtfinále 4:1 Kazachstán, ale v semifinále nečekaně prohráli s Českou republikou na samostatné nájezdy 1:2 a svůj neúspěch dovršili při porážce 2:3 od Finska v zápase o 3. místo. Kanada tedy skončila bez medaile, ale Rob Blake si alespoň jeden úspěch odvezl a to v podobě vyhlášení nejlepším obráncem turnaje. Na konci sezóny ještě přijal možnost reprezentovat Kanadu na Mistrovství světa ve Švýcarsku, ale tam s kanadským týmem skončili dokonce až na 6. místě poté, co nepostoupili ze čtvrtfinálové skupiny. V sezóně 1998/1999 opět čtvrtinu zápasů kvůli zraněním vynechal, což bylo znát i na nižší produktivitě. Přesto byl opět zvolen do All-Star Game, a na konci sezóny už popáté přijal možnost reprezentovat Kanadu na Mistrovství světa, tentokrát v Norsku, kde ovšem skončili bez medaile na 4. místě. V sezóně 1999/2000 hrál výtečně. Byl zvolen do NHL All-Star Game a za celou sezónu byl zvolen do 2. All-Star Týmu sezóny NHL. V sezóně 2000/2001 byl už počtvrté zvolen do NHL All-Star Game.\n\nPo 54 utkáních sezóny 2000/2001, odehraných za Los Angeles Kings, byl vyměněn spolu se Stevem Reinprechtem do Colorada Avalanche, za Adama Deadmarshe, Aarona Millera, 1. kolo draftu 2001 (Dave Steckel) a 1. kolo draftu 2003 (Brian Boyle) + pozdější vyrovnání \"(jednalo se o Coloradské postoupení práv na hráče Jareda Aulina týmu Los Angeles)\". Rob Blake se touto výměnou dostal před Playoff NHL do týmu favorizovaného na Stanley Cup. V Denveru hrál skvěle a tým Colorado Avalanche získáním Roba Blakea o třídu zvýšil své šance na Stanley Cup, který nakonec také získali. Rob Blake tím dosáhl další velké mety, společně se Stanley Cupem vyhrál i další klubovou trofej - Clarence S. Campbell Bowl a byl zvolen do 2. All-Star Týmu sezóny NHL. Ve vynikajících výkonech pokračoval i v sezóně 2001/2002, ve které hrál opět v NHL All-Star Game a byl znovu zvolen do 2. All-Star Týmu sezóny NHL. Během sezóny si také zahrál za reprezentaci Kanady na Zimních olympijských hrách v Salt Lake City, kde po vítězstvích ve čtvrtfinále 2:1 nad Finskem, v semifinále 7:1 nad Běloruskem a ve finále 5:2 nad USA - získali zlaté medaile a Rob Blake tím pádem dovršil podmínky k přijetí do tak zvaného Triple Gold Clubu \"(Zisk zlatých medailí z Mistrovství světa a Zimních olympijských her, a vítězství ve Stanley Cupu)\". Rob Blake se tak zařadil mezi legendy ledního hokeje. V sezóně 2002/2003 i 2003/2004 hrál pošesté a posedmé v NHL All-Star Game. Celkově si Rob Blake v 7 All-Star zápasech připsal 4 kanadské body za 1 gól a 3 asistence. V sezóně 2004/2005, kdy se NHL kvůli výluce nehrála, nehrál vůbec a doléčoval šrámy. Vůbec na něm pauza nebyla znát a v sezóně 2005/2006 získal v 81 zápasech NHL 51 kanadských bodů a byl během sezóny nominován do reprezentace Kanady pro Zimní olympijské hry 2006 v Turíně. Tyto Olympijské hry ovšem skončili pro Kanadu fiaskem, když nepostoupili ve čtvrtfinále přes Rusko, se kterým prohráli 0:2. Skončili na tristním 7. místě.\n\nPo této sezóně mu skončila smlouva u Colorada Avalanche a jako volný hráč podepsal smlouvu se svým staronovým týmem Los Angeles Kings. Ve 37 letech se tak vrátil tam, kde v NHL začínal. Zde už se na něm začal projevovat jeho vyšší hokejový věk a už nezářil, tak jako dříve. Přesto byl stále nesmírně platný. V sezóně 2006/2007 si připsal 34 kanadských bodů a v sezóně 2007/2008 si připsal 31 kanadských bodů.\n\nPo 2 sezónách v Los Angeles mu opět vypršela smlouva a tentokrát jako volný hráč podepsal smlouvu se San Jose Sharks. Ve 39 letech se nečekaně vrátil v San Jose mezi elitní obránce ligy. V té sezóně si připsal v 73 zápasech 45 kanadských bodů za 10 gólů a 35 asistencí.\n\n19. června 2010 oficiálně ukončil hráčskou kariéru.\n\nV roce 2011 se stal asistentem generálního manažera v týmu Kanady pro Světový šampionát 2011. Pro stejnou roli byl zvolen vedením asociace také pro šampionát 2014. Mimoto se před sezónou 2013/14 stal asistentem generálního manažera klubu NHL - Los Angeles Kings.\n\n\n\n"}
{"id": "442319", "url": "https://cs.wikipedia.org/wiki?curid=442319", "title": "Květnov (Havlíčkův Brod)", "text": "Květnov (Havlíčkův Brod)\n\nKvětnov je v současné době katastrálním územím a částí města Havlíčkův Brod v okrese Havlíčkův Brod.\n\nO založení osady Květnov neexistují přesné historické záznamy, ale k osídlení této lokality došlo nejpravděpodobněji v období 13. až 14. století, kdy se v kraji těžilo stříbro a jiné nerosty a poblíž těžebních míst vznikaly malé hornické osady. O založení osady mohla také nemalou měrou rozhodnout i poloha v blízkosti hlavní cesty mezi Brodem a Jihlavou. Těžba na Vrchovině nebyla nijak významná a brzy zanikla, ale lidé z dolů zůstali a začali se věnovat jiným činnostem, zejména zemědělství, lesnictví a v neposlední řadě i řemeslům. Život v osadách tedy nezanikl, nýbrž pokračoval ve změněné podobě dál. Lidé se ale více soustřeďovali do okolí větších obcí a měst a těžko dostupné kopce Vysočiny obývali jen skutečně vytrvalí osadníci.\n\nPůvodní název osady \"Blumendorf\" ukazuje na fakt, že většina obyvatel bývala německá, některé prameny dokonce uvádějí 50–90 % německy mluvícího obyvatelstva na Vysočině. Stejně tomu bylo i ve většině okolních obcí, jejichž německé názvy se dodnes sice neoficiálně, ale stále používají.\n\nTomuto jazykovému rozložení odpovídala i školní výuka, která byla dvojjazyčná, některé školy byly ryze české, některé zase jen německé a děti tak na přání rodičů musely pěšky cestovat za školní výukou i desítky kilometrů denně podle toho, v jakém jazyce si rodiče přáli děti vyučovat.\n\nV osadě Květnov, tehdy ještě Blumendorf, existují zmínky dokonce o dvou školách, české a německé. Obě byly „jednotřídky“, záznamy o počtu žactva nejsou známy.\n\nZlom nastal až po skončení druhé světové války, kdy byla valná většina německého obyvatelstva vystěhována a úředním jazykem se stala výhradně čeština. Česká jednotřídka byla v provozu až do šedesátých let 20. století. Stejně tak i původně německé statky osídlili čeští zemědělci. Na přítomnost německého obyvatelstva poukazují již jen příjmení rodáků: některá jsou psaná původní německou verzí, jiná už počeštěnou, ale je ze všech patrný původ.\n\nSoukromé hospodaření nemělo po druhé světové válce příliš dlouhého trvání a brzy ustoupilo masivnímu zakládání zemědělských družstev. Květnov byl nejprve součástí JZD Suchá a i to se později sloučilo s JZD Okrouhlička. Tento stav trvá prakticky i v dnešní době. Po roce 1989 sice několik zemědělců využilo možnosti navrácení svých polností, ale většina květnovských zemědělců je stále podílníky ZD Okrouhlička.\n\nPodle sčítání 1921 zde žilo v 37 domech 222 obyvatel, z nichž bylo 122 žen. 41 obyvatel se hlásilo k československé národnosti, 179 k německé. Žilo zde 215 římských katolíků a 7 evangelíků.\n\nCo se počtu obyvatel týče, patří Květnov mezi ne příliš osídlené. Počet trvale přihlášených obyvatel jen stěží přesahuje stovku. Trvale obydlených staveb je v obci 30, za zmínku stojí i fakt, že se obec stala v poslední době vyhledávanou pro novostavby a v neposlední řadě i pro rekreační bydlení. Možná tomu přispívá rozhled na okolní krajinu, která je tvořena kopci, jež mají výšku 550–600 metrů nad mořem (samotný Květnov je v nadmořské výšce 594 metrů), nebo výhodná poloha v půli cesty mezi Havlíčkovým Brodem a Jihlavou a v blízkosti dalších měst Polná a Humpolec.\n\nStejnou měrou, jakou přibývají novostavby, přibývá i možnost kulturního a sportovního vyžití. V areálu bývalého zemědělského objektu našla útočiště mladá stáj Rony, která má kapacitu pro ustájení bezmála dvou desítek koní a každoročně pořádá na jaře a na podzim jezdecké závody.\n\nNezanedbatelná je také činnost místního fotbalového družstva. V roce 2008 fotbalisté za podpory osadního výboru zvelebili místní dětské a fotbalové hřiště a zahájili tradici letních turnajů v malé kopané.\n\nMožnost kvalitního využití volného času nabízí také nedaleký rybník Hubertka s možností sportovního rybolovu a řadou doprovodných akcí, nebo lze v zimních měsících zavítat na „protější“ kopec Vysoká a zalyžovat si na profesionálně udržované sjezdovce. Vede sem několik naučných turistických stezek. Obec leží na sice poněkud náročné, ale cyklisty hojně využívané trase.\n\n"}
{"id": "442324", "url": "https://cs.wikipedia.org/wiki?curid=442324", "title": "Bond girl", "text": "Bond girl\n\nBond girl (česky: \"Bondova dívka\") je označení pro postavu nebo herečku, jejíž role projevuje milostný zájem o Jamese Bonda ve filmu, románu či videohře. Postava dívky má často charakter oběti a je agentem 007 zachráněna.\n\nProfesně se jedná o spolupracující agentky, jindy ale o zákeřné členky nepřátelských spolků a organizací. Některé z nich hrají v příběhu pouze okrajovou roli, jiné jsou naopak klíčovými postavami. Základním motivem je Bondova schopnost dívky svést, což má vliv na úspěšnost celé mise.\n\nStálé postavy jako „M“ a Moneypenny nejsou považovány za klasické Bondovy dívky.\n\n(*) – \"pravděpodobná národnost\"\n\nEON Productions se prohlásila za oficiálního producenta \"filmové série Jamese Bonda\" a v letech 1962-2009 vytvořila 22 snímků (viz seznam výše). Ovšem bondovky také natočila jiná studia a produkce. Ty jsou ze strany EON Productions označovány za neoficiální, stejně jako Bond girls, které se v nich objevily.\n\n"}
{"id": "442329", "url": "https://cs.wikipedia.org/wiki?curid=442329", "title": "Veselé pohádky z muzikantské zahrádky", "text": "Veselé pohádky z muzikantské zahrádky\n\nVeselé pohádky z muzikantské zahrádky je pohádková kniha spisovatelky Marie Kubátové z roku 2006. Knihu pohádek ilustroval Karel Franta.\n\nKniha Veselé pohádky z muzikantské zahrádky obsahuje 14 pohádek, každá je o nějakém hudebním nástroji, a úvodní povídání, ve kterém je popis cesty k nápadu napsat celou knihu o muzikantských pohádkách. Nacházejí se zde pohádky o bubnu, base, vozembouchu, o houslovém klíči, o dudách, o lesním rohu a o mnoha dalších hudebních nástrojích. Každý má svůj příběh, svoje kouzlo i své zvláštnosti, například basa nějaký čas nosila basistu, vozembouch si vymyslel čert, aby směl hrát v kapele, a ve foukací harmonice se skrývá malá meluzínka.\n\nV knize se nacházejí také postavy jako mluvící kozel, studánky s mrtvou a živou vodou, moudrý jelen, který jako strážce lesa hlídá svoji zvěř. I například loupežníky, ale ti se nakonec obrátí vlivem kouzelného vyprávění o hudebních nástrojích a jejich mocí.\n\nNa konci knihy se nachází slovníček hudebního názvosloví a slovníček krkonošského nářečí.\nVeselé pohádky z muzikantské zahrádky, vydalo nakl. Sláfka, ISBN 80-86631-47-8, 144 stran\n"}
{"id": "442345", "url": "https://cs.wikipedia.org/wiki?curid=442345", "title": "Zenobia", "text": "Zenobia\n\nSlovo Zenobia má několik významů.\n"}
{"id": "442347", "url": "https://cs.wikipedia.org/wiki?curid=442347", "title": "SMC Corporation", "text": "SMC Corporation\n\nSMC Corporation je japonská nadnárodní korporace, která je s podílem na celosvětovém trhu 34 % (k roku 2019) největším dodavatelem pneumatických prvků pro průmyslovou automatizaci.\n\nHistorie firmy SMC se začala psát na jaře roku 1959, kdy 27. dubna byla v Japonsku založena firma Shoketsu Kinzoku Kogyo Co. Ltd. Teprve později byla firma přejmenována na SMC Corporation. Ve svém názvu ale firma stále nese známky původního zaměření: SMC = Sintered Metal Corporation. Od prvního dne až do dneška je v jejím čele pan Yoshiuki Takada.\n\nZ původně lokálního výrobce se firma postupně rozšiřovala na asijském trhu. V roce 1967 firma proniká do Austrálie a v sedmdesátých letech také do Evropy a Ameriky.\n\nV současné době má firma zastoupení v 78 zemích světa. SMC zaměstnává přes 5.400 pracovníků, celkově na světě pracuje pro SMC přibližně 15.400 lidí (prodejci prvků SMC).\n\nFirma SMC Corporation má po celém světě 29 výrobních závodů.\n\nZpočátku se firma zabývala pouze výrobou filtračních elementů ze slinutých kovů. Postupem času se však do výrobního programu firmy dostali pneumatické prvky jako jsou jednotky pro úpravu vzduchu, pneumatické válce, mechanicky i elektromagneticky ovládané ventily, snímače tlaku a průtoku vzduchu, vysoušečky vzduchu, prvky pro vakuum a také další prvky jako například elektropohony a v posledních letech ionizéry pro odstranění statické elektřiny. Ve výrobkovém portfoliu firmy SMC je nyní přibližně 11.000 základních prvků a 630.000 různých kombinací jejich parametrů.\n\nVe třech technických centrech firmy v Japonsku, USA a Anglii pracuje celkem 1.200 technických expertů. Výsledkem je, že firma je celosvětovým lídrem ve své oblasti průmyslu. Každý rok je uvedeno na trhu přibližně 50 nových výrobků vyvinutých firmou SMC.\n\nVýznamným rysem firmy je její spolupráce se školami a výukovými centry. Pro jejich činnost firma nabízí vlastní výukové systémy vyvíjené ve firmě SMC International training ve Španělsku.\n\nV České republice byla firma SMC Industrial automation CZ s.r.o. založena v lednu 1995 jako 100% dceřiná společnost firmy SMC Pneumatik GmbH Rakousko, která má na starosti celkem 14 zemí střední a východní Evropy. Od svého založení se firma nezabývá pouze prodejem pneumatických prvků, ale nabízí svým zákazníkům také technické řešení.\n\nHlavní centrála společnosti je v Brně. Nachází se zde vedení společnosti, technické oddělení, oddělení služeb zákazníkům, sklad a logistika. K dispozici je zde \"show room\" a \"traning room\", v nichž probíhají školení a semináře pro zákazníky, zaměstnance SMC a velmi často také pro školy technického směru.\n\nHistorickým mezníkem ve vývoji společnosti SMC CZ byl rok 2008, kdy bylo nejvyšším vedením rozhodnuto o výstavbě nového výrobního závodu ve Vyškově na Moravě, nedaleko Brna. Účelem výstavby tohoto závodu je především požadavek na uspokojení stále narůstajících potřeb zákazníků a pokrytí rozšiřujícího se podílu SMC na světových trzích. Výstavba výrobního závodu byla dokončena na podzim roku 2010.\nZávod disponuje plochou 13 000m2 a vlastní budova je koncipována a vystavěna za použití nejnovějších technických poznatků tak, aby splňovala nejvyšší kvalitativní standardy, včetně efektivního využití energií.\nZávod nabízí produkty vysoké kvality a zaručuje svým zákazníkům na evropském trhu rychlé dodávky. První válec CQ2 byl vyroben 4.8.2011 a výroba byla spuštěna v prosinci roku 2011. V současnosti dochází k nárůstu objednávek a ke zvyšování produkce.\n\n\n"}
{"id": "442362", "url": "https://cs.wikipedia.org/wiki?curid=442362", "title": "Bobík (Čtyřlístek)", "text": "Bobík (Čtyřlístek)\n\nBobík je jeden ze čtyř hrdinů českého komiksu Čtyřlístek autora Jaroslava Němečka.\n\nBobík je, stejně jako ostatní tři hrdinové, vyobrazen jako kombinace člověka a zvířete. Má lidské tělo a chodí vzpřímeně, má však prasečí hlavu a nohy zakončené kopýtky (spolu s Pinďou jsou zobrazováni bosí, jen výjimečně obutí např. do bačkor). Bývá nejčastěji zobrazován v zelené košili a žlutých kalhotách.\nBobík je charakterizován jako sportovec, ale spíše jako silák než atlet. Jeho síla mu v různých spletitých situacích přichází vhod, dále je nebojácný, ale někdy až popudlivý. Rád hlasitě zpívá, hraje na několik hudebních nástrojů, především na kytaru. Na audio CD \"Superkapela z Třeskoprsk\" hraje na bubny. Má též zálibu v dobrém jídle, takže má občas problémy s nadváhou. Někdy zastupuje Myšpulína jako řidič (č. 164 – \"Únos\").\n\nPříbuznými Bobíka, kteří v komiksu vystupovali, jsou teta Bobina a bratranec Bobánek. Zmíněn je též strýc Bob, přičemž sám Bobík je někdy kamarády zkráceně nazýván Bob.\n\nDle slov nejvýznamnější scenáristky Čtyřlístku Ljuby Štíplové Bobík jako prase „ochránil“ Čtyřlístek před tím, aby vystupoval jako pionýři nebo se účastnil prvomájového průvodu.\n\nBobík byl oblíbenou postavou Ljuby Štíplové, i Jaroslav Němeček připouští, že z postaviček Čtyřlístku mu je Bobík nejbližší.\n\nV rámci čtyřlístkovské série byla Českou poštou v květnu 2011 vydána známka Bobíka hrajícího na kytaru (následně i ve formě pohlednice s natištěnou známkou a známkového sešitku).\n\nBobík se objevil i na několika sběratelských mincích Cookových ostrovů, samostatně na podzim 2012 na pamětní minci v hodnotě 1 dolaru, kde je barevně zobrazen na lyžích.\n\nPostava Bobíka byla ztvárněna následujícími osobami.\nBobík byl také název časopisu pro nejmenší, který vydávalo nakladatelství Čtyřlístek v letech 1996–2001. Postavička Bobíka byla součástí logotypu časopisu.\n\n"}
{"id": "442363", "url": "https://cs.wikipedia.org/wiki?curid=442363", "title": "Franz Chocholatý-Gröger", "text": "Franz Chocholatý-Gröger\n\nFranz Chocholatý Gröger (též František Chocholatý) (* 1944) je genealog, historiograf, sociální patolog a slezský patriot. \n\nOd roku 1974 je členem genealogických a heraldických společností v ČSSR a \"Heraldisch-Genealogische Gesellschaft Adler\" ve Vídni. \n\nZabývá se genealogií opavských Přemyslovců a dějinami Slezska. Účastnil se konferencí v ČSR, Polsku a Nizozemí, publikoval v českých a rakouských časopisech, též knižně.\n\nPo roce 1989 se zabýval historií Slezska a území Schönhegstgau (Hřebečsko) a Kuhländchen (Kravařsko), také historií česko-německých vztahů, poválečných excesů na německém obyvatelstvu, postavením menšin a jejich ochrany. \n\nÚčastnil se festivalu dokumentárních filmů Jihlava a seminářů Návraty do dějin (Die Rückkehr in die Geschichte), akcí pořádaných Ackermann Gemeinde, Kulturstiftung der deutschen Vertriebenen. \n\nV letech 1993-1997 se podílel na aktivitách kolem euroregionu Silesia (Slezsko): EURO – FORUM, Schlesien-Śląsk-Slezsko v Haus Schlesien, Königswinter a dále v Polsku – Gliwice, Racibórz, Opole a v Česku – Opava. Některé jeho příspěvky vyšly knižně. \n\nV roce 1997 zpracoval na VŠP v Hradci Králové závěrečnou práci Mezinárodněprávní problematika odsunu sudetských Němců a jejich případných majetkových nároků. \n\nV letech 2001-2002 se účastnil jednání kolem odškodnění Němců. Napsal Historický exkurs k Návrhu odškodnění německé národnosti České republice. \n\n15. ledna 2004 rozeslal elektronicky institucím a mediím v ČR, SRN a Rakousko otevřený dopis Německá menšina je v České republice zbavená budoucnosti (\"Ein offener Brief – Deutsche Minderheit in der tschechischen Republik hat keine Zukunft\"). \n\nV období let 1980-2002 publikoval články v periodikách Genealogie a heraldika (Praha), Pardubické noviny, Landes Zeitung a dalších.\n\nZabývá se také otázkou dodržování Evropské charty regionálních či menšinových jazyků Evropy, používáním dvoujazyčných názvu obcí a problematikou menšin. Od roku 1996 je členem Ackermann-Gemeinde. \n\nOd roku 2002 jsou publikovány jeho práce\n"}
{"id": "442365", "url": "https://cs.wikipedia.org/wiki?curid=442365", "title": "Pstruh obecný", "text": "Pstruh obecný\n\nPstruh obecný má poddruhy:\n"}
{"id": "442366", "url": "https://cs.wikipedia.org/wiki?curid=442366", "title": "Mír Hosejn Músáví", "text": "Mír Hosejn Músáví\n\nMír Hosejn Músáví (* 2. března 1942) je íránský reformní politik, malíř a architekt azerského původu, který byl pátým a posledním premiérem Íránu v letech 1981 až 1989 Músáví je v současnosti ředitelem \"Iranian Academy of the Arts\" a byl kandidátem na úřad prezidenta Íránu v roce 2009.\n\nByl posledním premiérem před ústavními změnami, které tento post zrušily. Předtím působil jako ministr zahraničních věcí. Je členem \"Smírčí rady\" a \"Vrchní rady íránské kulturní revoluce\", ale od roku 2009, se na jejich zasedání nedostavuje. Političtí analytici a komentátoři to vnímají jako znak jeho nesouhlasu s těmito orgány. Músáví má magisterský titul z architektury, který získal na univerzitě \"Šáhid Beheští\". V dřívějších dobách revoluce působil jako šéfeditor oficiálních novin vydávaných \"Stranou islámské republiky\".\n\n"}
{"id": "442371", "url": "https://cs.wikipedia.org/wiki?curid=442371", "title": "Jaromír Krygel", "text": "Jaromír Krygel\n\nJaromír Michael Krygel (* 1973 v Krnově) je současný český dirigent.\n\nJaromír Krygel absolvoval konzervatoř v Ostravě (hru na violu, hudební režii a dirigování) a ve svých studiích pokračoval na Janáčkově akademii múzických umění. Již v letech 1991 - 1993 se stal asistentem šéfdirigenta Moravské filharmonie Olomouc. V letech 1994 - 1997 působil jako šéfdirigent Komorní filharmonie Brno. V letech 2002 - 2003 působil jako dirigent Karlovarského symfonického orchestru a zároveň jako hostující dirigent Slezského divadla v Opavě. Od roku 2003 absolvoval Jaromír Krygel řadu koncertů ve Francii, Německu, Švýcarsku a Skandinávii s programem operním i orchestrálním. Spolupracuje s řadou vynikajících orchestrů a sborů a bývá pravidelně přizván k účasti na různých mezinárodních hudebních festivalech. Jeho koncerty zazněly i v přímém přenosu České televize a Českého rozhlasu.\n\nV současnosti mimo jiné působí jako zakladatel a prezident mezinárodního hudebního festivalu Le Quattro Stagioni.\n"}
{"id": "442375", "url": "https://cs.wikipedia.org/wiki?curid=442375", "title": "Seznam předsedů Nejvyššího soudu Spojených států amerických", "text": "Seznam předsedů Nejvyššího soudu Spojených států amerických\n\nToto je seznam předsedů Nejvyššího soudu Spojených států amerických.\n"}
{"id": "442382", "url": "https://cs.wikipedia.org/wiki?curid=442382", "title": "Jánské Koupele", "text": "Jánské Koupele\n\nJánské Koupele ( ), dříve také Melčské lázně, jsou bývalé lázně ležící severozápadně od Vítkova v okrese Opava, v rozsáhlých lesích při řece Moravici. Celý areál byl roku 2005 zapsán do seznamu kulturních památek České republiky. Památková ochrana byla v roce 2013 zúžena pouze na některé budovy. Areál je dlouhodobě opuštěn a chátrá, jeho vlastníkem je společnost BANEBA s.r.o., kterou vlastní podnikatel Petr Lex a tenista Tomáš Berdych.\n\nPrvní písemná zmínka o léčivých pramenech na místě dnešních Jánských Koupelí pochází z roku 1640, lidé je však zřejmě využívali již daleko dříve. Na mapě \"Vévodství opavského\" ve \"Slezském atlasu\" z roku 1736 je místo poblíž Starých Těchanovic označeno symbolem džbánku. Od roku 1755 bylo panství Melč spolu s prameny součástí majetku Jezuitské koleje v Opavě a tehdejší otec regent dal v melčském zámku vybudovat lázeňskou místnost. V té době se voda z pramenů vozila na zámek v sudech. Po zrušení Jezuitského řádu připadl roku 1773 jeho majetek pod \"Studijní fond\". Od té doby do počátku 19. století nemáme o minerálních pramenech u Starých Těchanovic téměř žádné písemné doklady.\n\nPřesný rok založení Jánských Koupelí není znám. Jisté však je, že vznikly začátkem 19. století. Podle zápisu v Zemském archivu v Opavě, vznikla osada \"Bad Johannisbrun\" v roce 1812, ovšem první lázeňské budovy zde zřejmě stály již roku 1811. Jméno získala osada po svém zakladateli – hraběti Janovi z Tenczina, který zároveň nechal vyčistit místní minerální pramen. Pramen od té doby nese jméno \"Janův\".\n\nOd počátku 19. století se Jánské Koupele rozvíjely a vzkvétaly. Napomáhala k tomu jednak krása údolí řeky Moravice, jednak dobová móda lázeňství a jednak dostupnost lázní z tehdejšího zemského hlavního města – Opavy. Ve 30. letech, kdy měla lázně ve správě hraběnka Karolina z Arz, však začaly lázně náhle upadat. Důvodem byla konkurence jiných lázeňských obcí a zřejmě také nezájem majitelky. O pozvednutí pověsti Jánských Koupelí se v 50. letech pokoušel lékař a odborník na balneologii Dr. Melion, který provedl analýzu zdejší vody. Situace se však začala lepšit až po objevu druhého pramene, který se nachází asi 120 metrů od \"Janova pramene\" a dostal jméno po dceři tehdejšího majitele hraběte Felixe z Arzu – \"Pavla\". Hrabě Felix nechal pro nový pramen vyzdít studnu a nechal také zrekonstruovat lázeňské budovy. Roku 1884 se majitelem lázní stává podnikatel Carl Weisshuhn.\n\nKoncem 19. století začaly lázně – tehdy již pod nájemcem Adolfem Smetanou – opět upadat. V roce 1895 je odkoupil hrabě Camillo Razumovský, majitel panství Vikštejn a Melč. Hrabě se svou manželkou Marií se ukázali jako vzorní správci – věnovali značné sumy na údržbu cest, výstavbu kostelů, farních úřadů a kaplí, škol a pošt na celém jimi spravovaném území. Z Jánských Koupelí udělali Razumovští ozdobu svého panství, když začali s rozsáhlou modernizací lázní a mimo jiné nechali vyhloubit nový pramen s názvem \"Marie\". Začátkem 20. století zažily lázně dobu své největší slávy a rozkvětu. Vznikla řada nových lázeňských budov sloužících k ubytování hostů i lékařů, nové lázeňské altánky, byly zrekonstruovány obě stávající studny a voda se také stáčela do láhví a pod názvem \"Stahlquelle Johanisbrunn\" prodávala. V nedalekém \"Moravickém mlýně\" byla postavena elektrárna, sloužící potřebám lázní.\n\nBěhem první světové války se sice lázeňské podmínky mírně zhoršily, po válce však i přes pozemkovou reformu zůstaly Jánské Koupele v majetku Razumovských, kteří se o ně vzorně starali i v období První republiky. Ve třicátých letech zde vznikla moderní laboratoř a lázně byly celkově vybaveny nejmodernějšími dobovými technologiemi. Již v té době vařila zdejší jídelna moderní dietní stravu, včetně diabetické. Lázně byly bez přerušení funkční až do sezóny 1940 – ta se stala poslední zdejší lázeňskou sezónou vůbec. V té době se pozemky Razumovských spolu se zbytkem Sudet staly součástí Třetí říše. Jánské Koupele byly využívány jako výcvikové středisko Hitlerjugend a později zajatecký tábor pro důstojníky.\n\nPo druhé světové válce byl majetek Razumovských na základě Benešových dekretů znárodněn a Razumovští odešli do Rakouska. V Jánských Koupelích vznikla dětská ozdravovna a později jedno z největších středisek ROH v Československu. Rekreace probíhaly pouze v teplejší polovině roku (od 15. května do 15. října), po zimní období byl areál prázdný. V 70. a 80. letech proběhla další rekonstrukce, tentokrát došlo k zavedení ústředního vytápění do pokojů hlavní budovy a rekreační středisko tak mohlo být využíváno celoročně.\n\nPo revoluci v roce 1989 byl majetek lázní převeden na společnost \"OREA\" a do roku 1993 využíván k rekreaci. Od roku 1994 jsou všechny budovy lázní opuštěné a neudržované. Po uzavření lázní následoval vleklý soudní spor o vlastnictví lázní mezi státem a odbory. Tento spor stát vyhrál a areál prodal.\n\nV roce 2003 lázně koupil podnikatel Jan Netal za 19 mil. Kč, v areálu se snažil provádět zajišťovací práce. Nenašel však dalšího investora ani se mu nepodařilo získat dotace, chátrání tedy pokračovalo. Celý areál byl roku 2005 zapsán do seznamu kulturních památek České republiky, ochrana byla v roce 2013 zúžena pouze na některé budovy.\n\nV roce 2016 společnost BANEBA s.r.o., vlastnící lázně, prodal za 10 mil. Kč podnikateli Petru Lexovi a tenistovi Tomáši Berdychovi. Noví majitelé požádali v roce 2017 o vynětí lázní se seznamu kulturních památek, jejich žádost však byla zamítnuta.\n\nDnes se na území kdysi slavných lázní nachází pouze chátrající budovy a chodníky zarůstající plevelem. Studny pramenů jsou zanesené hlínou a voda odtéká bez užitku do Moravice. Celkový stav lokality je značně neutěšený, do staveb zatéká a majitel má pouze minimální snahu objekty udržovat.\n\nDo Jánských Koupelí se chodily zotavovat osoby s chorobami srdce a oběhového ústrojí, křivicí, chronickými onemocněními kůže, dnou, otylostí, hemoroidy, revmatismem, závislostí na tabáku, morfinu a alkoholu, onemocněními nervové, zažívací, vylučovací či dýchací soustavy a míchy. Neprobíhala zde léčba tuberkulózy a psychických chorob.\n\nOkolo Jánských Koupelí existovalo mnoho promenádních vycházkových tras, které se využívaly k takzvané terénní léčbě. Podél těchto tras byly lavičky, které umožňovaly odpočinek a relaxaci návštěvníků. Jedna z nejoblíbenějších byla procházka na skály \"Lorelei\", která vedla na skály naproti \"Moravickému mlýnu\", ze kterých byl krásný výhled na celé údolí Moravice. Z dalších procházkových cílů lze zmínit pavilony \"Gloriette\" a \"Karlovo zátiší\", ke kterým vedla velice oblíbená \"Zahl Weg\" s očíslovanými lavičkami. Jiná cesta vedla lipovou alejí přes \"Schwestern Platz\" až do \"Camillova parku\", kde stál altánek \"Marien Sitz\".\n\nV areálu lázní byly pro zábavu hostů pořádány různé kulturní akce. Konaly se tu koncerty, hrálo se divadlo, pořádaly se výlety do okolí nebo taneční zábavy. K dispozici byla také lázeňská knihovna, kulečník, hudební nástroje a tenisové kurty.\n\nPrvní využívaný pramen v Jánských Koupelích. Voda z něj byla využívána pro vodoléčebné účely.\n\nPramen objevený roku 1859. Podle analýzy uničovského lékárníka Dr. Doubravy (\"Analyse der Minerallquellen von Johannisbrunn\") z roku 1862 se ve vodě tohoto pramene nachází osmnáct druhů minerálních příměsí. Dr. Doubrava ve své práci považoval vodu z pramene Pavla za srovnatelnou s vodou z Karlovy Studánky. Voda z Jánských Koupelí byla však bohatší na železo a volný oxid uhličitý.\n\nJinou analýzu vody provedl profesor Ernst Ludwig roku 1899. Z této práce vyplývá, že studna tohoto pramene je 7 metrů hluboká, voda má 8,7°C a teče rychlostí 10,7 litrů za minutu. Obsahy látek v litru vody: Fe ionty – 28 mg, volný CO – 3 g, radioaktivita – 2,8 MJ. Minerálka z tohoto pramene, stejně jako z pramenů \"Marie\" a \"Lesního\", byla plněna do láhví.\n\nStudna tohoto pramene byla vyhloubena v roce 1897. Kolem pramene \"Marie\" byla vybudována krytá kolonáda a lázeňské vily \"Eliška\" a \"Růženka\". Podle analýzy z roku 1899 je studna hluboká 18,2 metrů, vydatnost pramene je 9,5 litrů za minutu a má teplotu 9,7 °C. Minerálka je bohatá na hořečnaté a vápenaté soli a v jednom litru se nachází 34 mg Fe, 3 gramy volného CO a její radioaktivita je 3,4 MJ.\n\nNejméně vydatný ze všech čtyř pramenů v Jánských Koupelích.\n\n\n"}
{"id": "442385", "url": "https://cs.wikipedia.org/wiki?curid=442385", "title": "Bernartice (okres Písek)", "text": "Bernartice (okres Písek)\n\nBernartice jsou městys ležící v jižních Čechách v okrese Písek okolo silnice Tábor–Písek. Žije zde obyvatel. Obec se nalézá v mírně zvlněné krajině o nadmořské výšce 463 metrů přibližně deset kilometrů jižně od Milevska.\n\nPrvní písemná zmínka je z roku 1248. Osada vznikla kolem dnes již zaniklé tvrze. Tuto tvrz přestavěl Bernard s manželkou Dobroněhou z Kamberka roku 1293. Tvrz byla postupně rozebrána na stavební materiál v sedmnáctém století. V letech 1347–1352 byl majitelem Bušek z Bernartic. Jeho potomci měli Bernartice v držení až do husitských válek. Roku 1431 se stal majitelem zvíkovský purkrabí Mikuláš z Krchleb. Dále v roce 1477 koupil Bernartice od Mikulášových dcer Rynart z Dubu, který je v roce 1477 pánům z Lažan a na Bechyni. Tento rod držel Bernartice až do roku 1606, kdy byly prodány jezuitské koleji svatého Klimenta v Praze.\n\nRoku 1618 byli jezuité vyhnáni, ale opět se vrátili po bělohorské bitvě. Za jejich působení získala roku 1636 vesnice status městyse. Mohlo se zde vykonávat hrdelní právo. V roce 1626 jezuité přikoupili nedaleké Borovany a roku 1691 i Dobronice. Roku 1672 zachvátil obec velký požár, při kterém lehla popelem část městečka a fara. Roku 1680 se v Bernarticích odehrála morová epidemie. Dále v roce 1713 epidemie cholery, při které zemřelo a bylo pohřbeno 700 mrtvých. Roku 1748 se na území obce odehrálo kázání pátera Koniáše, načež mezi lety 1770 a 1772 zastihl obec hladomor a další epidemie moru. Roku 1773 byl zrušen jezuitský řád a Bernartice připadly královskému státnímu panství v Opařanech. Roku 1795 se udál velký požár, při kterém shořela kromě domů i fara, kostelní věž a škola. Během požáru došlo k roztavení zvonu. Roku 1805 zde tábořila francouzská vojska. Rok poté po nich vojska bavorská.\n\nV roce 1825 koupil Bernartice kníže na Bechyni Pavel Paar. Roku 1837 započala stavba státní silnice z Tábora do Písku, později v roce 1851 proběhla stavba okresní silnice z Milevska do Bechyně. Za první světové války padlo na frontě 31 mužů.\n\nBěhem druhé světové války hrozil Bernarticím od nacistů obdobný osud jako obci Lidice, kvůli přítomnosti členů československé paraskupiny Intransitive. Za aktivní pomoc, kterou obyvatelstvo poskytlo, bylo později 23 občanů obce popraveno a dalších pět posláno do koncentračních táborů.\n\nOd 10. září 2014 jsou Bernartice městysem.\n\nBernartice již byly třikrát oceněny v krajském kole soutěže Vesnice roku: v roce 2002 se staly krajským vítězem, v roce 2013 získaly oranžovou stuhu za spolupráci obce a zemědělského subjektu a v roce 2017 zelenou stuhu za péči o zeleň a životní prostředí.\n\nObec Bernartice se skládá z deseti částí na devíti katastrálních územích.\n\n\n\n"}
{"id": "442386", "url": "https://cs.wikipedia.org/wiki?curid=442386", "title": "Bítovánky", "text": "Bítovánky\n\nNázev Bítovánky má více sídel:\n"}
{"id": "442389", "url": "https://cs.wikipedia.org/wiki?curid=442389", "title": "Svobodova mapa", "text": "Svobodova mapa\n\nSvobodova mapa je jednou z technik používaných pro zápis logických funkcí. Svobodova mapa je indexována binárně, tudíž se sousední pole nemusí lišit pouze v jedné proměnné (jako je tomu u Karnaughovy mapy). Mapa není vhodná pro minimalizaci funkce. Hodí se však pro získání inverzní funkce, kterou dostaneme rotací mapy o 180°.\n\n\n"}
{"id": "442391", "url": "https://cs.wikipedia.org/wiki?curid=442391", "title": "Indoevropané", "text": "Indoevropané\n\nIndoevropané jsou početná etnolingvistická skupina populací mluvících indoevropskými jazyky a sdílejících některé společné etnické rysy. V užším slova smyslu je toto označení používáno pro Proto-Indoevropany, pravěkou populaci hovořící pra-indoevropštinou, jazykem který je předkem pozdějších indoevropských jazyků.\n\nVýzkumem indoevropských jazyků, jak vymřelých tak živých, se zabývá indoevropeistika.\n\nOznačení této etnické skupiny je odvozeno od označení jazyků, kterými mluvili a mluví. Termín indoevropský (\"Indo-European\") byl poprvé roku 1813 v britském časopise London Quarterly Review Thomasem Youngem a později byl široce akceptován.\n\nV 17. a 18. století byl používán výraz \"skytský jazyk\", poprvé nizozemským učencem Marcem Zueriem van Boxhorn v roce 1640, tento termín byl však opuštěn pro možnost záměny s jménem historického etnika.\n\nV němčině je také užíván termín Indogermáni (\"Indogermanen\"). Poprvé jej užil německý lingvista Julius Klaproth ve svém díle \"Asia Polyglota\" z roku 1823, namísto delšího \"Indisch-Medisch-Sclavish-Germanisch\" (Indo-Médsko-Slovansko-Germánské), které používal ve svých starších dílech. Ještě starší je však užití tohoto výrazu ve francouzštině jako \"indogermanique\" dánsko-francouzským geografem Conradem Malte-Brunem který tak charakterizoval jazyky kterými se mluví „od údolí Gangy po břehy Islandu“.\n\nJiž opuštěný výraz pro Indoevropany je Árjové/Árijci používaný v druhé polovině 19. století lingvisty jako byl Max Müller a Heinrich Zimmer. Později byl tento termín spojen především s rasovou ideologií, včetně nacistické. V poválečné době se toto slovo opět začalo používat ve svém primárním významu, tedy pro Indoíránce.\n"}
{"id": "442392", "url": "https://cs.wikipedia.org/wiki?curid=442392", "title": "Peristaltické čerpadlo", "text": "Peristaltické čerpadlo\n\nPeristaltické čerpadlo také peristaltická pumpa je objemové čerpadlo typicky určené pro čerpaní kapalin.\n\nPracuje na principu paměti materiálu ze které je vyrobena flexibilní trubice čerpadla, která je střídavě stlačována a uvolňována. Během pomalého otáčení rotoru dochází k postupné deformaci hadice, přičemž se uzavře malý objem kapaliny v trubici, který je poté před lopatkou (bývá 2 až 6 lopatek) vytlačován z hadice po směru rotace lopatky a za lopatkou tudíž vzniká podtlak, který má za následek opětovné nasátí čerpané kapaliny. Sání nebo profuk je řízen směrem, kterým se otáčí čerpadlo.\n\nTento typ čerpadla se používá například ve zdravotnictví, například při dialýze. Peristaltická čerpadla jsou často využívána tam, kde je potřeba velmi přesné dávkování, jelikož velikost odebraného vzorku je dána počtem otáček čerpadla s nasátou kapalinou, kterou detekuje senzor v nasávacím potrubí.\n\nVýhodou oproti ostatním typům čerpadel je styk čerpané látky pouze s trubicí, snadné čištění, volitelná odběrová rychlost a poměrná jednoduchost konstrukce.\nIdeální peristaltická pumpa by měla mít tyto vlastnosti: nekonečný průměr hlavy, přítlačné kolo velkého průměru s regulací přítlačné síly podle stěny hadičky. Taková peristaltická pumpa by měla neomezenou životnost hadičky, průtok kapaliny by byl naprosto konstantní a bez jakékoli pulzace. Je však zřejmé, že taková pumpa by byla kvůli svým rozměrům nepraktická. K ideálním podmínkám se lze přiblížit vhodnou konstrukcí hlavy a přítlačných rolnic.\n\nHlavní nevýhodou jsou ztráty u plynů a těkavých součástí čerpané látky.\n\n"}
{"id": "442400", "url": "https://cs.wikipedia.org/wiki?curid=442400", "title": "Velekněz", "text": "Velekněz\n\nVelekněz je označení pro kněze, který je nadřazen jiným kněžím buď rozsahem či mírou svého kněžství, nebo svým úřadem v rámci náboženského společenství nebo kněžské kasty. Ve starověkém Egyptě měl každý významný bůh svého velekněze. Ve starověkém Izraeli funkce zanikla během první židovské války, kdy byl dobyt Jeruzalém a zničen Druhý chrám. Velekněze v současnosti mají například samaritáni a katolíci, protože za velekněze (pontifex maximus) lze považovat římského biskupa.\n\n"}
{"id": "442409", "url": "https://cs.wikipedia.org/wiki?curid=442409", "title": "Invazní pruhy", "text": "Invazní pruhy\n\nInvazní pruhy jsou zvláštní označení vojenské techniky, které má umožnit rychle a jednoznačně odlišit vlastní vojenskou techniku od nepřátelské. Poprvé byly invazní pruhy v masovém měřítku použity v roce 1944 spojenci při vylodění v Normandii. Nejčastěji to bývají černo-bílé pruhy na křídlech nebo trupech letadel, kabinách aut a pancířích těžké vojenské techniky. \n\nPřed vyloděním v Normandii byly letouny a kluzáky RAF a USAAF opatřeny třemi bílými a dvěma černými pruhy, o šíři 46 cm u stíhaček a jednomotorových letounů a 61 cm u vícemotorových typů, umístěnými svisle na trupu za kabinou a na křídlech.\nNa některých průzkumných a pozorovacích letadlech byly pruhy aplikovány pouze na spodních plochách. V červenci 1944 byly odstraněny i z horních ploch dalších letadel, zejména dislokovaných na předsunutých letištích ve Francii, a do konce roku 1944 byly pruhy ze spojeneckých letadel odstraněny zcela. \n\nČtyřmotorových strategických bombardérů Bomber Command RAF a 8. letecké armády USAAF se označení netýkalo, jelikož Luftwaffe nedisponovala významnějšími počty letounů se kterými by mohly být zaměněny.\n\nPruhy stejného provedení jako použité během vylodění v Normandii byly aplikovány na letounech britského a australského námořního letectva nasazených v korejské válce.\n\nV průběhu Suezské krize letouny Royal Air Force, Fleet Air Arm, Armée de l'air a Aéronavale nesly označení pruhy podobného stylu, ale poněkud užšími a bílá barva byla nahrazena žlutou.\n\nTanky a jiná bojová technika Sovětské armády a vojsk dalších zemí Varšavské smlouvy byly při invazi do Československa v roce 1968 označeny jedním bílým invazním pruhem v podélné a jedním v příčné ose vozidla, širokými 20–25 cm.\nLetouny nesly dva svislé červené pruhy na trupu před ocasními plochami.\n"}
