{"id": "425344", "url": "https://cs.wikipedia.org/wiki?curid=425344", "title": "Mariánské Údolí (Horní Jiřetín)", "text": "Mariánské Údolí (Horní Jiřetín)\n\nMariánské Údolí () je místní část města Horní Jiřetín v okrese Most v Ústeckém kraji. Nachází se v dolní části stejnojmenného údolí v Krušných horách podél Jiřetínského potoka v nadmořské výšce 347 m n. m. a stavebně plynule navazuje na Horní Jiřetín.\n\nMariánské údolí porostlé převážně bukovými lesy je sevřené z jihu a západu kopcem Kapucín (743 m n. m.) a ze severu a východu kopcem Kopřivník (699 m n. m.). Šestikilometrové údolí začíná v Mariánském Údolí a končí v osadě Mikulovice. Údolím teče Jiřetínský potok a vede silnice III/2541, která byla postavená v roce 1902. Údolím již ve středověku vedla zemská obchodní stezka do Saska.\n\nPrvní písemná zpráva o názvu osady Mariánské Údolí pochází až z roku 1845. V roce 1828 byla v budoucím Mariánském Údolí postavena přádelna. Kolem továrny vzniklo několik domů pro zaměstnance a nově založená osada získala jméno podle kněžny Marie Lobkovicové, rozené Valdštejnové. V roce 1889 přádelna vyhořela a místo ní byla v roce 1892 vybudována tkalcovna. V budově má dodnes výrobní závod textilní podnik Triola.\n\nOsada původně administrativně patřila k Nové Vsi v Horách, od roku 1957 je místní částí Horního Jiřetína.\nPři sčítání lidu v roce 1921 zde žilo 57 obyvatel (z toho 33 mužů) německé národnosti, kteří byli kromě tří evangelíků členy římskokatolické církve. Podle sčítání lidu z roku 1930 měla vesnice také 57 obyvatel: pět Čechoslováků, 49 Němců a tři cizince. Až na tři lidi bez vyznání se hlásili k římskokatolické církvi.\n\n\n"}
{"id": "425347", "url": "https://cs.wikipedia.org/wiki?curid=425347", "title": "Ondřej Němec", "text": "Ondřej Němec\n\nOndřej Němec (* 18. dubna 1984, Třebíč) je český hokejista, hrající na pozici obránce. V současné době hraje za tým HC Kometa Brno v ELH.\n\nS hokejem začínal v Třebíči ve věku 7 let. V 15 letech přesídlil do extraligového Vsetína, kde hrál za dorost, juniory a následně v sezóně 2001/02 i v Extralize. Současně odehrával i několik zápasů ve svém rodném týmu SK Horácká Slavia Třebíč, který v té době hrál 1. ligu. V roce 2002 jej v draftu NHL na celkově 35. místě vybral tým Pittsburgh Penguins. V sezóně 2005/06 přestoupil do Karlových Varů. Dne 23. 5. 2010 přestoupil do týmu Severstal Čerepovec, hrající KHL.\n\nJiž jako mladý byl nedílnou součástí všech mládežnických týmů – od výběrů kraje, přes reprezentační výběry „16“, „17“. V roce 2002 byl účastníkem mistrovství světa do 18 let, kde česká reprezentace skončila na 3. místě. O dva roky později se účastnil mistrovství světa do 20 let. V současné době je jedním ze stabilních článků České reprezentace.\n\nStatistiky reprezentace:\n\n"}
{"id": "425350", "url": "https://cs.wikipedia.org/wiki?curid=425350", "title": "Roman Polák (lední hokejista)", "text": "Roman Polák (lední hokejista)\n\nRoman Polák (* 28. dubna 1986, Ostrava, Československo) je český hokejový obránce, v současné době hrající za tým Dallas Stars v NHL. V roce 2004 byl vybrán v draftu NHL na celkově 180. místě týmem St. Louis Blues. Zúčastnil se Mistrovství světa 2009 a Zimních olympijských her 2010.\n\nStatistiky reprezentace:\n"}
{"id": "425353", "url": "https://cs.wikipedia.org/wiki?curid=425353", "title": "Roman Polák", "text": "Roman Polák\n\nJméno a příjmení Roman Polák má více nositelů:\n\n"}
{"id": "425358", "url": "https://cs.wikipedia.org/wiki?curid=425358", "title": "Tyčové značení", "text": "Tyčové značení\n\nTyčové značení je druh značení cest určený pro období se sněhovou pokrývkou. Podél cesty jsou v pravidelných rozestupech rozmístěny několik metrů vysoké dřevěné tyče, takže směr trasy je viditelný i při vysoké sněhové pokrývce a zavátých stopách. Používá se zejména jako podpůrné či hlavní turistické značení lyžařských turistických tras v horských oblastech na hřebenových trasách a bezlesých pláních. V některých úsecích je zimní trasa vedena odchylně od letního značení.\n\nV českých horách tyčové značení udržuje horská služba. Tyčové značení hřebenových cest v Krkonoších je znázorněno již na mapách ze 17. století. Tyčové značení je místy umístěno i v některých dalších pohořích, například v Jizerských horách. Cesta na Plechý na Šumavě byla vyznačena v roce 2008. Značení je rovněž na hřebeni Hrubého Jeseníku.\n\nV roce 2005 Horská služba ČR udržovala celkem 340 km tyčového značení.\n\nDélka tyčí je 4 metry, přesto například v polovině března v roce 2006 v Krkonoších a Jizerských horách došlo místy k jejich zavátí. Horská služba situaci operativně řešila zapichováním nových tyčí do sněhu. Tyče se do hor vyvážejí na skútrech nebo nosí na ramenou. Během léta se připravují tyče do tzv. kuželů, kuželových stavbiček připomínajících přístřešek nebo týpí.\n\nV Krkonoších je tyčové značení doplněno Muttichovými němými značkami, červenými plechovými symboly významných míst v Krkonoších.\n\n\n"}
{"id": "425359", "url": "https://cs.wikipedia.org/wiki?curid=425359", "title": "Josef Jandač", "text": "Josef Jandač\n\nJosef Jandač (* 12. listopadu 1968 Beroun, Československo) je český hokejový trenér a bývalý hokejista. V letech 2016–2018 byl hlavním trenérem české hokejové reprezentace.\n\nS hokejem začínal v rodném Berouně v klubu TJ Lokomotiva. Odtud ve čtrnácti letech přestoupil do dorosteneckého týmu Poldi SONP Kladno. Avšak kvůli studiu se po třech letech vrátil do Berouna. V roce 1985 nastoupil poprvé v seniorské lize. V roce 1993, poté, co Beroun postoupil do 1. ligy, ukončil ze zdravotních a rodinných důvodů hráčskou kariéru.\n\nV roce 1994 podepsal trenérskou smlouvu a jihokorejský tým Seok Top Soul vyřazovacími boji tamní soutěže dovedl až k mistrovskému titulu. Později působil jako asistent trenéra Zdeňka Müllera v Berouně, poté vedl HK Kralupy nad Vltavou (1998/99), znovu Seok Top Soul (1999), dorostenecký tým Slavie (1999/2000).\n\nV roce 2000/2001 se postavil jako asistent Zdeňka Vojty na střídačku Liberce, ten pak v následující sezoně vedl jako hlavní trenér a postoupil s ním do nejvyšší soutěže přes Kladno. V týmu HC Bílí tygři Liberec působil až do roku 2003, v letech 2004 až 2008 pak byl hlavním trenérem u týmu HC České Budějovice. Od roku 2008 do roku 2010 byl asistentem reprezentačního kouče Vladimíra Růžičky u České hokejové reprezentace. Národní mužstvo vedené Růžičkou, Jandačem a Weismannem se v roce 2010 stalo mistrem světa.\n\nV sezoně 2010/2011 nastoupil Josef Jandač do týmu HC Pardubice. V ročníku 2011/2012 byl trenérem HC Sparty Praha, s ní vyhrál základní část, ale v play off vypadl již ve čtvrtfinále.\n\nV sezoně 2012/2013 se ujal role hlavního kouče pražského HC Lev Praha, který hrál KHL. Tým měl velice slibný začátek sezony, několik kol dokonce vévodil divizní tabulce. Následně však přišla série porážek, kdy tým z 10 duelů vyhrál pouze jediný a vytěžil 4 body. Trenér Jandač byl tak 27. října 2012 od týmu odvolán. Místo něj se stal novým trenérem Lva Václav Sýkora, který přišel ze Sparty a jeho místo na Spartě dostal právě Josef Jandač, který se tak po několika měsících do holešovického klubu vrátil. Spartu, která se od začátku sezony poněkud trápila, dokázal pozvednout a nakonec ji dovedl na celkové 5. místo po základní části, ve čtvrtfinále play off však tým podlehl Třinci a tažení Sparty v play off se tak zaseklo na stejném místě jako předcházející rok. Josef Jandač Spartu vedl i v následujících třech sezonách. V sezoně 2013/14 jeho svěřenci nestačili v sedmém semifinále na Kometu Brnu, o rok později pak v šestém semifinálovém utkání na Třinec. V ročníku 2015/2016 hrála Sparta finále s Libercem, kterému podlehla 4:2 na zápasy.\n\nK reprezentaci se Jandač vrátil v roce 2015, kdy působil jako jeden z asistentů Vladimíra Vůjtka. V lednu 2016 Český svaz ledního hokeje oznámil, že po skončení sezóny 2015/2016 se stane hlavním trenérem českého národního týmu, přičemž má jít o dvouletou smlouvu. Dne 1. června 2016 Jandač ve vedení českého národního týmu Vůjtka nahradil. Své působení u české reprezentace ukončil v květnu 2018 po světovém šampionátu, neboť již během dubna podepsal smlouvu s ruským klubem Metallurg Magnitogorsk. V něm vydržel jednu sezónu a na začátku ročníku 2019/2020 byl po třech zápasech odvolán. V únoru 2020 se stal jedním ze dvou hlavních koučů Sparty Praha.\n"}
{"id": "425366", "url": "https://cs.wikipedia.org/wiki?curid=425366", "title": "Philippe Aziz", "text": "Philippe Aziz\n\nPhilippe Aziz, vlastním jménem Aziz Mahjoub (9. května 1943, M'saken, Tunis − 22. prosince 2001) byl francouzský spisovatel a novinář tuniského původu. Je autorem mnoha děl popularizující historii, mimo jiné i série \"Lékaři smrti\" (Les Médecins de la mort).\n\n"}
{"id": "425367", "url": "https://cs.wikipedia.org/wiki?curid=425367", "title": "Řád rudé zástavy", "text": "Řád rudé zástavy\n\nŘád rudé zástavy byl československý vojenský řád. Založen byl 8. února 1955. Udělován byl za ocenění zásluh za obranu republiky.\n\nJeho odznakem je pěticípá rudě smaltovaná hvězda se zlatou středovou pěticípou hvězdou, podložená zlatými paprsky. Na rubu se nachází zlatý kotouč s písmeny ČSR (od roku 1960 s písmeny ČSSR) a matričním číslem. Stuha je červená s tmavě rudými postranními proužky. Hvězda je spojena se stuhou zlatým závěsem, který tvoří vodorovně položený palcát připevněný na stuze a dvě vavřínové snítky zkřížené pod palcátem a spojené závěsným kroužkem s hvězdou.\n\n"}
{"id": "425378", "url": "https://cs.wikipedia.org/wiki?curid=425378", "title": "Vertikutace", "text": "Vertikutace\n\nVertikutace znamená prořezávání trávníku.\n\nPoužívá se na odstranění zplstnatělých zbytků trávy, plevelů a mechů a zároveň na prořezání vrchní vrstvy půdy. Tím se zlepší příjem vzduchu, živin i vláhy a díky tomu probíhá hlubší a bohatší prokořenění trav. Zároveň dochází i k přesekání travních výběžků, čímž se podpoří tvorba nových výhonků a trávník se tak zmlazuje. Vertikutace omezuje i růst dvouděložných plevelů, zejména těch s listovými růžicemi.\n\nSlovo „vertikutace“ pochází z anglického spojení \"vertical cut\" (svislý řez). V praxi se používá někdy termín vertikulace (slovensky „vertikulácia“) nejasného původu, ale správnost z jazykového hlediska záleží na ustálení způsobu používání slova.\n\nNa trávníky do 200 m stačí speciální vertikutační hrábě, na větší plochy je kvůli pracnosti lepší použít mechanický nebo motorový vertikutátor.\n\nNejdřív trávník velmi nakrátko posekat a potom prořezat do hloubky asi 3 mm, a to jednou příčně a jednou podélně, aby se travní plsť i vrchní vrstva půdy intenzivně rozřezala. Veškerá vybraná plsť musí být sebrána. Po vertikutaci je třeba vydatně zalévat, aby trávník nezasychal. Dále je důležité trávník pohnojit (aby rychle dorostl a zesílil), na více poškozená místa je vhodné dosít travní semeno.\n\nProvádí se na jaře (na přelomu března/dubna) nebo na podzim (na přelomu srpna/září). Půda by měla být při vertikutaci suchá (z mokré půdy by se tráva vytrhávala), ale ne přeschlá (kvůli prašnosti).\n\nS vertikutací souvisí aerifikace neboli provzdušnění. Vertikutátory totiž mohou obsahovat i válec opatřený hroty, který slouží na provzdušňování.\n\n"}
{"id": "425380", "url": "https://cs.wikipedia.org/wiki?curid=425380", "title": "Epihercynské nížiny", "text": "Epihercynské nížiny\n\nEpihercynské nížiny je souhrnný název pro rozsáhlé roviny vně (tedy západně, severně a východně) Hercynských pohoří. V koncepci geomorfologického členění Česka jde o geomorfologický subsystém, i když na české území zasahují jen malými výběžky Slezské nížiny.\n\nKoncepce geomorfologického, resp. fyzickogeografického členění, používané v jiných státech, nejsou hierarchizovány stejným způsobem jako český systém. Místo pojmu \"epihercynské nížiny\" mohou mluvit o \"Evropské nížině, Zaalpské Evropě\" aj.\n\nEpihercynské nížiny lze rozdělit na několik částí:\n"}
{"id": "425387", "url": "https://cs.wikipedia.org/wiki?curid=425387", "title": "Cent (peníze)", "text": "Cent (peníze)\n\nCent, centavo, centésimo, cêntimo, céntimo, centime jsou různá pojmenování pro dílčí jednotku různých světových měn. Anglický výraz \"cent\" se používá především mezi státy, které patřily do britské koloniální říše nebo spadají do evropsko-americké kulturní oblasti. Výraz \"centavo\" je používán u měn států, které byly v minulosti španělskými nebo portugalskými koloniemi. Výrazy \"centésimo\" a \"céntimo\" pocházejí ze španělštiny, \"cêntimo\" je portugalské pojmenování. \"Centime\" používají státy, které spadaly do francouzské koloniální a kulturní oblasti.\n\nNěkteré z vyjmenovaných měn se sice oficiálně dělí na drobnější jednotky, v praxi se však nevyskytují žádné mince v nominálních hodnotách centů apod. (Např. nejnižší mince paraguayské měny má hodnotu 50 guaraní).\n\n\n\n\n\n"}
{"id": "425396", "url": "https://cs.wikipedia.org/wiki?curid=425396", "title": "Apt (Vaucluse)", "text": "Apt (Vaucluse)\n\nApt je francouzské město a podprefektura v departementu Vaucluse, v regionu Provence-Alpes-Côte d'Azur. Stojí na staré římské cestě, 53 kilometrů od Avignonu. Protéká jím řeka Cavalon.\n\nSousední obce: Gargas, Buoux, Saignon a Villars.\n\nmuzea;\n\n\"Počet obyvatel\"\n\n\n\n"}
{"id": "425397", "url": "https://cs.wikipedia.org/wiki?curid=425397", "title": "Single", "text": "Single\n\nSingle je osoba, která z různých důvodů, ať již dobrovolně či nedobrovolně volí nebo je donucena okolnostmi žít život o samotě, tedy bez partnera.\nDo této kategorie spadají relativně mladí lidé ve věku 25 až 40 let, kteří se rozhodli žít po delší dobu bez partnera proto, aby mohli rozvíjet jiné než rodinné životní strategie.\nČeština zatím pro anglický termín singles nemá odpovídající český ekvivalent, dal by se přeložit jako nezadaní nebo bydlící sami.\nSociolog Možný užívá termín „dobrovolná nepárovost“.\n\nCharakteristické rysy :\n\nAutorem typologie, která je zaměřena na rozlišení, zda je životní styl osoby žijící single alternativou dobrovolnou či nikoli a zda se jedná o alternativu dočasnou nebo stabilní, je Stein . Vymezil následující kategorie:\n\n\nTransformace společnosti v 90. letech 20. století znamenala nárůst svobodných lidí ve věku 20–29 let. V roce 1989 byl podíl svobodných v této věkové skupině 36 %, v roce 1999 již 61 %. Vysvětlení skýtá jak vytvoření prostoru pro svobodnou volbu životního stylu, tak růst životních nákladů a nákladů na děti. Potvrdil se také západní trend, že čím vyšší vzdělání muže, tím větší je pravděpodobnost, že se ožení, u žen je tomu naopak, nejvíce svobodných žen je mezi vysokoškolsky vzdělanými.\n\nZe sčítání lidu v roce 2001 vyplynulo, že v jednočlenných domácnostech žilo 15 % osob ve věku do 29 let, v roce 1961 to bylo 6 %.\n\nVýzkumnou studií pomocí polostandardizovaných rozhovorů s 39 osobami dosud nesezdanými, ekonomicky samostatnými provedl Tomášek .\n\nVýzkum ukázal, že výrazná část sledovaného vzorku udržovala nějakou formu pravidelných, nebo i dlouhodobých vztahů, přestože se charakterizovali jako singles a byli ekonomicky samostatnými osobami. Tomášek uvádí tuto typologii vztahů:\n\n\nZ rozhovorů také vyplynulo, že neexistence dlouhodobého vztahu s vyhlídkou na založení rodiny není a priori cílem, ale jedná se spíše o následky komplexních změn, které v české společnosti nastaly v 90. letech minulého století .\n\nSingle život může být přínosnější než manželství.\n\nStarší muž „single“ je v češtině nazýván \"starý mládenec\", v angličtině bachelor.\nStarší žena „ single“ je v češtině nazývána „stará panna“ nebo „ slečna“ v angličtině bachelorette.\n\n\nStrach ze závazku\n\n"}
{"id": "425398", "url": "https://cs.wikipedia.org/wiki?curid=425398", "title": "Žlutá skvrna", "text": "Žlutá skvrna\n\nŽlutá skvrna (makula, lat. \"macula lutea\", v obecné anatomii obratlovců také \"area centralis\"–centrální oblast) je místo na oční sítnici, kde je největší hustota čípků, a tedy i nejostřejší vidění. Obraz, na nějž se člověk dívá zpříma, se promítá právě do tohoto bodu.\n\nZajímavé je, že žlutá skvrna ve skutečnosti zaživa není vůbec žlutá, nýbrž o něco červenější než okolí. Tento přívlastek však makula dostala podle toho, že žlutou se jeví u mrtvoly.\n\nŽlutá skvrna má v průměru asi 5 mm. Obsahuje karotenoidy lutein a zeaxantin. V její centrální části se nachází fovea centralis, v centru této je tzv. foveola. Jedná se o termíny označující místa, v nichž postupně přibývá čípků a zvyšuje se ostrost vidění, a v úplném středu nejsou vůbec žádné tyčinky.\n\nNěkterá onemocnění související s poškozením žluté skvrny jsou velmi vážná a mohou způsobit až oslepnutí. Častá je makulární degenerace.\n"}
{"id": "425419", "url": "https://cs.wikipedia.org/wiki?curid=425419", "title": "Selekce (muzeologie)", "text": "Selekce (muzeologie)\n\nSelekce představuje první fázi muzealizačního procesu, který je zahájen určením objektu muzealizace.\nMuzeologická selekce znamená výběr z celku, její primární funkce je funkce poznávací. Hlavní náplní selekce je určení potenciální ho nositele muzeality (muzeálie). Selekce se orientuje na takové prvky muzealizace, které mají evoluční význam. Spočívá v izolaci a separaci muzeálie, která je vyjmuta ze svého primárního kontextu (původní prostředí). Pro zachování muzeality je nezbytné provést při selekci i průvodní dokumentaci tohoto primárního kontextu.\n\n\n"}
{"id": "425435", "url": "https://cs.wikipedia.org/wiki?curid=425435", "title": "Skender Kulenović", "text": "Skender Kulenović\n\nSkender Kulenović (v srbské cyrilici Скендер Куленовић, 2. září 1910 Bosanski Petrovac, Bosna a Hercegovina – 25. ledna 1978 Bělehrad, Socialistická federativní republika Jugoslávie) byl bosenskohercegovský spisovatel, básník, dramatik a prozaik bosňáckého původu.\n\nSkender se narodil do rozvětvené rodiny Kulenovićů, která patřila mezi nejvlivnější muslimské velmožské rody v Bosně a Hercegovině. Spisovatelovi předci, včetně jeho otce Salih-bega, spadali do větve Alikapetanovićů, sídlící ve vsi Bara u Bosenského Petrovce. Na přelomu 19. a 20. století rodinný klan disponoval největším komplexem půdy v zemi.\n\nZákladní školu dokončil v rodném Bosenském Petrovci, ale po agrární reformě roku 1921 jeho rodina přišla o zdroj obživy a přestěhovala se do Travniku, matčina rodného města. Tam Skender externě studoval na jezuitském gymnáziu. V sedmnácti letech vydal svou první sbírku pěti sonetů \"Ocvale primule\" (Odkvetlé petrklíče, Travnik 1927) ve studentském časopisu \"Hrvatska vila\" (Chorvatská víla). Nato se roku 1930 zapsal na studium práv v Záhřebu, ale nedokončil je.\n\nRoku 1933 vstoupil do tehdy ilegálního Svazu komunistického mládeže Jugoslávie (SKOJ) a posléze i do zakázané Komunistické strany Jugoslávie (1935). Poté se roku 1941, kdy Jugoslávie podlehla vojenské agresi Německa, společně s přáteli Hasanem Kikićem a Safetem Krupićem připojil ke komunistickému odboji. Sám se přidal k partyzánskému oddílu v rodném kraji. V letech 1943–1945 byl delegátem ZAVNOBiH.\n\nV období těsně před začátkem druhé světové války působil v několika bosenských muslimských časopisech. Roku 1937 s Hasanem Kikićem a Safetem Krupićem založil levicově orientovaný \"Putokaz\" (Ukazatel), vydávaný v Záhřebu. V něm otiskl i svou první povídku \"Noć u vezirskom gradu\" (Noc ve vezírském městě). Do literatury ale Kulenović vstoupil s proslavenou poémou \"Stojanka, majka Knežopoljka\" (Stojanka, matka z Knežopolje, 1942, tiskem 1945 v Sarajevu, do češtiny přebásněnou Josefem Hiršalem), které se věnuje ustašovskému teroru v srbských oblastech Bosny a Hercegoviny.\n\nHlavní těžiště jeho tvorby, stejně jako v případě prozaiků Branka Čopiće a Derviše Sušiće, leží v beletrizaci komunistické rezistence. Za jeho vrcholné dílo je ale považován román \"Ponornica\" (Ponorná řeka, 1977), tematicky se věnující rozpadu tradiční muslimské velmožské rodiny pod vlivem modernizace za rakousko-uherské okupace Bosny a Hercegoviny.\n\nPo skončení války se stal uznávanou osobností nové komunistické moci. Nejprve zakotvil v Sarajevu, kde vykonával post ředitele Národní divadla (1945–1947). Poté se zdržoval převážně v Bělehradě, neboť v letech 1946–1953 získal mandát v celostátním parlamentu, mezi léty 1950 a 1953 dokonce zastával funkci tajemníka parlamentu. Postupně redigoval časopisy \"Novo doba\", \"Pregled\", \"Književne novine\" a \"Nova misao\". Práce v redakci periodika \"Nova misao,\" založeného počátkem roku 1953 Milovanem Đilasem, se mu však stala osudnou. Vysoký funkcionář Đilas se názorově rozešel s Titem, a tak do nemilosti upadl nejen on sám, ale i lidé jemu blízcí. Po zákazu časopisu Kulenović pracoval jako korektor v oficiálním stranickém deníku \"Borba\" (Boj). Roku 1955 se stal dramaturgem Národního divadla v Mostaru, následně roku 1970 přešel do redakce bělehradského nakladatelství \"Prosveta\" (Osvěta).\n\nSkender Kulenović zemřel 25. ledna 1978 v Bělehradě na následky srdeční slabosti. Na jeho zdravotním stavu se zřejmě podepsalo kontroverzní rozhodnutí prestižního bělehradského společenského týdeníku NIN udělit cenu za nejlepší jugoslávský román uplynulého roku Petku Vojnićovi Purčarovi, a nikoli favorizované Ponorné řece.\n\nJeště za života mu vyšla \"Izabrana djela\" (Vybrané spisy, v pěti svazích Sarajevo 1971, v sedmi svazcích 1983), posmrtně pak \"Sabrana djela\" (Sebrané spisy, Sarajevo 2010).\n\nV roli zasloužilého umělce byl přijat do Akademie věd a umění Bosny a Heregoviny (ANUBiH), Srbské akademie věd a umění (SANU) a Jihoslovanské akademie věd a umění (JAZU, od 1991 HAZU).\n\nKulenović si vzal za ženu Veru Crvenčaninovou Kulenovićovou (1920–2013), první jugoslávskou režisérku a scenáristku. Vera pocházela z rodiny Jovana Crvenčanina, srbského plukovníka letectva Armády Království Jugoslávie. Pár se seznámil v odboji roku 1942 v Bosenském Petrovci. Vera byla mimo jiné editorkou manželových sebraných spisů, čtenářům také představila knihu vzpomínek \"Skenderova trajanja\" (Skenderova trvání, Bělehrad 1998 a Tuzla 2010).\n\nSkenderův bratr Muhamed (1895 nebo 1900–1941) byl malíř a levicový aktivista, absolvent Akademie výtvarného umění v Krakově. Po německé invazi do Jugoslávie a vzniku Nezávislého státu Chorvatsko byl zatčen ustašovci a popraven při útěku z koncentračního tábora Kerestinac 14. července 1941 v bitvě na lokalitě Stupnička.\n\n\n"}
{"id": "425437", "url": "https://cs.wikipedia.org/wiki?curid=425437", "title": "Mauricijské tažení", "text": "Mauricijské tažení\n\nMauricijské tažení byla série obojživelných i námořních operací Velké Británie s cílem vytlačit pozice napoleonského Francouzského císařství z ostrovů Île de France (dnešní Mauricius) a Île Bonaparte (dnešní Réunion), náležících k francouzskému indooceánskému teritoriu v období napoleonských válek v letech 1809–1811. Tažení začalo na jaře roku 1809 a trvalo do jara 1811 a obě strany, Britské královské námořnictvo i Francouzské námořnictvo, nasadily početné eskadry fregat kvůli ochraně, Francouzi naopak kvůli přerušení obchodních námořních tras do Britské Indie. Ve válce, v níž britské námořnictvo téměř ovládlo světová moře, je mauricijské tažení významné naopak díky převaze francouzského loďstva v oblasti, korunované vítězstvím nad britskými silami v bitvě u Grand Port na podzim roku 1810 – nejvýznamnější porážkou britského námořnictva v celé válce s napoleonskou Francií.\n\nBritská admiralita plánovala útok proti Île de France již od roku 1806, kdy Britové obsadili Holandskou východní Indii, avšak své plány byli nuceni uskutečnit dříve, neboť k závěru roku 1808 z Francie do Indického oceánu vyplula silná eskadra fregat pod velením komodora Jacquese Hamelina, která byla schopna zajmout mnoho lodí Britské východoindické společnosti a útoky na námořní konvoje obchodních lodí narušit obchodní trasy napříč Indickým oceánem. Velitel britského loďstva u mysu Dobré naděje admirál sir Albemarle Bertie, donucený utkat se s nepřátelskou eskadrou, nařídil komodoru Josiasu Rowleyemu zablokovat francouzské ostrovy a zabránit tak Francouzům využít jich jako základen k dalším nájezdům.\n\nV dalších dvou letech se Britové soustředili na napadání francouzských přístavů na Île de France a Île Bonaparte, zatímco Francouzi přepadali obchodní konvoje v širokém oceánu. Britové byli schopni pomocí menších vylodění a ničením ostrovních přístavních základen pomalu vyčerpávat francouzské síly a omezovat francouzskou vojenskou přítomnost, avšak porážkou, jež Britové utrpěli u Grand Port v srpnu 1810 byli nuceni se na podzim roku 1810 stáhnout do defenzivy. Hamelin byl nakonec poražen až poté, co byl zajat na své vlajkové lodi \"Vénus\" svým protivníkem Rowleyem, krátce předtím, než Britům dorazily mohutné posily pod velením admirála Albemarle Bertieho, jež měly obsadit Île de France. V průběhu celého konfliktu nebyli Francouzi schopni zajistit přísun významných posil z Evropy; téměř všechny pokusy prolomit britskou blokádu francouzských přístavů skončily nezdarem a před dobytím Île de France se podařilo úspěšně doplout do Indického oceánu pouze jediné francouzské fregatě. Poslední pokus francouzských lodí doplout na Île de France proběhl v květnu 1811, ale tyto posily již pouze zjistily, že ostrov je v britských rukách. Na zpáteční cestě byla francouzská eskadra napadena Brity u Madagaskaru a poražena, čímž Britové získali úplnou kontrolu nad Indickým oceánem.\n\nIndický oceán představoval důležitou dopravní tepnu mezi jednotlivými částmi Britského impéria. Obchodní lodě z Číny, Arábie a východní Afriky jej pravidelně křižovaly a jeho centrem byla Britská Indie, ze které každoročně vyplouvaly lodě britské Východoindické společnosti, naložené zbožím v hodnotě řádově milionů liber šterlinků, do Británie. Obchod s Indií byl životně důležitý pro finanční stabilitu Británie a z tohoto důvodu bezpečnost indooceánských obchodních tras bylo pro britské královské námořnictvo prioritou číslo jedna. Vypuknutí napoleonských válek roku 1803 po krátce trvajícím amienském míru, kterým skončilo období francouzských revolučních válek, způsobilo, že obchodní trasy v Indickém oceánu nyní začaly ohrožovat holandské lodě, operující ze svých základen v Kapském městě a Holandské východní Indii a také francouzské síly z Île de France a nově přejmenovaného Île Bonaparte. Do roku 1808 byla díky několika krátkým, ale úspěšným britským kampaním většina holandských kolonií dobyta; Kapsko v lednu 1806 sirem Homem Pophamem a většina Holandské východní Indie v prosinci 1807 sirem Edwardem Pellewem. Francouzské indooceánské državy, mnohem lépe obranyschopné díky svým silným opevněním a posádkám francouzské pravidelné armády, nacházející se několik měsíců plavby od britských přístavů, se staly největší výzvou pro omezené britské síly operující v oblasti.\n\nNa počátku války, stejně jako v předchozím konfliktu, začali vyvíjet činnost francouzští korzáři, včetně flotily malých lodí slavného francouzského korzára Roberta Surcoufa, přičemž zázemí jim poskytovaly francouzské ostrovní základny. Korzáry příležitostně doplňovaly i lodě francouzského námořnictva, především fregata \"Piémontaise\" (zajata Brity roku 1808) a staré fregaty \"Sémillante\" a \"Cannonière\". Tyto lodě operovaly na sobě zcela nezávisle a dosahovaly dílčích úspěchů proti menším britským válečným i obchodním lodím, ale jejich síla nestačila, aby představovaly vážnější hrozbu pro indooceánské obchodní trasy. V srpnu 1808 byla oběma fregatám, \"Sémillante\" a \"Cannonière\", demontována část výzbroje a jako zásobovací lodě byly odeslány zpět do Francie. Na podzim téhož roku byla guvernérovi Charlesu Decaenovi jako náhrada dvou ztracených fregat vyslána eskadra čtyř velkých fregat pod velením Jacquese Hamelina. Tyto lodě, \"Vénus\", \"Manche\", \"Caroline\" a \"Bellone\", představovaly značnou sílu určenou k ničení britského obchodu v Indickém oceánu a k ochraně Île de France a Île Bonaparte. Díky Île de France měly tyto fregaty přístup k velkému počtu nezaměstnaných námořníků a několika opevněným přístavním kotvištím, které sloužily jako základny pro podnikání útočných plaveb proti britským lodím. Na jaře 1809 se k flotile měla připojit ještě pátá fregata \"Niémen\", avšak ta byla již po několika hodinách po vyplutí z Francie zajata britskými silami v námořní šarvátce 6. dubna 1809.\n\nProtiútok proti Francouzům operujícím v oblasti organizoval z hlavní základny v Kapském městě kontradmirál sir Albemarle Bertie. Nepočetným britským silám velel komodor Josias Rowley, který obdržel rozkazy k blokádě ostrovů Île de France a Île Bonaparte a k zajímání nebo ničení francouzských lodí, které operovaly z ostrovů. Ke splnění tohoto úkolu byla Rowleyemu přidělena stará řadová loď HMS \"Raisonnable\", padesátidělový HMS \"Leopard\", fregaty HMS \"Nereide\", HMS \"Sirius\" a HMS \"Boadicea\" a několik menších lodí. Obě eskadry, jak britského, tak francouzského námořnictva, připluly do Indického oceánu na jaře roku 1809.\n\nHamelinovy síly byly okamžitě nasazeny do akce: \"Caroline\" napadla 31. května konvoj britské Východoindické společnosti v Bengálském zálivu a zajala dvě obchodní lodě, \"Streatham\" a \"Europe\". \"Caroline\" se při křižování Indickým oceánem podařilo zajmout ještě několik menších lodí, než se v srpnu vydala s kořistí zpět na Île Bonaparte. V létě a na podzim v Bengálském zálivu křižoval také Hamelin na vlajkové lodi \"Vénus\", doprovázen \"Manche\" a korvetou \"Créole\". Dne 26. července \"Vénus\" zajala ozbrojenou loď britské Východoindické společnosti \"Orient\" u Nikobarských ostrovů.\n\nRowleyovy síly byly rovněž aktivní: později na jaře \"Nereide\" pod velením kapitána Roberta Corbeta zajala několik menších lodí poblíž Port Napoleon. Mezi zajatými loděmi byla také briga \"L'Agile\", kterou Corbet odeslal k Mysu Dobré naděje, ale britská kořistní posádka \"L'Agile\" se po cestě vzbouřila, zabila velícího důstojníka a i s lodí odplula na Île Bonaparte. Briga HMS \"Otter\" pod velením kapitána Nesbita Willoughbyho napadla 14. srpna kotviště na Rivière Noire (na Černé řece) na Île de France a zajala jednu kabotážní (pobřežní) loď, kterou ale musel později pod těžkou palbou opustit. Kapitánovi Willoughbymu se krátce poté podařilo také znovu zajmout \"L'Agile\". Rowley sám na \"Raisonnable\" pronásledoval francouzskou fregatu \"Bellone\", která 17. srpna vyplula z Port Napoleon, ale nebyl schopen ji dohnat. Nejvýznamnějším výsledkem všech akcí se stalo obsazení ostrova Rodrigues britskou armádou z Indie vedenou podplukovníkem Henrym Keatingem. Tento malý ostrov byl dostatečně blízko k francouzským ostrovům na to, aby se stal základnou pro jejich efektivní blokádu a výchozím bodem pro plánovanou invazi na Île Bonaparte a Île de France.\n\nKe své první velké koordinované akci byl Rowley povzbuzen poté, co se francouzská fregata \"Caroline\" vrátila na Île Bonaparte se dvěma ukořistěnými loděmi. \"Caroline\", chráněná děly přístavu Saint-Paul představovala pro expediční síly z Rodriguesu lákavý cíl pro nácvik k invazi na celý ostrov. Dne 21. září se na Île Bonaparte vylodila expedice složená ze 600 vojáků, námořníků a královské námořní pěchoty pod velením Keatinga a Willoughbyho, obešla přístavní opevnění a za úsvitu udeřila z týlu. Postupná neutralizace odporu francouzské domobrany a zabezpečení dělostřeleckých baterií, které měly chránit přístav, dovolila Rowleyově eskadře vplout přímo do přístavu a začít ostřelovat kotvící francouzské lodě. Francouzští námořní důstojníci, bez další podpory stojící proti značné přesile, najeli s loděmi na břeh, opustili je a dovolili Britům zajmout \"Caroline\", dvě ukořistěné lodě britské Východoindické společnosti a několik menších lodí. Pokusy Francouzů o znovudobytí města ztroskotaly na neschopnosti velitele ostrova, generála Nicolase Des Bruslys, utkat se s Brity s jeho hlavními silami. Generál Des Bruslys později spáchal sebevraždu. Když francouzská obrana ztratila svého velitele, bylo dojednáno mezi Brity a Francouzi příměří na pět dnů. Během této doby byli Britové schopni odvézt všechny zásoby a zničit správní budovy; 28. září Rowley a jeho vojáci Saint-Paul opustili. Za své služby byli britští velitelé odměněni: Willoughby vlastním velením na \"Nereide\" a Corbet na \"Caroline\", jež byla Brity přejmenována na HMS \"Bourbonnaise\", byl odeslán zpět do Anglie.\n\nZatímco Rowley útočil na Saint-Paul, Hamelin se svými loděmi \"Vénus\", \"Manche\", \"Bellone\" a korvetou \"Créole\" křižoval v Bengálském zálivu. Dne 10. října Francouzi zaútočili na základnu britské Východoindické společnosti v Tappanooly na Sumatře a vypálili ji do základů; celé osazenstvo kolonie bylo vzato do zajetí, ačkoliv ženy byly propuštěny a na malém škuneru odeslány do Padangu. Dne 2. listopadu \"Bellone\" po několikahodinovém pronásledování a ostřelování zajala britskou brigu HMS \"Victor\" (18 děl). O dva týdny později, 18. listopadu, Hamelin zachytil konvoj tří lodí britské Východoindické společnosti a všechny tři lodě, \"Windham\", \"Streatham\" a \"Charlton\", zajal. 22. listopadu \"Bellone\" pronásledovala a dohnala \"Minervu\", dvaapadesátidělovou portugalskou fregatu, kterou Francouzi taktéž zajali. Oslaben o část posádek, umístěných na ukořistěných lodích a s ohledem na blížící se období cyklónů, nařídil Hamelin návrat eskadry na Île de France. Cestou však byla francouzská eskadra zastižena bouří a rozptýlena; vlajková loď \"Vénus\" byla zvlášť těžce poškozena a před potopením ji zachránilo jen úsilí britských zajatců na palubě. Do 31. prosince všechny lodě, až na \"Windham\", kterou znovu zajali Britové na čerstvě dorazivší fregatě HMS \"Magicienne\", dopluly na Île de France.\n\nAčkoliv se roku 1809 zdálo, že francouzské námořnictvo je v Indickém oceánu úspěšné, byla Hamelinova eskadra posílena z Francie jen jedinou fregatou \"Astrée\", která dorazila počátkem roku 1810. Po skončení období cyklónů začal Hamelin rychle jednat: kapitán Guy-Victor Duperré na \"Bellone\" a kapitán Pierre Bouvet na bývalé portugalské fregatě \"Minervě\" 14. března vypluli z Île de France, aby ohrožovali Bengálský záliv a postupně také jihovýchodní pobřeží Afriky. Navzdory počátečnímu nedostatku možných cílů byl Duperrého nájezd úspěšný, když v červenci objevil a porazil další konvoj tří větších lodí britské Východoindické společnosti a zajal, již podruhé, \"Windham\" a \"Ceylon\".\n\nKrátce po Duperré odplutí z ostrova se britská eskadra pod velením kapitána Henryho Lamberta, skládající se z HMS \"Magicienne\", HMS \"Iphigenia\" a HMS \"Leopard\", přiblížila k Île de France, aby obnovila blokádu. Rowley vzápětí posílil Lambertovy síly a vydal rozkaz Willoughbymu na \"Nereide\" napadat pobřežní kotviště na ostrově. Dne 24. dubna Willoughby spatřil právě dorazivší \"Astrée\" a 30. dubna zaútočil na opevněné kotviště Jacolet. Jeho cílem zde byla velká francouzská obchodní loď střežená dvěma dělostřeleckými bateriemi a oddílem pravidelné pěchoty. Britové se na ostrově vylodili v noci pod těžkou nepřátelskou palbou, obsadili jednu z francouzských baterií a odrazili nápor Francouzů na své předmostí na pláži. Poté navzdory těžkému ostřelování a nutnosti přechodu řeky za bílého dne zajali i druhou francouzskou baterii. Při návratu zpět ke člunům Willoughbyho vojáky napadly francouzské jednotky, které přitáhly z vnitrozemí. Sám Willoughby byl však krátce na to vážně zraněn, když mu při střelbě explodovala v ruce jeho mušketa a rozdrtila mu čelist. Několik měsíců pak musel na Rodriguesu strávit léčbou ze svých zranění.\n\nBěhem pozdního léta byly Rowleyeho síly ztenčeny o \"Raisonnable\" a \"Leoparda\", které byly odeslány zpět do Anglie k opravám. Ačkoliv byla britská flotila zredukována na pět fregat a několik menších lodí, na Rodrigues dorazily posily z Madrasu a Rowley začal připravovat vylodění na Île Bonaparte. Île Bonaparte byl menší z francouzských námořních základen a byl slaběji bráněn, jeho obrana byla poškozena při nájezdu na Saint Paul předchozího roku. Dne 24. června odeslal Rowley na Rogrigues fregaty \"Boadicea\" a \"Nereide\" pro Keatingovy jednotky o síle 3 000 vojáků. Po setkání se zbytkem eskadry u ostrova Rowley zorganizoval dvě vylodění na 7. července z každé strany hlavního města Saint Denis. Britský výsadek rychle postupoval proti slabé francouzské obraně a tak Britové donutili guvernéra Chrysostôma de Sainte-Suzanne ke kapitulaci již druhého dne. O několik dnů později byl z francouzského vězení osvobozen komandér Matthew Flinders, průzkumník, jenž byl osm let před tím zatčen guvernérem Île de France Charlesem Decaenem a vězněn, navzdory přímému Napoleonovu rozkazu propustit ho. Flinders byl schopen Rowleyemu a později Bertiemu podat podrobné informace o obraně Île de France.\n\nRowley svou pozornost na Île de France zaměřil dokonce ještě před tím, než se mu vzdala posádka Île Bonaparte. Britský velitel rozhodl, že nejlepší způsob, jak eliminovat Hamelinovu eskadru, bude blokáda důležitých přístavů obsazením ostrůvků vyznačujících vjezdy do těchto přístavů ve složitém systému korálových útesů obklopujících Île de France. Tyto korálové ostrůvky byly opevněné, avšak jakmile by se dostaly do britských rukou, ti mohli zabránit francouzským lodím ostrov opustit, či se na něj dostat a efektivně zadržovat Hamelinovy síly, dokud Rowley nebude připraven na invazi na ostrov. Velením akce byl pověřen kapitán Samuel Pym na \"Siriu\" a Willoughby na \"Nereide\" s úkolem začít obsazením Île de la Passe, ostrůvku který chránil vstup do přístavu Grand Port na jihovýchodním pobřeží Île de France.\n\nWilloughby na Île de la Passe zaútočil 13. srpna a podařilo se mu jej dobýt a zablokovat tím přístup do Grand Port. S francouzským Grand Port v šachu začal Willoughby útočit podél pobřeží, zatímco Pym, posílen Henrym Lambertem na \"Iphigenii\" a Luciem Curtisem na \"Magicienne\", blokoval Port Napoleon. Dne 20. srpna byly spatřeny plachty lodí směřujících ke Grand Port a Willoughby se rozhodl pro lest; chtěl vlákat francouzské lodě až do kanálu u Île de la Passe, kde na ně Britové mohli zaútočit a zajmout je. Ke Grand Port se blížila Duperrého eskadra vracející se s kořistí od afrického pobřeží. Navzdory obavám, které vyjádřil kapitán Bouvet, byl Duperré rozhodnut do Grand Port vplout, uklidněn francouzskými námořními signály, které ale vyvěsili Britové, kteří francouzské kódy získali, když dobyli Île de la Passe. Jakmile Francouzi minuli pevnost, Willoughby odhalil svou léčku a zahájil palbu na francouzské lodě. Falešná francouzská vlajka na pevnosti Île de la Passe se během spouštění při zahájení britské palby náhodně vznítila. Oheň se rychle rozšířil a zasáhl připravené zásoby střelného prachu, který explodoval a způsobil značné škody i ztráty na životech. V nastalém zmatku se až na jedinou loď podařilo Duperrého eskadře dostat do Grand Port.\n\nWilloughby žádal o pomoc Pyma a ten 23. srpna vyslal \"Sirius\", \"Iphigenii\" a \"Magicienne\" podpořit \"Nereide\" útokem na Grand Port. Pym však důkladně neprozkoumal kanál a Duperré odstranil výstražné bóje, díky čemuž Pymova eskadra byla nucena naslepo proplouvat složitým systémem korálových útesů a kanálů. \"Sirius\" a \"Magicienne\" brzy nenávratně najely na útesy, zatímco \"Iphigenia\" se snažila najít cestu a nebyla schopna se přiblížit k francouzské eskadře. Pouze \"Nereide\" se dostala až k francouzské linii a v důsledku prudkého Willoughbyho útoku byla celá francouzská eskadra zahnána na pobřeží; pouze \"Bellone\" zůstala na pozici, aby opětovala palbu britské fregaty. Náhodný zásah z \"Bellone\" však ustřelil \"Nereide\" jedno kotevní lano, loď se tak otočila a vystavila nepřátelské palbě svoji záď. Willoughbymu se podařilo zmírnit účinek francouzské palby přeseknutím druhého kotevního lana, čímž mohla část britských děl pokračovat v palbě na nepřítele, ale bitva již byla rozhodnuta ve prospěch Francouzů. Několik dalších hodin byla \"Nereide\" ostřelována z francouzských lodí a děl na pobřeží, dokud \"Nereide\" nepřišla o všechny stěžně a z fregaty se stal rozstřílený vrak s více než 220 členy posádky mrtvými či zraněnými. \"Nereide\" kapitulovala ráno 24. srpna a během následujících tří dnů byly další fregaty \"Magicienne\" a \"Sirius\" Brity opuštěny a zapáleny, aby nepadly do rukou Francouzům.\n\nRáno 28. srpna se \"Iphigenia\", naložená přeživšími ze zničených fregat, střetla s Hamelinovými hlavními silami, kterým plavba od Port Napoleon trvala sedm dní. Kapitán Henry Lambert, tváří v tvář obrovské přesile, neměl na výběr a musel se vzdát; tak skončila největší britská námořní porážka v celých napoleonských válkách. Rowley na \"Boadicee\" dorazil 29. srpna, ale již nebyl schopen ovlivnit výsledek bitvy a byl Hamelinem na \"Vénus\" zahnán zpět do Saint Denis. Vzápětí vyslal zprávu na Rodrigues, Mys Dobré naděje a do Madrasu s naléhavou žádostí o posily. Bouvet zatím zahájil blokádu Île Bonaparte obsazeného Brity v naději, že se mu podaří \"Boadiceu\" zajmout.\n\nDne 11. září z Rodriguesu na pomoc Île Bonaparte připlula HMS \"Africaine\" pod velením kapitána Roberta Corbeta, který se účastnil již útoku na Saint Paul v roce 1809. Corbet byl jako velitel velmi nepopulární; když byla \"Africaine\" napadena Bouvetem a v šarvátce, v níž kapitán Corbet zahynul a \"Africaine\" byla zajata, začaly se dokonce šířit pověsti o Corbetově sebevraždě, či dokonce vraždě. Rowleyovi se však podařilo dobýt \"Africaine\" zpět již následujícího dne, ale riziko, jež představovaly Hamelinovy lodě pro britské fregaty operující samostatně bylo ještě vystupňováno 18. září 1810, kdy Hamelinova vlajková loď \"Vénus\" zajala další britskou fregatu HMS \"Ceylon\". Rowley byl ale opět schopen fregatu získat zpět a při té příležitosti \"Vénus\" poškodit tak vážně, že nedokázala prchnout před \"Boadiceou\", jejímuž kapitánovi se \"Vénus\" nakonec podařilo zajmout, i s Jacquesem Hamelinem na palubě.\n\nBěhem září, října a listopadu 1810 do oblasti proudily britské posily z Madrasu, Bombaje a Mysu Dobré naděje – vojáci se shromažďovali na Rodriguesu, válečné lodě se připojovaly k Rowleyově eskadře u Île de France. K vybudování nové eskadry byl Rowley donucen nejen porážkou u Grand Port, ale také velkými ztrátami lodí britské Východoindické společnosti v letech 1809 a 1810; britské velení bylo rozhodnuto s francouzskou hrozbou z Île de France skoncovat ještě před začátkem období tropických cyklónů, které bylo pro plavbu Indickým oceánem příliš nebezpečné. Ve skutečnosti však již Francouzi na Île de France nepředstavovali takovou hrozbu jako dříve, protože škody, jež utrpěly francouzské lodě v bitvě u Grand Port a během září, nemohly být s materiálem dostupným na ostrově opraveny. Navíc se na ostrově díky přítomnosti velkého počtu britských zajatců rychle tenčily zásoby potravin a zajetím komodora Hamelina morálka francouzských jednotek upadla.\n\nKoncem listopadu 1810 byla invazní skupina kompletní a velení na Rodriguesu převzal nyní již viceadmirál Albemarle Bertie. Po poradě se svými veliteli se Bertie rozhodl provést invazi v Grand Baie severně od hlavního města ostrova. Samotnému vylodění měl velet kapitán Philip Beaver na HMS \"Nisus\", předvoj tvořily speciálně vybrané jednotky pod velením Henryho Keatinga a námořní brigáda vedená kapitánem Williamem Augustem Montaguem. Tyto síly měly během následujících dnů postoupit na Port Napoleon, posíleny v následujících dnech o hlavní sbor generála Johna Abercrombyho. Invazní skupina o síle téměř 7000 mužů byla mnohem větší silou, než měli na ostrově k dispozici Francouzi pod velením Charlese Decaena, tedy přibližně asi 1300 mužů a Britové byli rozhodnuti dosáhnout rychlého vítězství ještě před začátkem období cyklónů v prosinci.\n\nInvazní skupina o síle 70 lodí opustila Rodrigues 22. listopadu a Grand Baie dosáhla o osm dní později, 29. listopadu. Francouzi se vylodění nepokusili zabránit ani na moři, ani na pobřeží a Keating tak byl schopen se rychle přiblížit k hlavnímu městu, zatímco kvapně zmobilizovaná domobrana před Brity ustupovala. Dne 30. listopadu Keating překročil Rivière du Tombeau a navečer se již britské předsunuté jednotky střetly s Decaenovou posádkou z Port Napoleon, několik mil od hlavního města. Druhého dne ráno se Decaenův polní velitel Edmé-Martin Vandermaesen postavil Britům do cesty, zformoval linii na vyvýšenině před městem, čímž zablokoval Keatingovi další postup. Zatímco část britských sil poutala nepřátelský střed, využil Keating početní převahy k obchvatu, Francouzskou posádku porazil a Port Napoleon dobyl. Klid zbraní byl nastolen 2. prosince a následujícího dne Decaen kapituloval; francouzští vojáci byli repatriováni i se svými standartami a osobními zbraněmi.\n\nPád Île de France znamenal konec britského tažení; mezi kořistí, jež padla Britům do rukou bylo šest francouzských fregat a více než 200 děl a v neposlední řadě ostrovy samy – ostrovu Île de France se vrátilo jeho původní holandské jméno Mauricius a pod britskou vládou zůstal až do získání nezávislosti roku 1968. Britské jednotky byly z ostrova staženy, velení přešlo na Philipa Beavera, který lodě podílející se na dobytí Île de France odeslal bojovat s Francouzi na Madagaskar a Seychelly. Kvůli značné vzdálenosti mezi Evropou a Indickým oceánem se zprávy nesly pomalu, francouzská vláda tak v únoru roku 1811, kdy vyslala eskadru s posilami a zásobami materiálu pro opravy Hamelinových lodí pod velením Françoise Roqueberta, ještě o pádu Île de France nevěděla. Eskadra do Indického oceánu dorazila 5. května a málem se u Grand Port střetla s britskými silami, ale podařilo se jí uprchnout do západního Indického oceánu. Zastavena byla až u Tamatave na Madagaskaru, kde byla 20. května dostižena britskými loděmi pod velením kapitána Charlese Marshe Schomberga a poražena. Bitvu u Tamatave charakterizoval velmi slabý vítr střídající se s bezvětřím a obě bojující strany tak většinu dne stály na místě a bojovaly spolu přerušovaně, kdykoliv se trochu zvedl vítr.\n\nFrancouzi u Tamatave ztratili dvě své fregaty a celkové ztráty francouzského námořnictva během britského mauricijského tažení se vyšplhaly na deset. Porážka u Tamatave znamenala konec mauricijského tažení i francouzských nadějí na přerušení britské námořní cesty do Indie; jedinými bezpečnými přístavy tak v oblasti zůstalo pouze několik holandských kolonií na Jávě, které se staly terčem útoku britských sil operujících v oblasti Indonésie. Mauricijské tažení také ovlivnilo britskou poválečnou strategii v Indickém oceánu – což bylo demonstrováno udržením Mauriciu jako kolonie (ačkoliv Île Bonaparte, jemuž se roku 1814 vrátilo jeho přednapoleonské jméno Île Bourbon, se navrátil pod francouzskou bourbonskou správu). Díky strategické základnám podél obchodních námořních tras byly britské konvoje ve větším bezpečí a britské námořnictvo získalo potřebnou infrastrukturu pro operace na oceánech celého světa.\n\nMauricijské tažení se rovněž promítlo do kultury i veřejné představivosti v Británii i ve Francii: bitva u Grand Port je jedinou námořní bitvou, jež je zobrazena na Vítězném oblouku v Paříži, v Anglii zatím byli za své služby v Indickém oceánu Rowley i Bertie povýšeni do stavu baronetů. Tažení bylo později studováno jak námořními historiky, například Williamem Jamesem a Williamem Lairdem Clowesem, tak spisovateli jako Alexandre Dumas mladší, který výpravu vykreslil z francouzské perspektivy ve svém románu \"Georges\" z roku 1843 nebo Patrick O'Brian ve svém románu \"Výprava na Mauricius\" z roku 1977, kde sleduje příběh celého britského tažení se svým fiktivním hrdinou Jackem Aubreyem na místě Josiase Rowleyeho.\n\n"}
{"id": "425441", "url": "https://cs.wikipedia.org/wiki?curid=425441", "title": "Seznam měst ve Spojených státech amerických", "text": "Seznam měst ve Spojených státech amerických\n\nToto je seznam měst ve Spojených státech amerických.\n\nV následující tabulce jsou uvedena města nad 100 000 obyvatel, výsledky sčítání obyvatel z let 1980, 1990 a 2000 (vždy 1. dubna), odhad počtu obyvatel k 1. červenci 2007 a správní jednotky (státy), do nichž jednotlivá města patří. Hlavní město Washington je zahrnuto do District of Columbia a nepatří do žádného státu. Počet obyvatel se vztahuje na město v politických hranicích bez předměstí. Města jsou seřazena podle velikosti.\n\nZdroj: United States Census Bureau\n\n\n"}
{"id": "425442", "url": "https://cs.wikipedia.org/wiki?curid=425442", "title": "Carlos Bonell", "text": "Carlos Bonell\n\nCarlos Bonell (* 23. července 1949 Londýn) je anglický kytarista španělského původu proslavený koncerty nejpopulárnějších skladeb pro kytaru stejně jako opakovanou spoluprací s britskými televizními stanicemi nebo s filmem. Byl žákem slavného anglického kytaristy Johna Williamse, s nímž také nahrál CD \"John Williams & Friends (John Williams & přátelé)\".\n\nV roce 1992 dosáhl mezinárodní proslulosti nahrávkou Rodrigova \"Concierto de Aranjuez\" společně s pianistkou Alicií de Larrocha: tento disk byl ohodnocen jako jedna z nejlepších nahrávek této skladby vůbec.\n\nCarlos Bonell spolupracoval s Paulem McCartneym při nahrávce koncertu pro kytaru a orchestr. O spolupráci psal v červnu 2007 \"The New Yorker magazine\".\n\nJe považován za jednoho z nejlepších interpretů moderní hry na klasickou kytaru. Uskutečňuje koncerty po celém světě, působí i jako pedagog na řadě prestižních hudebních škol.\n\n"}
{"id": "425451", "url": "https://cs.wikipedia.org/wiki?curid=425451", "title": "Saint John's", "text": "Saint John's\n\nSaint John's je hlavním a největším městem státu Antigua a Barbuda, nacházející s v Karibiku, v souostroví Malé Antily, v Závětrných ostrovech. Je obchodním centrem země a hlavním přístavem na ostrově Antigua. Na rozloze 10 km² zde žije 31 000 obyvatel (stav 2005).\n\nMěsto je administrativním centrem země již od dob kolonizace v roce 1632. Vláda zde sídlí od roku 1981, kdy země získala nezávislost na Velké Británii.\n\nSt. John's je jedním z ekonomicky nejvíce vyspělých oblastí v Malých Antilách. Je vyhledávanou destinací turistů z Evropy a USA.\n\nDůležitým odvětvím prodeje jsou ryby. Na jihu města se nachází jediná palírna rumu na ostrově, \"The Antigua Rum Distillery\".\n\nObyvatelé města, jako v celé zemi, jsou smíšeného africko-evropského původu. Žije zde také menšina britů, portugalců a blízkovýchodních .\n\nNachází se zde \"Museum of Antigua and Barbuda\" (\"Národní muzeum státu Antigua a Barbuda\") a \"Museum of Marine Art\", obsahující mimo jiné i věci z potopených lodí, \"St. John's Cathedral\" (\"Katedrála svatého Jana\"), botanická zahrada a mezinárodní letiště \"V. C. Bird International Airport\". Ve městě se také kromě národního stadionu nachází i multifunkční stadion \"Sir Vivian Richards Stadium\", kde bylo v roce 2007 pořádáno mistrovství světa v kriketu. Ve městě se nachází lékařská univerzita \"American University of Antigua\".\n\nSouřadnice města Saint John's jsou 17°7' s. š., 61°51' z. d..\n"}
{"id": "425460", "url": "https://cs.wikipedia.org/wiki?curid=425460", "title": "Ethelred", "text": "Ethelred\n\nEthelred (narozen kolem roku 840, zemřel 871) byl anglosaský král Wessexu z rodu Cerdikovců (od roku 865). Byl čtvrtým synem krále Ethelwulfa a v roce 865 se stal nástupcem svého bratra Ethelberta jako král Wessexu a Kentu.\n\nV roce jeho nástupu na trůn připlula do Anglie vikinská armáda a během pěti let zničili dvě z hlavních anglických království, Northumbrii a východní Anglii. V roce 868 králův švagr Burgred z Mercie žádal o pomoc proti Vikingům. Etheldred a jeho bratr, budoucí Alfréd Veliký, vedli anglosaskou armádu do Nottinghamu, ale výsledkem nebylo žádné rozhodné vítězství. Burgred Vikingy uplatil, ale v roce 874 ho porazili a přinutili odejít do exilu.\n\nKolem roku 867 Ethelred zavedl společnou měnu mezi Wessexem a Mercií. V roce 871 se Vikingové obrátili na Wessex a Ethelred utrpěl několik porážek. Ethelred zemřel krátce po Velikonocích v roce 871.\n"}
{"id": "425468", "url": "https://cs.wikipedia.org/wiki?curid=425468", "title": "Batalion Vostok", "text": "Batalion Vostok\n\nBatalion Vostok (rusky \"Батальо́н Восто́к\", v překladu do češtiny \"Prapor Východ\") byl prapor 291. motostřeleckého pluku 42. gardové motostřelecké divize ministerstva obrany Ruské federace. Mužstvo praporu se skládalo z Čečenců. Do května 2008 byl velitelem praporu Sulim Jamadajev, jehož klan (Jamadajevové) tvořil kostru praporu.\n\nPrapor vznikl v roce 2003 z gudermeské skupiny Sulima Jamadajeva, která byla původně částí druhého praporu Národní gardy mezinárodně neuznané Čečenské republiky Ičkerie a jejíž jádro v listopadu 1999 přešlo na federální stranu.\n\nPrapor byl částí GRU ruského ministerstva obrany a byl přímo podřízen ruskému generálnímu štábu. Prapor stál mimo struktury Čečenska.\n\nNa konci roku 2008 byl prapor, stejně jako druhý čečenský prapor Batalion Zapad, rozpuštěn.\n\nPrapor se účastnil bojů s čečenskými povstalci, ochraňoval ruské vojáky, kteří působili po skončení druhé libanonské války v Libanonu, a bojoval ve válce v Jižní Osetii. Dále se zúčastnil bojů na východní Ukrajině na straně tzv. proruských separatistů.\n\nReference\n\n"}
{"id": "425469", "url": "https://cs.wikipedia.org/wiki?curid=425469", "title": "Hnutí 64 žup", "text": "Hnutí 64 žup\n\nHnutí 64 žup, plným názvem Mládežnické hnutí 64 žup (maďarsky \"Hatvannégy Vármegyei Ifjusági Mozgalom, HVIM\") je radikální nacionalistické a revizionistické politické hnutí v Maďarsku. Název hnutí je odvozen od správního dělení Uherska, které se skládalo ze 64 žup. Jeho cílem je sjednocení všech Maďarů v jednom státě a revize Trianonské smlouvy. \nHnutí založil roku 2001 a až do roku 2006 vedl László Toroczkai. Lídrem hnutí je Gyula György Zagyva (* 1976).\n\n"}
{"id": "425471", "url": "https://cs.wikipedia.org/wiki?curid=425471", "title": "Český bestseller", "text": "Český bestseller\n\nČESKÝ BESTSELLER je ocenění každoročně udílené nakladatelům i autorům knižních novinek, které se staly v uplynulém kalendářním roce nejprodávanějšími v rámci internetového obchodu a sítě knihkupectví KNIHCENTRUM.cz. Tituly jsou řazené do deseti tematických kategorií, v každé z nich získává nominaci pět prodejně nejúspěšnějších knižních novinek. Nominace zahrnuje také audioknihy prodané prostřednictvím služby Audioteka.cz. Hlavní ocenění ČESKÝ BESTSELLER, v podobě sošky z dílny akademického sochaře Olbrama Zoubka, obdrží nejprodávanější titul v kategorii Česká beletrie pro dospělé. Cena se uděluje od roku 2001.\n\nZáměrem každoročního předávání cen ČESKÝ BESTSELLER je ocenit knižní novinky, které se staly v uplynulém kalendářním roce na českém knižním trhu nejprodávanějšími. Na rozdíl od jiných cen udělovaných za obsah literárních děl jsou tato ocenění udělována podle prodejních výsledků jednotlivých titulů. Společnost KNIHCENTRUM.cz se tedy soustředí na knihy, kterých si zákazníci v uplynulém roce nakoupili největší množství. Cílem je také upozornit na samotné autory a jejich nakladatele, kteří si zaslouží stejnou podporu jako jejich knihy. V kategorii Audioknihy jsou zahrnuty prodeje prostřednictvím služby Audioteka.cz.\n\nV každé kategorii je nominováno vždy pět titulů. Ty byly vybrány dle celkových prodejů v síti prodejen a webů pod hlavičkou KNIHCENTRUM.cz. V kategorii audiokniha rozhodují prodeje ve službě Audiotéka.cz. Při vyhodnocování se vychází z vyčíslení prodejů za období od 1. ledna do 31. prosince předešlého roku. Nominované tituly jsou uváděny v abecedním pořadí dle jména nakladatele. V každé kategorii vyhrává nakladatel s nejvyšším počtem prodaných výtisků.\n\nV rámci akce ČESKÝ BESTSELLER jsou odměněni nakladatelé v následujících kategoriích:\n\n\nV každé kategorii je nominováno vždy pět titulů. Tituly byly vybrány dle celkových prodejů v síti prodejen a webů pod hlavičkou KNIHCENTRUM.cz. V kategorii audiokniha rozhodují prodeje ve službě Audiotéka.cz. Názvy a počet kategorií se mohou v jednotlivých ročnících měnit. \n\nHlavní cenu získá titul českého autora, který byl nominován v kategorii Česká beletrie pro dospělé. Zároveň musí být nejprodávanější knihou z hlediska počtu prodaných kusů. Cena Český bestseller v podobě ženy vystupující z otevřené knihy pochází z dílny akademického sochaře Olbrama Zoubka.\n\nDvacátý ročník předávání cen ČESKÝ BESTSELLER se odehrál v ostravském Trojhalí Karolina a podpořil tím Knižní festival Ostrava 2019.  Hlavní ocenění v podobě sošky Olbrama Zoubka převzal Patrik Hartl za titul Nejlepší víkend (Bourdon). V kategorii Audioknih zvítězila Opuštěná společnost podle knižní předlohy Erika Taberyho, načtená hlasy herců Jiřího Dvořáka a Ivana Trojana. Cenu čtenářů, která je udílená na základě hlasování veřejnosti, získala biografie Leonardo da Vinci od amerického profesora a badatele Waltera Isaacsona.\n\nSlavnostní vyhlášení nejprodávanějších knih za rok 2017 proběhlo ve středu 9. května při galavečeru na lodi Európé v Praze. Vítězem hlavní kategorie ČESKÝ BESTSELLER za rok 2017 se stal Miroslav Macek s knihou Saturnin se vrací. Cenu čtenářů získal Ota Kars, autor životopisu s názvem Jmenuju se Tomáš (Mladá fronta), mapující život Tomáše Holého, tragicky zesnulé dětské filmové hvězdy 70. a 80. let. Nejprodávanější audioknihou se stal Boss Babiš od Jaroslava Kmenty z nakladatelství Bookmedia.\n\nNejprodávanější knihy za uplynulý rok 2016 byly vyhlášeny 10. května 2017 v Praze během slavnostního galavečera na lodi Európé. Hlavní ocenění za českou beletrii pro dospělé získal Patrik Hartl se svým dvojrománem Okamžiky štěstí (nakl. Bourdon). V kategorii Audioknihy zvítězil titul Faktor Churchill a nejoblíbenějším titulem čtenářů se stala kniha Haliny Pawlowské Cesta za láskou. Večerem provázela přítomné hosty moderátorka a spisovatelka Kamila Ulčová, která je autorkou knih Soví příběh a Kavalino vejce.\n\nNejprodávanější knižní novinky za rok 2015 byly slavnostně vyhlášeny a oceněny v pátek 13. května ve velkém sále Průmyslového paláce v rámci veletrhu Svět knihy 2016. Sošku Olbrama Zoubka v hlavní kategorii si odnesl Vlastimil Vondruška s titulem Husitská epopej II. (Moravská Bastei MOBA s.r.o.). V kategorii Audioknihy zazářil titul Hedvábník (Plus, člen mediální skupiny Albatros Media a.s.). Největší počet hlasů od čtenářů získala kniha Mercedes Petr Švancara (XYZ, člen mediální skupiny Albatros Media a.s.).\n\nČeský bestseller 2014 byl vyhlášen 14.  května 2015 ve velkém sále Průmyslového paláce v rámci veletrhu Svět knihy 2015. Hlavní cenu Český bestseller získal Patrik Hartl s titulem Malý pražský erotikon (nakladatelství Bourdon). Nejúspěšnější audioknihou se stala Analfabetka, která uměla počítat (nakladatelství Panteon). Nejvíce hlasů v rámci Ceny čtenářů pak získala kniha Jana Hnízdila Zaříkávač nemocí.\n\nVyhlášení a ocenění nejúspěšnějších knižních novinek roku 2013 proběhlo ve čtvrtek 15. května 2014 ve velkém sále Průmyslového paláce v rámci veletrhu Svět knihy Praha 2014. \nPoprvé si mohli zvolit neoblíbenější knihu také samotní čtenáři. Svůj hlas měli možnost poslat do 7. května jednomu z nominovaných titulů.\n\nCenu Český bestseller 2014 dostal Zdeněk Svěrák za knihu Po strništi bos, nejúspěšnější audioknihou se stal titul Mráz přichází z Hradu Michala Viewegha a Cenu čtenářů si odnesl Jiří Vokáč Čmolík za knihu Trhák aneb 21 kapitol o vašem mozku.\nSlavnostní předání ocenění nakladatelům a autorům nejprodávanějších knižních titulů proběhlo 26. 1. 2013 v kongresovém sále pražského hotelu DUO. V tomto roce bylo poprvé předáno ocenění za nejúspěšnější audioknihu ve spolupráci s Audiotéka.cz.\nCenu Český bestseller 2012 dostala Kateřina Tučková za knihu Žítkovské bohyně, nejúspěšnější audioknihou se stal Steve Jobs Waltera Isaacsona.\n\nVečerem provázel herec, moderátor a mimo jiné také autor projektu LiStOVáNí (cyklus scénických čtení) Lukáš Hejlík.\n\nV roce 2012 byl poprvé Český bestseller vyhlášen v lednu. Slavnostní galavečer, na kterém bylo předáno ocenění Český bestseller 2011, se konalo v pražském hotelu DUO 28. 1. 2012. Hlavní cenu získal Zdeněk Svěrák s knihou Nové povídky.\n\nZa rok 2010 si hlavní cenu Český bestseller odnesl Michal Viewegh za knihu Biomanželka. Vyhlášení se uskutečnilo na veletrhu Svět knihy v Praze 12. května 2011. \n\nV souvislosti s konáním veletrhu Svět knihy 2010 proběhlo ve čtvrtek 13. 5. 2010 vyhlášení cen Český bestseller za rok 2009. Letos akci již podruhé pořádala největší síť partnerských knihkupectví v České republice, Rodinné knihkupectví, spol. s r.o. Akci moderovala známá česká spisovatelka Barbara Nesvadbová.\n\nHlavní cenu - Český bestseller za rok 2009 získal Michal Viewegh za knihu Povídky o lásce.\n\nMezi dalšími oceněnými autory byli např. Marcela Pecháčková, Hana Marková, Tomáš Sedláček, Halina Pawlowská, Zdeněk Svěrák, Jaroslav Uhlíř či Jiří Babica.\n\nZa rok 2008 převzal 13. května 2009 hlavní cenu, v podobě sošky od akademického sochaře Olbrama Zoubka, Zdeněk Svěrák za knihu Povídky z nakladatelství Fragment. Akci poprvé pořádalo Rodinné knihkupectví, spol. s r.o.\n\nCeny byly udělovány během plavby po Vltavě. Na lodi byli nakladatelé, distributoři a knihkupci z České a Slovenské republiky, sešli také tam autoři knih. Byli mezi nimi např. Zdeněk Svěrák, Ludmila Vaňková, Barbara Nesvadbová, Igor Bukovský či Eva Urbaníková.\n\nLudmila Vaňková, píšící historickou prózu, získala mimořádného ocenění za dlouholetý přínos knižnímu trhu. Při plavbě proběhl křest knihy Igora Bukovského s názvem „Hubnutí bez blbnutí“, kterou vydalo nakladatelství AKV. Moderátorkou předávání cen byla Lucie Váchová. Během plavby hrála skupina Elitte Music.\n\nOcenění v hlavní kategorii Česká beletrie pro dospělé za rok 2007 získala Halina Pawlowská se svou knihou Jak blbá, tak široká (nakladatelství Motto). \n\nCenu za nejprodávanější knižní novinku za uplynulý rok 2006 převzala módní návrhářka Blanka Matragi, která napsala autobiografickou knihu Blanka Matragi. Večerem provázel moderátor Pavel Zuna.\n\nCenu Český bestseller za rok 2005 v kategorii Česká beletrie pro dospělé získal Miloš Zeman za svůj počin Jak jsem se mýlil v politice.\n\nVítězem v kategorii Nejprodávanější beletrie pro dospělé za rok 2004 se stala kniha Tři v háji od trojice autorů Halina Pawlowská, Iva Hercíková a Michal Viewegh. \n\nOcenění za nejprodávanější beletrii pro dospělé za rok 2003 převzala herečka Helena Růžičková za svou knihu Deník mezi životem a smrtí II, kterou napsala společně s Marií Formáčkovou.\n\nOcenění v kategorii nejprodávanější beletrie za rok 2002 získala Helena Růžičková a Marie Formáčková za knihu Deník mezi životem a smrtí.\n\nVítězkou kategorie Nejprodávanější beletrie za rok 2001 se stala Halina Pawlowská, která získala ocenění za svou knihu Ó, jak ti závidím!.\n"}
{"id": "425473", "url": "https://cs.wikipedia.org/wiki?curid=425473", "title": "Beorhtric", "text": "Beorhtric\n\nBeorhtric (což zhruba znamená „Skvělý vládce“), též Brihtric nebo Byrhtric (narozen, zemřel 802), byl anglosaský král Wessexu v letech 786–802. Stejně jako jeho předchůdci, kteří nastoupili po králi Ineovi, nepatří Beorhtric k pokrevní královské linii rodu Cerdikovců a jeho původ je nejasný. Nastoupil po zavražděném králi Cynewulfovi, ale většinu moci drželi jeho žena a tchán.\n\nJména rodičů krále Beorhtrika neznáme, ale \"Anglosaská kronika\" tvrdí, že měl být přímým mužským potomkem krále Cerdika a měl údajně pocházet z královské krve Wessexu, ale tato tvrzení byla zřejmě účelová a měla sloužit k legitimizaci jeho nároku na královskou korunu. Patří do skupiny pěti západosaských králů z období mezi lety 726 a 802 (Æthelheard, Cuthred, Sigeberht, Cynewulf a Beorhtric), jejichž původ je vnímán skepticky.\n\nV roce 786 byl zabit \"æthelingem\" Cyneheardem, bratrem svrženého krále Sigeberhta, král Cynewulf. Cyneheard byl zabit brzy poté.\n\nBeorhtric nastoupil na trůn Wessexu v roce 786 hned poté, co byl král Cynewulf zavražděn. Není jasné, zda byl Cynewulfem určený jako jeho nástupce nebo zda využil mocenského vakua jako outsider. Na trůn Beorhtrikovi možná pomohl mercijský král Offa (757–796), jenž byl nejsilnějším vládcem v Anglii v té době, a král Beorhtric se rychle dostal pod jeho vliv. Musel nejprve bojovat s uchazečem o trůn Ecgberhtem, kterého nakonec s pomocí krále Offy mezi lety 789 a 796 vypudil z Anglie do franckého vyhnanství.\n\nKrál Beorhtric byl blízkým spojencem krále Offy. V roce 789 se oženil s jeho dcerou Eadburgou, čímž tehdy pravděpodobně stvrdil formální spojenectví. Král Offa byl v této alianci jednoznačně dominantním partnerem. V roce 787 oba králové společně uspořádali první z Chelsijských synod. \n\nÚzemí ležící tradičně na hranicích Mercie a Wessexu byla spravována mercijským soudem, jak naznačují listiny vydané králem Offou a jeho synem Ecgfrithem, a Wessex, zdá se, používal Offovu měnu: průzkumy raně středověkých nálezů jednotlivých mincí prováděné na přelomu 20. a 21. století odhalují sérii nálezů Offových pencí, které vedou od Horní Temže až do Warehamu, historického města spojeného s králem Beorhtrikem. Král Offa mohl disponovat pozemky v současném hrabství Somerset (nominálně v království Wessex), ale Beorhtric zůstal nezávislým králem.\n\nBěhem Beorhtrikovy vlády zaznamenává \"Anglosaská kronika\" první nájezdy Vikingů na Anglii. Tři lodě dánských nebo norských Vikingů okolo roku 789 přistály na pobřeží současného hrabství Dorset nedaleko ostrova Portland. Seveřané zabili vysokého královského správního úředníka Beaduhearda, který se domníval, že se jedná o obchodníky. Nicméně tyto rané nájezdy zůstaly zpočátku bez dalekosáhlých důsledků. Vyhnaný Ecgberht se vrátil patrně na konci 90. let 8. století z exilu a byl uznán za krále alespoň v části Wessexu.\n\nPo Offově smrti během léta 796 udržovali Beorhtric i Eadburg dobré kontakty s jeho synem a nástupcem Ecgfrithem, který ale vládl pouze po dobu šesti měsíců. Moc Mercie nad Anglií zeslábla a Beorhtric během tohoto období dosáhl větší nezávislosti. Na oplátku za podporu krále Ecgfritha získal král Beorhtric zpět část půdy u Malmesbury, kterou předtím král Offa anektoval.\n\nPotom se zdá, že se král Beorhtric dostal pod nadvládu následujícího mercijského krále Cenwulfa (796–821), který během několika let obnovil hegemonii Mercie nad jižní Anglií. Po roce 799 Beorhtrikův vztah k Mercii vypadá podobný situaci před Offovou smrtí. V roce 798 souhlasil, že se Cenwulfův syn Cynehelm stane pánem nad opatstvím v Glastonbury. Okolnosti tohoto souhlasu nejsou jasné, ale je nepravděpodobné, že by tak učinil král Beorhtric dobrovolně. Jeho moc v současném hrabství Somerset zůstala nedotčena, jak svědčí listiny, ve kterých disponoval tamními pozemky bez odkazu na Mercii.\n\nJediné wessexské mince zatím nalezené byly vyraženy v období po Offově smrti, což naznačuje, že Beorhtric založil novou mincovnu (patrně ve Winchesteru, asi roku 795). Jedna z těchto mincí byla nalezena v roce 1854 v současném hrabství Hampshire. \n\nAsi od roku 796 nechal král Beorhtric razit stříbrné mince (\"pæneġas\") podle mercijského vzoru. Spor se vede o to, zda se mincovna nalézala v \"Hamwiku\" (Southampton) nebo ve Winchesteru. Mince byly raženy pouze v malém počtu a jejich ražba byla spíše otázkou prestiže a zosobněním jeho nároku na korunu Wessexu, než aby sloužily ekonomickým účelům. Tři nalezené Beorhtrikovy mince pocházejí ze dvou různých ražeb.\n\nVýměnu půdy s knížetem (\"princeps\") Hemelem prokazoval král Beorhtric listinou vydanou okolo roku 790. V roce 794 převedl půdu na svého vojenského správce (\"præfectus\") Wigfritha a roku 801 na knížete (\"princeps\") Lullu. Roku 796 podepsal král Beorhtric dvě listiny mercijského krále Ecgfritha jako svědek. Beorhtric byl považován za „velmi zbožného“, nejsou ale známy žádné jeho dary, ani privilegia pro kláštery nebo kostely. Skutečnost, že nemnoho dochovaných listin uvádí pouze seznam obdarovaných laiků, je pravděpodobně jen náhodná.\n\nO více než půlstoletí později uvádí biskup Asser, učenec na dvoře Alfréda Velikého, historku o tom, že Beorhtrika omylem otrávila jeho choť Eadburg. Ta podle tohoto vyprávění potom uprchla do Franské říše a uchýlila se do kláštera. Z kláštera byla posléze vyhnána poté, co byla přistižena s mužem. Původ této historky je pochybný. Negativní obraz Eadburgy, kterou biskup Asser vinil také z mnoha intrik a několika otrav, vychází spíše z propagandy Beorhtrikova nástupce Ecgberhta (802–839), který byl nepřátelský vůči Beorhtrikovi i Eadburžině otci králi Offovi, než z historických faktů. Sebevědomě vystupující Eadburg pravděpodobně opravdu jednostranně zastupovala zájmy Mercie.\n\nNaproti tomu uvádí \"Anglosaská kronika\", že „Beorhtric a hrabě (\"ealdorman\") Worr zemřeli a Ecgberht nastoupil na trůn“. Současně hrabě (\"ealdorman\") Æthelmund z království Hwicce u Kempsfordu (současné hrabství Gloucestershire) překročil Temži, ale v bitvě byl poražen wessexským hrabětem (\"ealdormanem\") Wiohstanem. Nejpravděpodobnější interpretace tohoto zápisu je, že Ecgberht napadl Wessex spolu se svými stoupenci a Beorhtric padl v bitvě. Zda na Mercii závislé království Hwicce zasáhlo do bojů na straně Beorhtrika nebo zda se jednostranně snažilo využít chaosu ve Wessexu, zůstává v rovině spekulací. \n\n\"Anglosaská kronika\" uvádí, že Beorhtric byl pohřben ve Warehamu v roce 802. Jeho nástupcem se stal Ecgberht.\n\n\n"}
{"id": "425476", "url": "https://cs.wikipedia.org/wiki?curid=425476", "title": "Konobrže", "text": "Konobrže\n\nKonobrž nebo Konobrže (v ženském rodu jednotného čísla, ) je zaniklá osada, která byla součástí rovněž zaniklé obce Kopisty v okrese Most v Ústeckém kraji. Osada se rozkládala v nadmořské výšce 258 metrů zhruba tři kilometry severně od starého města Mostu. Konobrže byly zbořeny při rozšiřování těžby uhlí v letech 1976–1979. Dnes leží katastrální území Konobrže na okraji města Most, sousedí s obcí Mariánské Radčice.\n\nOkolní krajina byla osídlena již v pravěku. Východně od vesnice se v mladší době bronzové nacházelo sídliště lidu knovízské kultury.\n\nPrvní písemná zmínka o Konobržích pochází z roku 1394, kdy je zaznamenaná při dědictví po Pešovi, zvaném Mezek. V roce 1402 se část platů ze vsi odváděla kostelu v Duchcově. Před rokem 1420 sídlil na zdejší tvrzi Šimon z Konobrže a v polovině 15. století Vaněk Kladný. V letech 1491–1524 zde žili Pehmové z Konobrže, což byla původně měšťanská rodina z Litoměřic. Po nich vlastnila Konobrže mostecká měšťanská rodina Deutschů, kteří v roce 1558 prodali tvrz i s poplužním dvorem Baltazarovi Langenau z Pauzu. Ve druhé polovině 16. a na počátku 17. století byli majiteli tvrze Lungvicové z Patokryj, kteří koupili i tu část vsi, která dosud patřila k Duchcovu. V polovině 17. století vlastnil převážnou část obce Jan Baptista Bombason a menší část patřila klášteru ve Světci. Od nich odkoupilo Konobrže město Most a připojilo je ke svému panství Kopisty, kde zůstaly až do roku 1848.\n\nObyvatelé se živili zemědělstvím a částečně i rybníkářstvím. Kolem Konobrží a nedaleké osady Pařidla byly již na konci 15. století vybudovány rybníky, z nichž však některé zanikly už ve druhé polovině 18. století. Na konci 19. století nacházeli obyvatelé obživu i v hornictví. V roce 1893 byl nedaleko otevřen důl Venuše a počet obyvatel začal rychle vzrůstat. V Konobržích stála i kaple Nejsvětější Trojice, postavená kolem roku 1914.\n\nOsada zanikla v letech 1976–1979 kvůli těžbě hnědého uhlí.\n\n\n"}
{"id": "425477", "url": "https://cs.wikipedia.org/wiki?curid=425477", "title": "Státní znak Thajska", "text": "Státní znak Thajska\n\nStátní znak Thajska je emblém tvořený mytickým ptákem Garudou, existující v hinduistické a buddhistické mytologii, v nichž je symbolem volnosti a lepšího rána. Na Garudovi údajně létal bůh Višnu. Pták je zobrazován v červené a zlaté barvě, oficiální barvy (2008) však nebyly stanoveny.\n\nJeden z prvních thajských symbolů se (prý) objevil po roce 1782, kdy na trůn usedl Ráma I., zakladatel dodnes panující dynastii Chakri. Ráma I. doplnil na červený list vlajky bílé buddhistické Kolo zákona. To mělo na vnitřní straně ozdobný prstenec a bylo bez loukotí.\n\nRoku 1817 přidal Ráma II. do středu kola bílého slona. Podle počtu velmi vzácných bílých slonů se ve své době posuzovala důstojnost a síla siamských králů. V buddhistické víře vstoupil podle legendy Buddha do lůna své matky v podobě bílého slůněte.\n\nV roce 1855 odstranil Ráma IV. z vlajky Kolo zákona a nahradil ho bílým slonem.\n\nRoku 1856 se název země změnil na \"Království Siam\" a jako státní znak byl užíván královský emblém. Ten byl tvořen kruhem s postavami z indické mytologie: garudy, hada naga a boha Višnua. (není obrázek)\n\nRoku 1873 (za vlády Rámy V. Čulalongkorna) byl zaveden první oficiální thajský státní znak. Ten byl tvořen po evropském vzoru štítem, rozděleným do tří částí. V horním, zlatém poli byl mýtický, bílý, trojhlavý slon (dopravním prostředkem boha Indry), v dolním, heraldicky pravém, červeném poli byl opět slon (jdoucí, vpravo hledící), v dolním levém, růžovém poli byly dva zkřížené krátké meče. Štít byl ohraničen dvojitým řetězem s Čulalongkornovým řádem. Nad štítem byla zlatá, ze špice zářící, siamská koruna, pod ní stříbrné Kolo zákona, protnuté stříbrným trojzubcem a po stranách štítu zlaté, sedmistupňové slunečníky. Za štítem byly zkřížené zlatý meč se zlatou holí, obtočené růžovými stuhami. Štítonoši byly heraldicky vpravo lev se sloním chobotem a vlevo přirozený lev, oba stojící na modrém podstavci ธารพระกร (Than Phra Kon), pod kterým byla červená zdobená stuha s mottem สพฺเพสํ สงฺฆภูตานํ สามคฺคี วุฑฺฒิ สาธิกา (Sabbesam Sanghabhutānam Sāmaggī Vuḍḍhi Sādhiga) (). Celý znak byl položen na stříbrný, zlatě zdobený, královský plášť.\n\nSlon v horním poli symbolizoval Siam, tři hlavy zase jeho severní, centrální a jižní část. Slon v dolním pravém poli vazalský Laoský stát a meče \"kris\" vazalský malajský stát. Koruna byla nejdůležitějším královským odznakem a symbolem království. Kolo zákona symbolizuje dynastii Chakri. Zlatý meč se zlatou holí byly další královské odznaky. Štítonoši reprezentovali prastaré departmenty Kalahom (Kojasiha) a Mahatthai (Rajasiha). Levý štítonoš byl Kojasiha (คชสีห์) tzv. sloní lev (lev s chobotem) a napravo Rajasiha (ราชสีห์) tzv. král lvů.\n\nRoku 1896 by Siam uznán za nezávislý stát. V roce 1910 zavedl Ráma VI. Maha Važiravud nový státní znak (Garudu), platný dodnes.\n\nGaruda je také zobrazen na indonéském státním znaku, kde ovšem nese na hrudi štít se znaky.\n\nJednou z Ásan, jógových pozic, je Garudásana.\n\n"}
{"id": "425496", "url": "https://cs.wikipedia.org/wiki?curid=425496", "title": "Levnesovia", "text": "Levnesovia\n\nLevnesovia (podle ruského paleontologa Lva Nesova) byl rod ptakopánvého dinosaura z nadčeledi Hadrosauroidea, žijícího v období svrchní křídy (věk turon, před 94 až 90 miliony let) na území dnešního Uzbekistánu. Byl zřejmě příbuzný rodu \"Bactrosaurus\". Typový druh \"L. transoxiana\" byl pojmenován v roce 2009. Druhové jméno se vztahuje názvu dávné oblasti zvané Transoxanie. Tento malý ornitopod dosahoval délky pouze 2 metrů a hmotnosti kolem 175 kilogramů. Podle paleontologa Thomase R. Holtze, Jr. však dosahoval délky kolem 6,1 metru.\n\n\n"}
{"id": "425498", "url": "https://cs.wikipedia.org/wiki?curid=425498", "title": "Kalkot Mataskelekele", "text": "Kalkot Mataskelekele\n\nKalkot Mataskelekele Mauliliu (* 24. dubna 1949, Port Vila, Nové Hebridy) byl prezidentem tichomořského státu Vanuatu. Ve funkci byl od 16. srpna 2004 do 16. srpna 2009. Během jeho funkce se vystřídali tři premiéři: Ham Lini, Serge Vohor, a Edward Natapei. V jeho funkci ho vystřídal Maxime Carlot Korman, který byl prezidentem pouhých 16 dní, než byl dne 2. září 2009 v řádných volbách zvolen Iolu Johnson Abil.\n"}
{"id": "425503", "url": "https://cs.wikipedia.org/wiki?curid=425503", "title": "Patrick Brennan", "text": "Patrick Brennan\n\nPatrick „Paddy“ Brennan (30. července 1877 – květen 1961) byl kanadský hráč lakrosu, člen týmu, který v roce 1908 na olympijských hrách v Londýně vybojoval zlaté medaile.\n\n"}
{"id": "425506", "url": "https://cs.wikipedia.org/wiki?curid=425506", "title": "John Broderick", "text": "John Broderick\n\nJohn Charles Broderick (5. června 1875 Cornwall, Kanada – 12. července 1957) byl kanadský hráč lakrosu a člen týmu, který v roce 1908 na olympijských hrách v Londýně vybojoval zlaté medaile.\n\n"}
{"id": "425508", "url": "https://cs.wikipedia.org/wiki?curid=425508", "title": "Port Olry", "text": "Port Olry\n\nPort Olry (původním jménem v jazyce sakao Latamav Sigon) je vesnice na pobřeží Tichého Oceánu, na ostrově Espiritu Santo, v provincii Sanma, ve státě Vanuatu. Žije zde přes 3 000 obyvatel, což z něj dělá největší sídlo (vesnici) souostroví, která nemá status města. Vesnice je rozdělena na pět sektorů označovaných čísly 1 a 5. Většina obyvatel pracuje v zemědělství; chová se zde hovězí dobytek, pěstuje se ve velkém kopra, která patří spolu s chovem dobytka k nejdůležitějším příjmům populace, a také kakao. Městečko je proslaveno svými nádhernými plážemi a ostrůvky, které jej obklopují. V roce 1998 zde bylo zničeno přes 100 domů Cyklónem Zuman. Od roku 2011 existuje mezi Port Olry a Luganville (hlavním střediskem ostrova) namísto nezpevněné vozovky asfaltovaná cesta, která zkrátila čas cesty z více než tří hodin na méně než čtyřicet minut, což bylo důležité pro usnadnění transportu kopry a dobytka. Jde pravděpodobně o nejdelší asfaltovou silnici v celém státě. Vesnice je částečně elektrifikována. Zdroj elektřiny je agregát fungující na kokosový olej produkovaný z kopry na místě. Elektřina funguje v pracovní dny od 6 do 10 hodin ráno a od 6 do 10 hodin večer, o víkendu pak až do 11 hodin večer.\n\nObyvatelstvo Port Olry tvoří jednak místní populace hovořící jazykem sakao, jednak populace hovořící jazykem tolomako pocházející z Big Bay. Ta se v oblasti Port Olry usadila na začátku 20. století po sérii ozbrojených incidentů mezi šéfy vesnic v okolí. Obě komunity jsou v Port Olry poměrně striktně rozděleny, nicméně často rozumí oběma jazykům. Jako univerzální komunikační jazyk se používá bislama, nicméně velká část obyvatel je schopna vyjadřovat se francouzsky.\n\nPort Olry je sídlem katolické misie svaté Anny a obyvatelstvo je velkou většinu katolického vyznání. Ta spravuje také misijní frankofonní základní a střední školu \"École primaire Sainte Anne\" a \"Collège Sainte Anne\" pro celkem asi 400 studentů, jež jsou důležitými centry vzdělání v oblasti. Misie také zajišťuje práci pro část populace vesnice na plantážích kopry. Aktuálním farářem a správcem misie je od roku 2013 otec Gianni Morlini, italský misionář francouzské kongregace \"Pères Maristes\", který na Vanuatu strávil většinu svého života.\n"}
{"id": "425510", "url": "https://cs.wikipedia.org/wiki?curid=425510", "title": "Železná Ruda-Alžbětín (nádraží)", "text": "Železná Ruda-Alžbětín (nádraží)\n\nNádraží Železná Ruda-Alžbětín () je železniční stanice na pomezí jihovýchodního Německa a Česka na adresách Debrník 30, Železná Ruda a Bahnhofstraße 54, Bayerisch Eisenstein. Tvoří spojnici mezi bavorskou železnicí z Plattlingu do Bavorské Železné Rudy a tratí Plzeň – Klatovy – Železná Ruda. Státní hranice prochází přímo prostředkem staniční budovy, která je rozdělena na českou a německou část, jež každá nesou název v jazyce dané země. Nádraží bylo v roce 1877 postaveno pro Plzeňsko-březenskou dráhu. V současnosti je obsluhována osobními vlaky směrem na Plzeň nebo do německého Plattlingu a několikrát denně také přímými rychlíky linky R16 do Prahy.\n\n"}
{"id": "425511", "url": "https://cs.wikipedia.org/wiki?curid=425511", "title": "Isangel", "text": "Isangel\n\nIsangel je vesnice na ostrově Tanna, v provincii Tafea, v ostrovním státě státě Vanuatu. Nachází se asi kilometr jihovýchodně od hlavní vesnice ostrova, Lenakel. Žije zde přes 1 300 obyvatel a je to správní středisko celého ostrova. Sídli zde mimo jiné administrativa provincie Tafea, provinční soud, policie, pošta (jejíž pobočka se nachází také v Lenakelu) a státní střední škola Collège d'Isangel.\n"}
{"id": "425512", "url": "https://cs.wikipedia.org/wiki?curid=425512", "title": "George Campbell", "text": "George Campbell\n\nGeorge Herrold Campbell (1. února 1878 – 4. listopadu 1972 Orangeville, Kanada) byl kanadský hráč lakrosu a člen týmu, který v roce 1908 na olympijských hrách v Londýně vybojoval zlaté medaile.\n\n"}
{"id": "425513", "url": "https://cs.wikipedia.org/wiki?curid=425513", "title": "Angus Dillon", "text": "Angus Dillon\n\nAngus Dillon (1881 – ) byl kanadský hráč lakrosu a člen týmu, který v roce 1908 na olympijských hrách v Londýně vybojoval zlaté medaile.\n\n"}
{"id": "425514", "url": "https://cs.wikipedia.org/wiki?curid=425514", "title": "Ludmila Peterková", "text": "Ludmila Peterková\n\nLudmila Peterková (* 16. září 1967, Karlovy Vary, Československo) je česká klarinetistka, manželka Vladimíra Darjanina.\n\nStudovala na Pražské konzervatoři a pokračovala na Hudební fakultě AMU v Praze. Ve švýcarském Luganu navštěvovala hodiny u Karla Leistera a absolvovala také roční stáž na \"Conservatoire National Supérieur\" v Paříži. Účastnila se Mezinárodní akademie komorní hudby pod uměleckým vedením Maurice Bourgua a od svých 27 let je profesorkou Pražské konzervatoře. Byla mezi zakládajícími členy Pražské komorní filharmonie, kde působila v letech 1994 až 1998 jako sóloklarinetistka.\n\nV roce 1984 se stala laureátkou soutěže Concertino Praga a v roce 1991 Mezinárodní interpretační soutěže Pražského jara. Za premiéru skladby Ondřeje Kukala Clarinettino s Pražským komorním orchestrem získala prestižní českou cenu Classic 94. Vystupuje s řadou českých i zahraničních orchestrů, od roku 2000 má exkluzivní smlouvu s firmou Supraphon.\n\n"}
{"id": "425515", "url": "https://cs.wikipedia.org/wiki?curid=425515", "title": "Frank Dixon", "text": "Frank Dixon\n\nFrank J. Dixon (1. dubna 1879 – 29. listopadu 1932) byl kanadský hráč lakrosu a člen týmu, který v roce 1908 na olympijských hrách v Londýně vybojoval zlaté medaile.\n\n"}
{"id": "425518", "url": "https://cs.wikipedia.org/wiki?curid=425518", "title": "Richard Duckett", "text": "Richard Duckett\n\nRichard Louis Duckett (30. ledna 1884 – 19. července 1972) byl kanadský hráč lakrosu a člen týmu, který v roce 1908 na olympijských hrách v Londýně vybojoval zlaté medaile.\n\n"}
{"id": "425521", "url": "https://cs.wikipedia.org/wiki?curid=425521", "title": "HK Slovan Gelnica", "text": "HK Slovan Gelnica\n\nHC Slovan Gelnica je slovenský hokejový klub z Druhé slovenské ligy\n\nHokej se v Gelnice začal hrát od sezóny 1949/50. Začátkema 60. let se už hrál v Gelnici hokej pod hlavičkou TJ Slovan Gelnica. Od roku 1977 se začala tvořit projektová dokumentace zimního stadiónu, který se dokončil roku 1986. Od roku 1993 klub každoročně uspořádává \"Memoriál Petra Bindasa\", který je nejstarším mezinárodním turnajem dorostu na Slovensku.\n\n\n\n"}
{"id": "425531", "url": "https://cs.wikipedia.org/wiki?curid=425531", "title": "Ladislav Ščurko", "text": "Ladislav Ščurko\n\nLadislav Ščurko (* 4. dubna 1986, Gelnica) je slovenský hokejový útočník, působící v slovenských klubech HC Slovan Gelnica a HC VTJ Trebišov. Před příchodem do těchto klubů působil v zámoří v nižších soutěžích, a též v týmech HC Košice a HK Spišská Nová Ves. V době sezóny 2008/09 někdy vypomáhal týmu HC VTJ Trebišov. Byl i juniorským reprezentantem Slovenska. Draftoval ho v roku 2004 tým Philadelphia Flyers v 6. kole jako 170. v pořadí.\n\nReprezentoval Slovensko na Mistrovství světa v ledním hokeji hráčů do 18 let v letech 2003, 2004 a též na Mistrovství světa v ledním hokeji hráčů do 20 let v letech 2005 a 2006. V seniorské reprezentaci neodehrál žádný zápas.\n\nV roce 2009 se přiznal k vraždě rozhodčího Marka Liptaje z Popradu. Později výpověď změnil a tvrdil, že Liptaje zavraždili dva muži ze sázkařské mafie, kteří ho později donutili, aby tělo ukryl. V roce 2012 byl Ščurko odsouzen za vraždu na osm let, soud snížil sazbu trestu kvůli tomu, že k činu podle něj došlo ve stavu nepříčetnosti. Ščurko se na místě odvolal.\n\n"}
{"id": "425538", "url": "https://cs.wikipedia.org/wiki?curid=425538", "title": "Michael S. Steele", "text": "Michael S. Steele\n\nMichael Stephen Steele (* 19. října 1958) je americký politik.\n\nStal se vůbec prvním černochem, který předsedal Republikánské straně, a druhým černochem ve Spojených státech, jenž se stal předsedou jedné ze dvou hlavních politických stran.\n\nV letech 2003 až 2005, byl Steele a viceguvernérka Jennette Bradley z Ohia, nejvýše postavenými černými republikány, kteří byli do své funkce zvoleni. Steele zkoušel neúspěšně kandidovat do Senátu za stát Maryland, ale byl poražen demokratem Benem Cardinem. Pracoval také pro právnickou firmu Dewey & LeBoeuf, kde působil na pozici partnera.\n\n"}
{"id": "425542", "url": "https://cs.wikipedia.org/wiki?curid=425542", "title": "Vladimír Petruška", "text": "Vladimír Petruška\n\nVladimír Petruška (5. července 1923, Gelnica – 4. května 1986, Košice) byl slovenský herec a divadelní režisér.\n\n"}
{"id": "425549", "url": "https://cs.wikipedia.org/wiki?curid=425549", "title": "Thomas Gorman", "text": "Thomas Gorman\n\nThomas Gorman (9. června 1886 Ottawa, Kanada – 15. května 1961 tamtéž) byl kanadský sportovec a sportovní funkcionář. Jako hráč ledního hokeje vybojoval 7× Stanley Cup, byl rovněž generálním manažerem 4 týmů. V roce 1908 byl členem lakrosového týmu, který na olympijských hrách v Londýně vybojoval zlaté medaile.\n\n"}
{"id": "425552", "url": "https://cs.wikipedia.org/wiki?curid=425552", "title": "Dimethyltryptamin", "text": "Dimethyltryptamin\n\nDimethyltryptamin (DMT; \"N\",\"N\"-dimethyltryptamin) je velmi silný, přírodně se vyskytující halucinogen produkovaný rostlinami a přítomný ve stopovém množství i v lidském těle. Největší množství DMT, ačkoliv stále jen stopové, se v tělech savců vyskytuje především v epifýze. Ale když ta byla z mozku potkana odstraněna, mozek byl stále schopen DMT produkovat v několika regionech. DMT je tedy produkováno přirozeně z neuronů mozku savců a může přispívat k některým aspektům funkcí mozku vyššího řádu (jako je zpracování vědomých informací nebo učení/paměť atd.)\n\nDůkazy naznačují, že endogenní DMT hraje důležitou roli pro řadu procesů v periferním a centrálním nervovém systému a může působit jako neuropřenašeč. Díky své úloze v signalizaci nervového systému může být DMT užitečným experimentálním nástrojem při zkoumání fungování mozku a může být také užitečným klinickým nástrojem k léčbě úzkosti a psychózy.\n\nVykazuje podobnosti s dalšími halucinogeny, jako je LSD a psilocybin. Chemicky je to bílá či nahnědlá aromatická krystalická látka. \n\nNejstarší známkou užívání DMT byl nález váčku obsahujícího šňupací směs \"yopo\" obsahující DMT, 5-MeO-DMT a bufotenin v pohřebišti v severním Chile. Poprvé bylo užívání domorodými obyvateli Karibiku zdokumentováno již při objevování Ameriky v roce 1496. V následujících staletích bylo zaznamenáno užívání \"yopo\" na různých místech v Jižní Americe. První záznamy o užívání \"ayahuasky\", nápoje obsahujícího DMT a MAOI, v Amazonii pochází z poloviny 17. století, soudí se ale, že byla užívána již stovky, možná tisíce let předtím. \"Yopo\" i \"ayahuasca\" byly rituálními halucinogeny (entheogeny), používanými tamějšími šamany například při náboženských obřadech, věštění či léčení apod. V Amazonii byly nalezeny i další entheogeny, ve kterých byl identifikován DMT, například \"oo-koo-hé\". Informace, které o nich máme, jsou ale velmi sporé. Tyto tradice se na některých místech zachovaly dodnes.\n\nModerní vědou byl však DMT syntetizován až v roce 1931, jeho psychoaktivní účinky byly nalezeny ještě o několik let později. Koncem šedesátých let se objevil jako psychoaktivní droga na černém trhu v USA, roku 1971 byl v USA postaven mimo zákon, což následovalo i ve většině zemí světa. Na přelomu osmdesátých a devadesátých let zažil DMT malý revival, například v Brazílii bylo legalizováno rituální užívání ayahuasky početnou církví Santo Daime i jinými. Neměli bychom také opomenout vliv Terence McKenny, známého popularizátora DMT té doby. V roce 1990 také poprvé po dvaceti letech začal výzkum DMT na lidech vedený Rickem Strassmanem.\n\nDMT se minimálně ve stopovém množství vyskytuje pravděpodobně ve všech živých organismech. V některých rostlinách se ale vyskytuje v poměrně velké koncentraci, především v rodech Phalaris, Delosperma, Acacia, Desmodium, Mimosa, Virola a Psychotria (například \"Psychotria viridis\", \"Mimosa hostilis\" nebo chrastice rákosovitá). V lidském těle je jeho přítomnost také prokázána. Jeho funkce v těle zatím nebyla uspokojivě objasněna, předpokládá se, že se mj. podílí na snění, zážitcích blízkých smrti, mystických prožitcích atd. DMT lze také vytvořit synteticky. DMT díky své extrémní síle není příliš populární drogou a od drogových dealerů není běžně k dostání, mnoho uživatelů si ho vyrábí pro vlastní potřebu.\n\nDMT způsobuje intenzivní změny smyslů, což vede k zrakovým a sluchovým halucinacím. Účinky drogy setrvají kolem 30 minut. DMT funguje podobně jako jiné psychedelické léky. Stejně jako LSD, působí DMT na serotoninové receptory v mozku. Změny hladiny serotoninu v mozku způsobují zkreslení zraku, nebo halucinace. Mozek začíná interpretovat vizuální, a někdy i sluchové, vstupy jinak. Jelikož je DMT normálně přítomen v lidském těle (ač v malých množstvích), tělo je připraveno na jeho metabolizaci a působení.\n\nVětšina lidí, kteří tyto změny zažili, popisovali, že vidí elfy, mimozemšťany nebo mechanický, krystalický svět. Zatímco doba trvání halucinace je obvykle krátká, člověk, který ji prožije, má obvykle pocit, že byla skutečná a často i několik hodin dlouhá. Někteří lidé, kteří drogu pravidelně zneužívají, často prohlašují, že viděli základní strukturu vesmíru.\n\nZážitky uživatelů DMT jsou často velmi bizarní. Mezi časté fenomény patří například návštěva jiných dimenzí (hyperprostor) či komunikace s bytostmi je obývajícími, celkové radikální změny perspektivy, intenzivní kaleidoskopické vize i při otevřených očích, úplné opuštění vlastního těla a štěpení ega, výrazné změny ve vnímání času a rozměrů. Mezi méně časté pak změna barev, zvukové halucinace, žaludeční nevolnost a další. Téměř všichni uživatelé tvrdí, že pro popis tohoto zážitku nestačí běžná slova a jakýkoliv pokus o popis je nutně velmi nepřesný a zkreslený. Tyto zážitky mohou být velmi vividní (nezřídka jsou popisovány jako reálnější než každodenní realita) a v důsledku neočekávané intenzity pro mnoho lidí můžou být velice děsivé, někdy dokonce mohou způsobit přechodné psychické problémy.\n\nCharakterově jsou také často přirovnávány k účinkům velkých dávek halucinogenních hub lysohlávek, jejichž hlavní aktivní látkou je psilocin (4-HO-DMT), který se od DMT liší pouze jednou hydroxylovou skupinou navíc.\n\nJe pravděpodobné, že většina nepříznivých účinků halucinogenů jsou psychologické účinky, jako je intenzivní strach, paranoia, úzkost, zármutek a deprese, které mohou mít za následek fyzickou újmu nebo nebezpečí pro uživatele nebo jiné osoby. Neoficiální zprávy popisují psychologicky náročné zkušenosti s DMT a dalšími psychedelickými sloučeninami. Míra výskytu těchto účinků nebyla řádně započítána. V případě psilocybinu však asi 30 % laboratorních zkušeností zahrnuje psychologicky náročné zkušenosti.\n\nDMT může být velmi silné a může způsobit poškození duševního i fyzického zdraví. Mezi časté nežádoucí účinky užívání DMT jednou nebo v malém množství patří:\n\n• rychlá srdeční frekvence\n\n• zvýšený krevní tlak\n\n• bolest na hrudi nebo pocit tísně\n\n• závratě\n\n• rychlé pohyby očí\n\n• rozšířené zornice\n\nDMT také působí na serotoninové receptory podobně jako antidepresiva, zejména na MAO inhibitory. Droga je považována za serotoninového agonistu. To znamená, že lidé, kteří užívají velké množství DMT nebo konzumují lék při užívání antidepresiv, jsou ohroženi serotoninovým syndromem. Když je mozek zaplaven příliš velkým množstvím serotoninu a nedokáže ho zpracovat, mohou vedlejší účinky zahrnovat\n\n• konfuze\n\n• agitace\n\n• bolest hlavy\n\n• ztráta svalové koordinace\n\n• vysoký krevní tlak\n\n• třesavka\n\n• husí kůže\n\nMezi závažnější příznaky serotoninového syndromu patří vysoká horečka, nepravidelný tep, bezvědomí a záchvaty křeče.\n\nVe velkých dávkách může DMT vést k záchvatovým poruchám, zástavě dýchání a kómatu. Lidé, kteří jsou náchylní k problémům duševního zdraví, včetně depresí, úzkostí a vážnějších stavů jako schizofrenie, mohou tyto stavy spustit kvůli rychlým a intenzivním změnám mozkové chemie. Při kombinaci s jinými léky, včetně amfetaminů, opioidních léků proti bolesti, antihistaminik nebo sedativ, může DMT vést k závažným, život ohrožujícím nežádoucím účinkům. DMT může způsobit dehydrataci a hypertermii, která může být velmi nebezpečná ve společenském prostředí, jako jsou kluby a velké společenské akce.\n\nDMT lze užívat orálně, ale pouze v kombinaci s MAO inhibitory, jinak není účinný. Při tomto způsobu užití účinky nastupují v řádu desítek minut a trvají několik hodin, jsou méně intenzivní a častěji jsou doprovázeny tělesnými účinky, jako je kupříkladu zvracení. Chemicky se tato kombinace vyskytuje v ayahuasce, rituálním halucinogenu amazonských šamanů, kteří ji využívají k léčení a komunikaci s duchy. Dále je možné DMT užít inhalací (nejběžnější), injekčně nebo nasálně (šňupáním), případně i rektálně. V tomto případě účinky nastupují ihned a trvají 5-20 minut, ale jsou velmi intenzivní, intenzivnější než drtivá většina ostatních psychedelik v běžných dávkách. Někteří tvrdí, že právě tato látka umožňuje vnímaní věcí, které jsou normálně běžnému vnímání nepřístupné.\n\nDMT je v ČR na seznamu zakázaných látek.\n\nPrahové účinky může uživatel pocítit již po užití 2 mg. Běžná dávka se pohybuje okolo 20 - 40 mg a není nijak závislá na tělesných proporcích. Po požití vzniká okamžitá tolerance, která se ovšem přibližně po hodině zcela vytrácí.\n\nTato sloučenina se nachází v nízkých koncentracích v mozkové tkáni. Koncentrace DMT mohou být lokalizovány a zvýšeny v určitých případech, například zvýšení produkce v mozku hlodavců ve stresu. Dříve se předpokládalo, že endogenní DMT existuje v koncentracích příliš nízkých, aby vyvolaly farmakologické účinky, ale dva objevy to změnily. Za prvé, stopové aminové asociované receptory (SAAR) jsou aktivovány DMT a dalšími molekulami a za druhé, DMT může být lokálně odděleno v neurotransmiterových ukládacích váčcích ve farmakologicky relevantních koncentracích, čímž je schopen aktivovat další farmakologické receptory, např. serotonin. Tato zjištění naznačují, že DMT může hrát roli v normální fyziologii a psychopatologii. Jaká tato role může být, dosud nebylo stanoveno.\n\nAčkoli byl serotoninový systém považován za hlavní přispěvatel k psychedelickým účinkům DMT, byly pozorovány další behaviorální účinky, které nezahrnují serotonin nebo jiné monoaminergní systémy; jako je trhání, retropulze a třes. Kromě toho byly identifikovány molekulární účinky DMT, které nejsou zprostředkovány serotoninovými receptory. Například produkce fosfatidylinositolu se zvýšenou hladinou DMT není blokována antagonisty 5-HT receptoru. V poslední dekádě se vyvinuly novější hypotézy pro molekulární role endogenního DMT a zahrnují potenciální zapojení SAAR (zmíněných výše) a sigma-1 receptorů.\n\nJe spousta spekulací o úloze DMT v přirozeně se vyskytujících změněných stavech vědomí, jako jsou psychóza, sny, tvořivost, představivost, náboženské nebo duchovní jevy a zážitky blízké smrti. Kromě toho může DMT hrát roli při probuzení reality. Probuzení reality je vytvářeno podobným způsobem jako změněné stavy s tou výjimkou, že normální stav koreluje s událostí ve „fyzickém“ světě. Probuzení reality lze tedy považovat za přísně regulovanou psychedelickou zkušenost a ke změně stavu dochází, když je tato regulace nějakým způsobem uvolněna. Tento model předpovídá, že smyslově měnící účinky podávané psychedeliky jsou výsledkem toho, že sloučenina působí přímo prostřednictvím neurofarmakologických mechanismů v regionech CNS zapojených do senzorického vnímání. Zjednodušeně řečeno, DMT může potenciálně působit jako neurotransmiter k provádění signální funkce v regionech CNS, které se podílejí na senzorickém vnímání.\n\nJiné teorie navrhují, že DMT může být důležité u psychiatrických poruch. Data z časných studií DMT naznačují, že DMT může být schizotoxin, a různí autoři předpokládali, že DMT je klíčovým faktorem při způsobování schizofrenie. Tato hypotéza již není akceptována, ale stále se předpokládá, že DMT může hrát roli v psychotických symptomech. Podobně bylo DMT považován za neurotoxický, ale novější výzkum naznačuje, že DMT může být ve skutečnosti neuroprotektivní. \n\nSmyslové změny, které jsou běžně popsány u lidí užívajících DMT, se vyskytují pouze při podávání relativně vysokých koncentrací DMT. Tyto vysoké koncentrace jsou podobné koncentracím pozorovaným v synapsi při uvolňování endogenního DMT.\n\nNitrožilní podání radioaktivně značeného DMT králíkům způsobí vstup do mozku během 10 sekund a vylučování ledvinami, takže v moči 24 hodin po podání nebyly měřeny žádné stopy DMT nebo metabolitu. DMT však bylo stále možné detekovat 2 a 7 dní (0,1 % počáteční dávky) po podání. Ve stejné studii byl tryptamin odstraněn během 10 minut. Tato zjištění ukazují, že i po úplném vymizení dávky DMT z krve je DMT stále přítomno v CNS, což znamená, že DMT se v CNS produkuje. Subjektivní účinky nitrožilního podávání DMT (typická dávka 0,1–0,4 mg/kg) jsou na vrcholu asi za 5 minut a odezní přibližně za 30 minut. Mezisvalové účinky DMT hydrochloridu nebo DMT fumarátu (dávka 0,2–1 mg/kg) se rychle objevují během 2–5 minut a mohou trvat 30–60 minut, a účinky jsou obecně méně intenzivní než nitrožilní nebo inhalační cesty podání. Halucinogenní účinky DMT ve formě ayahuascy (0,6–0,85 mg/kg DMT) se obvykle objevují během 60 minut, vrchol po 90 minutách a mohou trvat přibližně 4 hodiny. Typické dávky kouřového nebo inhalovaného DMT na volné bázi jsou 40–50 mg, i když dávka může být až 100 mg. Počátek těchto dávek kouřeného DMT je rychlý, podobný jako u nitrožilního podání, ale trvá méně než 30 minut. Účinky kouřeného DMT jsou velmi intenzivní.\n\nAby bylo možné stanovit, že DMT působí spíše jako neurotransmiter, než aby byl pouze vedlejším produktem metabolismu jiných bioaktivních molekul, je nutné prokázat, že je syntetizován, skladován a uvolňován. Je zajímavé, že DMT může procházet třemi bariérami pomocí tří různých mechanismů, takže může být rozčleněno a uloženo v mozku. Tyto tři mechanismy mohou přinést vysoké nitrobuněčné a vezikulární koncentrace v neuronech, což naznačuje, že DMT může mít biologickou roli. Procesům pro transport glukózy a aminokyselin je dána podobná biologická priorita, což může naznačovat, že DMT je v těle přítomno z více důvodů než pro jeho psychedelické účinky, jako je adaptivní role v biologických procesech nebo univerzální role v buněčných ochranných mechanismech. \n\nEndogenní DMT je syntetizováno z esenciální aminokyseliny tryptofanu, který je dekarboxylován na tryptamin. Tryptamin je poté transmethylován enzymem indolethylamin-N-methyltransferázou (INMT) (s použitím S-adenosylmetioninu jako substrátu), který katalyzuje přidání methylových skupin, což vede k produkci N-methyltryptaminu (NMT) a DMT. NMT může také působit jako substrát pro INMT-dependentní DMT biosyntézu. INMT je široce exprimován v těle, především v periferní tkáni, jako jsou plíce, štítná žláza a nadledvinky. INMT se nachází ve střední úrovni v placentě, kosterních svalech, srdci, tenkém střevu, žaludku, sítnici, slinivce břišní a lymfatických uzlinách. Hustě se nachází v předním rohu míchy. V lidském mozku byla nejvyšší aktivita INMT nalezena v uncusu, medulle, amygdale, frontálním kortexu a ve frantiparietálním a temporálním laloku. Ukázalo se, že INMT je také umístěno v epifýze. Na základě studií buněčné frakcionace mozku na hlodavcích se 70 % INMT aktivity nachází v supernatantu a 20 % v synaptosomálních frakcích, což naznačuje, že enzym je umístěn v somatických buňkách, které jsou během homogenizačního procesu rozlomeny. Široká distribuce INMT znamená širokou distribuci pro DMT.\n\nEnzymatická aktivita INMT je úzce regulována endogenními inhibitory. DMT při vysokých koncentracích (10–4 M) poskytuje 90% inhibici králičího plicního INMT. Kromě toho stejné tkáně, které obsahují INMT, také obsahují enzymy, které metabolizují DMT. Pouze malá frakce DMT vyrobeného nitrobuněčně se skutečně uvolňuje do krve. Tento proces pomáhá vysvětlit nekonzistentní detekční úrovně hodnocené v mnoha studiích. Produkce DMT se ve stresu zvyšuje v mozku a nadledvinách hlodavců. Zda mechanismus zvyšování DMT vyvolaný stresem je způsoben zvyšující se aktivitou INMT nebo snížením metabolismu DMT, zůstává neznámý.\n\nMechanismy působení halucinogenů nejsou v současné době dobře známy. Receptor 5-HT2A je považován za nezbytný, ale není dostatečný pro halucinogenní účinky. DMT interaguje s řadou serotoninových receptorů, ale také s ionotropními a metabotropními glutamátovými receptory, dopaminem, acetylcholinem a sigma-1 receptory.\n\nVětšina současných studií se zaměřuje na DMT (a nejklasičtější psychedelika) jako na částečného agonistu serotoninových (5-HT) receptorů. 5-HT2A receptor je považován za primární cíl klasických serotonergně zprostředkovaných psychedelických sloučenin, jako jsou LSD, DOI, psilocin a meskalin.\n\nAgonistické vlastnosti a afinity k 5-HT1A receptoru se mezi klasickými psychedeliky liší. Antagonista 5-HT1A významně zvýšil hlášené psychologické účinky DMT.\n\nReceptor 5-HT2C je pravděpodobně méně významný u psychedelických účinků, protože se vyvíjí tolerance vůči receptoru 5-HT2C.\n\nDMT se váže na 5-HT2A receptor s relativně vysokou afinitou IC50 75 +/- 1 nM, ale další psychedelika, která postrádají vizuální účinky, mají k tomuto receptoru afinitu vyšší. Receptor 5-HT2A je nezbytný, ale nestačí k tomu, aby odpovídal za vizuální jev obvyklý u klasických halucinogenů. Subjektivní účinky na tyto sloučeniny jsou uváděny pouze emocionálně, postrádají vizuální jev běžný v jiných psychedelikách, jako je DMT, s výjimkou vzácných okolností, kdy se jako regulační faktor jeví individuální rozdíly v biologii.\n\nFunkční selektivita toho, jak psychedelické sloučeniny modulují „rodinu“ receptorů 5-HT2, není dobře známa. Receptory „rodiny“ 5-HT2 primárně používají cestu druhého systému messengerů fosfolipázy C, ale také fosfolipázu A2. Fosfolipáza C hydrolyzuje membránové lipidy fosfatidylinositolu za vzniku inositol-1,4,5-trifosfátu (IP3) a diacylglycerátu. Diacylglycerát zůstává navázán na membránu a vede po směru aktivace proteinové kinázy C a zvyšuje uvolňování vápníku z nitrobuněčných zásob. Zejména proteinová kináza C může během expozice léku zprostředkovat desenzibilizaci 5-HT2A receptorů. Stimulace fosfolipázy A2 může vést k tvorbě kyseliny arachidonové. DMT stimuluje uvolňování kyseliny arachidonové a méně tvorby inositolfosfátu prostřednictvím receptoru 5-HT2A.\n\nDMT, stejně jako jiné klasické halucinogeny, zvyšuje hladiny 5-HT a snižuje obrat 5-HT.\n\nZajímavé jsou role metabotropních glutamátových receptorů skupiny II, NMDA receptoru a 5-HT2A receptorů při modulaci hladin glutamátu v synapsích. Tyto glutamátové receptory skupiny II mohou být také potenciálními cílovými místy pro zprostředkování halucinogenních účinků.\n\nAgonisté mGlu2/3 (receptor skupiny II) receptoru mohou působit presynapticky k potlačení uvolňování glutamátu, ačkoli význam tohoto účinku při zprostředkování účinků DMT nebyl systematicky studován. Naproti tomu antagonista mGluR2/3 zvyšuje množství glutamátu v synapsích, čímž dochází k zesílení halucinogenních nebo psychedelických účinků. Inverzní agonista 5-HT2A receptoru, MDL100907, plně blokoval diskriminační stimulační účinky a hlava se škubla díky produkci DMT, zatímco antagonista 5-HT2C receptoru (SB242084) měl malý nebo žádný účinek na diskriminační stimulační účinky DMT. Agonista receptoru mGlu2/3 (LY379268) způsobil mírné snížení diskriminačních stimulačních účinků DMT, zatímco antagonista receptoru mGlu2/3 (LY341495) usnadnil účinky nízkých dávek DMT. Dále, myši s mGluR2 vykazovaly malé nebo žádné záškuby hlavy po 2,5-dimethoxy-4-jod-amfetaminu (DOI) a některé signalizace byly přerušeny, což může znamenat, že receptory mGlu2 jsou nezbytné pro halucinogenní aktivitu. Systematické podávání DOI zvyšuje výtok glutamátu ve ventrální tegmentální oblasti.\n\nElektrofyziologické studie naznačují, že stimulace 5-HT2A receptorů v mediální prefrontální kůře zvyšuje aktivitu pyramidálních buněk a může stimulovat kortikostmentální glutamatergické projekční neurony. Možným vysvětlením těchto účinků je to, že mGlu2 receptory ko-lokalizují s 5-HT2A receptory za vzniku heteroreceptorových komplexů. Bylo navrženo, že heteroreceptory indukují psychedelickou specifickou druhou messenger kaskádu, ačkoli to nebylo definitivně stanoveno.\n\nExistují důkazy, že receptory NMDA mohou také hrát roli při zprostředkování účinků DMT. DMT částečně zablokovalo diskriminační stimulační účinky fencyklidinu, který svým působením na receptory NMDA produkuje halucinace. Kromě toho může aktivace sigma-1 receptoru pomocí DMT vést k zesílení NMDA receptorů.\n\nDMT postrádá přímé dopaminergní vlastnosti, protože nestimuluje adenylátcyklázu citlivou na dopamin (DA). DMT zřejmě nemá žádné agonistické účinky na dopaminové receptory, ačkoli vyšší dávky DMT (10 mg/kg a 20 mg/kg) způsobují ipsilaterální otáčení (testováno na potkanech).\n\nZdá se, že DMT zvyšuje centrální obrat dopaminu a zvyšuje striatální syntézu dopaminu u potkanů​.\n\nDMT mění hladiny dopaminu, což má za následek neurochemické a behaviorní účinky.\n\nDMT významně snižuje koncentraci acetylcholinu v corpus striatum. DMT nemělo žádný vliv na hladinu acetylcholinu v kůře.\n\nReceptor sigma-1 byl kdysi považován za podtyp opioidního receptoru. Bylo předpokládáno, že má roli v několika neurobiologických nemocech a stavech, jako je závislost, deprese, amnézie, bolest, mrtvice a rakovina. Objevuje se široce distribuovaný v těle, včetně CNS, jater, srdce, plic, nadledvin, sleziny a slinivky břišní. Jsou lokalizovány mezi endoplazmatickým retikulem a mitochondrií. Agonisté receptoru sigma-1 signalizují receptoru, aby se sám vyloučil z jiných endoplazmatických chaperonů retikula, což umožňuje receptoru působit jako molekulární chaperon na receptory IP3. To zvyšuje vápníkovou signalizaci z endoplazmatického retikula na mitochondrie, aktivuje cyklus TCA a zvyšuje produkci ATP. Receptory sigma-1 se mohou přemístit na plazmatickou membránu nebo oblast plazmatické membrány, když jsou stimulovány vyššími koncentracemi agonistů nebo pokud jsou receptory sigma-1 nadměrně exprimovány. Jakmile se sigma-1 receptory translokují na plazmatickou membránu, mohou interagovat s několika inhibičními kanály a inhibovat je. Aktivace sigma-1 receptoru může také vést k zesílení NMDA receptorů.\n\nPsychedelika a non-psychedelika se váží na receptory sigma-1. DMT se váže na sigma-1 receptory při nízkých mikromolárních koncentracích (EC50 = 14 μM) a zdá se, že má účinky podobné agonistům. DMT inhibuje srdeční napětí aktivované sodíkovo iontovými kanály při vyšší koncentraci (100 M) v buňkách HEK293 a novorozenecké srdeční myocyty indukují hypermobilitu u myší divokého typu, která je blokována receptorem sigma-1. Kromě toho, syntetizující enzym DMT indolethylamin-N-methyltransferáza je ko-lokalizován se sigma-1 receptorem na C-terminálech motorických neuronů, což naznačuje, že mohou existovat dostatečné hladiny endogenního DMT pro aktivaci sigma-1 receptorů.\n\nAť už sigma-1 receptor hraje významnou roli v psychedelických účincích DMT, nebo ne, může stále hrát důležitou roli v jiných fyziologických mechanismech. Agonisté receptorů sigma-1 jsou potenciálně neuroprotektivní prostřednictvím několika mechanismů. DMT zdánlivě snížilo zánět prostřednictvím sigma-1 receptoru a může vyvolat neuronální plasticitu, což je dlouhodobý rekuperativní proces, který jde nad rámec neuroprotekce. Receptory sigma-1 mohou regulovat přežití buněk a proliferaci, takže pokud je DMT endogenním agonistou, může to vysvětlit fyziologickou relevanci a důležitost toho, proč má DMT třístupňový proces absorpce.\n\nRegulace intracelulárního přetížení vápníkem, proapoptotická exprese genu prostřednictvím receptorů sigma-1, může vést k neuroprotekci během ischémie a acidózy a po ní. Další změny by přinesly změny plasticity závislé na sigma-1 receptoru. DMT tak může být ochranné při zástavě srdce, prospěšný během perinatálního vývoje, imunoregulace a pomoci při snižování progrese rakoviny.\n\nProstřednictvím druhého messenger systému může DMT ovlivnit rychlost genetické transkripce. Zvýšení exprese neurotrofického faktoru pocházejícího z mozku (BDNF) je také pozorováno po podání DMT. Exprese BDNF je spojena se synaptickou plasticitou, kognitivním procesem, jako je paměť, pozornost a plasticita synapsí.\n\n"}
{"id": "425553", "url": "https://cs.wikipedia.org/wiki?curid=425553", "title": "Blaho", "text": "Blaho\n\nBlaho může být:\n\n\n"}
{"id": "425554", "url": "https://cs.wikipedia.org/wiki?curid=425554", "title": "Master theorem", "text": "Master theorem\n\nMaster theorem (často také \"Kuchařková věta\" nebo \"Mistrovská metoda\"), což je speciální případ Akra-Bazzi theoremu, poskytuje při analýze složitosti algoritmů kuchařkové řešení asymptotické složitosti pro často používané rekurentní vztahy. Byl popularizován knihou \"Introduction to Algorithms\" napsanou Cormenem, Leisersonem, Rivestem a Steinem, kde je uveden a dokázán v sekcích 4.3 a 4.4.\n\nMaster theorem řeší rekurentní vztahy ve tvaru:\n\nPři analýze rekurzivních algoritmů mají konstanty a funkce následující význam:\n\n\nJe možné zjistit asymptotickou složitost v následujících třech případech:\n\nPokud platí, že formula_6 pro nějaké formula_7\n\ntak: \n\nZ výše uvedené rovnice vidíme, že hodnoty jsou:\n\nNyní musíme zkontrolovat, zda platí:\n\nPo dosazení hodnot dostaneme:\n\nPokud zvolíme formula_16 = 1, dostaneme:\n\nProtože rovnost platí, první případ master theoremu lze použít na danou rekurentní rovnost, čímž dostaneme:\n\nPo dosazení hodnot:\n\nTedy pro daný rekurentní vztah \"T\"(\"n\") je v Θ(\"n\"³).\n\nPokud platí:\n\ntak: \n\nformula_24\n\nZ výše uvedené rovnice vidíme, že hodnoty jsou:\n\nNyní ověříme, že následující rovnost platí (v tomto případě k=0):\n\nPo dosazení dostaneme:\n\nProtože rovnost platí, druhý případ master theoremu lze aplikovat, čímž dostáváme:\n\nPo dosazení:\n\nTedy pro daný rekurentní vztah \"T\"(\"n\") je v Θ(\"n\" log \"n\").\n\nPokud platí:\n\na také platí:\n\ntak: \n\nZ výše uvedené rovnice vidíme, že hodnoty jsou:\n\nNyní ověříme, že následující rovnost platí:\n\nPokud dosadíme hodnoty a zvolíme formula_16 = 1, dostaneme:\n\nProtože rovnost platí, ověříme druhou podmínku, konkrétně, že:\n\nOpět dosadíme hodnoty:\n\nPokud zvolíme formula_52, tak platí:\n\nTedy:\n\nOpět dosadíme hodnoty a dostaneme:\n\nTedy pro daný rekurentní vztah \"T\"(\"n\") je v Θ(\"n\"²), což odpovídá \"f\" (\"n\") v původním vzorci.\n\nNásledující rovnice nelze vyřešit pomocí master theoremu:\n\nTo protože \"a\" (2) není konstanta.\n\nMezi f(n) a formula_61 je nepolynomiální rozdíl.\n\nNelze mít méně, než jeden podproblém (\"a\"<1).\n\nf(n) není kladné.\n\nPřípad 3, ale porušení regularity.\n\n"}
{"id": "425555", "url": "https://cs.wikipedia.org/wiki?curid=425555", "title": "Maďarská policie", "text": "Maďarská policie\n\nRendőrség (policie), je ozbrojený bezpečnostní sbor Maďarska. Od roku 2010 funguje pod Belügyminisztérium (Ministerstvo vnitra).\n\n\n\n"}
{"id": "425556", "url": "https://cs.wikipedia.org/wiki?curid=425556", "title": "Distant Bells", "text": "Distant Bells\n\nDistant Bells je brněnská hudební revivalová skupina hrající skladby od britské kapely Pink Floyd. Založena byla v roce 2003 a od té doby odehrála několik desítek koncertů po celém Česku a několikrát vystoupil i v zahraničí (Polsko, Německo, Slovensko).\n\nSkupina Distant Bells vznikla v listopadu 2003 pro hudební doprovod k divadelní hře \"Odysea zvaná Pink Floyd\", kterou napsal Přemysl Dofek a Karel Carbol (režie Přemysl Dofek). Premiéra hry se konala 9. dubna 2004 v brněnském Divadle v 7 a půl. Následovala další tři vystoupení s divadelní hrou, její derniéra se konala 19. října 2004. V roce 2004 také vznikl název skupiny Distant Bells. Na podzim 2004 kapela začala příležitostně koncertovat v Brně a okolí, 15. června 2005 odehrála svůj první unplugged koncert (v klubu Stará Pekárna v Brně).\n\nV listopadu 2006 se zúčastnila prvního ročníku Večera rockových legend. Tato akce, kde vystupuje několik revivalových kapel, se na podzim 2008 konala již potřetí, vždy s účastí Distant Bells. Rok 2008 byl pro skupinu zatím nejúspěšnější, neboť odehrála 18 koncertů. V dubnu toho roku mělo premiéru vystoupení \"Pink Floyd pod hvězdami\" (jako předkapela vystoupili Heads Off To…), které se od té doby několikrát konalo ve velkém planetáriu brněnské hvězdárny. Novinkou zde bylo využití projekcí. V říjnu 2008 Distant Bells odehráli „progresivní, ne-popový koncert“ v brněnském klubu Leitnerka, během celého vystoupení zaznělo pouze sedm skladeb, dlouhých „floydovských“ kompozic.\n\nRepertoár skupiny Distant Bells tvoří průřez celou tvorbou Pink Floyd. Hrají skladby ze všech alb Pink Floyd, tedy i z psychedelického období 2. poloviny 60. let (debutové album \"The Piper at the Gates of Dawn\", a také např. singl „Arnold Layne“), dlouhé kompozice („Atom Heart Mother“, „Echoes“), celé album \"The Dark Side of the Moon\", rovněž i skladby z posledního studiového alba \"The Division Bell\". V jejich repertoáru je zahrnuto i několik skladeb ze sólových alb Davida Gilmoura a Ricka Wrighta.\n\n"}
{"id": "425563", "url": "https://cs.wikipedia.org/wiki?curid=425563", "title": "Shih-tzu", "text": "Shih-tzu\n\nShih-tzu (výslovnost [ší-cu]) je starobylé plemeno společenských psů.\n\nHistorie shih-tzu sahá až k počátkům našeho letopočtu. Jeho původ je stejně záhadný jako původ většiny asijských plemen. Je řazen do skupiny „čínských psů“. Je známo, že plemeno shih-tzu bylo chováno a cílevědomě kříženo po několik století. Země původu tohoto plemene je Tibet. Předkové shih-tzu byli chováni v chrámech a klášterech.\n\nKontakt mezi Tibetem a Čínou se přibližně v 8. století, díky náboženskému propojení, prohloubil, což mělo vliv i na chov a rozšíření těchto psů. Přesvědčení o posvátnosti tibetských lvích psů, ve kterých údajně dále přežívají duše zemřelých mnichů a kněží, bylo svého času velice rozšířené. Posvátnost dokazují i sochy se zřetelnou podobou lvího psa, nebo přímo lvů, který je symbolem ve světě buddhismu, z mědi nebo kamene umístěné před vchody chrámů a synagog jako strážci či hlídači.\n\nExistuje množství pohádek a legend souvisejících se lvím psem.\n\nOd roku 1300 tyto psy lidé běžně chovali ve svých domovech. V roce 1908 Jeho Svatost Dalajláma daroval císařovně vdově Cch´- si , která v té době držela přes stovku pekinézů, několik psů. Ti byli popisováni jako podobní „lvím psům“ vídaným v Pekingu. Císařovna je nazvala ši-tzu kou. Po její smrti byli psi rozdáni nejrůznějším zájemcům.\n\nPrvní oficiální záznamy o importu lvích psů do Evropy pocházejí z roku 1901. Tito psi se nacházeli v Anglii, ale během první světové války všichni bez zanechání potomků vymřeli. Další přišli do Anglie až po první světové válce.\n\nV plemenné knize ČR je jako první zapsaná fena Chanell vom Tadsch Mahal, narozená v roce 1978, druhé místo zaujímá dcera Chanell a Urmela vom Heydpark.\n\nDovezená fena Andromeda di Casa Corsini dala chovatelské stanici Krása Moravy život vrhu štěňat, jejichž otcem byl E´lal vom Tschomo Lungma. Dalšími dovezenými zvířaty byla fena Etana Chicatita z Belgie a pes Berril Le petit Joujou z tehdejší NSR. Po tomto psovi byly dva vrhy v chovatelských stanicích Sluneční svit a Krása Moravy. Dovozy z Rakouska, NSR a NDR rozšířily chovnou základnu. Chovatelský klub vznikl v roce 1978.\n\n\n"}
{"id": "425565", "url": "https://cs.wikipedia.org/wiki?curid=425565", "title": "Výnosová křivka", "text": "Výnosová křivka\n\nVýnosová křivka ukazuje, jak se mění úrokový výnos s měnící se dobou splatnosti. Obvyklý tvar výnosové křivky je rostoucí, tedy že dluhopisy s delší splatností nesou větší kupón. Obvykle to je z důvodu prémie za úrokové riziko. Mohou existovat ale i ploché výnosové křivky, případně klesající.\n\nČeská výnosová křivka je strmě rostoucí. Dluhopisy s nejkratší splatností nesou věřitelům českého státu kolem dvou procent. Největší úrok musí Česko platit za patnáctileté dluhopisy, okolo 6 procent. Nejdelší padesátileté dluhopisy mají úrokovou sazbu mírně nižší.\n"}
{"id": "425568", "url": "https://cs.wikipedia.org/wiki?curid=425568", "title": "Rakovec (zámek)", "text": "Rakovec (zámek)\n\nZámek Rakovec byl malý lovecký zámeček v blízkosti městečka Jedovnice v okrese Blansko, vybudovaný někdy kolem druhé poloviny 19. století v lese nad Rakoveckým údolím poblíž jedovnického rybníka Olšovec. Stavitelé byli Salmové, majitelé zdejšího panství.\n\nJednalo se o dvoupodlažní cihlovou budovu se sklepením. Původně jednopodlažní stavba byla později zvýšena o patro. Půdorysný rozměr stavby byl 19x9 metrů, výška 12 metrů. Vřetenové schodiště, které se nacházelo v levé části budovy bylo vytvořeno ze dřeva a vedlo až do půdních prostor. Veranda vedla podél celého jižního obvodu budovy, vystupovalo se na ni po dvou kamenných schodištích po levé i pravé straně.\n\nV roce 1930 převzal zámeček od Salmů stát. Téhož roku byly zdejší lesy propůjčeny Vysoké škole zemědělské v Brně (dnešní Mendelova univerzita). Roku 1966 byl zámek prodán za 20 159 Kčs Krajskému výboru Československého svazu mládeže, který zde zřídil školící středisko.\n\nV roce 1968, kdy se svaz rozpadl zámek přešel pod Krajský výbor Socialistického svazu mládeže. O dva roky později prošla budova opravou. Někdy v tomto období byla v blízkosti postavena rekreační chata. V roce 1977 objekt za 158 tisíc Kčs koupil Školní lesní podnik Křtiny. Kolem roku 1990 prošla budova základními opravami. Vyměněn byl krov a střešní krytina, okapy a svody.\n\nV roce 1997 zde bylo natočeno několik scén z epizody \"Vykání psovi\" ze seriálu \"Detektiv Martin Tomsa\". Zámeček v posledním desetiletí zarůstal lesním porostem a chátral, vedla k němu jen jedna nenápadná lesní cesta z Jedovnic. V roce 2010 se však začalo s demolicí budovy, 6. dubna 2011 bylo bourání zámku dokončeno. Společně se zámkem byla zbourána i přilehlá chata.\n\n"}
{"id": "425569", "url": "https://cs.wikipedia.org/wiki?curid=425569", "title": "Motorový vůz M 10.0", "text": "Motorový vůz M 10.0\n\nMotorové vozy řady M 10.0 byly vyrobeny v roce 1936 v počtu dvou kusů pro úzkorozchodnou (760 mm) lesní železnici, která se nacházela na Podkarpatské Rusi v okolí měst Teresva a Usť-Čorna. Vozy, vyrobené v pražské továrně Ferrovia firmy Roessemann & Kühnemann, byly dvounápravové s elektrickým přenosem výkonu systému Gebus. Pohon zajišťoval dřevoplynový motor. Interiér vozu byl rozdělen na nástupní prostor v představku, kde se rovněž nacházelo stanoviště strojvedoucího a generátor plynu, oddíl pro cestující a druhý představek se stanovištěm strojvedoucího, malou lavicí pro cestující a průchozím čelem.\n\nOba vozy (M 10.001 a 002) byly dodány v roce 1937, kdy byla zahájena osobní doprava na úsecích mezi Teresvou, Usť-Čornou, Německým Mokrým a Prílopem a mezi Usť-Čornou a Brustury. V roce 1939 byly převzaty maďarskými dráhami a roku 1942 přeznačeny na M 11.901 a M 11.902. Po druhé světové válce jezdily pod sovětskými železnicemi. Vůz M 11.902 byl v 50. letech předán na lesní železnici ve Svalavě, kde byl zrušen v roce 1966. Naopak vůz M 11.901 (původně M 10.002) jezdil nadále v okolí Teresvy až do roku 1995, kdy byl odstaven v depu Usť-Čorná. V roce 1998 byl společně s celou lesní dráhou poničen při povodních a později zřejmě sešrotován.\n\n\n\n"}
{"id": "425573", "url": "https://cs.wikipedia.org/wiki?curid=425573", "title": "Surmové", "text": "Surmové\n\nSurmové patří k nejpůvodnějším etnickým skupinám v Etiopii. Sami vehementně popírají jakoukoli příbuznost s kmeny Mursi a Meen, a to navzdory skutečnosti, že mají podobné zvyky a mluví stejným jazykem. Surmové žijí usazeni v izolované a těžko přístupné oblasti poblíž řeky Omo. Jejich přesný počet není znám.\n\nŘíká se, že Surmové přicházeli z východu, směrem k Akobo. Odtud část kmene, která se nazývala \"Meyun\", putovala dál na jih. Zbytek kmene překročil hranice a nakonec se usadil jako \"Koma\". Surmové byli sužování ostatními kmeny, jako například Amhara a Tirma. To přinutilo velkou část populace k připojení ke skupině Meyun kolem roku 1890 a poté kolem roku 1925 se přesídlili na plošinu Boma.\n\nSurmové žijí ve vesnicích složených z chýší a většinou zahrnují 40 až 2500 obyvatel. Jejich hospodářství je převážně pasteveckého charakteru, ale zabývají se i lovem, sběrem plodů a pěstováním kukuřice, fazolí a čiroku. Zvěř loví ve skupinách s pomocí cvičených psů. Surmové používají čirok na výrobu alkoholického nápoje zvaného \"borday\", který popíjejí tradičně při pohřebních slavnostech.\n\nZa symbol bohatství, urozenosti a společenského postavení jsou považovány krávy. Prodej zlata, kterého je v oblasti poměrně dost, umožňuje nákup dalších zvířat. Surmové objevili, že zlato lze také použít k nákupu střelných zbraní a munice z nedalekého Súdánu. Zbraně usnadnili získávání zvířectva a narostl počet nájezdů na odvěké nepřátele, Nyangatomy. Se svým jižním sousedem jsou Surmové ve válkách už asi dvacet let.\n\nSpolečnost Surmů je organizovaná do klanů na principu věkových kategorií. Klan je charakterizován vnitřní solidaritou. Ve velké uctě jsou stařešinové a jejich názory. Řídí shromáždění a mají na nich vždy poslední slovo. Surmové však nemají vůdce jako takové. Základní jednotkou společnosti je rodina (manželka a děti). Muži, zpravidla polygamní, vykonávají své úkoly daleko od domova. Jejich úkolem je starat se o zvířectvo a obranu země. Ženy se starají o vše ostatní kolem domácnosti. Děti začínají pomáhat z chováním dobytka zhruba kolem osmi let.\n\n\"„Tam nahoře v hlubinách tmavomodrého nebe je Tumu, nejvyšší Bůh-Pán deště, který náhle zaplní vyprahlá koryta řeky, vleje do polí nový život a poskytne žíznícím zvířatům úlevu.“\" (Giovanni Giansanti)\n\nTumu je vzdálený a tajemný, nejsou mu adresovány písně ani modlitby, ani ho nelze po smrti poznat, ta je koncem všeho. Surmové vědí, že musí den po dni zvládat sami. Ani islám, ani křesťanství neměly na jejich pragmatické pojetí lidské existence žádný vliv. Surmové věří v dobré a zlé duchy ve zvířatech, stromech a horách.\n\nVelmi nápadným znakem jejich kultury je zvyk vsazování hliněného kotouče do spodního rtu jako znak kmenové identity a ozdoba. Je to také užitečný prostředek sdělující velikost věna, jaké zaplatila ženichova rodina rodině nevěsty. Velikost kotouče je přímo úměrná počtu dobytka, jenž je používán jako platba.\n\nDalším zvykem je iniciační rituál, který zahrnuje obřízku, nošení oštěpu, dřevěného nebo koženého štítu a podkovovitého nárameníku s nožem. Kandidáti také dostávají podřadnou práci od stařešinů, musí hladovět a někdy bývají dokonce bičování, dokud nezačnou krvácet. Rituál se v určitých podobách opakuje co dvacet nebo třicet let.\n\nDalší charakteristický znak kultury Surmu je zdobení těla pomocí barev získaných z vápna a okru rozpuštěného ve vodě, nanášených prsty. Účel je především estetický. Dívky si také často zdobí tělo vpichy, které rozříznou žiletkou a po zacelení rány jim zůstává jizva. Muži toto zdobení používají k zastrašení nepřítele. Na pravou ruku si vypichují rány za zabité muže a na levou za ženy.\n\nNejpozoruhodnější slavností kultury Surmů je boj pomocí \"donga\" (hole). Tento sport (rituál) je velice nebezpečný a bojovníci mohou i zemřít. Přeborníci z různých vesnic se scházejí na domluvených místech, kde celé hodiny bojují holemi vyřezanými na jednom konci do tvaru penisu. Cílem boje je poslat protivníka k zemi, přičemž jediným pravidlem je, že není dovoleno zabíjet. Na konci tohoto krvavého boje je vítěz předveden před mladé dívky a ty se dohodnou, která si vítěze vezme za muže.\n\nDnes do oblasti Surmů přichází stále více dychtivých fotografů a turistů, kteří svým počínáním přispívají k rozpadu kultury Surmů.\n\n"}
{"id": "425574", "url": "https://cs.wikipedia.org/wiki?curid=425574", "title": "Karel V. Lotrinský", "text": "Karel V. Lotrinský\n\nKarel V. Lotrinský (3. dubna 1643, Vídeň – 18. dubna 1690, Wels, Horní Rakousy) v letech 1675 až 1690 byl lotrinským vévodou, po celou dobu vládl pouze \"titulárně\", protože od roku 1669 území opanovala armáda francouzského krále Ludvíka XIV. Na vévodský stolec „usedl“ po svém strýci Karlovi IV. Jeho vnuk František I. Štěpán se v roce 1745 stal císařem Svaté říše římské.\n\nJeho otcem byl lotrinský vévoda Mikuláš František, mladší syn vévody Františka II., a matkou dcera vévody Jindřicha II., Klaudie Lotrinská.\n\nCísař jej jmenoval polním maršálkem a dal mu k dispozici vojsko, s nímž bojoval proti Francouzům. Dosáhl několika vítězství, v dubnu 1676 obsadil Philippsbourgh, avšak útok na Lotrinsko se mu nepodařil.\n\nNovým polem jeho působnosti se stalo bojiště s osmanskou říší. Stanul v čele císařského a říšského vojska a zásadní měrou se podílel na porážce turecké armády v roce 1683 u Vídně. O dva roky později osvobodil z tureckých rukou Ostřihom, Nové Zámky, roku 1686 dobyl Budín a roku 1687 porazil Turky u Moháče.\n\nDvakrát byl habsburským kandidátem na uvolněný polský trůn v letech 1669 a pak v 1674, ale ani jednou neuspěl.\n\nNa krátký čas odešel kvůli svému onemocnění z veřejného života, avšak v roce 1689 opět převzal velení vojsk bojujících proti Francouzům. Podařilo se mu dobýt Mohuč, avšak brzy nato 18. dubna 1690 zemřel.\n\nV roce 1678 uzavřel manželství s dcerou císaře Ferdinanda III. a Eleonory Magdaleny Gonzagové, Eleonorou Marií (1653 - 1697). Ta se již v roce 1670 provdala za polského krále s Michała Korybuta Wiśniowieckieho a o tři roky později ovdověla. Karlovi porodila šest dětí:\n\n\n"}
{"id": "425575", "url": "https://cs.wikipedia.org/wiki?curid=425575", "title": "Alexandria Wailes", "text": "Alexandria Wailes\n\nAlexandria Wailes (* 26. prosince 1975 Wilmington, Delaware) je americká neslyšící herečka. Mluví anglicky a americkým znakovým jazykem.\n\n\n\n\n\n"}
{"id": "425578", "url": "https://cs.wikipedia.org/wiki?curid=425578", "title": "Gruzínská Národní garda", "text": "Gruzínská Národní garda\n\nGruzínská Národní garda (GNG) (gruzínsky: საქართველოს ეროვნული გვარდია, \"sakartvelos erovnuli gverdia\") je vojenská ozbrojená formace v rámci gruzínské armády. Hlavním úkolem Národní gardy je rychle se postavit vnějším hrozbám a být nápomocna vládě při občanských nepokojích, během stavu nouze nebo při přírodních katastrofách. Národní garda je také zodpovědná za mobilizaci záloh gruzínské armády a účastní se též zahraničních misí.\n\nGNG byla oficiálně zřízena 20. prosince 1990 a stala se tak první skutečně národní ozbrojenou složkou v rámci Gruzínské SSR. Je také zakládající jednotkou gruzínských ozbrojených sil po nabytí nezávislosti na sovětské moci. V té době byla tvořena hlavně dobrovolníky, kteří měli za úkol zejména bránit etnickými konflikty ohroženou územní celistvost Gruzie a veřejný pořádek, takže se od počátku svého vzniku aktivně podílela na dění v postsovětské Gruzii. Gruzínsko-osetinský konflikt, který vypukl už v roce 1989, vznik GNG značně urychlil, neboť se náhle vyrojilo několik dobrovolnických ozbrojených státem nekontrolovaných skupin ochotných bránit celistvost vlasti. Těm však chyběla organizace, velení, výcvik, dozor i zákonný status. Po roce byly tyto dobrovolnické skupiny rozhodnutím parlamentu konečně sjednoceny do GNG a vůdce gruzínského hnutí za nezávislost a budoucí prezident Zviad Gamsachurdia jmenoval do jejího čela Tengize Kitovaniho, jenž předsedal parlamentnímu výboru pro obranu. Hlavní nábor dobrovolníků do GNG se konal v únoru 1991 a byl dokončen v dubnu téhož roku.\n\nJenže v srpnu 1991 došlo k rozkolu Národní gardy, když byl Tengiz Kitovani Gamsachurdiou odvolán z velení nad GNG. Část GNG však zůstala Kitovanimu věrná a opustila s ním Tbilisi, aby se tam koncem roku vrátila podpořit Joselianiho a Siguův puč proti prezidentu Gamsachurdiovi. Po útěku prezidenta ze země 6. ledna 1992 však byla Národní garda, tehdy stále ještě jediná oficiální ozbrojená složka Gruzie, pomalu vytěsňována Joselianiho polovojenskou organizací Mchedrioni a stát nad ní ztratil kontrolu. Kvůli tomu se objevily vážné problémy s disciplínou členů GNG, s chabou akceschopností a se střetem velitelů Mchedrioni se zájmem národní bezpečnosti. Boj GNG s Mchedrioni o vliv v zemi situaci vůbec nepomohl. Vůdce Státního koncilu Gruzie Eduard Ševardnadze se situaci snažil vyřešit vytvořením jednotné profesionální armády, jenže neúspěšně. Narazil na neochotu všech vojenských a polovojenských organizací provést tuto změnu, na vypuknuvší konflikt v západní Gruzii, a také na příliš silný vliv Kitovaniho i Joselianiho. V květnu 1992 byl tedy Kitovani jmenován ministrem obrany, aby byla aspoň jeho Národní garda pod státním dohledem. Jenže Kitovani využil své nové pozice jen k posílení svého vlivu na úkor Ševardnadzeova a GNG zůstávala nadále na státu nezávislá. Kitovani pak dal, patrně bez konzultace se Ševardnadzem, zahájit útok na Suchumi a z etnického konfliktu v Abcházii se stala skutečná válka. V roce 1993 byl však Kitovani (a později i Joseliani) odvolán z vládních funkcí pro obranu a bezpečnost za zbrklost a nepřiměřenost akcí GNG v Abcházii a v konečném důsledku také za utrpěnou porážku. Kitovani tak přišel o post vrchního velitele GNG.\n\nŠevardnadze pak v důsledku toho, že Gruzínská armáda stále ještě vlastně fyzicky neexistovala, degradoval Národní gardu na složku oddělenou od zbytku ozbrojených sil, zredukoval počet členů a mnoho jich dal přeložit do ostatních složek armády, čímž oslabil její vliv, a musel se ještě nějakou dobu spoléhat na Mchedrioni kvůli neakceschopnosti GNG i armády. V roce 1994 byla GNG převedena přímo pod Ministerstvo obrany Gruzínské republiky a ukončila tak de facto svou nezávislost na vládní moci. V roce 2004 byla GNG podle plánu ministra obrany Gela Bežuašviliho zreformována a zreorganizována do dnešní podoby. Byla zřízena nová výcviková střediska pro rezervisty.\n\nNejvýše postaveným členem Gruzínské Národní gardy je Nejvyšší velitel Národní gardy (v současnosti je jím Levan Gamkrelidze) a jeho zástupce. Národní garda je rozdělena v dnešní době do šesti jednotek (G-1 až G-6), které jsou rozmístěny na základnách v Kodžori, Senaki, Choni, Muchrovani, Telavi a Tbilisi. GNG je spravována oddělením Národní gardy ministerstva obrany Gruzínské republiky.\n\n\n"}
{"id": "425581", "url": "https://cs.wikipedia.org/wiki?curid=425581", "title": "Alderaan", "text": "Alderaan\n\nAlderaan je fiktivní planeta ze světa Star Wars, která byla zničena ve první hvězdou smrti, když byla vybrána jako cíl demonstrace síly na rozkaz Wilhuffa Tarkina. Od té doby je na místě někdejšího světa Alderaan jen pás asteroidů.\n\nZ této země pochází několik hlavních postav z filmové série i z navazujících děl: princezny Leiy, Baila Organy, a také Ulica Qel-Dromy a Attona Randa, kteří žili zhruba 4 tisíce let BBY. Alderaan se objevil ve dvou ze šesti filmů Star Wars, a to ve \"\" (1977) a ve \"\" (2005).\n\nAlderaan byl třpytícím klenotem Centrálních světů s krásnou přírodou, kterou tvořily rozsáhlé stepi, protkané mohutnými veletoky, a majestátní horské hřbety a hřebeny, na nichž rostly tisíce rozmanitých odrůd trav a desetitisíce druhů bylin. Většinu povrchu však pokrýval nevýrazný oceán a hlavně vnitrozemská moře. Obyvatelstvo krásy své přírody chránilo a svá města budovala s citem, ekologicky a tak, aby byly budovy v souladu s okolní krajinou. Například město Crevasse bylo celé vybudované na skalních stěnách v hlubokém kaňonu a je prakticky neviditelné zvrchu.\n\nAlderaan byl známý především svou mírumilovností, úrovní vzdělanosti a rozvinutou filozofií. Univerzita v Aldeře patřila k nejvýznamnějším v galaxii. Dále specifickou kuchyní díky druhové rozmanitosti bylin i fauny, a také slavným alderaanským vínem.\n\nVládu nad světem držel vládnoucí rod, tedy Alderaan byl konstituční monarchií, v níž monarcha stál v čele Nejvyššího dvora a Nejvyšší rady Alderaanu. Dle tradic zasedal následník trůnu jako řadový člen Nejvyšší rady po boku členů dalších mocných šlechtických rodů, nebo sloužil v galaktickém resp. imperiálním senátu na Coruscantu jako senátor za Alderaan.\n\nAlderaan byl domovinou pro záhadný inteligentní druh hmyzích lidí zvaných Kilikové, kteří zde žili před zhruba milionem let BBY. Stavěli gigantická mraveniště, z nichž se mnoho dochovalo až do dob impéria, nejvýznamnější památkou na Kiliky, kteří jednoho dne po vyčerpání přírodních zdrojů záhadně zmizeli, byla oblast Castle Lands. Opuštěný svět poté kolem roku 27500 BBY kolonizovali lidé z Coruscantu, kteří vybudovali mírumilovnou a vzdělanou společnost dbající o netknutost přírody.\n\nV roce 25053 BBY se Alderaan stal zakládajícím členem Republiky a také jedním z průkopníků používání hyperpohonu pro průzkum blízkého vesmíru. V letech kolem roku 3660 BBY, kdy probíhala velká galaktická válka, byla mírumilovnost světa značně narušena sithskou invazí a po jejich vyhnání se společnost značně zmilitarizovala a zradikalizovala k nepoznání. Alderaanci proti Sithům bojovali velmi urputně a v roce 3653 BBY, když došlo k nešťastnému přepadení Coruscantu během mírových rozhovorů mezi Republikou a Impériem, které se konaly zrovna na Alderaanu, se svět od Republiky odtrhl na protest proti přijetí nevýhodných podmínek míru. Korunní princ a senátor Gaul Panteer byl však tehdy zavražděn a následkem toho se Alderaan utopil ve vleklé občanské válce.\n\nBěhem klonových válek stál Alderaan v čele se senátorem Bailem Organou ostře proti vojenskému zákonu, jenž vytvořil republikovou klonovou armádu. Po vzniku Impéria bylo zničeno zdejší jedijské praxeum a na planetu se stáhli přeživší z Camaasu, který nechal císař kompletně zničit. Na Alderaanu se často protestovalo proti imperiálnímu militarismu a planeta se stala relativně bezpečným útočištěm disidentů a těch, co nesouhlasili s impériem. Po vzniku Aliance rebelů se mnoho alderaanských mládenců i zkušených vojáků přidalo do této protiimperiální armády i přesto, že mnozí měli stále v paměti hrůzy klonových válek. Po jejich skončení byly právě na Alderaanu zničeny nebo demontovány všechny těžké zbraně planetární obrany a ty, jež zůstaly funkční, byly před impériem schovány na lodi \"Another Chance\", jež byla vystřelena do náhodného místa v hyperprostoru a vrátit se mohla pouze na dálkový příkaz Nejvyšší rady. Ta však nic takového nestihla udělat.\n\nV roce 0 BBY byl totiž Alderaan vybrán kvůli vzpouře Baila Organy a zajetí jeho adoptivní dcery Leiy jako cíl demonstrace síly hvězdy smrti. Wilhuff Tarkin výstřel provedl navzdory protestům a prosbám princezny Leiy, že nemají zbraně. Paprsek hvězdy část planety přesunul do hyperprostoru, čímž vyvolal její novu, smrt 2 miliard obyvatel a také velmi silné narušení v Síle, které ucítil Obi-Wan Kenobi, jenž v tu dobu cestoval na pašerácké lodi Millennium Falcon právě sem. Zničení Alderaanu za sebou zanechalo mohutný pás asteroidů a také celé armády nových rekrutů do řad rebelů, včetně drtivé většiny alderaanského personálu v imperiální armádě. Některé světy od středního po vnější pás galaxie navíc v reakci na tuto událost otevřeně povstaly proti Impériu.\n\nTěch několik tisíc přeživších se nakonec přesídlilo na nedávno objevený svět zvaný Nový Alderaan, jehož přesnou polohu Nová Republika úzkostlivě tajila. Pás asteroidů po Alderaanu začali nazývat pohřebištěm a obyvatelé se sem pravidelně už pár měsíců po zničení tohoto světa vraceli kvůli provedení obřadu, při němž zde obětovali svým zemřelým kamarádům a rodinám i všem obyvatelům dary, což se Impériu pranic nelíbilo.\n\n"}
{"id": "425584", "url": "https://cs.wikipedia.org/wiki?curid=425584", "title": "Endor", "text": "Endor\n\nEndor může být:\n\n"}
{"id": "425585", "url": "https://cs.wikipedia.org/wiki?curid=425585", "title": "Naboo", "text": "Naboo\n\nNaboo je fiktivní planeta z filmové ságy Hvězdné války. Pochází z ní královna a později senátorka Padmé Amidala, Jar-Jar Binks,Palpatine a droid R2-D2. Na této planetě zahájila Obchodní federace první blokádu.\n\nNaboo má jen nepatrné zemské jádro a celé nitro tohoto světa je protkáno vodními jeskyněmi a tunely, které umožňují proplout planetou na skrz. Povrch je pokryt rozsáhlými bažinami, velkými pláněmi, moři a lesy. Na povrchu si zbudovali svá sídla především lidé s hlavním městem Theed. Pod vodní hladinou planety je řada měst Gunganů, kteří za své hlavní město považují Otoh Gunga.\n\nObě rasy žily po značnou část společné historie ve vzájemné nevraživosti, ale díky úsilí královny Padmé Amidaly, moudrosti šéfa Gunganů Rugor Nasse, a touze zbavit se armády mechanických droidů Obchodní federace byl nastolen mír mezi lidmi a Gungany.\n"}
{"id": "425587", "url": "https://cs.wikipedia.org/wiki?curid=425587", "title": "Úrokové riziko", "text": "Úrokové riziko\n\nÚrokové riziko vyplývá z pohybu tržních úrokových sazeb. Pokud by se na trhu neměnila cena dluhopisů, mohly by existovat situace, kdy by existovaly dluhopisy se stejným datem splatnosti a s rozdílnou úrokovou mírou. Je tedy zřejmé, že kupovat si dluhopis s nižší kupónovou platbou by poté nemělo pro investora příliš cenu. \n\nPočítá se několik typů výnosů, například:\nformula_1\n\nformula_4\n\nformula_8\n\nPrávě výnos do doby splatnosti uvažuje o výnosu na základě splatnosti, kupónů v jednotlivých letech, které nemusí být stejné a nominální hodnotě dluhopisu. Lze ho tedy vymezit také jako výnosovou míru (někdy také vnitřní výnosové procento), při kterém se bude současná hodnota veškerých budoucích příjmů z dluhopisu (kupónů a jmenovité hodnoty) rovnat současné ceně dluhopisu. Jelikož vyřešení takovéto rovnice a získání z ní rovnice pro vnitřní výnosové procento je složité, musí se užít matematické kalkulačky či numerickým metod, tzv. iterací. Výsledek lze také aproximovat například vztahem podle G.A.Hawawiniho a A.Vory: \n\nformula_12,\n\nZměna tržní ceny dluhopisu má tedy vliv na výnos tohoto cenného papíru do splatnosti. K měření toho, jakou změnu ceny dluhopisu vyvolá změna úrokových sazeb, se používá durace. Ta je také užívána k tomu, aby se dala rychle stanovit nová reálná cena dluhového nástroje při změně výnosnosti do splatnosti.\n\nDurace měří sklon závislosti ceny dluhopisu na úrokové míře. Vychází z první derivace ceny dluhopisu podle úrokové míry. Nejznámější tzv. Macaulayova durace, která měří průměrnou dobu trvání, jež je potřebná k tomu, aby investor obdržel veškeré budoucí příjmy z dluhopisu. Přímočařejší vysvětlení zní průměrná doba potřebná k pokrytí investovaných zdrojů příjmy z investice.\n\nformula_14\n\nVýsledná durace závisí především na třech faktorech – splatnosti, peněžních tocích a výnosnosti do splatnosti. Čím je hodnota durace větší, tím citlivější bude dluhový instrument na změnu tržní úrokové míry.\n\n\"Durace\" pomáhá poměrně úspěšně předpovídat, co se stane s cenou dluhopisu při různých změnách tržních podmínek promítajících se do tržních sazeb. Tento matematický vztah je vždy platný, problém přestavuje výpočet jednotlivých úrokových sazeb, který je takřka nemožný, dochází tedy k zjednodušování reality. Cena, která se tvoří na trhu, tak ne vždy odpovídá ceně vypočítané podle durace vzhledem k nedokonalosti vstupních údajů.\n"}
{"id": "425588", "url": "https://cs.wikipedia.org/wiki?curid=425588", "title": "Scansoriopterygidae", "text": "Scansoriopterygidae\n\nSkanzoriopterygidi byli velmi drobní maniraptorní teropodní dinosauři, blízce příbuzní a celkově podobní ptákům. Jejich velmi dobře zachované fosilie, obvykle i s pernatým pokryvem těla, byly objeveny v čínské provincii Liao-ning. Patří tedy k tzv. opeřeným dinosaurům. Je pravděpodobné, že tito tvorové byli arborikolní (žili a hnízdili především na stromech).\n\nV současnosti jsou do této čeledi řazeny čtyři nebo pět rodů drobných dinosaurů – \"Scansoriopteryx\", \"Epidendrosaurus\", \"Ambopteryx\", \"Yi\" a \"Epidexipteryx\". Je pravděpodobné, že první dva rody představují nedospělé exempláře (navíc může jít o stejný rod), pouze epidexipteryx je zřejmě dospělec. Rozměry se pohybují jen kolem 12–25 cm na délku a zhruba do 200 gramů hmotnosti. Jde tedy pravděpodobně o nejmenší dosud známé neptačí dinosaury. Stáří těchto nálezů není dosud přesně stanovené, pohybuje se v rozmezí 168 až 156 milionů let.\n\nTito drobní draví dinosauři byli zřejmě nejbližší sesterskou skupinou pravých ptáků v rámci kladu Avialae. Kladogram Zhang \"et al.\" z roku 2008 je umisťuje právě do tohoto kladu.\n\n\n"}
{"id": "425591", "url": "https://cs.wikipedia.org/wiki?curid=425591", "title": "Statocysta", "text": "Statocysta\n\nStatocysta (též rovnovážné ústrojí, v podstatě také georeceptor je smyslový orgán, který informuje tělo o jeho poloze. U člověka podobnou funkci plní vestibulární aparát, skládající se z tří polokruhovitých kanálků, vejčitého a kulovitého váčku.\n\nStatocysty jsou samozřejmě velmi rozličně stavěné, ale často jsou to duté váčky, které mají na vnitřní straně epitel s četnými brvami, které jsou citlivé na tlak. Obvykle tato dutina obsahuje určitý typ anorganické látky (statolit), která gravitací klesá směrem dolů a dráždí stěnu váčku podle toho, jak je tělo v prostoru orientováno. Pozoruhodnou výjimkou je případ, kdy místo statolitu ve statocystě plave vzduchová bublina, případně kapka melaninu. Tyto předměty jsou totiž lehčí než voda a tak dráždí statocystu opačným směrem (proti gravitaci).\n"}
{"id": "425596", "url": "https://cs.wikipedia.org/wiki?curid=425596", "title": "Amber Stanton", "text": "Amber Stanton\n\nAmber Stanton je americká neslyšící herečka. Mluví anglickým a americkým znakovým jazykem. Spolupracuje s filmovou skupinou Mösdeux Production. Vystudovala grafický design na Technologickém Institutu v Rochesteru, v New Yorku a Národní technický institut pro Neslyšící, též v Rochesteru. Dále studovala herectví, mimiku a tanec v Letní profesionální škole divadla Neslyšících.\n\n\n\n\n"}
{"id": "425600", "url": "https://cs.wikipedia.org/wiki?curid=425600", "title": "Středoevropská nížina", "text": "Středoevropská nížina\n\nStředoevropská nížina ( \"Niż Środkowoeuropejski,\" \"Среднеевропейская равнина),\" v některých zemích nazývaná Severoevropská nížina ( \"Noord-Europese Laagvlakte,\" \"Nordeuropæiske Lavland),\" případně Severoněmecká nížina ( \"Norddeutsches Tiefland),\" je rozsáhlá nížina, která se táhne od nizozemského pobřeží Severního moře na západě až po východní hranici Polska. Hranice mezi Středoevropskou a Východoevropskou nížinou vede podle polských geografů od východního konce Gdaňské zátoky na jihovýchod přes města Olsztyn a Łomża do údolí Bugu, který tvoří hranici Polska s Běloruskem a Ukrajinou.\n\nPodle geomorfologického členění Polska (Jerzy Kondracki) se Středoevropská nížina dělí na následujících 7 podprovincií. Tomu odpovídá i geomorfologické členění Česka (Jaromír Demek), podle kterého je Středoevropská nížina provincií a na české území zasahuje svou subprovnicií Středopolské nížiny.\n\nNěmecké geomorfologické členění podle Spolkového úřadu ochrany přírody \"(Bundesamt für Naturschutz)\" z roku 1994 se omezuje na území Německa a na úrovni provincie Středoevropská nížina má velkoregion \"(Großregion) Norddeutsches Tiefland\" (Severoněmecká nížina). Dělí ho na dva regiony \"(Region):\"\n\nVáclav Král dělí Středoevropskou nížinu typologicky podle stop, které kde zanechalo zalednění dob ledových:\n\nDle publikace \"Vyšší geomorfologické jednotky České republiky\" je nejvyšším bodem geomorfologického celku Opavská pahorkatina/Płaskowyż Głubczycki (a zároveň oblasti/podsoustavy Slezská nížina, subprovincie/soustavy Středopolské nížiny a provincie Středoevropská nížina) vrstevnice 340 m n. m. jihovýchodně od vrchu Hradisko/Přední Cvilínský kopec. Vrch Hradisko/Přední Cvilínský kopec má 441 m n. m. a nachází se 2,5 km jihovýchodně od města Krnov v okrese Bruntál. \n\nNejvyšší horou Středoevropské nížiny je Wieżyca (328,7 m n. m.) v pohoří Wzgórza Szymbarskie, druhou nejvyšší horou je Plechowa Góra (328 m n. m.) v Opavské pahorkatině mezi vesnicemi Boboluszki a Branice.\n\n"}
{"id": "425605", "url": "https://cs.wikipedia.org/wiki?curid=425605", "title": "Korriban", "text": "Korriban\n\nKorriban, též nazývaný Moraband, je fiktivní planeta ze světa Star Wars, odkud pochází pradávní Sithové, vládnoucí temné straně Síly. Nyní je Korriban opuštěnou hřbitovní planetou plnou hrobů dávných Sithských pánů, z nichž vychází moc temné strany. To je důvodem, proč se málokdo, zejména rytíři Jedi, odváží vstoupit na povrch planety. \n\nPovrch je pokryt převážně rudým pískem a nejčastějším přírodním úkazem jsou ohromná skaliska, spletité jeskyně a široká údolí. Na planetě se téměř nevyskytují moře či jiné souvislé vodní plochy, přesto je Korriban plný života. Žijí zde převážně dravci ovládaní temnou stranou Síly, jako například terentatekové (obří rancorům podobné nestvůry zaměřené na lov na Sílu citlivých osob), tuk'aty (sithští rohatí psi), netopýři shyrackové, či draci hssissové.\n\nAčkoliv je tato planeta na první pohled bezvýznamná a již během byla pouhou hřbitovní planetou, vždy se na ní ti, kteří mají co do činění s temnou stranou Síly, vracejí kvůli skrytým tajemstvím Sithů.\n\nJedná se o nejvýznamnější památku na celé planetě. Pradávní Sithové (nazývali ho původně Údolím spících králů) v něm stavěli bohatě vyzdobené hrobky svých zemřelých vládců. Když na planetu přistáli vyhnaní temní Jediové, rozhodli se v této tradici pokračovat a jednotliví Temní páni ze Sithu se v tomto údolí také nechali pohřbívat. I když bylo toto údolí několikrát srovnáno se zemí, je pohled na hrobky i nadále impozantní a dechberoucí. \n\nZde je seznam nejvýznamnějších objektů v Údolí Temných pánů:\n\n"}
{"id": "425612", "url": "https://cs.wikipedia.org/wiki?curid=425612", "title": "Allethrin", "text": "Allethrin\n\nAllethriny jsou dvojice příbuzných syntetických organických sloučenin používaných jako insekticidy. Patří mezi pyrethroidy, syntetické látky odvozené od chemikálie přirozeně se vyskytujících v chryzantémách.\n\nSloučeniny mají nízkou toxicitu pro člověka a ptáky. Používají se v mnoha domácích insekticidech (např. značky Raid) a spirálách proti komárům, též ve sprejích pro zmlžování k hubení komárů ve vnějším prostředí. Hmyz vystavený těmto látkám je před smrtí paralyzován (účinkem na nervový systém).\n\n\n"}
{"id": "425613", "url": "https://cs.wikipedia.org/wiki?curid=425613", "title": "Státní znak Libanonu", "text": "Státní znak Libanonu\n\nStátní znak Libanonu je upravenou verzí libanonské vlajky umístěnou na heraldickém štítu (renesanční). Znak tvoří bílý pruh který směřuje šikmo odshora dolů a odprava doleva. Na bílém pruhu, který dělí červené pozadí je ve středu umístěna stylizovaná zelená silueta cedru. Cedr je s Libanonem tradičně spojován. Znak byl přijat v roce 1943 po vyhlášení nezávislosti na Francii.\n\n"}
{"id": "425614", "url": "https://cs.wikipedia.org/wiki?curid=425614", "title": "Gennadij Padalka", "text": "Gennadij Padalka\n\nGennadij Ivanovič Padalka ( , * 21. června 1958 v Krasnodaru, RSFSR\n) byl původně vojenský letec, od dubna 1989 je sovětský, po rozpadu Sovětského svazu ruský kosmonaut, člen oddílu kosmonautů Střediska přípravy kosmonautů J. A. Gagarina. Na přelomu let 1998/99 absolvoval půlroční kosmický let na stanici Mir, v letech 2004, 2009, 2012 a 2015 pobýval vždy několik měsíců na Mezinárodní vesmírné stanici (ISS). Celkem strávil ve vesmíru 878 dní, což je rekordní hodnota.\n\nGennadij Padalka je ruské národnosti, narodil se v dělnické rodině žijící v Krasnodaru na jihu Ruska. Po ukončení střední školy vystudoval Jejskou vojenskou vysokou leteckou školu V. M. Komarova, poté od roku 1979 sloužil v sovětském vojenském letectvu v NDR a na Dálném východě. Je letcem 1. třídy s náletem 1300 hodin.\n\nKoncem osmdesátých let projevil zájem o profesi kosmonauta, prošel nezbytnými lékařskými prohlídkami a 25. ledna 1989 byl státní meziresortní komisí doporučen ke kosmonautickému výcviku. Dne 22. dubna 1989 byl rozkazem ministra obrany zařazen do oddílu kosmonautů Střediska přípravy kosmonautů J. A. Gagarina (CPK). Absolvoval dvouletou všeobecnou kosmickou přípravu a 1. února 1991 mu byla přiznána kvalifikace „zkušební kosmonaut“. Od dubna 1991 se připravoval na let na Mir.\nRoku 1994 získal titul inženýr-ekolog na Státní akademii ropy a plynu, fakultě Aerokosmoekologie a kvalifikaci instruktora výsadkové přípravy (má za sebou 300 seskoků).\n\nV únoru 1996 byl určen velitelem záložní posádky 24. expedice na Mir (EO-24, let Sojuz TM-26) a hlavní posádky 26. expedice (EO-26). Záložní posádka 24. expedice ve složení Padalka, Sergej Avdějev a Jean-Pierre Haigneré se připravovala v září 1996 – srpnu 1997. Od října 1997 se Padalka a Avdějev, od března 1998 ještě s Jurijem Baturinem chystali na let Sojuzu TM-28 a expedici EO-26.\nSojuz TM-28 s posádkou Padalka, Avdějev, Baturin odstartoval z Bajkonuru 13. srpna 1998. Členové nové základní posádky převzali stanici od stávajícího osazenstva (EO-25), které s Baturinem 25. srpna odletělo domů. Padalka s Avdějevem zůstali na stanici do února následujícího roku, věnovali se údržbě stanice a vědecké práci (včetně experimentu Znamja 2,5). Předali stanici 27. základní posádce (Viktor Afanasjev, Jean-Pierre Haigneré) a 28. února 1999 přistáli na Zemi po 198 dnech 16 hodinách a 31 minutách pobytu ve vesmíru.\n\nJeště během vesmírného letu byl v únoru 1999 zařazen do záložní posádky 29. expedice (EO-29) se Sergejem Treščovem, ale v červnu 1999 byly lety na Mir po 27. expedici zrušeny a posádky rozpuštěny.\n\nOd června 1999 byl s Nikolajem Budarinem v hlavní posádce letu ISS-1R (Sojuz-zachránce). V případě neúspěchu automatického spojení modulu Zvezda se zárodkem ISS (Zarja + Node 1) by odstartovali kosmonauti a provedli spojení ručně. Spojení modulů proběhlo v červenci 2000 bez problémů, kosmonautů nebylo třeba.\n\nSoučasně byl od července 1999 velitelem záložní posádky Expedice 4 na ISS, v listopadu 2000 – prosinci 2001 s Michaelem Finckem a Stephenem Robinsonem cvičili v Hvězdném městečku a Houstonu.\n\nV březnu 2002 byl jmenován velitelem Expedice 9 ve složení Padalka, Fincke, Oleg Kononěnko. Po havárii Columbie v únoru 2003 byl program letů a složení posádek měněn, nakonec byli Padalka s Finckem od prosince 2003 náhradníci pro Expedici 9 a hlavní posádkou pro Expedici 10, v lednu 2004, po dalších rošádách vyvolaných zdravotními problémy Williama McArthura, s Finckem postoupili na místo hlavní posádky Expedice 9.\n\nK druhému letu odstartoval Padalka v Sojuzu TMA-4 19. dubna 2004, s Finckem a astronautem ESA z Nizozemí André Kuipersem. Členové nové základní posádky převzali stanici od stávajícího osazenstva (Expedice 8), které s Kuipersem 30. dubna odletělo na Zem. Padalka s Finckem zůstali na stanici do října, věnovali se údržbě stanice a vědecké práci. Po půlročním pobytu předali stanici Expedici 10 (Leroy Chiao, Saližan Šaripov) a 24. října 2004 přistáli na Zemi po 187 dnech 21 hodinách a 17 minutách pobytu ve vesmíru.\n\nV letech 2006–2007 byl předběžně navrhován do záložních posádek Expedice 18 a 17. Roku 2007 absolvoval Ruskou akademii státní služby, s diplomovou prací na téma „Problémy regionální bezpečnosti v zemích Střední Asie“.\n\nV srpnu 2007 byl předběžně vybrán do Expedice 19 (s Michaelem Barrattem), v únoru 2008 bylo složení posádky oficiálně potvrzeno. Od května do října 2008 se současně připravoval i jako náhradník Expedice 18. V březnu 2009 byl uvolněn z vojenské služby.\n\nPotřetí odstartoval Padalka v Sojuzu TMA-14 26. března 2009, s Barrattem a již podruhé letícím vesmírným turistou Charlesem Simonyim. Členové nové základní posádky převzali stanici od stávajícího osazenstva – Expedice 18, ze které přešel do Expedice 19 Kóiči Wakata. Ostatní kosmonauti z Expedice 18 a Simonyi se 8. dubna vrátili na Zem. Padalka, Barratt a Wakata zůstali na stanici a věnovali se běžné vědecké a provozní činnosti.\n\nDne 29. května se k trojici kosmonautů na stanici připojila posádka Sojuzu TMA-15, ten den se číslo Expedice změnilo na 20, první šestičlenné na ISS. Padalka zůstal velitelem stanice. Dne 11. října 2009 přistál Padalka s Barratem a kanadským vesmírným turistou Guyem Lalibertém v Sojuzu TMA-14 v Kazachstánu, napotřetí strávil v kosmu 198 dní, 16 hodin a 42 minut.\n\nV lednu 2010 byl jmenován velitelem posádky lodi Sojuz TMA-04M s plánovaným startem k ISS v březnu 2012 a členem Expedice 31 a 32. V Sojuzu TMA-04M vzlétl na oběžnou dráhu 15. května 2012 společně se Sergejem Revinem a Josephem Acabá, o dva dny později se připojili k posádce ISS.\n\nO čtyři měsíce později se kosmonauti vrátili do Sojuzu, 16. září 2012 v 23:09:00 UTC se Padalka, Revin, Acabá s lodí odpojili od stanice a druhý den v 02:52:53 UTC přistáli v kazašské stepi severovýchodně od Arkalyku. Let trval 124 dní, 23 hodin a 52 minut.\n\nV září 2013 nahradil Jurije Lončakova v Expedici 43/44 plánované na březen – září 2015. V Sojuzu TMA-16M s ním 27. března 2015 k ISS odstartovali Michail Kornijenko a Scott Kelly, kteří zůstanou na ISS celý rok (tj. i v Expedici 45 a 46).\n\nNa Zemi se vrátil v Sojuzu TMA-16M 12. září 2015, spolu s dánským astronautem Andreasem Mogensenem a kazašským kosmonautem Aidynem Aimbetovem, kteří navštívíli ISS pouze na deset dní. Padalka strávil na poslední misi 168 dní, 5 hodin a 8 minut, a svou celkovou délku pobytu ve vesmíru tak navýšil na 878 dní, 11 hodin a 29 minut. Tím překonal dosavadní rekord Sergeje Krikaljova, který činil 803 dní.\n\nK 28. dubnu 2017 odešel z oddílu kosmonautů i Střediska přípravy kosmonautů.\n\nPadalka je ženatý, má tři dcery.\n\n\n"}
{"id": "425615", "url": "https://cs.wikipedia.org/wiki?curid=425615", "title": "Václav Hladič Písecký", "text": "Václav Hladič Písecký\n\nVáclav Hladič Písecký (1482 Písek – mezi 4. červnem a 31. říjnem 1511 Benátky) byl profesorem řečtiny.\n\nRoku 1502 získal hodnost bakaláře a v roce 1505 mistra svobodných umění v Praze. A roku 1508 se stal se děkanem pražské univerzity. Snažil se dokázat, že se čeština vyrovná světovým jazykům.\n\nJe autorem prvního českého překladu z řečtiny – mravně výchovného pojednání \"Izokratovo napomenutí k Demonikovi\" (Spis Izokrata k Demonikovi napomenutelný).\n\n"}
{"id": "425618", "url": "https://cs.wikipedia.org/wiki?curid=425618", "title": "Alois Slovák", "text": "Alois Slovák\n\nAlois Slovák (1. srpna 1859, Boskovice – 23. března 1930, Brno) byl katolický kněz, jezuita, středoškolský profesor, vlastenecký kazatel se silným vztahem k Moravě, národní buditel, autor řady historických spisů s napoleonskou tematikou, iniciátor stavby Mohyly míru u obce Prace a předseda výboru pro její výstavbu.\n\nAlois Slovák se narodil Eduardu a Marii Slovákovým v Boskovicích 1. srpna 1859. Byl prvorozeným synem a postupně dostal ještě 7 bratrů. Dětství prožil v Boskovicích, kde pět let docházel do obecní školy. V roce 1870 odešel natrvalo do Brna za studiem na Slovanském c. k. gymnáziu. 5. července 1878 zde složil maturitní zkoušku a nastoupil na teologická studia bohosloveckého ústavu v Brně.\n\n10. září 1882 byl vysvěcen na kněze a do 22. června 1883 působil ve farním kostele v Ivančicích, odkud byl povolán do katedrálního chrámu sv. Petra a Pavla na Petrově.\n\nRoku 1885 začala jeho pedagogická kariéra, kdy ve svých šestadvaceti letech nastoupil jako katecheta do první městské obecné školy s českým vyučovacím jazykem Na Josefově (dnešní Traubova ulice, č. p. 1917). Jako suplent pak nastoupil na I. německém gymnáziu na Jánské ulici 22 a 21. února 1887 zde získal místo učitele římsko-katolického náboženství. Téhož roku se stal prefektem a o dva roky později regentem chlapeckého biskupského semináře na Veveří 15, avšak jeho postup v církevních hodnostech skončil v roce 1896, kdy se zřekl funkce správce bohosloveckého internátu. 1. října 1888 nastoupil na I. českou státní reálku v Brně na Křenové ulici (od roku 1903 na Antonínské 3), kde působil celých 35 let až do 8. listopadu 1923.\n\nV době působení na české reálce Slovák přednášel – do roku 1919 – nedělní exhorty (promluvy, kázání) v jezuitském kostele Nanebevzetí Panny Marie v Jezuitské ulici, které se staly známé svým buditelským, národně uvědomělým obsahem. V pozdějším období svá kázání konzultoval s filologem Jaroslavem Gregorem. Ze strany církevních úřadů na Petrově byl pro své idealistické pojetí kritizován, že obhajuje husitství a protestantismus a naopak kritizuje klerikalismus.\n\nV roce 1885 Slovák vydal „Sbírku promluv o sv. Mikuláši, při vánočním stromku a za různých příležitostí“ a v roce 1888 společně s Johannem Kmentem modlitební knihu se zpěvníkem „Ora et canta: Gebet- und Gesangbuch, zunächst für die katholische Schuljugend“. Byl také dopisovatelem katolického časopisu Hlídka.\n\nPro svá kázání často využíval znalosti z české historie. S nedalekým bojištěm bitvy u Slavkova z 2. prosince 1805 se váže Slovákův zvýšený zájem o napoleonské války a tuto bitvu. Studiu válečných dějin se začal věnovat po zproštění funkce správce biskupského chlapeckého semináře v roce 1896. Už následujícího roku vydal publikaci nazvanou prostě „Bitva u Slavkova“ a o rok později stejnojmennou, avšak podstatně rozšířenou a přepracovanou knihu, která byla ještě v témže roce pro velký zájem přeložena do němčiny a roku 1908 vydána francouzsky v Paříži. Slovák cestoval po evropských bojištích z let 1757, 1805, 1809, 1848, 1859 a 1866, výsledky svých bádání uveřejňoval v letech 1900–1913 v brněnském časopisu Hlas, pořádal i řadu přednášek a studentských exkurzí na slavkovské bojiště. V roce 1922 vydal svoji nejsoubornější knihu „Na bojišti Slavkovském“, v roce 1923 přeloženou do francouzštiny a 1924 do němčiny. V roce 1937 vyšla německy jeho kniha \"Das Schlaftfeld von Slavkov\". Ve stínu této tematické řady poněkud zanikla jeho monografie o domě „U modrého lva“ na Starém Brně vydaná v roce 1899.\nZ iniciativy Aloise Slováka vznikl v listopadu 1899 v panském hostinci „Na Bednárně“ v Sokolnicích komitét (výbor), jehož cílem bylo zřídit na slavkovském bojišti mírový památník. V březnu 1901 Slovák vystoupil ve funkci předsedy výboru poprvé na veřejnosti s cílem získat peníze na stavbu památníku a osobně vedl všechna jednání se zástupci vlád Francie, Rakouska a Ruska. Památník podle návrhu architekta Josefa Fanty pod názvem Mohyla míru byl postaven v letech 1909–1912, ale pak následovala složitá jednání způsobená Slovákovým záměrem vysvětit kapli památníku katolickým i pravoslavným rituálem. Do tohoto období zasáhla první světová válka a v roce 1917 dokonce musel Slovák bránit pokusu rakouských úřadů o vojenskou konfiskaci 4,5tunového kříže završujícího mohylu. Po dalších peripetiích byl památník zpřístupněn veřejnosti až roku 1923 a Alois Slovák získal čestnou funkci předsedy „Mohylové komise“ Zemského cizineckého svazu, s nímž výbor fúzoval a který převzal péči o památník. Vysloužil si také čestné občanství obce Prace.\n\nAlois Slovák bydlel v Brně na Obilním trhu 7. Pravidelně pobýval v sanatoriu na Moravci, nedaleko hradu Pernštejna a často jezdíval do obcí slavkovského bojiště. Od roku 1919 se začaly projevovat zdravotní potíže, kvůli nimž přerušil svá nedělní kázání. V roce 1923 skončil s pedagogickou činností a o šest let později i s členstvím v Mohylové komisi Zemského cizineckého svazu. V srpnu 1929 odjel kvůli nemocnému srdci do lázní Teplic nad Bečvou, avšak už 23. března 1930 v nemocnici na Starém Brně zemřel. Rakev byla vystavena v jezuitském kostele, obřady se konaly 27. března v městském farním chrámu sv. Jakuba v Brně a uložen byl do rodinného hrobu v Boskovicích.\n\nNa návrh administrativního ředitele městských úřadů v Brně A. V. Kožíška město pojmenovalo po Slovákovi sady na Obilním trhu (později přejmenované). Jeho jméno v současnosti nesou ulice v Boskovicích, ve Slavkově a v Brně. Někdejší pamětní deska na domě č. 6 v Beethovenově ulici v Brně již neexistuje, stejně jako pamětní deska na domě č. 7 na Obilním trhu. Slovákův hrob v Boskovicích byl v 90. letech 20. století obnoven.\n\nMalíř a akademický sochař Josef Axman vytvořil bronzovou bustu, která byla 28. září 1935 slavnostně odhalena před vchodem do Mohyly míru. Zde však vydržela jen do začátku okupace, stala se terčem nacistů pro střelbu z pistole a poté ji rodina Štěpánkova ukryla ve sklepě. Původní žulový podstavec byl po válce použit jako pomník sovětským vojákům, kteří padli při osvobozování obce Prace. V muzeu u Mohyly míru je v současnosti umístěna kromě busty i Slovákova posmrtná maska.\n\n\n"}
{"id": "425619", "url": "https://cs.wikipedia.org/wiki?curid=425619", "title": "Piperonylbutoxid", "text": "Piperonylbutoxid\n\nPiperonylbutoxid (též piperonyl butoxid, PBO) je pesticidový synergista. Nemá sám o sobě pesticidní účinky. Je-li však přidán do insekticidních směsí, typicky do pyrethrinových, pyrethroidových nebo karbamátových insekticidů, jejich účinnost výrazně vzroste.\n\nPiperonylbutoxid je účinný inhibitor cytochromu P450. Tato skupina enzymů účinkuje jako základní detoxifikační cesta pro mnoho pesticidů. Inhibicí této cesty se umožní dosažení vyšších nemetabolizovaných systémových koncentrací aktivního insekticidu v cílovém organismu po delší dobu.\n\nPiperonylbutoxid je mírně stabilní a je polosyntetickým derivátem safrolu.\n\nJe diskutabilní, zda je látka pro člověka onkogenní, mutagenní nebo teratogenní. Akutní orální a dermální toxicita piperonylbutoxidu pro savce je nízká, je však toxický pro ryby a zesiluje toxické účinky rotenonu.\n"}
{"id": "425621", "url": "https://cs.wikipedia.org/wiki?curid=425621", "title": "Mistrovství světa v inline hokeji", "text": "Mistrovství světa v inline hokeji\n\nMistrovství světa v inline hokeji pořádají dvě organizace: IIHF a FIRS. IIHF řídi především lední hokej, v inline hokeji pořádá pouze mistrovství světa mužů. FIRS pořádá mistrovství světa mužů, žen, juniorů, juniorek a veteránů.\n\nMistrovství světa v inline hokeji organizace IIHF se konalo každoročně od roku 1996. V roce 1999 se nekonalo. Od roku 2015 se pořádá každé dva roky.\n\nTabulka medailistů platná po MS 2017.\n\nTabulka medailistů platná po MS 2018.\n\nTabulka medailistů platná po MS 2018.\n\nMistrovství světa juniorů v inline hokeji organizace FIRS se koná každoročně od roku 2007.\n\nTabulka medailistů platná po MS 2018.\n\nTabulka medailistů platná po MS 2018.\n\nMistrovství světa veteránů v inline hokeji organizace FIRS se koná každoročně od roku 2010.\n\nTabulka medailistů platná po MS 2016.\n\nInline hokej se na Světových hrách hraje od roku 2005. Inline hokej se na Světových hrách hraje pod záštitou FIRS.\n\nTabulka medailistů platná po Světových hrách 2017.\n\n"}
{"id": "425623", "url": "https://cs.wikipedia.org/wiki?curid=425623", "title": "Vladimír Jelínek", "text": "Vladimír Jelínek\n\nVladimír Jelínek (* 5. února 1934, Žižice u Slaného) je malíř, grafik, sklářský výtvarník a fotograf. \nNarodil se v roce 1934 v kraji blízko města Slaného, nedaleko místa, kde v současné době má svůj mimopražský ateliér a dílnu. Své výtvarné vlohy se rozhodl rozvíjet během studia gymnázia ve Slaném, kdy odešel studovat sklářskou školu v Kamenickém Šenově. Po absolutoriu pokračoval ve studiu na Vysoké škole uměleckoprůmyslové v Praze v ateliéru profesora Josefa Kaplického. Od roku 1958 se profesně výrazně uplatňuje nejen jako náš přední představitel v oblasti užité a volné sklářské tvorby, ale i jako malíř a grafik. Dnes žije v Praze a v Ledcích u Slaného, kde má svůj ateliér. Má dceru Báru.\n\n\n\n\n"}
{"id": "425624", "url": "https://cs.wikipedia.org/wiki?curid=425624", "title": "Ex nihilo", "text": "Ex nihilo\n\nEx nihilo je latinská fráze doslova znamenající „z ničeho“. Často se používá s odkazem na stvoření, jako například v podobě \"ex nihilo nihil fit\", doslova „z ničeho nic nevzniká“, a to především ve filozofickém nebo teologickém kontextu, ale i v jiných oblastech. \n\nV oblasti filosofie a teologie je tato fráze užívána ve spojení \"creatio ex nihilo\" ve významu „stvoření z ničeho“, které představuje názor, že stvoření světa je dílem Boha Stvořitele a je v kontrastu s \"creatio ex materia –\" stvořením z nějaké prapůvodní, věčné hmoty – a s \"creatio ex deo\", stvořením z bytí Bohem. \"Creatio continua\" pak značí pokračující zázračné stvoření (viz teorie ustáleného stavu). \n\nToto úsloví lze použít také v jiném než náboženském či metafyzickém smyslu, a to když chceme poukázat na něco pocházející z ničeho. V konverzaci může například nastat situace, kdy někdo nadhodí téma k hovoru \"ex nihilo\", to jest téma, které nemá žádnou souvislost s předchozím směrem diskuse. \n\nVe starověké mytologii Blízkého východu a klasických bájích a pověstech o stvoření v mytologii řecké bylo na stvoření světa nazíráno jako na něco, co vzešlo ze skutků boha či bohů z již existující původní hmoty nazývané \"chaos\". \n\nZhruba v roce 50 př. n. l. vzešla od Filóna Alexandrijského, píšícího za doby helénského judaismu, idea spojení řecké filozofie s vypravováními v hebrejské Bibli. Filón postavil hebrejského boha-stvořitele Jahveho na roveň Aristotelovu \"primum movens\" v pokusu dokázat, že Židé přišli s myšlenkou monoteismu dříve než Řekové. Tato myšlenka se nicméně stále týkala stvoření z prapůvodních látek, tj. „posunutí“ či „změny“ nejakého fyzického materiálu. \n\nToto klasické nazírání na stvoření světa začalo být poprvé zpochybňováno v helénské filozofii, kde se vyvinulo přesvědčení, že kosmos musel mít nějaký „původní spouštěč pohybu“, lat. \"primum movens\", který jej stvořil z ničeho.\n\nTeologové diskutují o tom, zda také Bible učí o stvoření \"ex nihilo\", či ne. Tradiční vykladači Písma argumentují na poli gramatiky a syntaxe, že ano, a poukazují na verš Gn 1,1, který je nejčastěji překládaný jako: „Na počátku stvořil Bůh nebe a zemi.“ Argumenty podporující tuto tezi lze najít taktéž v Novém zákoně: Žd 11, 3 „Ve víře chápeme, že Božím slovem byly založeny světy, takže to, na co hledíme, nevzniklo z viditelného.“ či Zj 4, 11 „Jsi hoden, Pane a Bože náš, přijmout slávu, čest i moc, neboť ty jsi stvořil všechno a tvou vůlí všechno povstalo a jest.“ Jiní vykladači Bible ovšem chápou stvoření \"ex nihilo\" jako vývoj křesťanství v 2. století n. l.; domnívají se, že tehdejší kněží zaujali odmítavý postoj k těm částem gnosticismu a křesťanských pověstí o stvoření, které naznačovaly, že svět byl stvořen jakýmsi demiurgem z pravěkého stavu hmoty (v náboženském kontextu známém pod řeckým pojmem \"chaos\" z Hesiódovy \"Theogonie\"). Tato myšlenka byla přijata židovškými mysliteli a stala se důležitou součástí judaismu, přetrvávající křesťanské tradice a – jakožto důsledek – též islámu. \n\nPrvní věta řecké verze Genesis v Septuagintě začíná slovy „ἐν ἀρχῇ ἐποίησεν“, jež je možno přeložit jako „na počátku (on – Bůh) stvořil“. Verš 7, 28 2. knihy Makabejské (knihy sepsané v koiné ve stejné oblasti alexandrijského helénského judaismu, avšak předcházející Filóna dobře o jedno století) zní takto: „Prosím tě, dítě, pohlédni k nebi i na zemi, na všechno, co je zde vidět, a věz, že to Bůh udělal ne z toho, co bylo, a že i lidský rod takto povstal.“ Zatímco ti, kteří věří v \"ex nihilo\", poukazují na fakt, že Bůh stvořil „ne z toho, co bylo“, ti, jež stvoření z ničeho popírají, upozorňují na to, že člověk byl „stvořen z prachu“, a ne z úplného „nic“. Mnohé starověké texty mají sklon mít se zněním Písma obdobné problémy a rozdílné strany sporu tíhnou k tomu, dále text interpretovat odlišně dle svého názoru na tuto problematiku. \n\nHlavní agrument podporující \"creatio ex nihilo\" je tzv. argument prvotní příčiny, formulovaný Aristotelem ve spisu \"Fyzika\", jenž zní ve zkratce takto: \nRozšířením tohoto argumentu je tzv. Kalāmský kosmologický argument (angl. The Kalām cosmological argument, zkráceně KCA). Jedná se o moderní formulaci kosmologického argumentu pro Boží existenci středověkými představiteli islámu, kteří se tak pokoušeli bránit proti herezi.\nDalší argument pro \"ex nihilo\" byl vysloven Američanem Claudem Nowellem, zakladatelem filozofie Summum. Ten prohlásil, že předtím, než cokoli existovalo, neexistovalo nic; a pokud neexistovalo nic, muselo tedy být možné, aby existovalo „nic“. A pokud je možné, aby nic neexistovalo, musí být možné, aby existovalo vše.\n\nEric Voegelin, německo-americký politický filosof, viděl \"creatio ex nihilo\" v Hésiodově chaosu a filozofové školy v Chartes chápali pasáž o stvoření v Platónově listu Timaeus jako odkaz na \"creatio ex nihilo\".\n\nRaná islámská filozofie a významné muslimské duchovní školy oné doby zastávaly širokou škálu názorů; základní myšlenka, totiž že stvořitel je věčnou bytostí, která stála vně stvoření (tj. vně jakékoli materiální hmoty uvnitř stvoření) a nebyla žádnou jeho částí, však zůstávala neměnná. Některé z těchto škol čerpaly z výše zmíněného Kalāmského kosmologického argumentu a filozofických prací mnoha muslimských učenců, například Al-Ghazálího, a vycházely z následujících veršů Koránu:\n\nVýznamní bibličtí učenci a teologové, například sv. Augustýn (354–430), Jan Kalvín (1509–1564), John Wesley (1703–1791) a Matthew Henry (1662–1714), citují na podporu zázračného stvoření světa z ničeho první verš knihy Genesis: „Na počátku stvořil Bůh nebe a zemi.“ Někteří církevní otcové raného období křesťanství se na základě Platónových myšlenek domnívali, že samotný akt stvoření zahrnoval nějakou prapůvodní hmotu, ale tato hmota byla stvořena z ničeho.\n\nPasáž Rgvédy o stvoření světa: „Nebylo jsoucna ani nejsoucna tehdy, nebylo vzdušného prostoru ani nebe nad ním. Co se hýbalo? Kde? Kdo k ochraně bděl? Byla to voda, hluboká, nesmírná? Nebylo smrti, nesmrtelnosti v onen čas, nebylo stopy po noci a dni. Samo sebou jen ‚to‘ bez dechu dýchalo. Mimo to nic nebylo jiného...“ naznačuje, že stvořitel \"ex nihilo\" existoval vždy a nepodléhá času ani žádnému předešlému stvoření.\n\nVelmi podporovanou vědeckou teorií v moderní fyzice je tzv. teorie vesmíru nulové energie, jejíž znění je, že celkový objem energie ve vesmíru se rovná nule, jelikož množství pozitivní energie ve formě hmoty je přesně stejné jako objem negativní energie v podobě gravitace. Předpokládá se, že vesmír nulové energie je jediným možným vesmírem, jenž mohl vzniknout z ničeho. Takový vesmír by musel být plochého tvaru, což není v rozporu se současnými vědeckými poznatky, že vesmír je plochý s 99,5% pravděpodobností.\n\nArgument prvotní příčiny, formulovaný Aristotelem ve spisu \"Fyzika\", byl zakořeněný v antické řecké filozofii a založený na fyzikálních pozorováních. Původně byl chápán v kontextu stvoření z chaosu. Nazíraný v realitě zní tento argument tak, že nic se nepohybuje samo od sebe – jinými slovy, pohyb není způsoben sám od sebe. Proto se klasičtí řečtí myslitelé domnívali, že kosmos musel mít nějaký „původní spouštěč pohybu“, lat. \"primum movens\". Toto vědecké zkoumání pohybu nicméně logicky neústí do idey samotné existence, a proto nutně není známkou stvoření z ničeho.\n\nV teologii stvoření \"ex nihilio\" značí, že existoval začátek existence něčeho a že vše, co existuje, má začátek. Tato myšlenka „potřebného počátku“ se zdá protiřečit navrhovanému stvořiteli, který existoval „bez začátku“. Jinými slovy, na lidi je nazíráno jako na bytosti závisející na existenci bytosti nezávislé. Pokud je ovšem možná nezávislost, neexistuje podklad pro argumentaci k tomu, že pro to, aby něco bylo, je třeba závislosti, a také není z logického hlediska možné vyřknout dedukci, že počet nezávislých či závislých bytostí je limitován na jedinou látku nebo jedinou bytost.\n\nBruce K. Waltke sepsal rozsáhlou biblickou studii teologie stvoření, ve které dává na základě hebrejské Tóry a Nového zákona přednost stvoření z chaosu před stvořením z ničeho. Tato práce byla vydána Western Conservative Baptist Seminary, evangelickým teologickým seminářem v USA, v roce 1974 a poté znovu roku 1981. Z historického hlediska se mnoho učenců shoduje, že doktrína \"creatio ex nihilo\" nebyla původním záměrem autorů Bible, nýbrž vznikla v polovině 2. století jako důsledek změny interpretace textů pod vlivem helénské filozofie – gnostiků, stoiků a platonistů.\n\nThomas Jay Oord, křesťanský filozof a teolog, zastává názor, že by křesťané měli od myšlenky stvoření \"ex nihilo\" upustit. Poukazuje na práci biblických učenců, jako byl například Jon Levenson, jenž upozorňoval na fakt, že doktrína \"creatia ex nihilo\" není v Genesis přítomna. Oord spekuluje, že Bůh vytvořil náš vesmír před miliardami let z prapůvodního chaosu. Tento chaos nicméně Boha v čase nepředcházel, protože Bůh mimo náš vesmír stvořil i prvky chaosu. Oord dále naznačuje, že Bůh je schopen stvořit vše bez tvoření z naprostého nic, a představuje devět námitek proti \"creatiu ex nihilo\":\nProcesní teologové zastávají názor, že lidé vždy spojovali existenci Boha s nějakým světem nebo vesmírem. Dále tvrdí, že odmítnutí \"creatia ex nihilo\" umožňuje prohlásit, že Bůh tvořil po celý čas a měl souvislost s tou či onou sférou skutečností nezázračného původu (viz teorie ustáleného stavu). Podle této alternativy teorie spojení Boha se světem neexistuje bez Božího postupného tvoření žádná věc nezázračného původu a nic nemůže ukončit nezbytnou Boží existenci.\n\nNěkteré křesťanské církve neuznávající Boží trojjedinost neakceptují doktrínu \"ex nihilo\": mormonská Církev Ježíše Krista Svatých posledních dnů učí, že Jehova (kterého mormoni ztotožňují s nebeskou podobou Ježíše Krista) pod vedením Boha Otce vytvořil náš a jemu podobné světy z věčných, prapůvodních látek. První moderní (nebiblický) prorok tohoto náboženství Joseph Smith vysvětlil stanovisko své církve následujícím způsobem: „To, že slovo stvořilo, neznamená, že stvořilo z ničeho; znamená to, že vytvořilo. Bůh měl k dispozici látky, aby vytvořil svět z chaosu. Základní zákony jsou zákony, jež nemohou být nikdy zničeny; mohou být vytvořeny a přetvořeny, nikoli však zničeny. Nemají počátek a nemůžou dospět ke konci.“ Mezi evangelickými autory Paulem Copanem a Williamem Lane Craigem a mormonem Blakem Ostlerem stále pokračuje debata o stvoření \"ex nihilo\" versus stvoření \"ex materia\".\n\nSvědci Jehovovi na základě své interpretace Iz 40,26: „‚K výšině zvedněte zraky a hleďte: Kdo stvořil toto všechno?‘ Ten, který v plném počtu vyvádí zástupy hvězd a všechny volá jménem; má obrovskou sílu a úžasnou moc, nechybí mu ani jedna.“ učí, že Bůh pro stvoření vesmíru využil energii, jež vlastní. Věří, že tento výklad je v souladu s vědeckou definicí vztahu mezi hmotou a energií. Odlišují dále Jehova od Ježíše Krista; učí, že předtím, než Jehova vytvořil hmotný vesmír, stvořil Ježíše Krista a že Michael je nebeskou podobou Ježíše.\n\nŠkoly hinduismu Védánta zavrhují koncept \"creatio ex nihilo\" z mnoha důvodů, například proto, že oba hinduistické texty zvěstování, \"śruti\" a \"smṛti\", popisují hmotu jako věčnou a zároveň naprosto nezávislou na Boží existenci. Věřící tím pádem musejí všechno zlo zakořeněné v hmotném životě přisuzovat Bohu, což z Něj dělá bytost zaujatou a svévolnou a což není z logického hlediska v souladu s Jeho charakterem a podstatou.\n\nBhagavadgíta mluví jasně a výstižně o věčnosti hmoty a její tvárnosti: „Hmotná podstata a živoucí subjekty by měly být chápány jako bez počátku. Jejich tvárnost, přeměny a stavy jsou výsledkem hmotné podstaty.“ Také počáteční slova Krišny v knize (část 2.12–13) tomuto dle vykladače Vadirajy Tirthy napovídají.\n\nVětšina hinduistických filozofických škol zastává názor, že hmotné stvoření započalo z nějaké nepatrné částečky, popř. semínka, tzv. \"shuddha Maya\", která musela být věčná nebo součástí hlavní reality (Brahman). Tento nepatrný počáteční bod je také bodem, do kterého se každé stvoření smrští na konci každého cyklu. Tento koncept se liší mezi tradicí védantské školy Vishishtadvaita, podle níž je vesmír součástí Boha a byl stvořen nějakým aspektem božskosti, a tradicemi dualistické filozofie Tamil Shaiva Siddhanta, které jsou založeny na víře, že \"shuddha Maya\" existovala vždy a nebyla nikdy stvořena.\n"}
{"id": "425627", "url": "https://cs.wikipedia.org/wiki?curid=425627", "title": "Smuteční války", "text": "Smuteční války\n\nSmuteční války (anglicky „Mourning wars“) je název pro války vedené severoamerickými Indiány, především Irokézi vůči jiným kmenům za účelem doplnit svou populaci a nahradit zemřelé členy kmene.\n\nIrokézové byli uskupením pěti (později šesti) kmenů, které byly usazené na severozápadě dnešního státu New York. Hlavním zdrojem jejich obživy bylo zemědělství. Lov a rybolov představovaly spíše doplňky. V 15.-16. století se několik irokézských kmenů spojilo a vytvořilo kmenový svaz zvaný obvykle Irokézská liga. Jednalo se o Senecy, Cayugy, Onondagy, Oneidy a Mohawky. Cílem ligy bylo udržet mír mezi doposud znesvářenými kmeny, případně se spojit proti vnějším nepřátelům. Vztahy s okolními etniky byly vesměs napjaté, přičemž hlavními nepřáteli Irokézů byli Huroni.\n\nO Irokézích bylo obecně známo, že válka tvořila nedílnou součást jejich kultury. „Válka je pro Irokéze nutností… je to jeden ze základních zákonů jejich existence“ napsal přední znalec Irokézů 18. století Joseph François Lafitau. Irokézové válčili z mnoha různých důvodů - sláva, prestiž, pomsta, jistou roli hrály i ekonomické motivy (bobří války). Mezi nejdůležitější příčiny pro vedení válek patřila snaha získat zajatce. Ukázkou vynikajících bojových schopností bylo nejen přinést skalpy či části těla zabitých nepřátel, ale trofej v podobě živých válečných zajatců považovali Irokézové za ještě cennější. Zajatci plnili velmi důležitou roli v chodu irokézské společnosti. Představovali nejen symbol úspěšného válečného tažení a případné oběti tradičního rituálu umučení a snědení, ale hráli i zcela praktickou úlohu při uchování struktury a počtu kmenových populací. \n\nIrokézové věřili, že když někdo zemřel, společnost je (může být) ochuzena o jeho sílu. Tomuto ochuzení se dá zabránit tím, že na místo zemřelého nastoupí (je adoptován) někdo jiný, který vlastně přebere identitu mrtvého. Pokud by k těmto náhradám nedocházelo, mohlo by to poškodit fungování celé společnosti. Když mezi Irokézi někdo umřel - jedno jakou smrtí - měla rodina povinnost držet za mrtvého smutek, a to různě dlouhou dobu a různými způsoby. Záleželo na tom, v jakém příbuzenském poměru k zemřelému byli. Smutek pozůstalých se dal zahladit kondolenčními rituály. Pokud však pozůstalí odmítli přestat „smutnit“, mohlo dojít k tomu, že ženy z rodiny mrtvého iniciovaly válečnou výpravu, jež měla za úkol přivést zajatce. Je zajímavé, že členové domácnosti mrtvého se obvykle útoku neúčastnili. Pokud se nájezd povedl a útočná skupina se vrátila se zajatci, neměli tito jisté, že skutečně budou adoptováni, i když by byla „volná místa“. Zajatec Irokézů měl v zásadě dvě možnosti, jak skončí - buď byl umučen, anebo adoptován. O tom, koho potká jaký osud, rozhodovaly různé okolnosti. Záleželo na tom, jestli šlo o zajatce mužského či ženského pohlaví (preferovány byly ženy), svou roli hrál také věk (mladší měl větší šanci), ale zřejmě nejdůležitější byl celkový dojem, jaký zajatec na případnou adoptující rodinu udělal. Často se stávalo, že zajatec, předtím než byl adoptován, si musel vytrpět „lehčí“ formu mučení a do poslední chvíle nevěděl, zda neskončí umučen „ohněm“. Pokud byl zajatec nakonec adoptován, neměl ještě vyhráno. Podléhal určité zkušební lhůtě, během níž měl postavení jakéhosi otroka a mohl být prakticky kdykoli zabit. I později, když už byl plnoprávným členem rodiny, se občas stávalo, že byl využíván na podřadnější práce a někdy se s ním nezacházelo zrovna v rukavičkách. Přesto se dá říci, že zajatec, který u rodiny vydržel několik let, byl považován za čistokrevného Irokéze a mohl získat (většinou jako „dědictví“ po zemřelém) i hodnost vyššího sachema (například jezuita Pierre Millet se na počátku 90. let 17. století stal sachemem Oneidů). Případy, že by adoptovaný zajatec od své rodiny utekl, se samozřejmě stávaly, ale v žádném případě nešlo o nějaký rozšířený jev. Mnozí zajatci ani neměli kam utíkat, neboť jejich národy buď zanikly anebo byly efektivně rozprášeny (např. Neutrálové). Pokud i přesto zajatec utekl a byl následně chycen, čekala ho ve většině případů smrt. Ale opět nešlo o pravidlo a jsou zaznamenány případy, kdy ta stejná osoba prošla rituálem adopce i dvakrát. Výše popsané schéma je samozřejmě zjednodušené, ale v zásadě takto to (ideálně) mezi Irokézi (ale i Huróny) fungovalo.\n\nVelký zlom pro tento systém nastal po příchodu bělochů, především pak v důsledku rozmachu Evropany přivlečených nemocí. Ztráty populace v důsledku epidemií, jež mezi Irokézi periodicky propukaly od roku 1634, byly enormní. Smuteční války se tak staly jedním ze základních prostředků, jak úbytek populace kompenzovat. Roztočila se spirála zajímání velkého množství lidí, jejichž adopci už prakticky nebylo možné „ošetřit“ plně ritualizovanou formou. Když například Irokézové koncem 40. let a na počátku 50. let 17. století porazili čtyři velké kmenové svazy za sebou (Huroni, Petuni, Neutrálové, Eriové), adoptovali mezi sebe celé vesnice z těchto etnik (koncem 70. let podobně naložili i s částí Susquehannoků). V podstatě je nechali přesídlit na své území a začlenili je do příslušného kmene. Ačkoli takto získaní lidé v zásadě nahradili Irokézům jejich vlastní zemřelé, plnému rituálu adopce se to podobalo jen vzdáleně. Přesto byli tito cizinci považováni za Irokéze, i když je Irokézové nebyli schopni efektivně kulturně „pohltit“. Výsledkem bylo vzájemné kulturní promíchání, jež mělo za následek změnu či zánik mnohých irokézských zvyklostí už v průběhu 17. století. Již v 60. letech 17. století žilo podle jezuitů v Irokézii více „cizinců“ než domorodců (celková irokézská populace byla tou dobou 10 000–15 000) a tito „cizinci“ měli podle některých dobových autorů (např. Charlese La Potherie) značně devastační efekt na irokézskou kulturu.\n\nPřes zmíněné nedostatky plnily tyto masivní adopce svůj hlavní účel. Irokézům se díky této strategii dařilo – navzdory epidemiím a válkám – držet svou populaci až do počátku 90. let 17. století na zhruba stabilní výši. Koncem 17. století sice utrpěli těžké ztráty v bojích s Francouzi a jezerními kmeny (válka krále Viléma), ale od počátku 18. století se jim znovu podařilo stabilizovat výši své populace. Smuteční války v té době už ztratily svou razanci, ale přesto zůstávala adopce zajatců ještě dlouhou dobu jedním z nejdůležitějších rituálů praktikovaných v Irokézské lize.\n\n"}
{"id": "425635", "url": "https://cs.wikipedia.org/wiki?curid=425635", "title": "Erhart mladší z Kunštátu", "text": "Erhart mladší z Kunštátu\n\nErhart mladší z Kunštátu († 1414) byl moravský šlechtic z rodu pánů z Kunštátu, poslední mužský člen kunštátské větve.\n\nJeho otcem byl Erhart starší z Kunštátu. První písemná zmínka o Erhartovi pochází z roku 1398. Jelikož veřejně vystupoval ještě za otcova života, od roku 1404 se v listinách objevoval s přídomkem \"mladší\", aby byl od něj odlišen. Veřejného života se však aktivně účastnil společně s otcem. \n\nKvůli sporu s Václavem IV.byl označen za zemského škůdce, ale po uznání části viny králem mu bylo odpuštěno. Roku 1407 v rámci nepokojů na Moravě Erhart dobyl rakouské město Marchegg. Po smrti otce převzal jeho úřad brněnského komorníka. Dostal se však do svízelné finanční situace. Jeho otec mu sice zanechal značný majetek, ale též dluhy, navíc bylo nutno finančně zabezpečit sourozence. Proto Erhart začal s postupným prodejem svých majetků. Část z nich prodal i svým příbuzným z rodu pánů z Kunštátu. Přesto i nadále držel velký majetek a měl předpoklady pro další rodový vzestup. V roce 1414 však Erhart umírá, aniž by zanechal jakýchkoliv potomků. Vymřela jím kunštátská větev, ale jeho majetek rodu pánů z Kunštátu zůstal a mohla se o něj opřít zejména poděbradská větev, z níž vzešel pozdější český král Jiří z Poděbrad. \n"}
{"id": "425637", "url": "https://cs.wikipedia.org/wiki?curid=425637", "title": "Zdeněk Bažant (rektor)", "text": "Zdeněk Bažant (rektor)\n\nZdeněk Bažant (25. listopadu 1879 Prostějov – 1. září 1954 Nové Město na Moravě) byl český profesor stavební mechaniky a stereotomie.\n\nZískal v roce 1904 doktorát techniky na pražské technice. V roce 1906 se tam habilitoval, v roce 1909 byl jmenován mimořádným a v roce 1917 řádným profesorem stereotomie. Od roku 1952 byl členem ČSAV. V letech 1923–1924 a 1945–1946 byl rektorem Českého vysokého učení technického v Praze.\n\n\n"}
{"id": "425641", "url": "https://cs.wikipedia.org/wiki?curid=425641", "title": "Restaurační předzahrádka", "text": "Restaurační předzahrádka\n\nRestaurační předzahrádka je vymezená část veřejného prostoru, přechodně přizpůsobená k poskytování pohostinských služeb.\n\nRestaurační předzahrádka je zařízení zřizované na přechodnou dobu. Jde v podstatě o dočasnou stavbu na cizím pozemku. Zcela odlišným typem zařízení je zahradní restaurace. Zahradní restaurace je zařízení trvalého charakteru, i když zpravidla využívané jen po část roku. Předzahrádka je umístěna na chodníku, pěší zóně, části ulice nebo náměstí vždy v přímé funkční návaznosti na stacionární pohostinské zařízení. Pravidla pro zřizování restauračních předzahrádek stanovují jednotlivé obce nejčastěji v dokumentu nazvaném \"Tržní řád\" a řídí se přitom Stavebním zákonem (zákon č. 183/2006 Sb. ve znění pozdějších předpisů) a Zákonem o pozemních komunikacích (č.13/1997 Sb.). Obsluha i hosté předzahrádky využívají zázemí stacionární restaurace. Typicky využívají sociální zařízení. Kuchyně i výčep stacionární restaurace zásobují i hosty předzahrádky. Z restaurace je také zřízen přívod elektrické energie pro osvětlení a vytápění předzahrádky, případně pro provoz chladicích boxů. V jednodušší verzi předzahrádky jsou stoly a židle nebo lavice rozestaveny přímo na ploše před restaurací. Taková předzahrádka se každý den znovu staví a bourá. Materiál pro zřízení předzahrádky je uložen v restauraci. Komfortnější předzahrádky využívají plošinu, sestavenou z dřevěných panelů na vyhrazené ploše. Dřevěné panely zajišťují rovnou podlahu na celé používané ploše. Tento typ předzahrádek bývá ohrazen souvislým zábradlím. Vstup je umožněn pouze přes restauraci nebo vchodem kontrolovaným obsluhujícím personálem. Komfortní předzahrádky jsou často vybaveny slunečníky, osvětlením a dokonce sálavými topnými tělesy. Topidla jsou plynová (na propan-butan) nebo elektrická. Většina vybavení předzahrádky zůstává na místě i v případě nepříznivého počasí a mimo provozní hodiny.\n\nVětšina předzahrádek je provozována podle jednoho z těchto základních konceptů:\n\nObsluhu formou předzahrádky neposkytují jen univerzálně zaměřené restaurační podniky, ale i podniky specializované, jako jsou vinárny, cukrárny nebo pizzerie. Jako předzahrádka se neoznačují zařízení, která neumožňují hostům sezení. To jsou stolky pro konzumaci vestoje před různými stánky a kiosky. Stejně tak se většinou předzahrádkou nenazývají různé terasy, venkovní posezení navazující na restauraci ve výšce, typicky na střeše nějakého nákupního střediska.\n\n"}
{"id": "425642", "url": "https://cs.wikipedia.org/wiki?curid=425642", "title": "Katedra geografie Univerzity Jana Evangelisty Purkyně v Ústí nad Labem", "text": "Katedra geografie Univerzity Jana Evangelisty Purkyně v Ústí nad Labem\n\nKatedra geografie Univerzity Jana Evangelisty Purkyně v Ústí nad Labem je akademické pracoviště a součást Přírodovědecké fakulty Univerzity Jana Evangelisty Purkyně v Ústí nad Labem. Vedoucím katedry je doc. Mgr. Pavel Raška, Ph.D.\n\nGeografické pracoviště bylo nejprve součástí katedry společenských věd a jeho rozvoj je spjat s činností Doc. PhDr. Leopolda Joury. Teprve v roce 1961 vzniklo oborově „úžeji“ zaměřené pracoviště katedry zeměpisu-dějepisu-přírodopisu a prací na pozemku, z nějž se brzy vyčlenila katedra zeměpisu a dějepisu a následně samostatná katedra geografie. Ta, s výjimkou krátkého období v 80. letech minulého století, existuje dodnes.\n\nJejí činnost lze rozdělit do dvou vzájemně provázaných okruhů. Tím prvním byla a nadále zůstává příprava učitelů zeměpisu pro základní a střední školy. Již v prvním roce existence Vyšší pedagogické školy, kdy do prvního ročníku nastoupilo 50 posluchačů, bylo zahájeno geografické vzdělávání v aprobacích zeměpis-dějepis a zeměpis-matematika. S dalším rozvojem \n\ninstituce, k němuž náležel i zvyšující se počet studentů a pedagogů byly nabízeny další aprobace spojující zeměpis například s ruským jazykem, anglickým jazykem, tělesnou výchovou, společenskými vědami, aj. \n\nRůst fakulty a nová společensko-politická situace po roce 1989 pak umožnila vznik Univerzity Jana Evangelisty Purkyně, pojmenované po významném přírodovědci, rodákovi z Libochovic – Janu Evangelistovi Purkyně. Vznik univerzity v regionu umožnil rozsáhlejší diferenciaci vědecko-výzkumných zaměření i výuky a tato oborová rozmanitost byla zpravidla řešena vznikem zcela nových součástí (ústavů a následně fakult) nebo - v případě Pedagogické fakulty - její transformací ve více samostatných pracovišť.\n\nTímto způsobem vznikly v roce 2005 nejprve Ústav přírodních věd a Ústav humanitních studií, následně transformované v Přírodovědeckou fakultu a Filosofickou fakultu. Nutno také uvést, že právě někteří pracovníci katedry geografie se na transformaci těchto univerzitních součástí významně podíleli. Pevnou součástí Přírodovědecké fakulty je od jejího vzniku katedra geografie, která poprvé ve své historii nabídla zájemcům kromě klasického magisterského učitelství taktéž dvouoborová bakalářská studia, vzdělávání v bakalářském odborném studijním programu Geografie střední Evropy, dále studijní program Geografie a v současnosti jsou schválena také navazující odborná magisterská studia se specializací na geografii cestovního ruchu a na krajiny a geografické informační systémy (GIS).\n\nTéměř šedesátiletá činnost ústecké katedry geografie byla ovlivněna osobnostmi, které přímo či nepřímo ovlivňovaly její odborné zaměření, zaštiťovaly personální obsazení, či výrazně přispívaly k myšlenkovému směru pracoviště. Mezi šest osobností, které výraznou měrou ovlivnily podobu katedry patří: \n\nZ dalších, zde neuvedených pracovníků, kteří velkým dílem přispěli k současné tváři katedry, lze jmenovat prof. Václava Němečka, doc. Bohuslava Štěpána, doc. Jana Charváta, doc. Karla Kunce, aj.\n\nVýzkum katedry byl z počátku orientován tradičním fyzickogeografickým a sociogeografickým tématům. Později se připojila problematika životního prostředí a jeho změn, popř. environmentální geografický výzkum krajiny. Od 70. let řešili pracovníci katedry rozmanité úkoly zadávané především institucemi státní správy. \n\nMnohé z odborných prací členů katedry byly publikovány ve významných periodikách, či sbornících. Mezi ně patří například články o geomorfologii Českého středohoří, které vyšly ve sborníku Československé společnosti zeměpisné v 70. letech minulého století, příspěvky k demografické problematice a otázkám hodnocení stavu životního prostředí či monotematické číslo sborníku v roce 2002. Významnou platformou pro publikační činnost katedry byla zeměpisná řada Sborníku Pedagogické fakulty v Ústí nad Labem. \nOd počátku 90. let minulého století do současnosti se pracovníci katedry podíleli jako řešitelé či spoluřešitelé na mnoha výzkumných projektech Města Ústí nad Labem, Fondu rozvoje vysokých škol, Grantové agentury České republiky, Phare CBC (přeshraniční spolupráce) či resortních grantových projektech. Katedra se také významně podílela na řešení Výzkumného záměru „Severozápadní Čechy na prahu třetího tisíciletí - regionálně orientovaný výzkum na PF UJEP v Ústí nad Labem“, v jehož rámci byl katedrou geografie řešen podzáměr „Geografické zhodnocení regionálního rozvoje severozápadních Čech“.\n\nGrantové projekty humánně geografického a sociologického zaměření byly zaměřeny především na přeshraniční problematiku, euroregiony a perspektivy přeshraniční spolupráce.\n\nV současnosti jsou na katedře řešeny dva významné výzkumné projekty reprezentující současné zaměření pracoviště na environmentální a aplikovanou geografii. Do jisté míry specifickým okruhem činnosti pracovníků katedry je účast na univerzitních či fakultních rozvojových projektech Ministerstva školství, mládeže a tělovýchovy ČR nebo Evropského sociálního fondu (Dílny pro učitele zeměpisu na ZŠ, Zkvalitnění vzdělávání a odborné přípravy studentů přírodovědných oborů na PřF UJEP). Díky těmto projektům bylo v posledních letech možné připravit nové studijní programy vyhovující současným zájmům uchazečů a také rozšířit a zkvalitnit personální i technické zázemí pracoviště.\nSoučasný výzkum na katedře je zaměřen na následující témata:\n\nCelkový přehled publikací je mnohem rozsáhlejší a zahrnuje texty od učebnic pro základní a střední školy až po vědecké monografie představující poslední výsledky výzkumu. Nejčetnější skupinou textů jsou v souladu se vzdělávacím posláním katedry vysokoškolská skripta. \n\nNejvýznamnější ucelené výsledky výzkumu na katedře pak vychází ve formě klasických publikací či geografické řady série \"Acta Universitatis Purkynianae\". Příkladem je práce z posledních let - „Východní Krušnohoří - Geografické hodnocení periferní oblasti“ (2004), na níž se podíleli téměř všichni členové pracoviště, či „Vývoj sídelní struktury a obyvatelstva pohraničních okresů Ústeckého kraje“ (2004).\n\nKatedra geografie se stejně jako další příbuzná oborová pracoviště intenzivně věnuje rozvoji vědeckého poznávání klíčového objektu, kterým je pro geografy krajinná sféra. \n\nUčebny\n\nCEVRAMOK (Centrum pro virtuální realitu a modelování krajiny)\n\nEnviGeo Laboratoř\n\nNavLab\n\nMeteo stanice\n\n\nKnihovna\nKatedra geografie na univerzitě z počátku spolupracovala především s regionálními, resp. národními institucemi státní správy, či dalšími geografickými vysokoškolskými pracovišti. Teprve postupně se spolupráce rozšiřovala směrem k oborově jiným a geograficky vzdálenějším pracovištím. V současnosti je pak v rámci institucionální spolupráce UJEP či participace na grantových projektech vytvořena poměrně rozsáhlá síť spolupracovníků či celých spolupracujících institucí. Patří mezi ně například Technická univerzita v Drážďanech, Laboratoř geoinformatiky Fakulty životního prostředí UJEP, Geologický ústav Akademie věd či Přírodovědecká fakulta Univerzity Karlovy.\n\nV posledních letech došlo také k dalšímu rozvoji zahraničních vztahů v rámci výzkumných projektů, v rámci pracovních a studijních výměnných pobytů či v rámci práce redakční rady periodika GeoScape.\n\nKatedra geografie v současné době nabízí několik studijních programů. Nejstarším z nich jsou bakalářská učitelská studia s možností dalšího navazujícího magisterského studia. Učitelská studia lze studovat v různých aprobacích pro druhý stupeň základních škol a střední školy.\n\nV posledních letech se katedra zaměřila taktéž na přípravu odborných geografických studijních programů. Výsledkem tohoto úsilí byla úspěšná akreditace bakalářského studijního programu Geografie střední Evropy, jehož první studenti byli přijati pro akademický rok 2005/2006. V rámci tohoto studijního programu jsou studenti připravováni na práci v decizní sféře, soukromých organizacích či evropských institucích a získávají nejen geografické znalosti a dovednosti, ale taktéž přehled o právní, ekonomické aj. problematice, o otázkách udržitelnosti, krajinného plánování, aj. Získávají mimo to i dovednosti práce s moderními geoinformatickými prostředky a jazykové dovednosti v anglickém jazyce a druhém (volitelném) jazyce.\nV roce 2006 byl otevřen studijní program dvouoborové Geografie a o rok později i jednooborové Geografie, který je zaměřen na osvojení poznatků z fyzické a humánní geografie, geoinformatiky a dalších souvisejících disciplín. \n\nNa zahraniční stáže vyjíždějí v rámci dotačních programů jak akademičtí pracovníci, tak studenti. Dlouholetá spolupráce na základě výměny studentů a stáží pracovníků je rozvíjena především s pobaltskými státy. Pro studenty jsou atraktivní i jiné státy např. Finsko, Malta či Řecko.\n\nZahraniční stáže akademických pracovníků:\nZahraniční stáže studentů:\n\nVýznamnou částí svých aktivit věnuje katedra geografie popularizaci odborných poznatků o krajinné sféře. Popularizační aktivity jsou cíleny zejména na žáky a studenty základních a středních škol, jejich pedagogy, ale i širší veřejnost. V letech 2003 až 2007 byla katedra hlavním pořadatelem Zeměpisné olympiády, jež je určena žákům a studentům základních a středních škol.\n\nDalší popularizačně-vzdělávací akcí, tentokrát cílenou přímo učitelům zeměpisu na základních a středních školách, je již tradičně „Den Geografie“. V jeho průběhu absolvují pedagogové cyklus přednášek, seminářů či workshopů věnujících se aktuálním tématům řešeným v oboru nebo upozorňujících na zajímavou literaturu a další zdroje informací, které lze využít při výuce. V posledních letech pak katedra pravidelně pořádá tzv. „GIS Day“, který byl v roce 2006 poprvé zakomponován v „Týdnu Geografie“ - několikadenním cyklu seminářů, výstav a jiných popularizačních aktivit.\nDalším podstatným prostředkem realizace odborně-popularizačních akcí je Severočeská pobočka České geografické společnosti (založena roku 1961), dlouho vedená dr. Ivanem Farským, v letech 2006–2013 dr. Tomášem Oršulákem a od roku 2014 dr. Janem D. Bláhou. Pobočka byla v minulosti hlavním garantem mnoha odborných i popularizačních vzdělávacích akcí. Pobočka spolupořádá přednášky, výstavy aj. popularizační akce, jakou je například výše zmíněný Týden geografie, který je od roku 2015 součástí celostátní akce Dny geografie.\n\nPočet a oborová rozmanitost pracovníků katedry geografie se neustále mění, najdeme v ní jak absolventy „kamenných“ univerzit, tak absolventy „domácí“ univerzity, kteří se rozhodli po skončení studia zůstat a pokračovat v práci na Alma mater. Můžeme konstatovat, že názorová a vědecká šíře záběru je největším bohatstvím katedry. Počet členů katedry se od začátku století neustále zvyšuje a dochází k nejen přijímaní mladých asistentů či odborných asistentů, ale na katedře působí i pražští geografové jako doc. Bičík nebo prof. Dostál.\n\nK akademickému roku 2018/2019 na katedře působili následující zaměstnanci:\n\n\n\n"}
{"id": "425645", "url": "https://cs.wikipedia.org/wiki?curid=425645", "title": "Fibrinoidní nekróza", "text": "Fibrinoidní nekróza\n\nFibrinoidní nekróza je morfologický obraz (při světelné mikroskopii) skvrnitého depozitu (tvořeného nekrotickou tkání, imunokomplexy, komplementem a plazmatickými proteiny), který zastiňuje detail buněk ležících pod ním. Fibrinoidní nekróza patří mezi morfologické následky imunokomplexového poškození (Imunopatologická reakce III.typu) Mezi nimi převládá akutní nekrotizující vaskulitida s nekrózou cévní stěny a intenzivní infiltrace neutrofily.\nFibrinoidní nekróza je dobře rozpoznatelná od hyalinních depozit, která jsou více homogenní, a od kaseózní nekrózy typické pro TBC.\n\nTzv. fibrinoid (fibrinu podobný dle H-E barvení, tzn.barvení hematoxylinem-eosinem) je obvykle tvořen (vizvýše) nekrotickou tkání, imunokomplexy, komplementem a plazmatickými proteiny včetně fibrinu. Nejčastěji je eozinofilní, ale při systémovém lupus erytematodes(SLE) mohou fibrinoidní depozita obsahovat významná množství jaderných partikulí včetně kyselé DNA. Proto je fibrinoid u SLE bazofilní. \n\nFibrinoidní nekróza je tradičním a stále využívaným pojmem v diagnostice. Vznikl díky klasickému barvení hematoxilinem–eosinem ve světelné mikroskopii, ve kterém výše popsané depozitum připomíná fibrin. Význam termínu se různí podle daného kontextu, např. maligní hypertenze,a revmatoidní uzly.\n\nPůvodní idea, podle které jsou autoimunitní onemocnění jako systémový lupus erytematodes a revmatoidní artritida založeny na společné lézi: fibrinoidní nekróze kolagenu, vyústila v pojmenování systémové kolagenózy (angl. \"collagen vascular disease\"). Systémové kolagenózy je termín, který již není považován za zcela správný. Odumírají (nekrotizují) totiž buňky, nikoli kolagen. Přítomnost fibrinu poukazuje na blízkost cév s chorobně zvýšenou propustností až desintegrací vlastní struktury.\n\nProtilátka s antigenem (auto- nebo exoantigenem) tvoří imunokomplexy. V závislosti na jejich množství, velikosti, struktuře a fyzikálně-chemických vlastnostech může dojít místo eliminace fagocytujícími buňkami k jejich ukládání do tkání. Imunokomplexy se pak vážou na Fc-receptory fagocytů nebo aktivují komplement, který spouští kaskádu poškozujících reakcí, v níž hlavní roli hrají přilákané neutrofily a pomocnou úlohu aktivované žírné buňky. Dochází k zánětu, který může při přetrvávání velkých nefagocytovatelných imunokomplexů v tkáních přecházet do chronického stavu.\" \n\nPři zánětlivé reakci se zvýší permeabilita kapilár, zvýšení propustnosti kapilár usnadní přestup bílkovin i vody skrze cévní stěnu.\n\nDůvod zánětu a v konečném důsledku ischemie zásobeného okrsku tkáně, která podléhá nekróze, může být různý. Např. při infekci se zánět může podepsat na kompaktnosti endotelu, cytokiny zvýší permeabilitu kapilár a fibrin přestoupí stěnu cévy. Na stěně mohou ulpět a integrovat se do ní imunokomplexy a komponenty komplementu, poté se na stěně cévy můžou odehrát zánětlivé děje při imunokomplexových vaskulitidách-IKV. Příkladem je polyarteritis nodosa, temporální arteritida, Takayasuova nemoc, Henochova-Schönleinova purpura (postižení venul).\n\nPři vaskulitidě malých cév jsou plaky často přítomny v lumen cév, ale termín fibrinoid se užívá až pro materiál, který je od lumen cévy vně (v tkáni cévou zásobené).\n\nFibrinoidní nekróza se vyskytuje při synovitidě a nodulech při revmatoidní artritidě, různých formách imunologicky podmíněných glomerulárních onemocnění a v neposlední řadě na již zmiňovaném SLE a imunokomplexových vaskulitidách.\nFibrinoidní nekróza je patrna ve stěnách arteriol při maligní hypertenzi (TK nad 200/130 Torr).\n\nArthusova reakce může být definována jako lokalizovaný úsek tkáňové nekrózy na podkladě akutní imunokomplexové vaskulitidy s obvyklým projevem na kůži. Tato reakce může být experimentálně vyvolána intrakutánní injekcí antigenu imunizovanému zvířeti, v jehož plazmě cirkulují proti injikovanému antigenu protilátky. Antigen se difuzí rozšíří do cévní stěny, kde se na něj naváží protilátky. V okolí místa podání antigenu vzniknou veliké imunokomplexy (antigen+protilátka), které precipitují ve stěně cév a spouští zánětlivou reakci. Na rozdíl od IgE zprostředkované imunopatologické reakce I.typu, kde se zánět objeví okamžitě, se Arthusova léze vyvíjí hodiny s vrcholem projevu mezi 4-10 hodinami po injekci, kdy místo vpichu viditelně otéká, je přítomna silná hemoragie následovaná ulcerací.\nImunofluorescenční barvení odhalí komplement, imunoglobuliny a fibrinogenová depozita ve stěně cév, obvykle venulách. Histologicky je v cévách přítomna fibrinoidní nekróza a zánět. V cévách se formují tromby jako důsledek lokálního ischemického postižení.\"\n"}
{"id": "425647", "url": "https://cs.wikipedia.org/wiki?curid=425647", "title": "Lokomotiva 183", "text": "Lokomotiva 183\n\nLokomotiva řady 183 (dle starého označení E 669.3) je stejnosměrná elektrická lokomotiva určená pro těžkou nákladní vozbu. Tato řada vychází z lokomotiv řady 182, oproti kterým jsou provedeny jen drobné úpravy. Stroje řady 183 byly vyrobeny podnikem Škoda Plzeň jako jednorázová série pod továrním označením Škoda 61E.\n\nLokomotivy byly z výroby dodávány především na Slovensko, pouze 8 strojů bylo dodáno do LD Olomouc. Už od konce 70. let je ale celá řada soustředěna ve slovenských depech. Stroj 183.044, navazující na původní číselnou sérii, vznikl přeznačením stroje 182.063 při velkém rušení řady 182 na Slovensku na přelomu let 2005/2006. Tento stroj měl být již dříve sešrotován, ŽOS Vrútky jej však namísto toho opravily a prostřednictvím ZOS Zvolen měl být prodán dopravci OKD, Doprava. Při převozu jej však ŽSR pro porušení smlouvy o prodeji zabavily.\nPo mnoho let jsou lokomotivy této řady u ZSCS dislokovány ve všech depech se stejnosměrným provozem. V současnosti je nejvíce lokomotiv deponováno v Žilině, kde jsou taktéž prováděny jejich velké opravy. Jejich hlavní prací jsou postrky těžkých nákladních vlaků vedených řadou 131 na sklonově náročných tratích Košice – Žilina (mezi stanicemi Margecany a Liptovský Mikuláš) a Košice – Čierna nad Tisou (úsek Kuzmice – Ruskov), vozí ale i různé kratší vlaky na obou jmenovaných tratích nebo zajíždí např. do Trebišova, Prešova, v ČR i do Ostravy a dalších lokalit. Stroje depa Čierna nad Tisou jsou používány k dopravě vlaků do ukrajinského Čopu. V lokomotivním parku ZSCS se stále jedná o nenahraditelnou řadu, a tak se s nimi i nadále počítá. Kvůli úbytku výkonů bylo několik lokomotiv odstaveno, ale později byly přistaveny do dílen a po opravě pronajaty soukromým dopravcům v Polsku. Od roku 2014 má lokomotivu 183.005 dlouhodobě pronajatu firma AWT.\n\n"}
{"id": "425657", "url": "https://cs.wikipedia.org/wiki?curid=425657", "title": "Předzahrádka", "text": "Předzahrádka\n\nPředzahrádka je menší nebo větší prostor před domem směrem ke komunikaci. Často jde o nevelkou plochu upravenou jako ozdobná zahrada, která tvoří okolí vstupu k domu. Je to termín v oblasti zahradní architektury používaný i v sadovnické tvorbě.\n\nV mnoha obcích jsou tyto předzahrádky neoplocené, nebo jen symbolicky, osázené květinami a přispívají ke zkrášlení obce. Oplocené předzahrádky jsou realizovány tam, kde hrozí nebezpečí znečišťování předzahrádky psími výkaly. Oplocení lze nahradit živými ploty nebo výsadbou ostnitých keřů. \n\nPředzahrádka obvykle nebývá využívána k přímé rekreaci, ale je vstupním prostorem do domu a vítá každodenně obyvatele domu i jeho hosty. V mnoha zemích bývá předzahrádka často i součástí veřejné zeleně. Předzahrádka by vždy měla být uspořádána s předpokladem, že tvoří jistou estetickou vizitku domu.\n\nDo malé předzahrádky nikdy nelze sázet větší keře nebo stromy. Na výsadbu jsou často používány jehličnany se vzrůstem do 1,5 m. Pracnější předzahrádku tvoří výsadby trvalek nebo letniček. Předzahrádku lze obohatit zelení v květináčích.\n\n"}
{"id": "425658", "url": "https://cs.wikipedia.org/wiki?curid=425658", "title": "Japonská zahrada", "text": "Japonská zahrada\n\nJaponská zahrada je způsob úpravy okrasné zahrady. Je pojmem, celosvětově široce používaným pro úpravu pozemku (i mimo Japonsko), upraveného způsobem obvyklým nebo podobným tradičním zahradnickým úpravám v zahradách v Japonsku nebo způsobem, který má zdánlivě podobnost se stylem úprav zahrad tradičním v Japonsku. Kořeny úprav, dnes považovaných za tradiční, sahají od animistických náboženství. Pro tyto japonské zahrady ale byly určující čínské a korejské vlivy z období Nara (710–794) a Heian (794–1185). Po dlouhé době napodobování si ale japonská zahradní architektura rozvinula mírně odchylnou estetiku ovlivněnou příchodem zenového buddhismu. Ačkoliv mají čínské a japonské zahradní úpravy zcela zjevnou podobnost v použití prvků, jsou zde rozdíly ve způsobu použití. Celý proces formování japonských zahrad se pak nejvíce odráží ve vývoji zahradní architektury procházkových zahrad.\n\nSilný vliv na tvorbu zahrad v Japonsku měl především čajový obřad (ča-no-ju). Výchozí čínský vliv, který byl staletí Japonci kopírován, je stále jasně zřetelný v použitých prvcích i uspořádání. V Japonsku jsou upraveny jako parky a zahrady jak rozlehlé přírodně krajinářské zahrady, zahrady rezidenční a chrámové, soukromé. Za formu zahrad některými autory bývají považovány výsadby v mísách (bonseki a bonkei) a bonsaje či dokonce suiseki (水石), tedy umělecky ztvárněných kamenech a jejich kompozicích. Toto označení je však spíše přenesený význam slova zahrada.\n\nMezi japonské zahrady v tomto smyslu těžko lze zahrnout některé japonské veřejné parky v evropském stylu, jako je park v Ueno v Tokiu upravený v souladu se stylem evropských zahrad 18.-20. století. Jediný z autorů knih o japonských zahradách, který japonské veřejné parky v evropském stylu zmiňuje, uvádí pouze toto: „..jsou tak hanebně ošklivé, že dávám přednost tomu, nemluvit o nich vůbec.“\n\nCizinci jedinečnost původních japonských zahrad obdivují a pokoušejí se je často napodobit seskupováním prvků, které bývají součástí japonských zahrad. Od konce 19. století se japonské zahrady přizpůsobují vlivu Evropy a USA. Novodobé japonské zahrady jsou vytvářeny jako díla zobrazující nikoliv již idealizovanou přírodu, ale vyjadřující především osobnost tvůrce. Na počátku 21. století se mění životní styl Japonců a zahradní tvorba v Japonsku od tradičních zahrad svými projevy často výrazně distancuje. Jako příklad tohoto vývoje může posloužit zahrada Kulturního střediska v Šónandai, kde architektka Icuko Hasegawa (長谷川 逸子, *1941) vytvořila uměleckou kompozici z artefaktů které jsou pouze stylizovanými zobrazeními rostlin. Na klasické zahrady naopak navázala úpravami zahradní architektka Mirei Šigemori (重森 三玲)\n\nKlasické japonské zahrady vznikly a byly tvarovány na základě náboženských vlivů. Vytváření zahrad v Japonsku má starou historii ovlivněnou šintoismem, buddhismem a taoistickou filozofií. V Japonsku byla dlouhodobě zahrada otázkou prestiže více, než kdekoliv na světě. Zbohatlík v Japonsku si až do dvacátého století nepořizoval, na rozdíl od Evropanů, automobily a obrovské domy s hejny sluhů, ale zvětšoval a zlepšoval svou zahradu, nebo získával novou.\nJaponské zahrady jsou považovány za krásné po všechny čtyři roční období. Zima je pro Japonce v japonské zahradě stejně krásná jako jaro nebo léto.\nV japonské kultuře je zahradní tvorba považována za vysoké umění, které je rovno umění kaligrafie a tušové malby. Zahrady jsou považovány za trojrozměrné učebnice taoismu a zen buddhismu. Tvorba tradičních japonských zahrad byla během historie řemeslem, které mohl provozovat jen cech profesionálních umělců či spíše stavitelů, kteří následovali nebo určovali aktuální trendy. Jiným osobám byla tvorba zahrad zakázána. Způsob vytváření zahrad byl utajován a bylo zakázáno písemnosti které popisují metody tvorby ukazovat cizincům. Součástí japonské zahrady byla voda, terénní nerovnosti, cesty, rostliny, kameny a mosty. Typické úpravy japonské zahrady jsou prováděny nejen na základě náboženských šablon, ale podle zásad sadovnické tvorby.\n\nJaponské zahrady vznikly a byly tvarovány na základě náboženských vlivů. Vytváření zahrad v Japonsku má starou historii ovlivněnou šintoismem, buddhismem a taoistickou filozofií.\n\nJaponské zahrady jsou pro Japonce velmi důležitou složkou kultury a náboženství, vášní celého národa. Studovaný architekt nebo malíř pokojů u milionáře by nemohl opatrněji uvážit a srovnávat veškeré malé detaily ozdoby a designu domu, náležitosti týkající se stylu, barvy, provedení nábytku, koberečků a tretek kterými je ozdoben dům, než Japonec který upravuje svoji zahradu. Není to však cena zahradních prvků v penězích, která by dokázala vyjádřit jejich hodnotu, ale především jejich vhodná přehledná kompozice, harmonie každé části s celkem. Avšak co může být cenné pro jednoho muže to je bezcenné pro jiného, a nedocenitelná ozdoba může být zcela neužitečná majiteli prosté zahrady.\n\nVšechny klasické japonské zahrady jsou vyjádřením idealizované přírody, bývají upravené co nejpřirozeněji, esteticky v umělecké formě, která pracuje především se symboly a poetikou. Buddhistický vliv vytváří z japonské zahrady klidné místo, kde se mohou lidé zamyslet se nad sebou, svým životem nebo meditovat. Zen buddhismus představuje jeden z nejvýznamnějších vlivů na japonskou kulturu a zahradní tvorbu v Japonsku. Japonští mniši vracející se z Číny přinesli do Japonska učení zen buddhismu a mnoho uměleckých předmětů běžné v Číně. Tyto objekty zen filozofie byly ceněny znalci mezi šlechtici, mnichy a válečníky své doby. Nejdůležitější roli, při ovlivňování vývoje zahrady byly černé monochromatické obrazy krajiny zvané suiboku sansuiga (水墨山水画; čínsky šan-šuej - 山水)\nPodle obecného charakteru použití a vlastníka lze původní japonské zahrady klasicky rozdělit na\n\nChrámové zahrady sloužily pro rozjímání a meditaci. Zahrady šlechty a poddaných byly zhotoveny spíše pro reprezentaci a rekreační a estetické potěšení. Vzhledem k obecnému rozšíření šintoismu, buddhismu a taoismu sloužily i tyto zahrady k rozjímání, jako druhu odpočinku. Podle skladby prvků a smyslu lze japonské zahrady členit různě na více typů.\n\nTradiční japonské zahrady lze jednoduše rozdělit na\n\nSložitější rozbory dělí tradiční japonské zahrady na\n\n\nStyly tradičních úprav zahrady, které byly prováděny v klasických japonských zahradách lze rozdělit podle různých parametrů a s různou podrobností. Následující rozdělení nebere v úvahu, že ve skutečných zahradách se mohu styly mísit, nezohledňuje že jeden způsob úpravy se vyvíjel z jiného, nebo třeba že cubo niwa nebo poustevníkova zahrada může být upravena jako karesansui. Toto rozdělení se vůbec nesnaží nějak zhodnotit úpravy zahrad a parků prováděné od 20. století navazující nebo nenavazující na tradiční úpravy. Jde tedy o zcela orientační rozdělení.\n\nTento styl japonské zahrady obsahuje většinu prvků které lze vidět v ostatních stylech japonské zahrady. Odvozuje svůj název od tvarování terénu tvorbou umělých vyvýšenin. Účelem je vytvořit napodobeninu částí známých míst nebo částí přírody. Tyto zahrady mohou být navrženy tak, že je lze pozorovat z jednoho místa, například z budovy. Mohou ale být dostatečně velké, aby jimi bylo možné procházet.\n\nPřevládající architektonický styl, nazývaný šinden (寝殿), byl napodobeninou čínské architektury. Například mosty v zahradě byly klenuté a potažené jasně červený lakem, stejně jak tomu bylo v Číně v tom období. Budovy byly uspořádány poněkud symetricky a v souladu se zákony čínské geomantie, která byla rozhodující pro určení kde je vhodné místo pro jakou stavbu nebo plochu. Potřebné místo určil kněz nebo věštec. (Feng šui je součástí čínské geomantie) Podle zákonů geomantie, všechny stavby musely být stanoven přesně podle světových stran a v určitých konfiguracích, aby „ki“ (気), mystická energie života (v Číně nazývaná „čchi“), mohla správně proudit.\n\nV prvním japonské písemném dokladu který doporučoval nezbytná opatření v architektuře zahrad, Sakuteiki (作庭記), je vysvětleno, jak by vodní toky měly proudit od severozápadu k jihovýchodu, aby každá špatná „ki“ mohla být očištěna ochranným božstvem Kamogawa (modrý drak), který odežene zlé duchy. Těžké kameny podle tohoto zdroje slouží jako brány nebo přistávací místa pro duchy a mají proto být umístěny s velkou opatrností. Geomantie a feng šuej se při stavebních nebo architektonických pracích používají odborníci dodnes především v Asii a Americe. V 21. století po vystudování vysoké školy (polytechnické) může absolvent zahájit kariérní vzestup jako mistr feng šuej nebo manažer.\n\nVelký prázdný prostor na zahradě byl vyhrazen pro taneční vystoupení nebo hry a rekreaci pod širým nebem. Zbytek zahrady byl určen pro prohlížení a omezené procházky. V zahradách se často četla a psala poezie. Bylo možné se plavit v nádržích s ostrovy v loďkách a chytat a grilovat ryby.\n\nŠlechta období Heian své zahrady vytvářela s ohledem na zvláštní estetické ideály, které jsou téměř výlučné pro toto období.\n\nZahrady založené a upravené v tomto období byly většinou zničeny na konci této éry v občanské válce, která následovala. Zprávy o nich se zachovaly v literatuře například v textech Příběh prince Gendžiho (源氏物語) a na obrazech.\n\nJe základním stylem, který do Japonska pronikl z Číny. Tvoří jej nádrž a terénní nerovnosti (kopce). Vodní nádrž může být skutečná nebo jen zastoupená plochou štěrku nebo jiného materiálu. Tento styl vždy zobrazuje horské oblasti a obvykle používá rostliny pocházející z hor.\n\nJe základním stylem, který do Japonska pronikl z Číny během období Heian. Způsob úpravy je také nazýván šinden–zukuri (寝殿造). Každé z obou ramen jezera bylo ukončeno pavilonem, z kterého byl výhled na jezero a do dálky. Prohlídka zahrady a jezera byla provedena v malých člunech. Jezera byla vyplněna ostrůvky, kde hudebníci hráli během festivalů a obřadů. Rekonstrukce zahrad lze navštívit v Heian džingú (平安神宮) a Daikakudži (大覚寺) chrámu v Kjótu.\n\nProcházkové zahrady (Kaijú-Šiki-Teien 池泉回遊式庭園) (krajinářské zahrady) se objevily v období Kamakura a byly zdokonaleny v období Edo, (1600–1854). Byly vytvářeny pro potěšení šlechticů a válečníků. Zahrady v takové úpravě doplňují domy v sukijazukuri (数寄屋造り) stylu architektury. Tyto zahrady mají být pozorovány při průchodu po cestě ve směru hodinových ručiček kolem jezera od jedné pečlivě komponované scény k druhé. Úprava používá techniku šakkei (借景, „vypůjčené scenérie“), která využívá výhledy na krajinu mimo zahradu, jako jsou hory nebo chrámy, jejich začleněním do pohledu, aby zahrada vypadala větší, než ve skutečnosti je. Bývala upravena podle metody miegakure (見え隠れ) a skrývání a částečného zobrazení. Zahrnují různorodé úpravy prostoru, často jsou co do velikosti velmi značně rozsáhlé. Zahrada zde byla výrazem bohatství. Mísí se zde staré a nové styly a v období Edo byly již rozvinuty v úpravy se značnou extravagancí.\n\nByla vytvářena pro šlechtice, kteří patřili do buddhistické sekty Amida. Symbolizovala ráj nebo Čistou zemi (džódo, 浄土), kde Buddha sedí na podkladě představující lotosový rybník. Tyto zahrady představovalo jezero s ostrovem nazývaným nakadžima (中島), spojeným s břehem prostřednictvím klenutého lakovaného mostu. Nejslavnější přežívající příklad takové úpravy je zahrada postavená v roce 1053, v Udži v Kjótu. Zahradu tvoří skutečná vodní nádrž s ostrovem.\nRajská zahrada je modifikací zahrady pro výlet lodí, zahrady s rybníkem, kde se přístupné a nepřístupné ostrovy objevují.\n\nKaresansui zahrady (枯 山水) nebo japonské skalky, staly se populární v Japonsku ve 14. století díky úsilí buddhistického mnicha, Soseki Musó (夢窓 疎石, 1275 - 30. 9. 1351), který postavil zenové zahrady v pěti hlavních klášterech v Kjótu. Tyto zahrady mají bílý písek nebo uhrabaný štěrk místo vody, pečlivě uspořádané kameny a někdy i skály a písek pokryté mechem. Jejich účelem je usnadnit meditaci. Nejznámějším příkladem je chrám Rjóandži (竜安寺) v Kjótu.\n\nStyl vychází z použití otevřených plochých prostor v přední části chrámů a paláců pro obřady. Tyto prostory jsou často upraveny ve stylu karesansui. To je úprava určená pro Zen buddhismus, vhodná pro rozjímání. Napodobuje mořské pobřežní oblasti s využitím vhodných rostlin.\n\nStyl zahrady je pojmenován od čajovny „rodži“. Čaj byl přivezen do Japonska Zen buddhistickými mnichy, který jej přinesli z Číny asi 1200 nl. Během patnáctém a šestnáctém století vzniklo umění čajového obřadu a vznikaly čajovny a čajové zahrady. Čajový obřad (茶の湯) se šířil ze zen buddhistických klášterů, kde mniši připravují čaj, jenž jim pomáhá meditovat. Čajová zahrada byla nazývána rodži, měla přenést v mysli návštěvníka na lesní cestu do vzdálené vesnice či do hor. Čajové zahrady jsou vzácný případ japonské zahrady, kdy funkce potlačuje formu. Čajové zahrady byly vytvářeny během období Muromači (1333–1573) a období Momojama (1573–1600). Účelem zahrady bylo připravit pozorovatele pro japonský čajový obřad, neboli čanoju.\n\nKomplikované čajové zahrady se stavbami byly původně postaveny pro čajové dýchánky sloužicí šlechticům a bohatým samurajům jako příležitosti pro relaxaci a rozptýlení. Čaj se zde pil z drahých nádob v bohatě zdobeném prostředí určeném k obdivování bohatství a kulturnosti hostitele. Na konci šestnáctého století se pod vlivem kněze Sen no Rikjú (千利休), podle wabiča (侘び茶）) úpravy zahrady vyvíjely. Hlavní myšlenkou bylo vytvořit uzavřený, klidný prostor pro sebereflexi, vhodné místo pro meditaci ve formě čajového obřadu.\n\nPřírodním krajinám podobná výsadba je zde upřednostněna. Cesta bývá upravena pomocí nášlapných kamenů. Vodní nádrže a speciální kamenné lucerny měly přímý vztah k obřadu. Obvykle byly použity staré objekty, zvětralé a pokryté mechem, aby odrážely estetiku Zenu. Budovy byly částečně opticky skryty technikou miegakure (見え隠れ) a v souladu s touto zásadou ani zahradu není nikdy možné vidět celou v jednom pohledu, vždy lze vidět jen její část.\n\nSoučásti čajové zahrady:\n\nÚprava čajové zahrady je odvozena od buddhistické sútry, která hovoří o muži v zemi rosy, prchajícím z ohnivého příbytku hrabivosti. Ve skutečnosti jde o zahradní cestu s vodními prvky a branami do a z čajovny, zobrazuje cestu k vlastnímu osvícení. Má inspirovat návštěvníky k meditaci. Zahrnuje vnější zahradu s branou sotomon, kde se nachází altán, kde hosté čekají na pozvání ke vstupu. Vchází na nerovnou cestu k čúmon. Cesta je vždy udržována vlhká a zelená a nejsou tam žádné jasné květy, které by mohly odvádět pozornost návštěvníka od jeho meditace. Výsadby podél cesty by měly být jednoduché. Úprava je jednoduchá až rustikální. Hosté dorazí na místo kde je čajový mistr pozdraví. Jak se blíží k sóan, obdivují zeleň, která je obecně klidná a nenápadná. Rostliny použité v tomto typu zahrady se často skládají z malých keřů, miniaturních stromů a mechu. U cukubai (蹲踞) se rituálně očistí před vstupem do sóan (草庵). Host vstupuje do sóan přes velmi nízké dveře navržené tak, aby inspirovaly pokoru. Tato zahrada je u soukromého domu obvykle připojena k dalším zahradám.\nZahrady, které jsou určeny pro malé prostory, jako jsou terasy a nádvoří. Bývají postaveny v uzavřeném prostoru. Podobají se prvky zahradní úpravě ča niwa (茶庭) a budí dojem většího prostoru než skutečně zaujímají. Vytváří obrazy napodobující přírodu. Často je efekt proveden klamem, pomocí objektů, jako jsou malé stromy zkreslující vzdálenosti. Zahrady tohoto typu byly populární v období Edo v městských domech. Je to druh zahrad velmi oblíbený v Americe, je nejmenší ze všech typů zahrad. Původně, termín cubo odkazoval na malý prostor mezi budovami, zákoutí. Cubo niwa nabízí také obyvatelům měst šanci uniknout špíně a propůjčí pozorovateli iluzi, že je v přírodě nebo lese.\n\nPoustevníkova zahrada (詩仙の間 [Šisen no ma]) je obvykle malá (někdy zenová) zahrada postavená pro samuraje nebo vládního úředníka, který chtěl odejít z veřejného života a věnovat se studiu a rozjímání. Je připojena k selskému domu úpravou okolí připomíná hluboký les. Zahrada může zahrnovat malý rybník, kamennou zahradu a další tradičních úpravy s cílem vytvořit klidné prostředí a inspirovat.\n\nExistují dané principy a cíle, které bylo nutné sledovat a použít pro úspěšné založení japonské zahrady která je kopií starověkých zahrad. Za důležitou je považována ucelenost. Stejně jako soulad je v japonské zahradě významná symbolika. Za základní pravidla tradičních mistrů japonské zahrady jsou autorem Toširo Inadži (稲次 敏郎) považovány tyto: Respektovat přírodu a její krásu, mít na paměti místa považovaná Japonci za tradičně nejkrásnější, prostudovat si a držet se koncepce prací starých zahradních architektů, zohlednit přání majitele, a tvořit s invencí.\n\nJaponské zahrady jsou upravenou napodobeninou čínských zahrad, používaly se zde i stejné materiály. Základními použitými prvky jsou kameny, „kosti“ zahrady. Důležitý je ve většině případů terén. Další součástí jsou vodní nádrže nebo napodobeniny vodní plochy. V mnoha případech jsou použity prvky jako umyvadla, mosty nebo nášlapné kameny. Lucerny, čajovny, nebo pavilony jsou běžnou součástí. Málo důležité v japonské zahradě jsou rostliny, je používáno spíše méně druhů, až na výjimky málokdy nápadné kvetoucí druhy. Často se výsadba skládá z malých keřů, řezem upravených stromů a mechu. Barevnosti v zenových zahradách je lépe se vyhnout, kdykoliv je to možné. Vhodné je využití odstínů zeleně. Květiny v přírodních barvách by měl být používány pouze pro úpravu (zvýšení kontrastu) v monochromatické kompozici. Některé typy zahrad jsou ale zcela bez rostlin. Významnou roli mohou sehrát dekorace.\n\nZvláštní metoda úpravy japonské zahrady zahrnuje abstraktní zobrazení přírodních prvků. Tato zcela autentická forma japonské zahrady se objevuje na začátku období Muromači (pozdní 15. stol.). Byla vytvářena pod vlivem čínské zenového tušové malby. Představovala \"zahradu jako obraz\" do formy karesansui. Velké kameny představují ostrovy a skály. Štěrk \"moře\". Plocha bývá upravena do geometrických vzorů připomínající vlny. Mysl může připsat kompozici a prvkům další symboliku.\n\nZásady používané při založení a úpravách u stylu japonská zahrada:\n\n\nNěkdy jsou uváděny následující tři základní konstrukční zásady, které lze ovšem použít na tvorbu kterékoliv okrasné zahrady:\n\nŠin, gjó, só- dokonalý, střední, přirozený\nV literatuře je popsáno, jak zahrady i v základní formě si podobné často velmi odlišuje způsob provedení, přímo zde jsou pod vlivem způsobu provedení úpravy zmíněny tří různé formy, rozlišované jako jemná, střední, hrubá. Jde o spíše architektonickou nebo spíše rustikální úpravu. Kopce, rybníky a plochy mohou být „šin“ (清, formální), „gjó“ (行, střední) nebo „só“ (草), přirozené (neformální). Tato terminologie je odvozena od odpovídajících stylů psaní kandži: 清朝体 [šinčótai], 行書体 [gjóšotai] a 草書体 [sóšotai] Formální, architektonický styl bývá častý v chrámech a palácích, mezilehlé styly jsou vhodné pro většinu sídel. Neformální styl bývá u selských chalup a horských chat. Čajová zahrada je vždy v neformálním stylu.\n\nV podstatě to znamená, že stejná zahrada může mít celkové provedení a jednotlivé prvky výrazně stylu spíše hladkých linií, s dokonalou úpravou, výraznou dekorativností, dokonalostí a přesně vyznačenými úpravami ploch, zřetelnými kontrasty v celku i mezi jednotlivými částmi. Také může být zahrada upravena přírodně, kde celek připomíná úpravu šťastnou náhodou skupinou sice zcela správně ale přirozeně rostoucích a seskupených prvků, s očividně jen s malou úpravou lidmi, hrubými a nepravidelně vedenými liniemi a rustikálními stavbami. Nebo autor úprava zvolil střední cestu, přiměřené dokonalosti a malebné nepravidelnosti, která může zcela výjimečně použít prvky nebo úpravy obou. Všechny tři formy lze v japonských zahradách najít a na jedné ploše by jako různé varianty vytvořily zcela odlišné vizuální vjemy.\n\nČástečné zobrazení\nK zavedení zásady miegakure (見え隠れ) vedly úpravy v zahradách stylu šinden-zukuri (寝殿造), v němž byly vybudovány i některé císařské zahrady určené pro slavnosti a ceremonie byly významné umělé prvky upraveny v jedné ose ve středu zahrady, což však vzbuzovalo dojem malého prostoru v zahradě, nebo tuto malou velikost odhalovalo. A proto byla používána technika částečného zobrazení, kdy byla část pohledu na celek zakryta. Tato populární technika pomohla dále rozmělnit vliv symetrických prvků (staveb) roztříštěním pohledu na jejich pravidelnost.\n\nČástečné zobrazení bylo (pro povzbuzení zájmu, napětí) používáno i v 18. a 19. století v anglickém parku.\n\nPrůchody mezi budovami a cesta v čajové zahradě byly vedeny klikatě (cik-cak) což umožnilo použít zásadu částečného zobrazení. Celek tak byl komponován jako sled na sebe nějak navazujících částí, který pozorovatel vnímá postupně při procházení zahradou. Součástí kompozic mohou být i budovy. Budovy ovšem při procházení zahradou (parkem) obvykle neměly být z parku vidět, výjimku tvořily zahrady zenbudhistického směru Čistá země kde byly budovy použity jako prvky kompozice.\n\nTechnicky lze přesně vyjádřit postup vytváření zahrady takovým způsobem a podle pokynů ji takto vytvořit. Prakticky je ovšem dobře upravená japonská zahrada jedinečným uměleckým dílem, které obsahuje především poezii, invenci a filosofii. Jakkoliv japonská zahrada přirozeně respektuje zásady grafické estetiky, tedy optického hodnocení vzhledu, jak je známe v Evropě, v rámci symbolismu a filosofie se vyznačuje dalšími kategoriemi kvality, které jsou zde rozhodující. Japonská filozofie chápe základní realitu jako neustálou změnu. Svět nestále protékající okolo našich smyslů je jediná realita. Umění v Japonsku tradičně odráží to zásadní nestálost, někdy nad pomíjivostí běduje, ale častěji ji oslavuje. Estetika zahrad byla založena na principech mono-no-aware (物の哀れ) (patos věcí), wabi (侘び, hrubá krása), sabi (寂び, rustikální patina), júgen (幽玄, slušnost), iki (粋, rafinovaný styl), a kire (切れ, přerušení, konečnost, omezenost).\n\nTěžko přeložitelný ale pro západní svět i těžko pochopitelný je výraz „wabi“ a „sabi“. Wabi může znamenat jedinečný, nebo duch něčeho, doslovný překlad je \"osamělý\". Někdy se překládá jako strohá krása. Sabi je výraz pro čas, nejbližší definice by mohla být \"patina\". Kámen může být starý a pokrytý lišejníky, ale pokud je to jen kulatý balvan nemá „wabi“.\n\n\n\n\nJaponské zahrady jsou považovány za trojrozměrnou učebnici zen buddhismu. Jsou v nich principy Zenu přeloženy do velmi zvláštní estetiky.\n\nJaponsko je souostroví uprostřed oceánů a moří a Japonci vždy měli vztah k moři. Voda jako prvek v zahradě je rozhodující. Jeden z nejpopulárnějších stylů zahrady se nazývá čisen (池泉). Zde rybník (池), pramen (泉) nebo jezero zaujímá nejvýznamnější část zahrady. Význam vody netkví v substanci jako takové, ale ve vodě jako symbolu a výrazu pro moře. Není ale nezbytná voda samotná. V suché zahradě karesansui, je moře symbolizováno šedým štěrkem nebo pískem a stav moře je vyjádřeno stopami v písku.\n\nMoře bez ostrovů je nemyslitelné. Ačkoliv při vytváření zahrady Japonci hodně kopírují pojetí převzaté z Číny, zobrazení ostrovů, moře a pobřeží je typické pro Japonskou zahradní tvorbu. Jeden z nejčasnějších zpodobnění ve vývoji těchto objektů byl Šumisen-šijó 須弥山 仕様 - , utopie nebo posvátné místo vzdálené od běžné lidské společnosti. V této tradici se ostrov nesmrtelného a věčného štěstí s názvem Hóraisan (蓬萊山) nebo Hóraidžima (蓬莱島) stal důležitým prvkem v zahradě. Později, v důsledku růstu buddhismu, posvátný ostrov nahradil Šumisen (須弥山), legendární hora, na které žil Buddha.\n\nBěžné je uspořádání kamenů \"Tři buddhové\" s názvem sanson (三成, též sansei). Skládá se ze tří poměrně vertikálně postavených kamenů. Největší kámen, který je vždy umístěn ve středu, představuje Buddhu. Dva menší kameny umístěné v blízkosti představují dva bódhisattvy. Toto uspořádání je běžně používáno k vyjádření Hóraisan (蓬萊山), Šumisen (須弥山), nebo vodopádu. Podle čínské mytologie, jeřáb žije tisíc let a želva deset tisíc let. Symboly přízně a dlouhého života, jsou skutečné bytosti, které jsou často zpodobněny ve tvaru ostrovů. Tyto ostrovy, vzhledem k jejich posvátnému charakteru, jsou nepřístupné pro člověka a mosty jsou konstruovány tak, aby byly nedosažitelné. Běžné ostrovy, nazývané Nakadžima (中島) jsou přístupné z pevniny mosty.\n\nV suchých zahradách jsou hory, ostrovy a útesy symbolizovány kameny ve štěrku nebo písku. Skupiny kamenů představujících skalnaté pobřeží mohou být uspořádány v blízkosti okraje jezera nebo ve štěrku nebo písku.\n\nStromy a rostliny použité v zahradě jsou úzce spjaty se symbolikou v duchovním a fyzickým životě Japonců. Borovice (macu, 松) je významným základním stromem v kompozici. Tradičně se nazývá Tokiwa a jako všechny stálezelené dřeviny vyjadřuje dlouhověkost a štěstí. Černé a červené borovice symbolizují pozitivní a negativní síly ve vesmíru.\nVe výsadbách jsou běžně používány bambusy a slivoně. Kombinace borovice, bambusu a švestky jsou používány ve výzdobě u příležitosti Nového roku. Bambus (take 竹) je také stálezelený, a jsou mu připočítány příznivé vlastnosti podobně jako borovici. Švestky (ume 梅) symbolizují nadšení a trpělivost, protože kvete na jaře jako jedna z prvních dřevin.\n\nMyšlenka tvorby těchto unikátních zahrad nepochází z Japonska. V období Asuka (飛鳥, 538 – 710) byli japonští obchodníci inspirováni zahrad v Číně a přiváželi čínskou kulturu do Japonska.\nJaponské zahrady se vyvíjely zpočátku pod vlivem šintoismu. Starověké šintoistické svatyně se nacházely na plážích a v lesích po ostrovech. Někdy byly uctívány neobvyklé kameny nebo stromy, které byly označeny provazy z rýže (šimenawa) a bílými kameny nebo oblázky, symbolem čistoty. Bílý štěrk na nádvoří se stal charakteristickým rysem svatyní šintoismu, císařských paláců, buddhistických chrámů a zenových zahrad.\n\nNejstarší zaznamenané japonské zahrady byly rekreační zahrady japonských císařů a šlechty. Jsou uvedeny v několika krátkých pasážích Nihonšoki (日本書紀), první kroniky japonské historie, publikované 720 našeho letopočtu.\nStyl tvorby čínských zahrad měl zpočátku velmi silný vliv na tvorbu japonských zahrad. V nebo kolem roku 552 n.l. byl buddhismus oficiálně převzat z Číny, přes Koreu, Japonskem. Vyslanci do Číny, diplomati, vědci, studenti, buddhističtí mniši a překladatelé zpět přinášeli čínské písmo, umělecké předměty a podrobné popisy čínských zahrad.\n\nV roce 612 císařovna Suiko (推古) založila zahradu s umělou horou, představující horu Šumisen (須弥山) neboli Sumeru/Méru připomínanou v hinduistických a buddhistických legendách. Jeden z jejích ministrů, Soga no Umako ((蘇我 馬子, 551? - 19. 6. 626), měl ve svém paláci postavenou zahradu představující jezero s několika malými ostrovy, které představovaly ostrovy osmi nesmrtelných známých čínských legend a taoistické filozofie. Tento palác se stal majetkem japonských císařů, byl pojmenován \"Palác ostrovů \" a byl zmíněn několikrát v Manjóšú (万葉集), v nejstarší známé sbírce japonské poezie.\nZ malého množství literárních a archeologických důkazů je patrno, že japonské zahrady té doby byly skromné verze císařských zahrad dynastie Tchang (唐, jap. 唐 [Tó]), s velkými jezery roztroušených s umělými ostrovy a umělými horami. Měly buddhistickou a taoistickou symboliku a byly používány jako rekreační zahrady a místa pro slavnosti a oslavy. Tak jako čínští císaři a soudci, i japonští aristokraté používali na svých zahradách malé lodě s vyřezávanými dračími hlavami.\n\nV roce 794, na začátku éry Heian, japonský soud přesunul hlavní město na Heian-kjó (dnešní Kjóto). Během tohoto období zde byly tři různé druhy zahrad. Palácové zahrady, zahrady šlechticů v hlavním městě, zahrady u vil na okraji města a chrámové zahrady. Uspořádání zahrady samotné bylo přesně určeno podle zásad tradiční čínské geomantie nebo feng šui. Na úpravu měl vliv styl šinden–zukuri (寝殿造) v té míře, že způsob úpravy a interpretace zahrady zcela souvisela s úpravou budov v tomto stylu a úpravy podléhaly přesnému vzoru.\n\nArchitektura japonských paláců, rezidencí a zahrad v období Heian kopírovala čínskou architekturu. Domy a zahrady byly zarovnány v ose sever - jih, s obytnými budovami na severu a obřadními budovami a hlavní zahradou na jihu. Zahrady představovalo jedno nebo více jezer spojených mosty a průtoky. Jižní zahrady císařských rezidencí měly speciální japonskou úpravu, velkou prázdnou plochu bílého písku nebo štěrku. Císař byl nejvyšší japonský kněz, a bílý písek zastupoval čistotu na místě, kde by mohly být bohové pozváni na návštěvu. Oblast byla použita pro náboženské obřady a tance pro přivítání bohů.\n\nCísařské zahrady z období Heian byly vodní zahrady, kde se návštěvníci plavili v elegantních lakovaných člunech, poslouchali hudbu, prohlíželi vzdálené hory, zpívali, četli poezii, malovali a obdivovali krajinu zahrady. Společenský život v zahradách nezapomenutelně popsala v klasickém japonském románu Příběh prince Gendžiho (源氏物語 Gendži Monogatari), v roce asi 1005 Murasaki Šikibu (紫 式部, asi 973 – asi 1014 nebo 1025). Stopy takového umělého jezera, Ósawa no ike (大沢池), v blízkosti chrámu Daikakudži (大覚寺) v Kjótu, lze stále vidět. Bylo postaveno císařem Saga (嵯峨), který vládl 809–823, a bylo inspirováno Tungtchingským jezerem (洞庭湖) v Číně.\n\nZmenšená replika Kjótského císařského paláce z let 794 n. l., Heian džingú (平安神宮), byla postavena v Kjótu v roce 1895 na oslavu 1100. jubilea města. Jižní zahrada je známa pro své třešňové květy (Hanami (花見)) na jaře a azalky （躑躅 [cucudži]） v časném létě. Západní zahrada je známá pro kvetoucí kosatce (菖蒲 ([ajame])) v červnu a velké východní zahradní jezírko připomíná poklidné plavby lodí z 8. století.\n\nKe konci období Heian vytvořili stoupenci buddhismu Čisté země styl zahradní architektury nazývaný \"Rajské zahrady\" reprezentující legendární Ráj na Západě, kde vládne Amida Buddha. Zahrady byly vytvářeny pro šlechtice, kteří chtěli prosadit svou moc a nezávislost na slábnoucím císaři.\n\nNejlepším existujícím příkladem Rajské zahrady z tohoto období je Bjódóin (平等院) v Udži, nedaleko Kjóta. Byla původně vilou Mičinagy Fudžiwary (藤原道長), (966–1028). Je postavena v tradičním stylu čínské dynastie Sung (宋朝) s chrámem na ostrově na jezeře. V chrámu se nachází pozlacená socha Buddhy Amitábha. V jezeře v přední části chrámu je malý ostrov bílých kamenů, což představuje horu Hóraisan (蓬萊山), domov osmi Nesmrtelných, ostrov je připojený k chrámu mostem, který symbolizuje cestu do ráje. Zahrada byla navržena pro rozjímání, ne jako rekreační zahrada. Spojuje se zde taoistická a buddhistická filozofie s krajinou a architekturou.\n\nSakuteiki nastiňuje tři obecné principy, které v tomto období tvoří základ zahradní tvorby. První pravidlo vyzývá k respektu k \"přírodní krajině\" jako jednomu z\narcheotypů zahradní tvorby. Druhý princip radí aby si architekt při práci prostudoval díla mistrů a vzal v úvahu přání majitele a pak s vlastní invencí vytvořil vkusné dílo. Třetí princip označuje jako vzor \"slavná místa malebné krajiny\" což se vztahuje k tematice úprav v zahradě. Poezie prostoupila všechny aspekty dvorního života v období Heian a zahrady příliš zjevně ovlivnily důkazy literárního vlivu a poezie.\n\nPozoruhodné stávající nebo znovuvytvořené zahrady z období Heian:\n\nV období Heian (10. až 12. stol.) se Japonsko pokouší ukončit epochu kopírování čínského stylu dynastie Tchang (唐). V oblasti zahradního designu jsou nicméně čínské kořeny zahradnictví stále mocnou sílou.\n\nSlabost císařů a soupeření feudálních válečníků vyústil ve dvě občanské války (1156 a 1159), které zničily většinu Kjóta a jeho zahrad. Hlavní město se přestěhovalo během období Kamakura do Kamakury (Kanagawa), a poté v roce 1336 zpět v období Muromači do Kjóta. Císaři vládli pouze zdánlivě, skutečná moc byla držena vojenským guvernérem, šógunem. Během tohoto období se opět Japonsko otevřelo Číně, po období skoro tři sta let uzavřenosti. Japonští mniši šli opět studovat do Číny, a čínští mniši přišli do Japonska, prchajíce před invazí Mongolů. Mniši s sebou z Číny přinesli novou formu buddhismu, nazvanou jednoduše \"zen\", nebo \"meditace\". První zenová zahrada v Japonsku byla postavena čínským knězem v 1251 v Kamakuře.\n\nKvalitativně se ovlivnění japonské kultury čínskou v tomto období odlišovalo od předchozího. Do Japonska proudilo velké množství čínského zboží, včetně uměleckých artefaktů, jako jsou kresby. Čínská kultura tak byla předávána nejen zprostředkovaně pomocí osob, které se s ní v Číně setkaly, ale přímou zkušeností. Právě čínské monochromatické malby nejsou bez vztahu k výrazným abstraktním japonským zahradám.\n\nMnoho slavných chrámových zahrad bylo postaveno na počátku tohoto období, ty byly obklopeny tradičními zahradami s jezery. Nejpozoruhodnější zahradní styl, vytvořený v tomto období byla zenová zahrada nebo kamenná zahrada. Originální japonskou zahradu, poněkud odlišnou od čínského stylu, inspiroval především Džosecu (如拙), malíř a čínský mnich, který se r. 1370 přestěhoval do Japonska. Rozšířil zde styl inkoustové malby, kdy pracoval pomocí asymetrie a oblastí bílého prostoru, aby oddělil a lépě zvýraznil na základě kontrastu horu nebo větve stromu nebo jakýkoli jiný prvek své malby podobně, jako to činí bílé plochy vytvořené pískem zenových zahrad. Tento čínský malíř byl hlavním malířem šóguna, ovlivnil celou generaci malířů a dal základ zcela originální japonské zahradní architektuře odvozené od zen buddhismu, který do Japonska také pronikl z Číny.\n\nJeden z nejlepších příkladů tohoto stylu a jedna z nejznámějších ze všech japonských zahrad je Rjóandži (龍安寺) v Kjóto. Tato zahrada je pouhých 9 metrů široká a dlouhá 24 metrů. Skládá se z bílého písku, který opatrně uhrabanou, aby připomínala vodu a z patnácti kamenů pečlivě uspořádaných, jako malé ostrůvky. Je určena pro pohled pozorovatele, který sedí na verandě rezidence opata kláštera. Existuje mnoho diskusí o tom, co kameny mají představovat. Zahradní historik Gunter Nitschke o této zahradě ale napsal: \"zahrada v Rjóandži (龍安寺) není symbolem. Nemá smysl představovat si ji jako nějaké přírodní krásy, které lze nalézt, skutečné nebo mýtické. Považuji ji za abstraktní kompozici z \"přírodních\" objektů v prostoru. Kompozici, jejímž úkolem je podněcovat.“\n\nS vývojem architektury staveb kde byly více používány velké dveře posuvné jedním směrem, umožňující zcela otevřít interiér do zahrady se zahrady, což je pro pozorovatele dechberoucí, se staly japonské zahrady dynamickými, mnohostrannými a s pohyblivými prvky. Japonské zahrady té doby u obytných budov mnohdy bývaly spíše živými obrazy, které mají být pozorovány z jednoho určitého místa, z pozice vsedě.\n\nPozoruhodné zahrady z období Kamakura a Muromači\n\nObdobí Momojama bylo krátké, jen 32 let, bylo vyplněno válkami mezi daimjó, veliteli feudálních japonských klanů. Novými centry moci a kultury v Japonsku byly opevněné hrady daimjó, kolem kterých se objevila nová města a zahrady. Charakteristická zahrada tohoto období zahrnovala jeden nebo více rybníků či jezer nedaleko hlavního sídla, či hradu. Tyto zahrady byly určeny k pohledu shora, z hradu nebo sídla. Daimjóové vyvinuli umění řezání a zvedání velkých kamenů na stavbu hradů. Zahrady tohoto období kombinovaly prvky promenádní zahrady, měly být pozorovány z klikatých zahradních cest, s prvky zenových zahrad, jako jsou umělé hory.\n\nNejslavnější zahrada tohoto typu, postavená v roce 1592, se nachází v blízkosti zámku Tokušima na ostrově Šikoku. Mezi jeho pozoruhodné rysy patří most 10,5 m dlouhý, vyrobený ze dvou přírodních kamenů. Další pozoruhodná zahrada z té doby je stále existující v Sambóin (三宝院), přestavěná Tojotomi Hidejošim v roce 1598 na oslavu svátku třešňového květu. Zahrada byla navržena tak, aby být vidět z verandy hlavního pavilonu.\n\nVe východní části zahrady, na poloostrově, je uspořádání kamenů, které mají představovat mýtickou horu Hóraisan (蓬萊山). Dřevěný most vede na ostrov představující jeřába a kamenný most spojuje tento ostrov s druhým představujícím želvu. Součástí zahrady je i vodopád na úpatí zalesněného kopce. Jedna z charakteristik období Momojama v zahradě, viditelná na Sambóin, je malá vzdálenost budov od vodních ploch.\n\nV období Momojama také probíhal vývoj čajového obřadu, čajoven a čajové zahrady. První velký čajový mistr Sen no Rikjú (千利休, 1522–1591) definoval do nejmenších detailů vzhled a pravidla čajovny a čajové zahrady, v souladu se zásadou wabi (侘び?).\n\nToshiro Inaji ve své knize popisuje, že Sen no Rikyū jako mistr měl neobyčejné schopnosti, dokázal měnit kopce na údolí i orientaci zahrady nebo změnit pravidla čajového obřadu, aniž by tyto pravidla porušil. Po smrti Sen no Rikyū došlo k úpravám čajového obřadu. Jednoduché čajovny středostavovských obchodníků, protože nebyly pro hosty dostatečně komfortní, byly nahrazeny honosnými, architektura budov a zahrady se zcela změnila pod vlivem jiného životního stylu a kulturní preference v místa radostného odpočinku a potěšení šlechty, vojenských hodnostářů a zástupců nejvyšší obchodní třídy. Během vlády Tokugava se kastovní systém ve společnosti upevnil a drobní obchodníci, kteří byli skutečnými hybateli japonské kultury klesli na nejnižší místa společnosti. Ačkoliv byl čajový rituál uctíván jako projev estetické a duchovní kvality, principy wabi a sabi z čajového obřadu zcela vymizely, protože hledaly krásu i v střídmosti, jednoduchosti a asketismu, které nebyly nejvyšším kastám praktikujícím čajový obřad vlastní.\n\nPozoruhodné zahrady tohoto období:\n\nBěhem období Edo, moc získal a konsolidoval klan Tokugawa (徳川), který se stal šógunem a přesunul hlavní město do Edo, z kterého se stalo Tokio. Během této doby Japonsko, kromě přístavu Nagasaki, bylo prakticky uzavřeno pro cizince, a Japonci nesměli cestovat do kterékoli země s výjimkou Číny a Nizozemska. Císař zůstal v Kjótu jako loutkový vládce, s mocí ovlivňovat pouze kulturních a náboženské záležitosti. Císařové s malou působností velkoryse dotovali budování zahrad.\n\nV období Edo se rozšířilo používání nového druhu japonské architektury, tzv. sukija – zukuri, což znamená vytváření podle vybraného, elegantního vkusu. Termín se poprvé objevil na konci 16. století v souvislosti s čajovnami. Byl původně použit na jednoduché venkovské domy samouri bojovníků a buddhistických mnichů, ale v období Edo byl používán v každém druhu stavby, od rodinných domů až po paláce.\n\nStyl sukija-zukuri (数寄屋造り) byl použit v nejslavnější zahradě období Tokugawa (徳川) (první polovina 17. století) v císařské vile Kacura v Kjótu. Budovy byly postaveny velmi jednoduše, nezdobeně, byly prototypem pro budoucí japonskou architekturu. Byly otevřené do zahrady, takže zahrada se zdála být zcela součástí budovy. Ať už se návštěvník pohyboval uvnitř nebo vně budovy, vždy měl pocit, že je uprostřed přírody. Zahradní stavby byly uspořádány tak, aby byly vždy vidět úhlopříčně, spíše než v jedné rovině. Toto uspořádání mělo poetický název Gankó (雁行), což znamená doslova \"formace divokých hus v letu\".\n\nVětšina zahrad období Edo byly buď promenádní zahrady, nebo suché kamenné zen zahrady, a byly obvykle mnohem větší než zahrady v předchozích dobách. Zřejmě v důsledku zákazu cestování dochází v tomto období k obrovskému nárůstu zájmu o cestování a vytváření kompozic, které vystihují některé japonské i cizí krajiny. Při průchodu některými zahradami jsou tak součástí celku kvalitativně zcela odlišné kompozice. Promenádní zahrady té doby rozsáhle používalo šakkei (借景), půjčování krajiny v dálce, jako jsou hory, a integrovaly je do zahradních kompozic. Promenádní zahrady období Edo byly často složeny z řady Meišó (名勝), nebo \"slavných pohledů\", připomínajících pohlednice. Mohly zde být imitace slavných přírodních krajin, jako jsou hory (Fudži), nebo scény z taoistických a buddhistických legend, nebo krajiny ilustrující poezii. Na rozdíl od zenových zahrad, které byly navrženy tak, aby vylíčily podstatu nikoliv vnitřní pravidla přírody.\n\nAčkoliv se parky (například u svatyň) přístupné veřejnosti poprvé objevují už v období Heian, jsou z období Edo jsou známy veřejné parky u svatyň a chrámů pro obchodníky nebo bezzemky vytvářené na zakázku bohatých jednotlivců nebo šlechticů. Rozdíl mezi těmito veřejnými parky a soukromými zahradami, byť ve stejném stylu, dobře vykresluje hlubokou sociální propast mezi sociálními vrstvami té doby. Tyto parky se po uvolnění zákazu cestování staly pro Japonce i přes velké vzdálenosti velmi populárními turistickými atrakcemi. Jako příklad je uváděn chrám Hase-dera v Kamakura, která je osmou zastávkou na poutním okruhu po trase s třiatřiceti chrámy v západní části Japonska.\n\nV období Meidži proběhla modernizace Japonska a otevření Japonska světu. Mnohé ze starých soukromých zahrad bylo opuštěno a zničeno. V roce 1871 nový zákon proměnil mnoho ze zahrad z období Momojama a Edo na veřejné parky.\n\nPozoruhodné zahrady z tohoto období:\n\nBěhem období Šówa (昭和時代, 1926–1988) mnoho tradičních zahrad postavili podnikatelé a politici. Po druhé světové válce, hlavními zadavateli zahrad nebyly soukromé osoby, ale banky, hotely, univerzity a vládní agentury. Japonská zahrada se stala rozšířením architektury budov. Nové zahrady byly navrženy absolventy studia architektury a často bývá použit moderní stavební materiál, jako je beton.\n\nNěkteré moderní japonské zahrady, jako je například Tófukudži (東福寺), navržená Mirei Šigemori (重森 三玲), byly inspirovány klasickými modely. Další moderní zahrady přijaly mnohem radikálnější přístup k tradicím. Jedním z příkladů je Awadži Jumebutai (淡路夢舞台), navržená Tadao Andó (安藤 忠雄).\nSchopnost zachytit podstatu přírody je u stylových japonských zahrad výraznou a přitažlivou vlastností pro pozorovatele. Tradiční japonské zahrady jsou velmi odlišné od stylu západních zahrad. Kontrast mezi některými nejaponskými zahradními styly a tradičními japonskými zahradami je hluboký a vyplývá především z rozdílných společenských a duchovních hodnot, životního stylu a vůbec vnímání světa.\n\nKameny, štěrk, písek jsou základními prvky japonské zahrady. Svislé skalní útvary mohou představovat horu Hóraisan (蓬萊山), jeden z osmi legendárních ostrovů nesmrtelných, nebo kapra skákajícího z vody. Plochý kámen může představovat zemi. Písek nebo štěrk může představovat pláž, tekoucí řeku, nebo moře. Skály a voda jsou také symbolem jin a jang (陰陽).\nVe starověkém Japonsku, písek (砂, suna) a štěrk (砂利, džari) byly použity kolem svatyní šintoismu a buddhistických chrámů. Později byly použity v japonské kamenné nebo zen buddhistické zahradě, kde představují vodu nebo mraky. Bílý písek zastupuje čistotu, ale písek může být také šedý, hnědý nebo modročerný.\n\nIši (石) - kameny jsou kosti japonské zahrady. Základními tvary kamenů jsou vysoký vertikální kámen, nízký vertikální kámen, klenutý kámen, ležící kámen a horizontální kámen. Pokud jsou správně umístěny kameny na zahradě, úprava zbytku zahrady je snadná. Sakuteiki (作庭記, jejím autorem je pravděpodobně 橘俊綱 <nowiki>[</nowiki>Tačibana no Tošicuna]) popisuje stovky konkrétních kamenných seskupení, z nichž každé má konkrétní význam. Ovšem tento jejich význam je obvykle málo důležitý dnes. Je pro nás mnohem důležitější znát základní kameny a některé z obecných pravidel.\n\nV použití kamenů hraje největší roli smysl pro proporce. Velké kameny a balvany jsou pro velké zahrady, pro velké scénické efekty. Malé kameny pro malé zahrady a chrámy. Stejný pohled je použit na počet kamenů. Ve velké zahradě jsou jich stovky a všechny pojmenované a klasifikované, umístěné ve shodě s velikostí a rozsahem. Počet je omezen v malé zahradě až na prakticky nezmenšitelné minimum, pět.\n\nV minulosti u japonských zahrad extravagance a touha po vzácných kamenech, které stály obrovské částky za dopravu z neuvěřitelných vzdáleností, dosáhla takového stupně, že v poslední části období Tempó (天保; 1830–1844), byl vydán edikt omezující částky, která mohly být zaplaceny za jeden kus. (Flowers and gardens of Japan)\n\nPrvní kamenné seskupení v japonské zahradě bylo Šumisen (須弥山). Toto seskupení bylo (jako tolik věcí v japonské zahradě) symbolem legendární hory ve středu vesmíru. Jedná se o velmi starý typ seskupení, které bylo běžné během období Nara (645-781 nl.) Dnes již užíváno není. Během období Heian (781–1185 nl), byla stará čínská legenda o ostrovech věčného mládí podkladem pro vytváření kamenné skupiny, která se skládá z hlavního ostrova (Horai) a tří menších ostrovů (Hojo, Eishu, a Koryo). Všechny tyto kameny jsou vysoké, vertikální, protože představují nedosažitelná místa kde přebývají nesmrtelní.\n\nKameny jsou zpravidla seskupeny v trojicích, ale není to vždy nutné. Dva podobné kameny (např. dvě vysoké vertikály nebo dva ploché kameny), jeden jen o něco menší než druhý, mohou být seskupeny spolu jako muž a žena. Ale obvykle jsou používány tří, pěti a sedmičlenné seskupení. Ve trojici nejvyšší kámen obvykle představuje nebe, nejmenší kámen je země a prostřední kámen je lidstvo, most mezi nebem a zemí. Někdy je jeden nebo více kamenů, tzv. suteishi (bezejmenné) jsou umístěny na zdánlivě náhodných místech v zahradě, zdánlivě náhodně, ale jejich umístění je pečlivě vybráno.\n\nKlasická japonská kamenná seskupení bývají v trojici, tři kameny zde mohou symbolizovat také:\n\nV dalším vývoji tohoto období vznikly ostrovy (v karesansui také jako kameny) „jeřáb“ a „želva“. Tyto symboly dlouhověkosti dohromady symbolizují dlouhý a šťastný život. Tato skupina musí být umístěna ve vodě (i třeba a jen symbolicky). Dalším rysem chrámových zahrad byly kameny buddhistických svatých (butsubosatsu). To jsou velmi složitá seskupení, které se vyskytovaly v chrámové zahradě. Hrubé sopečné horniny (kasei - gan) jsou obvykle používány jako symbol hory. Hladké a kulaté sedimentární horniny (Suisei - gan) jsou používány po celém jezeru. Tvrdé metamorfované horniny jsou obvykle umístěny jako vodopády nebo potoky.\nKameny by se neměly lišit co do struktury a barvy. Kameny s vrstvami nebo žílami by měly mít žíly všechny ve stejném směru.\nKameny jsou zpravidla seskupeny v trojicích, ale není to vždy nutné. Dva podobné kameny (např. dvě vysoké vertikály nebo dva ploché kameny), jeden jen o něco menší než druhý, mohou být seskupeny spolu jako muž a žena. Ale obvykle jsou používány tří, pěti a sedmičlenné seskupení.\n\nVe trojici,nejvyšší kámen obvykle představuje nebe, nejmenší kámen je země a prostřední kámen je lidstvo, most mezi nebem a zemí. Někdy je jeden nebo více kamenů, tzv. suteishi (bezejmenné) jsou umístěny na zdánlivě náhodných místech v zahradě, zdánlivě náhodně, ale jejich umístění je pečlivě vybráno.\n\nJe třeba se vyhnout třem nevhodným kamenům. Jedná se o nemocný kámen (suchý nebo deformovaný nahoře), mrtvý kámen (kámen, který je zjevně vertikální je používán jako horizontální anebo naopak), a chudý kámen (ten, který nemá žádný vztah s ostatními kameny v zahradě).\n\nDalší typy:\n\nVelké kameny musí být víceméně oblé nebo obrušené. Někdy bývá rozeznáváno deset důležitých druhů\n\nRespektovaný autor knih o japonských zahradách Conder použil následující klasifikaci:\n\nTaké používá termíny jako „Omšelý Kámen“ (Seitai seki), kameny „Dva bohové“ (Nijin – seki), kameny „Tři bohové“ (Sanjin seki). Samozřejmě lze u dalších autorů najít i další terminologii. Kameny mohou být použity jako socha, mohou mít funkci šlapáků v chodníku nebo mostu. Při jeich použití jako šlapáků, by měly být ve výšce jednoho až tří centimetrů nad půdou, ale pevné pod nohama. Cesta je symbolem cesty životem, a dokonce i konkrétní kameny v cestě, mohou mít v japonské zahradě symboliku. Mnohem širší kámen přes cestu nám říká, že je možné se zde zastavil, a najít příjemný pohled na kompozici. Existuje mnoho dalších kamenů na konkrétních místech.\n\nJaponsko je ostrovní národ obdařený hojnými srážkami. Není proto překvapující, že voda je nedílnou součástí každé zahrady. I v karesansui, suché zahradě, uhrabaný štěrk představuje vodu. Ploché kameny, uložené těsně vedle sebe, symbolizují řítící se proud. v čajové zahradě voda hraje nejdůležitější roli, je důležitá k provedení rituální očisty v chozubachi nebo vodní nádrži. Voda napouštěná a vyprazdňovaná ze shishi-odoshi pomáhá označit plynutí času.\nTo je také hlubší význam vody v japonské zahradě. Pohled a zvuk plynoucí vody neúprosně připomínají tok času. Mosty, podobně symbolicky často prochází přes vodu a naznačují cestu přechodu z jednoho světa do druhého, téma procházející celým japonským uměním.\n\nTo je také hlubší význam vody v japonské zahradě. Pohled a zvuk plynoucí vody neúprosně připomínají tok času. Mosty, podobně symbolicky často prochází přes vodu a naznačují cestu přechodu z jednoho světa do druhého, téma procházející celým japonským uměním. V tradičních zahradách jsou rybníky a potoky pečlivě umístěny podle buddhistické kosmologie a geomantie - umění a vědy o umístění věci tak, aby s největší pravděpodobností přilákaly štěstí. V tradičních zahradách jsou rybníky a potoky pečlivě umístěny podle buddhistické kosmologie a geomantie - umění a vědy o umístění věci tak, aby s největší pravděpodobností přilákaly štěstí. Pravidla pro umístění vody byly zapsány také v první příručce japonských zahrad Sakuteiki, neboli \"Tvorba zahrad\", vytvořené v 11. století.\n\nSakuteiki (作庭記) doporučuje několik možných úprav zenové zahrady pomocí jezer a potoků :\"stylizace oceánu\" velkými kameny, které se zdají být rozrušené vlnami, nebo písečnými plochami a borovicemi, stylizacemi širokých řek. Tradiční japonské zahrady jsou malé ostrůvky na jezerech. V posvátných chrámových zahradách je obvykle ostrov, který představuje horu Penglai nebo Horai, tradiční domovy osmi nesmrtelných.\n\nOstrovy\nRybník vždy představuje moře. Sakuteiki popisuje různé druhy umělých ostrovů, které mohou být vytvořeny v jezerech. Včetně \" hornatého ostrova\", složeného z rozeklaných skal vertikálně položených kamenů, smísených s borovicemi, obklopeného písečnou pláží. \"Skalnatý ostrov \" býval složený ze zvětralé zerodované omleté horniny vyskytující se v místech kde skály obrušují mořské vlny v kombinaci s malými, starými borovicemi neobvyklých tvarů. \"Kouřový ostrov\" z bílého písku v kulatých bílých forem a kup mraků, a \" mlžný ostrov\" nízký ostrov z písku bez skal a stromů. Kaskáda nebo vodopád je důležitým prvkem v japonských zahradách. Sakuteiki popisuje sedm druhů kaskád. Doporučuje, aby kaskády byly položeny směrem k Měsíci a měly by zachycovat odraz Měsíce ve vodě.\n\nVodopády\nKaskáda nebo vodopád je důležitým prvkem v japonských zahradách. Sakuteiki popisuje sedm druhů kaskád. Doporučuje, aby kaskády byly položeny směrem k Měsíci a měly by zachycovat odraz Měsíce ve vodě. Ve většině případů je voda do rybníka přiváděna buď vodopádem nebo potokem. Hladina vody v rybníku se tak může měnit s přítokem vody.Tak jsou skrývány a odhalovány skupiny kamenů umístěných v rybníku. Vodopády jsou další pokusem o napodobení přírody. Jsou vytvořeny podle vodopádů s kterými se lze setkat v horách. V ploché zahradě chybí vodopády, jsou zde symbolizovány vzpřímenými kameny.\nJarimizu 遣水\nJarimizu je malý potok, se značným sklonem, což zvyšuje proudění vody. V této souvislosti jsou také záměrně napodobeny některé přírodní prvky. Meandry a kameny stojící v proudu. Tyto kameny jsou vhodné pro napodobení potoka proudícího údolím. Proudy jsou někdy vyrobeny jako rychlé, jindy pomalé a meandrující jako malé řeky, vytvářející malé peřeje, v závislosti na fantazii návrháře. Potoky mohou být navrženy tak, aby vtékaly do rybníka, ale mohou být také navrženy odlišně.\nV Saiuteiki, je popsán potok napájející centrální rybník v zahradě ve stylu šinden-zukuri teien (寝殿造庭園). Jarimizu bývá někdy také označen jako kjokusui 曲水. Některé takové umělé vodní toky jsou součástí památek chráněných UNESCO.\n\nKašny\nAčkoliv jde o prvek, který bývá vždy velmi ceněn, bývá to často prvek umělý. V japonské zahradě se kašny nacházejí méně často než barokním parku. Na úpatí kopce, na kopci, nebo v lese, na odloučeném místě je někdy intenzivně vytéká voda, bývá někdy umístěna kašna. Má různé formy, jako je například pramen nebo více pramenů obklopených kameny, někdy jako prameny v horském chodníku. Voda v místech kde chybí dostatečný tlak bývá k místu obvykle dopravována pomocí bambusového potrubí. Tyto kašny jsou velmi ceněny jako dynamický prvek. Existují různé typy malých kašen a kamenných mís používaných v japonské zahradě: čózubači (手水鉢), cukuba'i 蹲踞, zenigata cukubai (銭型 蹲踞). Fontány, nízká umyvadla mohou být vytvořeny z kamenné mísy, bambusu a oblázků. Ceněný je více než vzhled zvuk proudící nebo stékající vody.\n\nStudna\nStudny jsou někdy vytvořeny z technických důvodů, ale jindy také pouze pro dekorativní účely. Někdy je na jejich zhotovení použito dřevo, ale častěji kámen.\nLiší ve tvaru. Některé jsou čtvercové, jiné mají tvar kříže nebo jsou kruhové. Částí studny bývá kladka na obou stranách opatřena koly.\n\nChodníky mohou být pěšiny vytvořené udusanou hlínou, vypískované, s drobnými kameny, naznačené, dlážděné, nebo cesty vytvořené pomocí šlapáků. Obvykle s ohledem na důležitost použití a vzhled v kompozici.\nCesty vytvořené pomocí šlapáků do japonské zahrady pronikly poměrně nedávno, spolu s čajovým obřadem. Rozhodně není tato technika starší než 450 let.\nJejich užitečnost v zahradě byla brzy rozpoznána. Cílem je dosáhnout umožnění chůze v kombinaci s krásou vzhledu. Příliš křivolaké cesty bývají odmítnuty, protože působí potíže při chůzi. Je zvykem přerušit cestu kamenem o něco větším než ostatní.\n\nZatímco kameny jsou v zahradě primárními prvky, rostliny jsou spíše doplňky kompozice. Zatímco kameny představují neměnnou trvalost, stromy, keře, trvalky a pomáhají dotvořit kompozici v daném ročním období. Starší zahradní styly japonské zahrady pomocí použitých rostlin vykouzlily poetické konotace nebo napravit geomantické nedostatky, ale tyto úpravy již mají jen malý význam.\nS nástupem vlivu zen zahrad trvalky a trávy přestaly být používány. Tradičně omezená paleta rostlin a materiálů se v moderním Japonsku opět rozšiřuje. Některé stromy a keře okamžitě připomenou tradiční japonskou zahradu (borovice, bambus, třešně, javory, apod.) Mech je často používán pro naznačení, že zahrada je starověká. Mnohé rostliny jsou vybrány pro jejich náboženskou symboliku, například lotos, posvátná rostlina v buddhistickém učení, nebo borovice, představující životnost.\n\nDřeviny i byliny byly v japonské zahradě pečlivě vybírány pro jejich olistění a kvetení. Ozdobné dřeviny jsou seskupeny do zajímavých scén. Během růstu jsou upravovány, technikou zvanou niwaki, která dá dřevinám další malebné tvary, aby vypadaly více starobylé. Někdy jsou ohýbány a prořezávány s cílem poskytnout lepší stíny nebo odrazy ve vodě. Velmi staré borovice jsou často podporovány dřevěnými oporami nebo jejich větve jsou svazovány, aby nebyly poškozeny pod tíhou sněhu.\n\nZa zmínku stojí, že v každé klasické japonské zahradě je mezi dalšími, které jsou méně významné jeden strom, který je nazýván \"Hlavní strom\", shojin boku. Je to obvykle borovice nebo dub, dobře rostlá dřevina, obklopená dalšími stromy, bohatě olistěnými. Další strom bývá nazýván \"Dokonalý strom\", keiyo boku, je však druhořadého významu. Jeho kmen, větve, a listy bývají nějak specificky zajímavé.\n\n\"Strom samoty\" sekizen boku, může být buď solitéra nebo strom ve skupině, ale musí mít vždy husté olistění, aby dal zamýšlený stín a vytvořil pocit odloučenosti v zahradě. \"Kruh vodopádu\", takigakoi, sestává z malého počtu nízkých stromů nebo dokonce keřů. Bývají zasazeny kolem vodopádu takovým způsobem že ukrývají kaskádu příliš přímočarému pohledu. Strom \"Nastavení slunce\" sekiyo boku je vysazen v pozadí zahrady. Strom je umístěn na západní straně protože jeho smyslem je zastínit zahradu od přímých paprsků. Nejlepší strom tento účel je obvykle javor nebo další strom s červenými listy, který by měl při podvečerním osvětlení sluncem hezký efekt. Někdy bývá nahrazen třešněmi a slivoněmi. Další druh stromu bývá nazýván \"perspektivní sosna\", mikosimatsu, protože je používán pro efekt optického prodloužení vzdálenosti a přirozeně proto bývá umístěna v zadní části zahrady nebo na místě částečně skrytém. \"Rozevřená sosna\" (Nagashi matsu), je strom, u nějž je se větve klenou přes potok nebo jezero. Je to obvykle soliterní stálezelený strom.\nV pozdní části 16. století bylo v japonské zahradě vyvinuto nové umění o-karikomi, technika stříhání keřů do kuliček nebo zaoblených tvarů, které napodobují vlny. Podle historických pramenů bylo toto umění vyvinuto Kobori Enshu (1579–1647), a bylo nejčastěji používané na keře azalky. Bylo podobné, úpravě topiary v zahradách v Evropě, ovšem evropské topiary zahrady se snažily upravit stromy do tvarů geometrických pevných objektů, zatímco o- karkikomi se snažilo keře upravit tak, aby vypadaly téměř jako kapalina nebo plynoucí přirozené tvary. To vytvářelo uměleckou hru světla na povrchu keře, a podle zahradního historika Michela Baridona, \"to také přineslo do hravý pocit dotýkání se věcí\".\n\nNejčastějšími stromy a rostliny nalezené v japonských zahradách jsou azalka (tsutsuji), kamélie (tsubaki), dub (kashiwa), japonská meruňka (ume), třešně (sakury), javor (momidži), vrba (janagi), ginkgo (ičó), japonský cypřiš (hinoki), japonský cedr (sugi), borovice (matsu) a bambus (take).\n\nV západní kultuře jsou s představou japonské zahrady spojován obrázek kamenné lucerny. I když to může být krásný sochařský prvek, není opravdu nutným zahradním prvkem. Ovšem neexistuje žádný zjevnější způsob, jak naznačit, že zahradní úprava kopíruje styl historické japonské zahrady než umístěním kamenné lucerny odpovídajícího tvaru. Je velmi důležité si uvědomit, že ornament je podřízen zahradě a není jiná možnost. Lucerny a nádrže by měly být použity jako architektonické akcenty a to jen tehdy, když je to nutné, aby se celková kompozici stala zajímavou. Překročení míry krásy, ba vhodnosti, nepřiměřeným ozdobením a to nejen lucernami ale i dalšími dekoracemi je považováno za vulgární a vadu krásy v japonských zahradách stejně jako v evropských kopiích, je vhodné se vyhnout takovému druhu degenerace v umění.\n\nJaponské lucerny bývají někdy pro dobré efekty umístěny naproti nebo u vody, na vyvýšenině, na břehu, ostrově, často také blízko verandy domu. Byly používány tři základní typy luceren (s mnoha variacemi). Asuga - stylová lucerna, jenž je velmi pravidelná, vzpřímená s kamennou základnou. Základem je funkce, která ji odlišuje od stylu oribe, kde je podstavec uložen v zemi. Třetí styl lucerny je yukimi, lucerna která informuje o výšce sněhu. Je postavena na nohou místo na podstavci.\n\nVýznamnou vlastností luceren v japonské zahradě je, že zde nejsou umístěny pro osvětlení, ale jako dekorativní předměty. Jejich světlo je velmi omezené.\n\nDalšími obvyklými doplňky v klasické japonské zahradě jsou: studna s převislou vrbou, lucerna ve stromě, lucerna osvětlující vodu, zadní brána zahrady, úzké chodníky z prken, obloukovitý most s okrajem z drceného kamene, zapuštěná vodní nádrž s lucernou před ní.\nMosty\nZahradní mosty se poprvé objevily v japonské zahradě během období Heian. V japonských zahradách nezřídka spojuje pevninu s ostrůvkem. Most zde často symbolizuje cestu do ráje a nesmrtelnosti.\n\nMosty byly zhotoveny z kamene nebo ze dřeva, nebo z kulatiny pokryté zeminou anebo mechem. Mohly být buď klenuté nebo ploché. Někdy byly natřené na červeno, podle čínské tradice, většina z mostů nebyla pokryta nátěrem.\n\nBěhem období Edo, když byly populární velké procházkové zahrady, byly zakládány meandrující potoky a klikaté cesty, s řadou mostů, obvykle z rustikálních materiálů, kamene nebo dřeva, Tyto mosty návštěvníkům umožnily výhled na malebnou krásu zahrady.\n\nBrány a ploty\n\nV klasických japonských zahradách byly použity různé druhy živých plotů a plotů či zástěn z bambusu. Někdy sloužily jako ploty na hranicích pozemku, při jiných příležitostech další sloužily jako optická clona u přístřeší, zatímco v jiných případech byly použity pouze jako ozdoby. Někdy bývaly uspořádány podél vodních ploch. Takové ozdobné ploty byly obvykle z bambusu, tvořily je dřevěné rámy s proutky nebo větvovím. Šňůry a uzly byly vždy vysoce důležité. Vlákna provazů, byly použity ve vesele barevných odstínech, ačkoliv v mnoha případech se používaly popínavé rostliny.\n\nKaždá japonská zahrada je zdobena různými formami vchodů. Tyto formy se liší podle velikosti, stylu a charakteru zahrady. Místo a vzhled brány je vždy pečlivě vybrán.\nŽádný evropský styl zahrad nepracuje s geomantií, energiemi, a s výjimkou římských zahrad a středověkých zahrad ani s démony a duchy (případné sochy i symboly představují pouze obrazy, nikoliv náboženské artefakty sloužící k obřadům).\n\nArchitektonické styly svojí ohromující velikostí ukazují movitost majitele, dokonalými geometrickými liniemi, symetrií jsou někdy vyjadřovány znalosti a schopnost vnutit přírodě nepřirozené tvary. Někdy bývá symetrie chápána i jako rafinovaná krása. Zahrady jsou ploché nebo terasovité. Umělost a dokonalost je jedním z ideálů krásy. Přísné tvary topiary jsou považovány za krásné. Opakování, stejnost, výsadba dokonale pravidelných stromů, například v aleji, jsou vnímány jako ideál krásy. Pokořenou krajinu mění v idealizované lány polí se stříhanými keři symbolizujícími armády. (Repton) Zelené hradby živých plotů z přísně stříhaných dřevin slouží jako opona pro politické pletichy a sexuální rozptýlení. Partery francouzských zahrad používají plochy pečlivě umístěného štěrku, písku a oblázků bez rostlin, ale je zde výrazná odlišnost od karesansui. Architektonické zahrady často počítají s určitými body pohledu, z kterých je dokonalá symetrie zřejmější. Středověké zahrady a také parky do 18. století byly obezděné, tak jako japonské zahrady. Klášterní zahrady pracovaly s náboženskými (křesťanskými) symboly.\n\nAnglické parky, přírodně krajinářské parky vychází v mnoha směrech z ideálů čínských zahrad. Jsou nepravidelné, preferují více či méně malebnost. Ohromující velikost zobrazených pozemků zůstává ideálem, doplněny jsou malebné scenérie, romantické a atraktivní prvky, často neúčelné, někdy dětinské a provedením i směšné. Přírodně krajinářské zahrady jsou uspořádány tak, aby podobně jako v čínské zahradě pozorovatel viděl upravené kompozice, které se mění. Přírodně krajinářské parky mají ideál zvlněné nebo kopcovité krajiny, podobně jako některé japonské zahrady. Podobně jako japonská zahrada používá nebo napodobuje přírodní vodní toky a prvky. Doplňkem některých parků byly skalky, úseky obnažených skal s výsadbou horské nebo suchomilné květeny napodobující některá přírodní stanoviště. Úprava skalky je sbírkou suvenýrů nebo botanickou sbírkou. Nemá ambice karesansui.\n\nVenkovské zahrady (počátek 20. století) mohou být srovnávány s wabi sabi japonských zahrad. Venkovské zahrady často používají mnoho květin a různých kvetoucích dřevin. Ve své nejdokonalejší podobě mohou být konkurencí japonských čajových zahrad vyváženou nevtíravou barevností a jednoduchým půvabem použitých prostých objektů. Obvyklé provedení v mnoha případech ale dopadá jako kýč, zahrada je však často doplněna nevhodnými atraktivními rostlinami, „sbírkou“ forem na vánočky, sádrovými soškami a zmenšenými napodobeninami antických, indických japonských artefaktů, případně veteší použitou jako květináče. Výsledek odpovídá tvůrci zaměřenému na formu, části a detaily, nikoliv na harmonii celku a výraz.\n\nPřírodní zahrady jsou vytvářeny jako smysluplný prostor pro symbiózu člověka a přírody nebo pro poznávání a zachování prostředí pro místní rostliny a živočichy. Symbolika a filosofie japonských zahrad je v tomto srovnání pouhou hrou.\n\nJaponské zahrady jsou nepravidelné, někdy rustikální, wabi sabi je naprostým opakem ideálů architektonické krásy. Nepracuje nikdy s vyjadřováním geometrie výsadbou, pravidelnost považuje za vadu. V úpravě japonské zahradě výrazně chybí schopnost používat barvy. Filosofické kouzlo suchých zahrad v evropské nemá žádnou skutečně podobnou úpravu a ani touhu. To ovšem nelze považovat za nedostatek, spíše za důkaz jiného vnímání stejného světa.\n\nJaponské zahrady během období Heian byly modelovány podle čínských zahrad té doby, ale v období Edo už byly zřetelné rozdíly. Ačkoliv mají čínské a japonské zahradní úpravy zcela zjevnou podobnost v použití prvků, jsou zde rozdíly ve způsobu použití. Celý proces formování japonských zahrad se pak nejvíce odráží ve vývoji procházkových zahrad.\n\nArchitektura - čínské zahrady mají budovy v centru zahrady, zabírají velkou část prostoru zahrady. Budovy jsou umístěny vedle nebo nad hlavní nádrží vody. Zahradní stavby jsou velmi komplikované, s velkou architektonickou výzdobou. V pozdějších japonských zahradách jsou stavby daleko od sebe, bez vodní nádrže, a budovy jsou jednoduché, s velmi malou výzdobou. Stavební prvky, budovy, v japonské zahradě jsou z velké části nebo částečně skryty.\n\nPoužití kamenů - v čínské zahradě, a to zejména v období dynastie Ming, byly kameny vybírány pro své mimořádné tvary nebo podobnost se zvířaty nebo horami a použity pro dramatický efekt. Byly často hlavními prvky zahrady. V pozdějších japonských zahradách kameny byly menší a v umístění byly více fyzicky integrovány do zahrady.\n\nBod pohledu - čínské zahrady v daném období byly navrženy tak, aby nejlepší bod pohledu byl z interiéru budovy (několik pohledů pomocí otevřených stěn), galerií a pavilonů ve středu zahrady. Pozdější japonské zahrady jsou navrženy tak, aby být vidět zvenčí, nebo z cesty vinoucí se zahradou v procházkových zahradách. Zcela výjimečné jsou v tomto ohledu japonské kamenné zahrady viděné z jediného bodu.\n\nMořské krajiny - čínské zahrady byly inspirovány čínskými krajinami z vnitrozemí, zejména čínskými jezery a horami, zatímco japonské zahrady často používají miniaturní scenérie z japonského pobřeží. Japonské zahrady tak často obsahují bílý písek nebo oblázky z pláže a kameny připomínající útesy, jenž se zdají k být obklopeny vlnami, které jen zřídka objevují v čínských zahradách.\n\nV knize o japonských zahradách z počátku 20. století od paní Basil Taylor srozumitelně vyjadřuje hlavní výhrady proti smyslu a častém provedení kopií japonských zahrad. Kdekoli byly nějaké myšlenky převzaty z Číny a zahrnuty do architektury jiné zahrady procesem \"laskavého přizpůsobení\", už nejsou cizozemské, ale nevymezitelné. Je popisován velmi známý příběh nejlépe dokreslující takové tvrzení: Jeden bohatý člověk v Anglii vystavěl, za vysokou cenu, něco co sám pokládal za japonskou zahradu. Byly zde bizarně zastřižené stromy, kamenné lucerny, zchátralá pagoda, rozvrzaný a nejistý obloukovitý most položený napříč nepravidelně vedeným tokem vody. Pyšně pak majitel pozval japonského džentlmena, který chválu místa nevinně shrnul s konvenční zdvořilostí slovy:„To je opravdu úžasné. Nikdy jsem neviděl nic takového, jako je toto.“ Nicméně tento autor tvrdí že nevidí v japonské zahradě nic více než jistý šarm podivnosti, stěží více krásy než pouze neobvyklost. To komentuje jiný autor, že je mnoho nešťastných smrtelníků, kteří jsou otráveni takzvanou populární hudbou a nejsou ve skutečnosti schopni číst tyto básně.\n\nPan Josiah Conder, který je znám svou znalostí japonských zahrad se domnívá, že tyto zahrady zřejmě nemohou být převzaty další zemí a upraveny pro jiné klima aniž by nejevily příklady podivné domýšlivosti. Jsou vysloveny domněnky, zda není příčinou, že i nejpřísnější principy umění aplikované na tvorbu takových zahrad v Evropě nebo Americe, jen typicky architektonickým nebo stavebním přístupem, neobsahují základní esenci. Klidnou prosbu k srdci, aby uvážilo smísit různé a cizí umění. Naneštěstí, jsou to právě zbytečné rysy, které jsou mimo Japonsko dokonale reprodukovány, a skutečné principy, které jsou zanedbány. Autor úvahy se rovněž domnívá, že pokud by zahrady byly vytvářeny jinak, nebyly by objednatelem shledány jako dostatečně neobvyklé, snad s výjimkou krásy, odpočinku a klidu, které by mohly poskytovat.\n\n\n\n\n\nJe třeba věnovat pozornost detailům ve vztahu k celku, a navzdory národní vášni pro zdánlivé stáří a přirozenost, není smetí nebo nepořádnost vůbec dovolena. Lišejníky a skvrny vlivu počasí, japonský zahradník musí omezovat. Přírodní rozklad dřeva, který je tak krásný, nesmí jít až k prohnilosti, nebo ohrozit bezpečí objektu pro který je použito. Sametové mechy nesmí zadržovat nečistoty nebo být zanedbané. Všechno je úzkostlivě čisté. Lajdáctví není dovoleno. Tráva musí být vždy vlhká, stále pod zálivkou, ačkoliv louže jsou dovoleny, bláto není tolerováno déle než hodinu nebo dvě.\n\nZřejmě nejstarší příručkou k úpravám zahrad v japonském stylu bylo Sakuteiki, pravděpodobně sepsané na konci jedenáctého století Tachibana no Tohshitsuna,(1028–1094). Cituje i starší čínské zdroje, vysvětluje jak uspořádat zahradu, od umístění kamenů a potoků, nádrží až po výšku kaskád. Úpravy jsou doporučovány ve shodě pravidly úprav čínské zahrady, ale také vyjadřuje myšlenky, které jsou jedinečné v japonských zahradách, jako jsou ostrovy, pláže a skalní útvary imitujících japonské mořské krajiny.\n\nKromě poskytování rad, Sakuteiki také varuje před katastrofami, které nastanou v případě, že pravidla nejsou dodržovány. Autor varuje, že pokud kameny, která se v přírodě byly ve vodorovné poloze stojí v zahradě vzpřímeně, přinese to smůlu majiteli zahrady. A pokud velký kámen ukazuje směrem na sever nebo na západ a je umístěn v blízkosti terasy (nebo vyhlídky), majitel zahrady bude nucena odejít dřív, než uplyne rok.\n\nDalší vlivná práce o japonskou zahradou, bonseki, bonsai a souvisejícím umění byla \"Veršovaná próza o miniaturních krajinách\" (kolem roku 1300), od mnicha zen buddhismu Kokan Shiren, která vysvětluje jak meditace v miniaturní zahradě čistí smysly a mysl a vede k pochopení správného vztahu mezi člověkem a přírodou.\n\nJiné vlivné zahradní manuály, které pomohly definovat estetiku japonské zahrady jsou \"Senzui Narabi ni Yagyo no Zu\" (manuál pro tvoření terénu, vodních prvků), sepsaný v patnáctém století a \"Tsukiyama Teizoden\" (Úpravy terénu a tvorba zahrady), z 18. století. Tradice japonského zahradnictví se v historii dědila z mistra na učně. Úvodní slova manuálu pro tvorbu zahrad z 15. století jsou „\"Pokud jste neobdržel ústní přenos, nesmíte vytvářet zahrady\"“ a jeho závěr je ukončen napomenutím:„\"Nikdy nesmíte ukázat tento zápis cizincům. Musíte jej udržovat v tajnosti.\"“\n\nK nejvýznamnějším patří Tři nejkrásnější zahrady Japonska (三名園; Sanmeien):\n\n\n\n\n"}
{"id": "425659", "url": "https://cs.wikipedia.org/wiki?curid=425659", "title": "John Cazale", "text": "John Cazale\n\nJohn Cazale (12. srpna 1935 Boston – 12. března 1978 New York) byl americký filmový a divadelní herec. Za svou kariéru natočil pět slavných klasických filmů mezi které patří první dva díly \"Kmotra\". Všechny tyto filmy byly nominovány na Oscara za „Nejlepší film“ (nakonec ho dostaly filmy \"Psí odpoledne\", \"Rozhovor\" a \"Lovec jelenů).\"\n\nCazale se narodil jako Italoameričan v Bostonu; všichni čtyři jeho prarodiče byli ze Sicílie a emigrovali do New Yorku kolem roku 1890. Studoval drama na Oberlin College a na Boston University, kde promoval. Později se přestěhoval do New Yorku a pracoval tam jako kurýr u Standard Oil, kde se seznámil s Al Pacinem, dalším začínajícím hercem. „Když jsem poprvé viděl Johna, hned jsem si myslel, že je hodně zajímavý,“ vzpomíná Pacino. „Vždycky měl kolem sebe hodně lidí, protože měl velmi příjemné vystupování.“\n\nBěhem doby, kdy spolu bydleli v obecním domě v Provincetownu v Massachusetts, oba hráli ve hře Israele Horovitze, \"The Indian Wants the Bronx\", za kterou oba vyhráli cenu Obie Award. Později vyhrál Obie za hlavní roli v Horovitzově hře \"Line\", kde si ho všiml ředitel castingu \"Kmotra\" Fred Roos, který ho představil režisérovi Francisi Fordu Coppolovi.\n\nMěl hrát s Robertem De Nirem a svou snoubenkou Meryl Streepovou v divadle, kde se oba seznámili v roce 1976, ale předčasná smrt tomu zabránila.\n\nCazale zde hrál svůj filmový debut, po boku starého přítele Al Pacina, roli Freda Corleoneno ve filmu F. F. Coppoly \"Kmotr\". Film zlomil televizní rekord a udělal z Pacina, Cazaleho a z několika dalších neznámých herců filmové hvězdy a vysloužil si za ni nominaci na Zlatý glóbus.\n\nHrál ve stejné roli v roce 1974 v pokračování \"Kmotr II\". I v něm byl kritiky kladně hodnocen.\n\nDvanáct let po jeho smrti se objevil ve svém šestém filmu \"Kmotr III\" (1990), v archivních scénách. \"Kmotr III\" byl také nominován na Oscara za nejlepší film.\n\nBěhem své poslední filmové role v \"Lovci jelenů\" mu byla diagnostikována rakovina kostí, ale Cazale pokračoval v práci i se svou snoubenkou Meryl Streepovou. Režisér Michael Cimino musel předělat plán natáčení, který napsal scenárista Andy Dougan, se souhlasem Cazaleho a Streepové, že všechny jeho scény se budou natáčet jako první. Dokončil všechny své scény, ale zemřel příliš brzy, 12. března 1978, předtím, než byl film dokončen. Byl pohřben v Holy Cross Cemetery v Malden, ve státě Massachusetts.\n\nJeho život a kariéra byla popsána v dokumentárním filmu \"I Knew It Was You\", režie Richard Shepard, která měla premiéru v roce 2009 na Sundance Film Festival a byla také uvedena televizí HBO.\n\nTaké hrál s Gene Hackmanem v Coppolově filmu \"Rozhovor\" (1974).\n\nJohn Cazale účinkoval za svůj život v 5 filmech, plus v šestém po své smrti (archivní záběry). Všech 6 filmů s jeho účastí bylo nominováno na Oscara za nejlepší film. Tři z nich ho i získaly.\n\n"}
{"id": "425662", "url": "https://cs.wikipedia.org/wiki?curid=425662", "title": "Michael John Morwood", "text": "Michael John Morwood\n\nMichael John Morwood, též známý jako Mike Morwood, (27. října 1950 − 23. července 2013) byl australský archeolog a antropolog. V září roku 2003 vedl výpravu australských a indonéských archeologů hledajících na indonéském ostrově Flores doklady pravěké migrace \"Homo sapiens\" z Asie do Austrálie. Výprava na ostrově v jeskyni Liang Bua odkryla pozůstatky hominidů staré 13 000 až 74 000 let. Michael Morwood s kolegy dospěl k názoru, že se jedná o nový druh hominida, který byl nazván \"Homo floresiensis\", populárně přezdívaný „Hobit“. Teorie nového druhu získala mnoho zastánců i odpůrců a dosud nebyla ani uspokojivě potvrzena, ani vyvrácena.\n"}
{"id": "425670", "url": "https://cs.wikipedia.org/wiki?curid=425670", "title": "Rudolf Colloredo", "text": "Rudolf Colloredo\n\nRudolf Hieronymus Eusebius Colloredo-Waldsee (2. listopadu 1585 České Budějovice – 24. února 1657 Praha) byl členem šlechtického rodu Colloredů z Waldsee. Díky němu a jeho bratrovi zakotvil rod Colloredů, později Colloredo Mansfeldů majetkově v Čechách.\n\nColloredové byli starým šlechtickým rodem s velmi složitým rozrodem. V 11. století působili ve službách římských císařů, postupně se rozrodili do mnoha větví, jež byly usazeny především na území dnešní severní Itálie v okolí hradu Mels ve Furlansku. První členové rodu, kteří se dostali do užšího kontaktu s českými zeměmi, žili na přelomu 16. a 17. století. Nejvýznamnější z nich byl Ludvík Colloredo-Waldsee, jenž působil ve službách císaře Rudolfa II. a který získal právo nosit přídomek z Wallsee (1588) po jedné vymřelé větvi rodu. Podpůrným argumentem bylo i to, že Ludvík a jeho bratr Lelius říšské léno Wallsee skutečně vlastnili. Tento šlechtic dosáhl též polepšení rodového erbu, když byl na stříbrné břevno v černém štítě umístěn dvouhlavý říšský orel.\n\nTeprve jeho synové Jeroným (1582-1638) a Rudolf (1585–1657) byli v roce 1624 povýšeni do říšského hraběcího stavu a majetkově se usadili v Čechách. Dopomohla jim k tomu podobně jako řadě ostatních překotná válečná doba, loajalita prokázaná panovnickému rodu Habsburků, zejména v době pádu Albrechta z Valdštejna a také úspěšná vojenská kariéra. Podobným způsobem v Čechách zakotvily také další rody, jimiž byly Desfoursové, Gallasové, Lamboyové, Lesliové, Morzinové nebo Piccolominiové. Oba bratři Colloredové dostali v roce 1635 do zástavy rozsáhlé východočeské konfiskované panství Opočno s přivtělenými statky Doubravicí a Frymburkem. O rok později jim tento majetek připadl do dědičného držení, vázly na něm ovšem některé staré a poměrně vysoké dluhy. Přesto se toto majetkové zázemí stalo odrazovým můstkem k zakotvení rodu v habsburské monarchii.\n\nVýznamnějším z obou bratrů byl Rudolf, který se stal velkopřevorem řádu maltézských rytířů. Výrazně se prosadil ve třicátých a čtyřicátých letech 17. století v císařské armádě, kde postoupil až do hodnosti generála – polního maršála. V roce 1647 se stal tajným radou a vojenským velitelem Prahy. Za švédského vpádu do Čech a do Prahy v roce 1648 se mu podařilo uprchnout z Malé Strany a s pomocí pražských měšťanů a studentů ubránit Staré Město pražské před vpádem švédských vojsk Hanse Christoffa Königsmarcka.\n\nNa Malé Straně získal celkem pět měšťanských domů se zahradami. Následně zvolil velmi reprezentativní sídelní strategii, která zviditelnila jeho postavení před očima české stavovské obce a demonstrovala jeho ambice. Celý komplex totiž nechal v letech 1643-1656 přestavět a vytvořil tak výstavný raně barokní palác s terasovou zahradou, dnešní Schönbornský palác, kde se nachází sídlo velvyslanectví Spojených států amerických v Praze. Rudolf přežil svého staršího bratra a získal postupně další české statky. Jednalo se o Dolní Počernice, Smidary a některé další. V roce 1654 patřil mezi patnáctku nejbohatších pozemkových vlastníků v Čechách, protože disponoval i příjmy z panství maltézských rytířů ve Strakonicích a Varvažově v Prácheňsku. Ačkoliv sám neměl potomky, vymohl si od papeže Urbana VIII., představených řádu maltézských rytířů a od císaře Ferdinanda III. právo svobodně nakládat se svým majetkem. \n\nPřed svou smrtí 24. srpna 1654 vytvořil závětí z panství Opočna s přivtělenými statky, Dolních Počernic a domů na Malé Straně se zahradami a vinicí pod Strahovským klášterem fideikomis. Ostatní pozemkový majetek zůstal ve formě alodu. Tímto způsobem zajistil svým následníkům poměrně rozsáhlý majetek, jenž jim zaručoval v každé generaci znovu a znovu výhodný start jejich kariéry. Fideikomis po něm zdědil jeho synovec Ludvík Colloredo-Waldsee.\n\n\n"}
{"id": "425693", "url": "https://cs.wikipedia.org/wiki?curid=425693", "title": "Dopravní indukce", "text": "Dopravní indukce\n\nDopravní indukce je jev v dopravě, kdy nabídka nové kapacity spojení (například zprovoznění nové dálnice, sítě cyklostezek, pěší zóny, autobusové nebo železniční linky, mostu atd.) vyvolá nárůst poptávky po ní. Provoz, který se na nové komunikaci či lince objeví, je nejen doprava přesměrovaná, která na tuto novou trasu přechází z jiné trasy, jiného druhu dopravy nebo jiné denní doby, ale také doprava indukovaná (vyvolaná), která se dříve neuskutečňovala vůbec (například pro příliš dlouhou cestovní dobu) a byla vyvolána vylepšenými podmínkami pro tento druh dopravy. Dopravní indukce se týká všech druhů dopravy.\n\nPodle studie CDV strategické dopravně-investiční dokumenty v České republice mnohdy zanedbávají poznatky z teorie dopravního proudu a přehlížejí jev dopravní indukce a nepřipouštějí, že zvyšování silniční kapacity ve městech samo o sobě vede k podstatnému nárůstu automobilové dopravy a neřeší tedy problém dopravních kongescí.\n\nPodle prosté ekonomické teorie nabídky a poptávky volba druhu dopravy závisí do značné míry na poměru doby strávené cestováním „od dveří ke dveřím“, t. j. na konkurenceschopnosti jednotlivých tras a druhů dopravy. Dopravní zácpa může být stimulem pro to, aby motoristé pro danou cestu přestali používat automobil a využívali veřejnou dopravu. Pokud se však dopravní zácpa řeší zkapacitněním silničních komunikací, tato motivace se výrazně snižuje. Naopak zkvalitnění, zrychlení či zlevnění veřejné dopravy omezuje individuální motorismus.\n\nPodobnou indukci poptávky lze pozorovat u většiny síťových i nesíťových služeb, obchodních oborů atd.\n\n\n"}
{"id": "425694", "url": "https://cs.wikipedia.org/wiki?curid=425694", "title": "Amálie Luisa Arenberková", "text": "Amálie Luisa Arenberková\n\nAmálie Luisa Arenbergová (10. dubna 1789, Brusel – 4. dubna 1823, Bamberg) náležela k rodu Arenbergů a sňatkem se stala bavorskou vévodkyní. Její nižší postavení ve šlechtické hierarchii později císařskému dvoru ve Vídni posloužilo jako důvod k znevažování její vnučku Alžběty, která se v roce 1854 provdala za císaře Františka Josefa I.\n\nJejím otcem byl syn arenberského vévody Karla Marii, princ Ludvík z Ligne (1757 – 1795), který se v roce 1788 oženil s hraběnkou Annou z Mailly-Nestle (1766 – 1789). Po matčině smrti se otec v roce 1792 znovu oženil s Elisavetou Borisovna Shakhovskayou (1773 – 1796) a na svět přišla její jediná sestra Kateřina (1792 – 1794). Rodiči její matky Anny byli Ludvík Josef z Mailly a Adéla Julie z Hautefortu.\n\nManželkou jejího dědečka Karla Marii, jež se narodil z manželství 4. arenberského vévody Ludvíka Filipa s bisaccijskou vévodkyní Marií Františkou z rodu Pignatelliů, byla hraběnka Luisa Marie ze Schleidenu. Ta přišla na svět jako jediná dcera hraběte z Marky a markýze z Varesu Ludvíka a jeho manželky Marie Anny z Visdelou.\n\nAmálie Luisa se 26. května 1807 v Bruselu provdala za bavorského vévodu Pia Augusta z Birkenfeldské linie Wittelsbachů. Manželé po svatbě pobývali v Babenbergu, kde také přišel na svět jejich jediný syn Maxmilián Josef (1808 – 1888).\n\nSoužití s Piem Augustem bylo nesnadné pro jeho cholerickou povahu a násilnické sklony. Z tohoto důvodu povolal jeho bratranec, bavorský král Maxmilián I., v roce 1817 jejich devítiletého syna do \"Královského výchovného ústavu pro studující\" v Mnichově. Amálie Luisa se se synem opět setkala až o tři roky později v roce 1820. Zemřela, v necelých čtyřiatřiceti letech, krátce po své druhé návštěvě Mnichova. Pochována byla v kryptě Zámku Tegernsee (dnešní Klášter Tegernsee). Její manžel se již neoženil a vedl samotářský život.\n\nZ manželství s Piem Augustem Bavorským:\n"}
{"id": "425699", "url": "https://cs.wikipedia.org/wiki?curid=425699", "title": "Karel Teodor Bavorský", "text": "Karel Teodor Bavorský\n\nNositelé jména Karel Teodor Bavorský:\n\n"}
{"id": "425702", "url": "https://cs.wikipedia.org/wiki?curid=425702", "title": "Michael Koblic", "text": "Michael Koblic\n\nMichael Koblic (* 1. října 1951) je bývalý český dětský herec a současný kanadský lékař.\n\nV roce 1960 úspěšně debutoval v Kachyňově filmu \"Práče (film)\", kde si zahrál hlavní roli v postavě \"vojína eléva\" Františka Bureše. Poté následovalo ještě několik dalších filmů. Během natáčení filmu \"Oranžový měsíc\" se v roce 1961 poprvé setkal s Vladimírem Pucholtem.\n\nV červenci 1969 emigroval do Velké Británie a s uměleckou činnosti definitivně skončil. Vystudoval zde, společně s Vladimírem Pucholtem, lékařství a posléze se vystěhoval do Kanady, kde taktéž jako Vladimír Pucholt působí jako lékař.\n\n\n"}
{"id": "425703", "url": "https://cs.wikipedia.org/wiki?curid=425703", "title": "Komparace", "text": "Komparace\n\nKomparace (z lat. \"comparare\", srovnávat) má několik významů:\n\n"}
{"id": "425708", "url": "https://cs.wikipedia.org/wiki?curid=425708", "title": "Dívčí katolická střední škola", "text": "Dívčí katolická střední škola\n\nDívčí katolická střední škola je katolická střední škola pro dívky zřizovaná pražským arcibiskupstvím. Sídlí v Praze v Platnéřské ulici a nabízí středoškolské vzdělání v oborech \"charitativní služby\" a \"praktická škola dvouletá\". Jako první církevní škola v Česku získala v roce 2008 certifikát IES London.\n\nV roce 2009 jí ministerstvo školství udělilo Medaili MŠMT 1. stupně za \"„zlepšování podmínek pro výchovu a vzdělávání handicapovaných a sociálně znevýhodněných žáků“\".\n\n"}
{"id": "425709", "url": "https://cs.wikipedia.org/wiki?curid=425709", "title": "Mladá tvorba", "text": "Mladá tvorba\n\nMladá tvorba byl literární časopis mladé generace na Slovensku v letech 1956 až 1970, vydávaný Svazem slovenských spisovatelů. Původně se jednalo o časopis slovenského ÚV Československého svazu mládeže (SÚV ČSM) pro školy III. stupně (vedle celé řady dalších slovenských svazáckých časopisů jako «Hlas mladých», «Tribúna mladých», «Horehronie», «Rozhľady», «Prerod», «Slovo mladých», «Zprávy SSM» a svazáckého tiskového orgánu «Smena»), který vycházel už v letech 1947-1951. Od roku 1966 vycházelo jen 10 čísel ročně. Šéfredaktory byli M. Ferko (1956–1960), P. Koyš (1960–1961), Miroslav Válek (1962–1966), Peter Hrivnák (1966–1967) a J. Buzássy (1967–1970). Z přispěvatelů se vytvořily skupiny mladých redaktorů, například skupina prozaiků nazývaná „\"Generace 1956\"“ nebo „\"Generace Mladé tvorby\"“, dále tzv. „\"Trnavská skupina konkretistů\"“ a jiné. Vydávání časopisu musel Svaz slovenských spisovatelů roku 1970 v rámci tzv. normalizace zastavil.\n\n"}
{"id": "425715", "url": "https://cs.wikipedia.org/wiki?curid=425715", "title": "Architektura &amp; Urbanismus", "text": "Architektura &amp; Urbanismus\n\nArchitektura & Urbanismus nebo A&U je slovensko-český teoretický časopis pro architekturu a urbanismus s 39letou tradicí. Časopis vydává Ústav stavebnictví a architektury Slovenské akademie věd.\n\nZaměřuje se na současný stav, historii, filozofii a kulturu. Zabývá se vztahem architektury a urbanismu k umění, technice a k životnímu prostředí, metodami hodnocení a kritiky architektonické a urbanistické tvorby a hodnocením významných architektů, architektonických děl a období.\nČasopis uveřejňuje studie, které odpovídají jeho tematickému zaměření (rozsah cca 20 stránek), dále také diskusní příspěvky k publikovaným článkům, recenze knih a informace o práci výzkumných pracovišť (anotace výzkumných úkolů, téze dizertačních prací, informace o významných konferencích atd.), které se věnují teorií architektury a urbanismu. \nTexty jsou ve slovenštině, češtině a angličtině. Šéfredaktorem je Prof. Ing. arch. Matúš Dulla, DrSc. a redaktorka je Doc. Dr. Ing. arch. Henrieta Moravčíková.\n"}
{"id": "425717", "url": "https://cs.wikipedia.org/wiki?curid=425717", "title": "Elán (časopis)", "text": "Elán (časopis)\n\nElán byl jeden z nejvýznamnějších kulturních a společenských časopisů v době Československé republiky.\n\nVznikl v roku 1930, založil a redigoval ho slovenský básník a vitalista, Janko Smrek. V době svojí existence uveřejnil velké množství významných článků, které hýbali slovenských kulturním životem. Smrek publikoval prvotiny nastupující slovenské kulturní elity, které potom následně vydával v pražském vydavatelství Ladislava Mazáče jako Edici mladých slovenských autorů. Dělal to na poměrně široké programové základně. Při Elánu vznikla také tzv. \"\"Komorná knižnica Elánu\"\". Elán byl zakázaný roku 1947 při nástupu komunistické totality jako nepohodlný, pokrokový časopis. Jeho šéfredaktorovi Jankovi Smrekovi bylo až do odvolání v šedesátých letech 20. století zakázáno publikovat.\n"}
{"id": "425718", "url": "https://cs.wikipedia.org/wiki?curid=425718", "title": "Elán", "text": "Elán\n\nSlovo Elán (franc. \"élan\", rozběh, rozmach, vzlet, nadšení) má více významů:\n\n\n"}
{"id": "425720", "url": "https://cs.wikipedia.org/wiki?curid=425720", "title": "Třída North Carolina", "text": "Třída North Carolina\n\nTřída North Carolina byla třída bitevních lodí US Navy, skládající se z jednotek USS \"North Carolina\" a USS \"Washington\", které se účastnily druhé světové války. Byly to první americké bitevní lodě postavené od skončení Washingtonské konference. Americký Kongres jejich stavbu objednal ve finančním roce 1938 a do služby obě lodě vstoupily v první polovině roku 1941. Za války sloužily především k doprovodu amerických letadlových lodí.\n\nHlavní výzbroj lodí tvořilo devět 406mm kanónů ve třech třídělových věžích, které doplňovalo 10 dvoudělových věží se 127mm kanóny. Protiletadlové zbraně měly ráži 28 a 12,7 mm, pro nízkou účinnost byly později nahrazeny 20mm a 40mm kanóny (na konci války jich lodě nesly mnoho desítek kusů – např. u lodi \"North Carolina\" to bylo 90 kusů 40mm kanónů a 56 kusů 20mm kanónů). Lodě také nesly tři hydroplány. Byly též vybaveny radarem.\n\nBoky kryl pancéřový pás silný až 305 mm, paluba měla sílu 140 mm a čela dělových věží 394 mm. Pohon tvořila čtyři turbínová soustrojí General Electric a osm kotlů Babcock & Wilcox o maximálním výkonu 121 000 shp. Lodě dosahovaly rychlosti až 28 uzlů.\n\nDruhou světovou válku \"North Carolina\" strávila na Tichomořském válčišti, kde obvykle doprovázela úderné svazy letadlových lodí. \"Washington\" byl do roku 1942 součástí atlantické eskadry amerického námořnictva se základnou ve Scapa Flow aby byl poté také převelen do Tichomoří. \"Washington\" se 15. listopadu 1942 účastnil námořní bitvy u Guadalcanalu ve které potopil japonskou bitevní loď \"Kirišima\" (role bitevní lodi USS \"South Dakota\" byla jen okrajová).\n\nObě lodě válku přečkaly. \"North Carolina\" byla upravena na cvičnou loď, roku 1961 byla vyřazena ze služby a poté přeměněna v plovoucí muzeum. V takové podobě se dochovala dodnes. \"Washington\" byl v roce 1947 převeden do rezervy a roku 1961 prodán k sešrotování.\n\n\n"}
{"id": "425721", "url": "https://cs.wikipedia.org/wiki?curid=425721", "title": "Katie Stuart", "text": "Katie Stuart\n\nKatherine Anne Stuart (* 22. března 1985) je kanadská herečka.\n\nKatie se narodila ve Vancouveru, B.C. a má mladšího bratra Teda. Sdílí to samé jméno s jednou americkou herečkou.\n\n"}
{"id": "425725", "url": "https://cs.wikipedia.org/wiki?curid=425725", "title": "Nestlé", "text": "Nestlé\n\nNestlé je švýcarská nadnárodní společnost se sídlem ve Vevey ve Švýcarsku. Byla založena v roce 1866 a pojmenována podle švýcarského chemika Henriho Nestlé. Z hlediska tržní kapitalizace je Nestlé největší potravinový koncern na světě. V Česku patří pod Nestlé závod Sfinx v Holešově, Zora v Olomouci a Tivall v Krupce. Jedním z velkých konkurentů Nestlé je americký Mondelēz International.\n\nSpolečnost byla založena v roce 1866 a byla pojmenována podle švýcarského lékárníka Henriho Nestlé. Experimentováním s různými kombinacemi mléka, pšeničné mouky a cukru, vytvořil výživu pro kojence, kteří nemohli být krmeni mateřským mlékem. Jeho hlavním cílem bylo pomoci při řešení problému kojenecké úmrtnosti v důsledku nedostatečné a nesprávné výživy. Tento nový produkt se jmenoval Farine Lacte Henry Nestlé, a po několika letech se aktivně prodával ve většině evropských zemí.\n\nHenri Nestlé, uvědomující si význam značky výrobků na trhu, se rozhodl použít jako ochrannou známku rodinný erb – hnízdo ptáků.\n\nV 70. letech 19. století bojoval s konkurenty a společnost vydala na trh svou vlastní značku kondenzovaného mléka. V roce 1875 měl trvalé bydliště ve městě Vevey Daniel Peter, kde vymysleli způsob, jak získat spojením kakaového prášku a mléka mléčnou čokoládu a založil společnost, která se rychle stala světovou jedničkou ve výrobě čokolády. Později se také stal členem představenstva společnosti Nestlé.\n\nV roce 1882 švýcarský kuchař Julius Maggi vyvinul technologii pro výrobu instantní hrachové polévky a luštěnin a založil firmu „Maggi a spol.“, která do konce tohoto století vyráběla nejen bylinné polévky, ale i vývar v kostce (bujón), omáčky a koření.\n\nSpolečnost vyrábí širokou škálu produktů jako potraviny pro děti, balenou vodu a nápoje, cereálie, kávu, cukrovinky, mléčné produkty, zmrzliny nebo krmivo pro domácí mazlíčky.\n\nFirma čelí kritice některých organizací pro neetické chování, které působí smrt kojencům. Například podle organizace International Baby Food Action Network a na základě soudních sporů je společnost obviňována, že dodává do porodnic v chudých zemích a oblastech zdarma náhražky kojeneckého mléka. U matek falešně a proti vlastnímu etickému kodexu vyvolává dojem, že náhražky jsou lepší než kojenecké mléko. Po návratu chudých matek do vesnic či slumů je ovšem problém drahé náhražky platit a není jednoduché ani zajistit pitnou vodu. To často vede k podvýživě, infekcím a následným úmrtím.\n\nV květnu 2011 se k bojkotu přidaly i největší charitativní organizace světa na protest proti neetické a kojenecké zdraví ohrožující distribuci náhražek kojeneckého mléka firmou Nestlé v Laosu. Podle Světové zdravotnické organizace na následky praktik firmy Nestlé a dalších zemře až 1,5 milionů dětí ročně.\n\nDalšími výtkami proti nezodpovědnému korporátnímu chování je drancování vodních zdrojů na úkor domácího obyvatelstva v Latinské Americe a využívání produktů z práce dětských „otroků“ na kakaových plantážích v západní Africe.\n\n\n"}
{"id": "425736", "url": "https://cs.wikipedia.org/wiki?curid=425736", "title": "Federace jihoarabských emirátů", "text": "Federace jihoarabských emirátů\n\nFederace jihoarabských emirátů (arabsky: اتحاد إمارات الجنوب العربي) nebo také Federace jihoarabských knížectví byl britský protektorát v letech 1959 až 1962. V roce 1962 z něj byla utvořena Jihoarabská federace, ke které se o rok později připojila Adenská kolonie. Toto bývalé území je v současnosti součástí Jemenské republiky.\n\nV roce 1832 získali Britové území v jižní části a zejména strategický přístav Aden a na velké části jižního Jemenu ustanovili v roce 1886 Adenský protektorát. Britové jihojemenské resp. jihoarabské državy spravovali jako součást Bombajské prezidence Britské Indie až do roku 1937 poté v letech 1937-1957 jako samostatně spravovanou korunní Adenskou kolonii v okolí města Aden a zbytek území jakožto Adenský protektorát existující už od roku 1886, který byl rozdělen na dva celky Západoadenský a Východoadenský protektorát zahrnující většinu na území Hadhramautu.\n\nZe Západoadenského protektorátu se postupně v letech 1959 - 1962 utvořila právě Federace jihoarabských emirátů resp. knížectví, která zahrnovala sultanáty, emiráty i šejcháty. Zakládajícími členy byly 11. února 1959 sultanáty Audhali, Fadhli a Dolní Jafa, emiráty Beihan a Dhala a šejchát Horní Aulaqi. V dalších třech letech se postupně připojily další státy Alawi, Aqrabi, Dathina, Haušabi, Lahej, Dolní Aulaqi, Maflahi, Šaib, Wahidi Balhaf a jako poslední sultanát Horní Aulaqi.\n\nV roce 1962 státní útvar změnil název na Jihoarabskou federaci, ke které se v roce 1963 připojila Adenská kolonie přeměněná na Adenský stát.\n\nNaopak většina území bývalého Východoadenského protektorátu utvořila tzv. Jihoarabský protektorát.\n\n"}
{"id": "425738", "url": "https://cs.wikipedia.org/wiki?curid=425738", "title": "Ralph Bellamy", "text": "Ralph Bellamy\n\nRalph Rexford Bellamy (17. června 1904, Chicago, Illinois, USA – 29. listopadu 1991, Santa Monica, Kalifornie, USA) byl americký filmový a televizní herec, jehož filmová kariéra trvala přes 60 let – od roku 1931 až do roku 1990.\n\nBěhem své kariéry vystupoval ve více než stovce audiovizuálních děl. V převážné míře se jednalo o vedlejší nebo epizodní role, které ale bývaly velmi výrazné. Kromě filmu se velmi dobře uplatnil zejména v amerických televizních seriálech a televizních filmech.\n\nJeho poslední filmovou rolí byl stařičký podnikatel James Morse ve filmu \"Pretty Woman\" z roku 1990.\n\nV roce 1987 obdržel Oscara za celoživotní dílo. Má svoji hvězdu na holywoodském chodníku slávy.\n\n"}
{"id": "425741", "url": "https://cs.wikipedia.org/wiki?curid=425741", "title": "Eliminace", "text": "Eliminace\n\nEliminace (vyloučení) může označovat:\n"}
{"id": "425744", "url": "https://cs.wikipedia.org/wiki?curid=425744", "title": "5-MeO-DMT", "text": "5-MeO-DMT\n\n5-MeO-DMT (5-methoxy-\"N\",\"N\"-dimethyltryptamin) je velmi silné psychedelikum. Přírodně se vyskytuje v malé míře v některých rostlinách, a v poměrně velké míře je obsažen v jedu některých druhů ropuch a v dalších organismech, které obsahují příbuznou látku – bufotenin. Je možné ho vyrobit i synteticky. Účinky jsou srovnatelné s účinky DMT, ale produkuje méně vizuálních halucinací, časté jsou po jeho užití zážitky blízké smrti, nebo prožívání úplné nicoty. Způsob užití je podobný jako u DMT, ale stačí čtyřikrát menší dávky pro dosažení srovnatelné intenzity.\n"}
{"id": "425751", "url": "https://cs.wikipedia.org/wiki?curid=425751", "title": "FC ZVVZ Milevsko", "text": "FC ZVVZ Milevsko\n\nFC ZVVZ Milevsko je fotbalový klub z Milevska hrající Přebor Jihočeského kraje. Největším úspěchem v historii klubu byl v roce 1981 postup z divize do II. národní ligy, ve které však milevští fotbalisté obsadili poslední místo a po roce sestoupili zpět do divize. Mezi odchovance FC ZVVZ Milevsko patří i bývalý český reprezentant Jan Koller.\n\nKlub byl založen v roce 1920.\n\nOd svého vzniku až do roku 1973, kdy postoupil do divize, klub působil pouze v krajských soutěžích. V celostátních soutěžích (divize, 2. česká národní fotbalová liga) se klub s výjimkou sezóny 1988/89 udržel souvisle až do roku 2003. Od té doby jsou pády do krajského přeboru a následné návraty do divize častější. V sezóně 2011/12 se klub po dvou sezónách v krajském přeboru vrátil zpět do divize ze třetího místa díky odstoupení pěti B-mužstev z ČFL a divize. Následně se klub v divizi udržel pět sezón, tedy nejdéle od roku 2003. Sestup přišel v sezoně 2015/16. přestože klub získal nejvíce bodů za své pětileté účinkování v divizi. S ohledem na vývoj vyšších soutěží milevští fotbalisté sestoupili ze 13. místa.\n\n\nOficiální stránky\n"}
{"id": "425753", "url": "https://cs.wikipedia.org/wiki?curid=425753", "title": "Státní znak Ománu", "text": "Státní znak Ománu\n\nStátní znak Ománu tvoří dvě zkřížené zahnuté šavle v bohatě zdobených pochvách, dýka (chandžar) a závěsník. Převládající červená barva připomíná, že většina obyvatel státu patří k islámským Cháridžovcům a je také barvou panovníka a hlavního města Maskatu. Znak pochází pravděpodobně z 18. století. Státní znak se nachází také na ománské vlajce.\n\n"}
{"id": "425754", "url": "https://cs.wikipedia.org/wiki?curid=425754", "title": "AISLP", "text": "AISLP\n\nAISLP je databáze léčivých přípravků. Název sám je zkratkou z Automatizovaný Informační Systém Léčivých Přípravků.\n\nTento systém začal vznikat v 80. letech minulého století ve Státním ústavu pro kontrolu léčiv Praha (SÚKL Praha) na sálových počítačích pod vedením RNDr. Bohuslava Škopa. Původně se jednalo o striktně relační databázi, založenou především na databázi léčiv, databázi názvů komponent (jedné z největších ve svém oboru), složení a dalších číselnících.\n\nDnes je tento systém znám spíše pod označením Mikro-verze AISLP, která je šířena čtvrtletně na komerční bázi vždy na jednom CD. Pojem mikro-verze je historický, znamená verze určená pro mikropočítače, jako odlišení od původní „velké“ verze pro sálové počítače.\n\nDnes je založena na oficiálně získávaných datech ze SÚKL Praha, ŠÚKL Bratislava a dalších státních institucí, autorských článcích o léčivech a postupně přebíraných oficiálních Příbalových informacích pro pacienta (tzv. příbalový leták) a Souhrnech údajů o léčivém přípravku (SPC). Je dále doplněna cenami léků (a jejich historií), omezeními pro indikaci, spotřebou léků, fotografiemi a dalšími údaji.\n\nJe hojně využívána z jiných systémů (pro řízení ordinace, lékáren atd.) a přímo z ní je prováděna elektronická sazba odborných publikací typu „Brevíř“ a „Kompendium“.\n\nLéčivý přípravek – jinak též léčivo – je širší pojem zahrnující i běžné léky.\n\n"}
{"id": "425757", "url": "https://cs.wikipedia.org/wiki?curid=425757", "title": "SK Benešov", "text": "SK Benešov\n\nSK Benešov (celým názvem: Sportovní klub Benešov) je český fotbalový klub, který sídlí v Benešově ve Středočeském kraji. Klub byl založen v červnu 1913 pod názvem AFK Benešov. V roce 2013 oslavilo město Benešov 100 let kopané ve městě. Názvy klubu se v historii měnily na Benešovský SK, Slavoj Benešov, Sokol Benešov, TJ Lokomotiva Benešov, TJ ČSAD Benešov, FK Švarc Benešov, FK Benešov a SK Benešov. Největším úspěchem benešovského fotbalu je účast v 1. české fotbalové lize v ročníku 1994/95.\n\nSvé domácí zápasy odehrává na stadionu U Konopiště s kapacitou 8 300 diváků.\n\nPrvní mistrovskou soutěž začal hrát AFK v roce 1929. Do té doby hrál pouze přátelská a pohárová utkání. Za soupeři jezdil do Tábora, Prahy, či Senohrab. Z pražskými mužstvy se navíc často utkával na domácí půdě v Benešově. Prvním soupeřem v mistrovském utkání byl pražský klub SK Valter a mužstvo AFK jej porazilo 3:1. Fotbal byl v té době velice populární a ve městě působily ještě další tři sportovní spolky, za které nastupovali hráči, kteří se neprosadili do AFK (SK Meteor Benešov, Rudá Hvězda Benešov, ČOB Benešov). Ve městě bylo také několik fotbalových hřišť. V roce 1922 nechalo město Benešov zřídit poblíž parku Konopiště nové hřiště, na kterém hrávalo pouze mužstvo AFK. Na tomto místě hraje SK Benešov své zápasy dodnes.\n\nNa počátku 30. let mění klub název na Benešovský SK. První větší úspěch zaznamenává v roce 1939, kdy postupuje do I. B třídy. V roce 1942 pak následuje postup do I. A třídy středočeské župy. Po dalších pěti sezónách (rok 1948) vybojuje BSK divizi, tehdy druhou nejvyšší soutěž. V roce 1949 se klub přejmenovává na Slavoj Benešov. V rámci reorganizace v roce 1950 je v polovině odehrané soutěže přeřazen do I. A třídy. V další sezóně, kdy se nově začalo hrát systémem jaro - podzim, sestupuje Benešov dokonce do II. třídy. Opět se klub přejmenovává, tentokrát na Sokol Benešov. Pod tímto názvem vystupuje až do roku 1959 a poté se přejmenovává na Lokomotivu. Dva roky předtím mužstvo postupuje do I. A třídy.\n\nVelký zlom v dějinách benešovské kopané nastává v polovině roku 1972. Oddíl přebírá a zajišťuje ČSAD Benešov, jehož jméno se objevuje i v názvu klubu. Jako hrající trenér přichází z pražské Dukly Josef Vacenovský a přivádí sebou Brumovského, Čadka, Jelínka. Ještě v téže sezóně postupuje ČSAD do krajského přeboru. V ročníku 1975/1976 vybojuje mužstvo postup do divize a hned po roce až do I. národní ligy. Další zásah seshora v podobě reorganizace posílá klub v roce 1981 dolů z I. NFL do nově vznikající II. NFL. Jedním z hráčů tehdejšího mužstva je i pozdější trenér Slavie, Sparty, Viktorie Plzeň, Viktorie Žižkov, Jablonce, Hradce Králové, či Dynama Moskva, Ing. Jaroslav Hřebík, nynější generální sportovní manažer AC Sparta Praha. Ten v Benešově v roce 1984 zahajuje i svoji trenérskou kariéru.\n\nV roce 1990 vstupuje do benešovského fotbalu mocný sponzor a fotbalový nadšenec Miroslav Švarc. Klub se přejmenovává na FK Švarc Benešov a brzy dosahuje největších úspěchů ve své dosavadní historii. Po jedné sezóně následuje postup do I. NFL. Během další krátké doby přicházejí hráči jako Jarolím, Kozel, Knoflíček, Bielik, Martin Váňa a Michal Váňa, Studeník, Zákostelský, či Mičinec. S takovým kádrem mužstvo válcuje soupeře ve II. lize a do soutěžního ročníku 1994/1995 vstupuje jako prvoligové. Záhy se však klub ocitá ve finančních problémech, když je na hlavního sponzora uvalena vazba. Následuje odchod některých opor a sestup do nižší soutěže. Ten se nezastavuje ani ve II. lize a do dalšího ročníku mistrovských soutěží se klub zmítaný finančními problémy nepřihlašuje. Funguje pouze mládežnická kopaná pod názvem FK Benešov.\n\nV roce 1999 přechází do Benešova mužstvo z nedalekých Pyšel, jehož sponzorem je stavební firma ing. Jana Sládka. Oddíl se přejmenovává na SK Benešov a bere pod svou záštitu i mládežnickou kopanou. Po ročním působení v krajské soutěži mužstvo postupuje do divize. Na konci soutěžního ročníku 2006/07 sestupuje do krajského přeboru, aby se po jedné sezóně a vybojovaném prvním místě vrátilo zpět. Po skončení ročníku 2009/10 dochází ke sloučení oddílů SK Benešov a FK Pyšely. Mužstvo Pyšel se tímto stává B týmem mužstva SK Benešov.\n\nV poslední době klub působí ve třetí nejvyšší soutěži. Své zápasy hraje na městském stadionu U Konopiště. Hlavní hřiště tvoří travnatá plocha, záložní hřiště vybudované v roce 2005 tvoří speciální povrch s UMT 3. generace, který byl položen na místě dřívějšího škvárového hřiště. V roce 2006 byly vybudovány dvě zcela nové kabiny se sociálním zázemím, které vznikly rekonstrukcí dřívějšího bytu správce pod hlavní tribunou. Další dvě kabiny určené starším a mladším žákům A byly vybudovány v prvním patře pod hlavní tribunou. Zcela nové dvě kabiny byly předány starším a mladším žákům B. Od léta 2009 využívá oddíl k tréninkům nově zrekonstruované travnaté hřiště. Na celé investici, tedy jak vybudování UMT, tak přestavbě kabin, se finančně podílelo město Benešov, kterému celý sportovní areál patří.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "425760", "url": "https://cs.wikipedia.org/wiki?curid=425760", "title": "FK Tachov", "text": "FK Tachov\n\nFK Tachov je fotbalový klub z Tachova hrající ČFL. Klub byl založen v roce 1950.\n\n\n"}
{"id": "425767", "url": "https://cs.wikipedia.org/wiki?curid=425767", "title": "Esmeralda (jméno)", "text": "Esmeralda (jméno)\n\nEsmeralda je ženské křestní jméno.\n\nJméno je španělského původu, znamenající \"smaragd\". Tohle jméno bylo použito v knize Victora Huga \"Zvoník od Matky Boží\", kde se do krásné cikánky Esmeraldy hluboce zamiloval hrbáč Quasimodo.\n\nZdrobnělina Esmé je ve francouzštině mužské i ženské jméno. Znamená \"vážená\" a \"milovaná\". \n\nEsmé, Esminka, Smeraldina, Mera\n\n\n\n\n"}
{"id": "425769", "url": "https://cs.wikipedia.org/wiki?curid=425769", "title": "Třída South Dakota (1939)", "text": "Třída South Dakota (1939)\n\nTřída South Dakota byla třída bitevních lodí US Navy, které se účastnily druhé světové války. Třída se skládala z jednotek USS \"South Dakota\", USS \"Indiana \", USS \"Massachusetts\" a USS \"Alabama\". Během války tyto lodě převážně doprovázely svazy rychlých letadlových lodí. Po válce byly všechny jednotky převedeny do rezervy a v 60. letech byly dvě z nich sešrotovány a dvě byly zachovány jako plovoucí muzea.\n\nHlavní výzbroj lodí tvořilo devět 406mm kanónů ve třech třídělových věžích, které doplňovalo 10 dvoudělových věží se 127mm kanóny. Protiletadlové zbraně měly ráži 28 a 12,7 mm, pro nízkou účinnost byly později nahrazeny 40mm a 20mm kanóny (na konci války jich lodě nesly mnoho desítek kusů – např. u lodi \"South Dakota\" to bylo 68 kusů 40mm kanónů a 72 kusů 20mm kanónů). Lodě také nesly tři hydroplány. Byly též vybaveny radarem.\n\nBoky kryl pancéřový pás silný až 305 mm, paluba měla sílu 150 mm a čela dělových věží 450 mm. Pohon tvořila čtyři turbínová soustrojí General Electric a osm kotlů Babcock & Wilcox o maximálním výkonu 130 000 shp. Lodě měly jeden masivní komín a dosahovaly rychlosti až 27,5 uzlů.\n\n\"Massachusetts\" v listopadu 1942 podporovala spojenecké vylodění v Severní Africe a připadl ji důležitý úkol zneškodnit nedokončenou francouzskou bitevní loď \"Jean Bart\", kotvící v Casablance (měla pouze jednu ze dvou věží s 381mm kanóny). Střelba \"Massachusetts\", řízená letouny z letadlové lodi USS \"Ranger\", nakonec \"Jean Bart\" těžce poškodila a donutila ke kapitulaci.\n\n\"South Dakota\" se, spolu s USS \"Washington\", účastnila námořní bitvy u Guadalcanalu v noci ze 14. na 15. listopadu 1942. V ní se střetly dvě americké bitevní lodi s doprovodem čtyř torpédoborců s japonským svazem, tvořeným bitevní lodí, dvěma těžkými, dvěma lehkými křižníky a devíti torpédoborci. Poškození ze strany japonské bitevní lodi \"Kirišima\" zabránilo \"South Dakotě\" ve větším zapojení do boje. \"Washington\" sám však dovedl \"Kirišimu\" natolik poškodit, že ji potopila vlastní posádka.\n\nVšechny čtyři lodě pak zejména doprovázely americké rychlé letadlové lodě při jejich operacích, jejich dalším důležitým úkolem byla podpora vyloďovacích operací.\n\nVšechny čtyři lodi válku přežily a byly nedlouho po jejím skončení převedeny do rezervy, v níž zůstaly až do 60. let. Různé plány na jejich přestavbu pro jiné účely, jako například nesení řízených střel, nebyly realizovány. \"South Dakota\" a \"Indiana\" byly na počátku 60. let prodány k sešrotování, zatímco \"Massachusetts\" a \"Alabama\" byly zachovány jako plovoucí muzea.\n\n\n"}
{"id": "425775", "url": "https://cs.wikipedia.org/wiki?curid=425775", "title": "Drama (rozcestník)", "text": "Drama (rozcestník)\n\nDrama může být:\n\n\n\n\n"}
{"id": "425777", "url": "https://cs.wikipedia.org/wiki?curid=425777", "title": "Psilocin", "text": "Psilocin\n\nPsilocin je psychoaktivní látka obsažená v některých druzích hub, například rodu lysohlávka. Tyto houby také obsahují psilocybin, který se v těle rozkládá na psilocin a kyselinu fosforečnou.\n"}
{"id": "425779", "url": "https://cs.wikipedia.org/wiki?curid=425779", "title": "Stendhalův syndrom", "text": "Stendhalův syndrom\n\nStendhalův syndrom (známý také jako Florentský syndrom nebo Hyperkulturémie) je psychosomatická nemoc, která způsobuje zrychlený tep, závratě, zmatení a dokonce i halucinace v případě, že je jedinec vystaven zkušenosti mající velký osobní význam, především při pohledu na umění. Termín se může použít i pro podobnou reakci na nezměrnou krásu přírody.\n\nStendhalův syndrom postihuje především pacienty v rozmezí 26 až 40 let, kteří málokdy opouštějí domov.\n\nNejčastějšími průvodními symptomy Stendhalova syndromu je zrychlený tlukot srdce, závratě, omdlévání, žaludeční bolesti, dušnost a záchvaty paniky, u některých pacientů se také objevují halucinace nebo sexuální puzení. Tyto symptomy se mohou rozvinout v dočasnou psychózu.\n\nTento stav byl pojmenován po známém francouzském spisovateli 19. století, Stendhalovi (vlastním jménem Henri-Marie Beyle), který jako první popsal svou zkušenost s tímto jevem během své návštěvy Florencie v roce 1817 ve své knize Neapol a Florencie: Cesta z Milana do Reggia: „\"Byl jsem v jakési extázi, z myšlenky, že jsem ve Florencii, blízko velikánům, jejichž hrobky jsem viděl. Pohlcený rozjímáním o posvátné kráse... dosáhl jsem bodu, kdy člověk zažívá s nebeské pocity... Všechno mluvilo tak živě k mé duši. (...) Když jsem opouštěl kostel Santa Croce, měl jsem bušení srdce, jemuž v Berlíně říkají „nervy“. Život ze mě vyprchával. Šel jsem strachuje se, že upadnu.\"“\n\nAčkoliv se psychiatři dlouho přeli, zdali tento syndrom vůbec existuje, jeho dopad na jím postižené je dostatečně silný, aby si vyžádal nemocniční ošetření a dokonce antidepresiva. Personál florentské nemocnice Santa Maria Nuova je zvyklý na ošetřování turistů trpících závratným okouzlením a dezorientací po obdivování sochy Davida, mistrovských děl v galerii Uffizi a dalších pokladů tohoto toskánského města. Přestože existuje mnoho lidí poukazujících na tento jev již v raném 19. století, syndrom byl pojmenován až v roce 1979, kdy byl popsán italskou psychiatričkou Graziellou Magheriniovou. Stendhalův syndrom byl poprvé diagnostikován v roce 1982.\n\nZajímavou skutečností také je, že samotní Italové jsou vůči tomuto stavu imunní – možná je to způsobeno tím, že Italové znají Florencii velice dobře a jsou unaveni její krásou.\n\nDoktorka Graziella Magherini studuje Stendhalův syndrom již od raných 80. let minulého století. Výsledky svého bádání shrnula v knize Stedhalův syndrom (\"La Sindrome di Stendhal\"), vydané v roce 1989. Podle Grazielly Magheriniové může pohled na výtvarná umění starých mistrů škodit mentálnímu zdraví jedince. Každý rok pozoruje, jak se u hrstky návštěvníků Florencie rozvíjí podivný patologický jev, způsobený setkáním s kulturními poklady města. Vysvětluje, že mnoho lidí přistupujících k uměleckým dílům podlehne syndromu. Ti ostatní mají mentální imunitu, 'vždy zůstávají racionálními' na rozdíl od estetického požitku z města.\n\nMagheriniová označila jedince, kteří podlehli Stendhalovu syndromu, jako „neintelektuální, ale sensitivní a snadno podléhající emocím“. Dalším vysvětlením je psychický i fyzický stav turistů, kteří jsou většinou vystresováni neklidnou cestou.\n\nNa rozdíl od moderní metodologie profesorky Magheriniové, Stendhalův syndrom naráží na dávný strach ze zhoubného působení kulturního umění na emocionální citlivost. Podle příkladu doktorky Magheriniové zaznamenali její kolegové z italské vědecké komunity více milostných reakcí na umění. Nedávno například sexuoložka Serenella Salomoni zveřejnila svou studii zabývající se Rubensovým syndromem, kde došla k závěru, že nádherné malby mohou provokovat silné sexuální pocity.\n\nMísta, která nejčastěji provokují tyto záchvaty:\n\nDalší památky:\n\nProfesor Antonín Heveroch (1869–1927) ve své knize \"O podivínech a lidech nápadných\" (dostupné ve Wikizdrojích) cituje podle Lombrosa mimo jiné tyto příklady: „Byron dostal křečovitý záchvat, když viděl hráti Keana. Malíř Francia umřel radostí, když viděl obraz Raphaelův. Ampère se bál, že umře radostí, když uviděl pobřeží janovské.“ (kapitola III)\n\nO neschopnosti snést krásu světa mluvil Richard Burton v roce 1974 v rozhovoru s Michaelem Parkinsonem, který přání vyhnout se této kráse uvedl jako důvod svého alkoholismu (tři láhve tvrdého alkoholu denně).\n\n\n"}
{"id": "425781", "url": "https://cs.wikipedia.org/wiki?curid=425781", "title": "Seznamovací pobyt", "text": "Seznamovací pobyt\n\nSeznamovací pobyt je pobyt skupiny lidí za účelem seznámení se. Existují nejrůznější druhy seznamovacích pobytů. Typickými příklady jsou pobyty za účelem nalezení partnera, seznámení budoucích spolužáků před zahájením školního roku, k utužení nebo seznamení nového pracovního kolektivu a další \n\nZa účelem nalezení partnera tráví spolu skupina nezadaných lidí čas a snaží se seznámit. Je snaha navodit přátelskou atmosféru, která má odbourat ostych a stres z neznáma a umožnit tak účastníkům , například při připraveném seznamovacím programu, procházce či aktivní relaxaci, dostatečně poznat ostatní členy skupiny. Nezadaní se setkají s těmi, kteří se přijeli na seznamovací pobyt seznámit a všichni tak jsou \"na stejné lodi\". Po celý pobyt se mohou poznávat jednotlivý členové skupiny, jak se chovají v různých situacích. Připravený program se často orientuje na vytvoření pohodové \"rodinné\" atmosféry, která má přispět ke snadnějšímu seznamování. Zabývá se touto činností například: AKCEproNEZADANE.cz nebo BEZPARTNERA.cz\n\n\n"}
{"id": "425783", "url": "https://cs.wikipedia.org/wiki?curid=425783", "title": "Tryptamin", "text": "Tryptamin\n\nTryptamin je alkaloid obsažený v různých rostlinách, houbách i živočiších. Je odvozený od indolu a chemicky příbuzný aminokyselině tryptofanu. Předpokládá se, že v mozku savců plní úlohu neurotransmiteru a tvoří strukturní základ pro další neurotransmitery, halucinogeny a jiné psychoaktivní látky.\n\nAbramovitchova–Shapirova syntéza tryptaminu je organická reakce, kterou lze tryptamin připravit.\n"}
{"id": "425789", "url": "https://cs.wikipedia.org/wiki?curid=425789", "title": "Aubignan", "text": "Aubignan\n\nAubignan je francouzské město v departementu Vaucluse, v regionu Provence-Alpes-Côte d'Azur.\n\nSousední obce: Vacqueyras, Loriol-du-Comtat, Beaumes-de-Venice a Carpentras.\n\nÚzemím obce protékají říčky Le Brégoux, Le Seyrel a Le Sauzette.\n\n\n\"Počet obyvatel\"\n\n\n"}
{"id": "425791", "url": "https://cs.wikipedia.org/wiki?curid=425791", "title": "Ludvík Trani", "text": "Ludvík Trani\n\nLudvík Maria Bourbonský (1. srpna 1838, Neapol – 8. června 1886, Paříž) byl hrabě z Trani a neapolsko-sicilský princ z dynastie Bourbon-Obojí Sicílie.\n\nNarodil se z manželství krále obojí Sicílie Ferdinanda II. s Marií Terezí, dcerou Karla Těšínského a vnučkou císaře Leopolda II. Měl čtyři sourozence: caseratského hraběte Alfonse Mariu (1841 - 1934), provdanou arcivévodkyni Marii Annunziatu (1843 - 1871), provdaná princezna toskánská Marii Immaculatu (1844 - 1899), provdanou parmskou vévodkyni Marii Piu (1849 - 1882) a provdaná toskánská vévodkyně Marii Luisu (1855 - 1874). Jeho polorodým bratrem z otcova prvního manželství byl král František II.\nJeho manželkou se v Mnichově stala sestra jeho švagrové Marie, Matylda Bavorská. Svatba se uskutečnila 5. června 1861 a jediná dcera se narodila až o sedm let později v Curychu. Manželství nebylo pro oba tím, co očekávali. Zatímco Ludvík své strasti zapíjel alkoholem a čas trávil v náručí jiných žen, jeho manželka cestovala po světě. Po jeho smrti se již neprovdala a zemřela v Mnichově v roce 1925.\n\n"}
{"id": "425793", "url": "https://cs.wikipedia.org/wiki?curid=425793", "title": "Dělnická mládež", "text": "Dělnická mládež\n\nDělnická mládež (DM) je občanské sdružení mladých lidí ve věku 15 až 35 let sympatizujících s Dělnickou stranou sociální spravedlnosti nebo přímo se podílejících na její činnosti.\n\nPo soudním zrušení Dělnické strany se Dělnická mládež přeorientovala na spolupráci s DSSS.\n\nPodle programu \"Dělnická mládež programově odmítá ubíjení vlasteneckého cítění v našich srdcích a ubíjení všech vyšších ideálů. Odmítáme šíření drog a liberalizaci, která mladým ztěžuje jejich místo ve společnosti. Nechceme se podřídit převládající atmosféře, odrazující mládež od spoluúčasti na veřejném dění a spolurozhodování o budoucnosti naší země. Smyslem činnosti našeho sdružení je systematická práce mezi mládeží a s mládeží, podpora a propagace idejí a programu DSSS.\"\n\nMinisterstvo vnitra zaslalo v lednu 2010 dopis předsednictvu DM: \"„V této souvislosti je namítáno vyvíjení nedovolené činnosti ve smyslu § 4 zákona č. 83/1990 Sb., o sdružování občanů, a to ve spojitosti s některými body programu Dělnické mládeže a dále pak s dokumenty, které dle znaleckých posudků připojených k podnětu, dokladují, že se Dělnická mládež výslovně hlásí a prosazuje myšlenky národního socialismu,“\" uvádí se v dopise podepsaném Václavem Henychem, vrchním ředitelem sekce archivnictví a všeobecné správy.\n\nVelkou pozornost vzbudila prvomájová oslava Dělnické mládeže v Brně v roce 2011. Akci se pokusilo zakázat město, ale zástupci DM si soudně vynutili umožnění konání akce. Další známou akcí byl i protest Dělnické mládeže v Břeclavi za bezpečí v ulicích v dubnu 2012.\nDělnická mládež se snaží agitovat mezi školní mládeží, na kterou je zaměřena její kampaň \"Školní dvůr\", v jejímž rámci vyšel kontroverzní komiks Kachny kontra slepice.\n\n\n"}
{"id": "425800", "url": "https://cs.wikipedia.org/wiki?curid=425800", "title": "Petr Smutný", "text": "Petr Smutný\n\nPetr Smutný (* 31. ledna 1947 Praha) je český sociálně-demokratický politik, v letech 1996 až 2006 senátor za obvod č. 11 – Domažlice a v letech 2008 až 2012 radní Plzeňského kraje pro životní prostředí.\n\nV roce 1970 vystudoval Fakultu anorganické technologie Vysoké školy chemicko-technologické v Praze. Poté pracoval v chemičce v Kaznějově a v letech 1976 až 1990 v laboratoři nemocnice Domažlice. V letech 1990 až 1997 byl vedoucím referátu životního prostředí Okresního úřadu v Domažlicích.\n\nV roce 1990 se stal členem Československé strany socialistické, v roce 1993 přestoupil do České strany sociálně demokratické. V roce 1996 byl za ČSSD zvolen členem Senátu Parlamentu České republiky a svůj mandát obhájil v roce 2000. V Senátu působil až do roku 2006, z toho v letech 2002 až 2004 působil jako předseda senátorského klubu ČSSD a v letech 2004 až 2006 jako místopředseda Senátu. V letech 2008 až 2012 byl členem Rady Plzeňského kraje pro oblast životní prostředí a zemědělství.\n"}
{"id": "425801", "url": "https://cs.wikipedia.org/wiki?curid=425801", "title": "Pseudohalucinace", "text": "Pseudohalucinace\n\nPseudohalucinace je klamný vjem vzniklý bez reálného podnětu v bdělém stavu. Na rozdíl od halucinace si je postižený při pseudohalucinaci po celou dobu trvání vjemu vědom, že jde o klam, neodpovídající vnější realitě. \n\nPříkladem v psychiatrii může být \"slyšení hlasů \"v hlavě\"\", oproti pravým halucinacím, kde by spíše šlo o \"mluvení s osobami, které ostatní nevidí\".\n\nPseudohalucinace mohou často nastat například užitím psychedelik nebo disociačních drog. Pokud někdo mluví o halucinacích po požití těchto látek, pravděpodobně se ve skutečnosti jedná o pseudohalucinace. \n\nTento termín není v psychiatrii příliš oblíben, jelikož je považován za nejednoznačný.\n\nPokud se pseudohalucinace odehraje během REM fáze spánku, označujeme ji jako hypnagogickou.\n\nJedním příkladem pseudohalucinace je akuse hudby, stav, kdy má člověk pocit, že zvnějšku slyší hrát hudbu, přitom si je však vědom přeludu. Jde o poměrně vzácný jev, který častěji mohou pozorovat lidé se sluchovou vadou a zřejmě také s určitými hudebními vlohami. Vyvolání jevu také podporuje hlučné prostředí, únava a stresující situace. Akusím hudby často podléhal například Bedřich Smetana. Hudba, kterou člověk slyší, může být v podstatě jakéhokoli druhu, někdy je člověku příjemná, jindy nikoli, někdy je člověk schopen hudbu do jisté míry ovládat. Jev zpravidla nelze vyvolat vůlí a po nějaké době sám odezní.\n\nDalším příkladem pseudohalucinace jsou hypnagogické halucinace. Jsou to nereálné vjemy vznikající během REM fáze spánku, často probíhají v souvislosti se spánkovou paralýzou.\n\n"}
{"id": "425803", "url": "https://cs.wikipedia.org/wiki?curid=425803", "title": "Senátní obvod č. 4 – Most", "text": "Senátní obvod č. 4 – Most\n\nSenátní obvod č. 4 – Most je podle zákona č. 247/1995 Sb. tvořen celým okresem Most.\n\nNejvyšší počet hlasů v říjnových volbách 2016 získala Alena Dernerová. Dle výroku Nejvyššího správního soudu však její kandidatura nebyla legitimní a proto se volby musely opakovat. Mandát Aleny Dernerové v předchozím volebním období zanikl 23. října 2016.\n\nSoučasnou senátorkou, zvolenou v lednových opakovaných volbách 2017, je dětská neuroložka Alena Dernerová, jejíž mandát vyprší v roce 2022.\n\nDle výroku Nejvyššího správního soudu nebyla kandidatura Aleny Dernerové legitimní a proto se volby opakovaly.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "425806", "url": "https://cs.wikipedia.org/wiki?curid=425806", "title": "Cynewulf z Wessexu", "text": "Cynewulf z Wessexu\n\nCynewulf (což zhruba znamená „Spřízněný vlk“), též Cyneuulf nebo Kynewulf (narozen ?, † 786), byl anglosaský král Wessexu od roku 757 až do své smrti v roce 786. Stejně jako jeho předchůdci, kteří nastoupili po králi Ineovi, nepatří zřejmě Cynewulf k pokrevní královské linii rodu Cerdikovců a jeho původ je nejasný. Stal se králem po sesazení krále Sigeberhta.\n\nKrál Cynewulf měl údajně pocházet z královské krve Wessexu a měl být přímým mužským potomkem krále Cerdika, ale tato tvrzení byla zřejmě účelová a měla sloužit k legitimizaci jeho nároku na královskou korunu. Patří do skupiny pěti západosaských králů z období mezi lety 726 a 802 (Æthelheard, Cuthred, Sigeberht, Cynewulf a Beorhtric), jejichž původ je vnímán skepticky.\n\nPředchozího krále Sigeberhta přiměla královská rada witenagemot k abdikaci. Radu vedl Cynewulf, který se stal novým králem Wessexu. Je možné, že se to vše dělo z popudu mercijského krále Æthelbalda.\n\nZdá se, že král Cynewulf se mohl dostat k moci díky přispění mercijského krále a že král Æthelbald byl schopen uplatňovat určitou míru nadvlády nad wessexským královstvím během období vnitřních zmatků ve Wessexu, protože v roce 757 mohl přidělit půdu v současném hrabství Wiltshire (nominálně v království Wessex) opatovi malmesburského opatství. Jedním ze svědků této darovací listiny byl král Cynewulf. Oblast současného hrabství Wiltshire byla sporným územím na pomezí mezi královstvími Mercií a Wessexem. Podle jiného výkladu této listiny to byl návrat „okupovaných“ území Mercii na jedné straně a uznání Cynewulfa za legitimního krále Wessexu králem Æthelbaldem na straně druhé. Král Æthelbald byl však ještě téhož roku (757) zavražděn svým osobním strážcem a Mercie se na krátkou dobu propadla do chaosu, během něhož spolu bojovali soupeřící uchazeči o trůn. Toho využil král Cynewulf k získání úplné nezávislosti na Mercii. Mimo jiné kolem roku 758 získal kontrolu nad opatstvím Cookham a znovu nad částmi současného hrabství Berkshire. Podařilo se mu také anektovat království Hwicce v oblasti severně od řeky Avon za severozápadní hranicí Wessexu, do té doby závislé na Mercii. S novým mercijským králem Offou (757–796) měl ale zpočátku dobré vztahy.\n\nKrál Cynewulf podporoval církev. Věnoval majetky klášterům v současných hrabstvích Somerset, Dorset a Wiltshire, ale existuje také příklad toho, že si majetky nárokované církví ponechal pro sebe. Vedl několik válek proti keltobritskému Cornwallu a alespoň jeden pozemkový dar církvi měl tato tažení podpořit modlitbami mnichů. Korespondoval s mohučským biskupem Lullusem (754–786), který pocházel z Wessexu. Podpořil váznoucí rozvoj přístavu a obchodního města Hamwic (Southampton) a pravděpodobně tam nechal razit mince.\n\nV roce 772 se král Cynewulf zúčastnil v Sussexu setkání králů Mercie a Kentu, Offy a Ecgberhta II., se sussexskými šlechtici poraženými Offou. Král Offa mohl nakládat s nemovitostmi v Sussexu dle vlastního uvážení. Bývalí králové Oswald (po † 772), Osmund (758/765 – po 772), Ælfwald (765 – po 780) a Oslac (765 – po 780) v listině, kterou jako svědci podepsali, mají pouze titul vévoda (\"dux\") nebo hrabě (\"ealdorman\"). Důvodem setkání bylo pravděpodobně určit osud Sussexu jako provincie ovládané Mercií. Cynewulfova listina z roku 778 je jedním z nejranějších svědectví o převodu půdy, jehož příjemcem není církev, ale laik, v tomto případě jeho \"comes\" (družiník) a \"minister\" (služebník, pomocník) Bica.\n\nV roce 779 došlo mezi králi Offou a Cynewulfem k bitvě u \"Bænesingtunu\" (Benson v současném hrabství Oxfordshire). Wessex byl poražen a následně ztratil Cookham (Berkshire), oblasti severovýchodního pohraničí a všechna území, která předtím na úkor Mercie uchvátil král Cynewulf. Wessex patrně ztratil i Londýn. V roce 781 musel Wessex v důsledku brentfordského synodu postoupit Mercii klášter v Bathu a oblasti po obou březích řeky Avon. Přes tyto územní ztráty se zdá, že Cynewulf vládl ve své mírně zmenšené říši jako zcela nezávislý král, a chybí důkaz, že by se král Cynewulf stal Offovým vazalem (tak jako později se jím stal jeho nástupce Beorhtric). Vzdor všem těmto konfliktům se králové Cynewulf a Offa roku 786 společně zúčastnili synodu v Canterbury se zástupci papeže Hadriána I.\n\nSigeberhtův bratr \"ætheling\" Cyneheard byl také vyhnancem, ale v roce 786 se vrátil a zaútočil v \"Merentunu\" na krále Cynewulfa s cílem svrhnout ho a převzít moc sám. Oba v tomto boji padli. \"Anglosaská kronika\" ve svém epickém vyprávění patrně aplikuje tradiční příběh a není v podrobnostech přesná.\n\nKrál Cynewulf byl pochován ve Winchesteru a jeho nástupcem se stal Beorhtric.\n\n\n"}
{"id": "425809", "url": "https://cs.wikipedia.org/wiki?curid=425809", "title": "Dušan Hájek", "text": "Dušan Hájek\n\nDušan Hájek (* 21. července 1946 Bratislava) je slovenský bubeník, který hrál se skupinami jako \"Prúdy\", \"Soulmen\", \"Collegium Musicum\", \"Modus\", \"Limit\", \"Banket\". Začínal v skupině \"Galaxia\", která se rozpadla hned po ukončení střední školy. Později nastoupil k skupině \"Phantoms\" a po jejím rozpadu přešel do \"Blues Five\". V skupině \"The Soulmen\" hrál jen krátkodobě, z důvodu studií. Na Slovensku je nejvíc znám jako bubeník skupiny Collegium Musicum, ve které hrál od roku 1969. V letech 1984-1986 Dušan Hájek bubnoval v Blues Bandu Luboše Andršta. V současnosti pracuje jako filmový manažer. \n\nPo odchodu ze skupiny Collegium Musicum hrál na průsvitných plastových bicích značky Ludwig. Jeho hra je charakteristická používáním přídavných bubnů značky Amati.\n\n"}
{"id": "425811", "url": "https://cs.wikipedia.org/wiki?curid=425811", "title": "Sigeberht", "text": "Sigeberht\n\nSigeberht (což zhruba znamená „Velkolepé vítězství“), též Sigebriht nebo Sygebryht (narozen ?, zemřel po roce 757) byl anglosaský král Wessexu v letech 756–757. Nastoupil po svém příbuzném Cuthredovi, který stejně jako on patrně nepocházel z pokrevní linie královského rodu Cerdikovců.\n\n\"Anglosaská kronika\" uvádí bez dalších podrobností, že Sigeberht pocházel z královské krve Wessexu. Podle anglického kronikáře z 12. století Jana z Worcesteru měl být jeho otcem jistý Sigeric. Sigeberht nastoupil na trůn v roce 756 po králi Cuthredovi, možná svém otci.\n\nBrzy se však začaly na jeho styl vlády rojit stížnosti a po jednom roce na trůnu byl obviněn z nečestného chování, takže ho královská rada \"witenagemot\" přiměla k abdikaci. Radu vedl Cynewulf, který se stal novým králem Wessexu. Po své abdikaci dostal Sigeberht do správy \"Hamtunscir\" (současné hrabství Hampshire). Ale i jako pán Hampshiru narazil na odpor. Poté, co byl obviněn ze zabití svého posledního příznivce, hraběte Cumbrana, vyhnal ho král Cynewulf ze země. Sigeberht uprchl do pohraničního hvozdu ve Wealdu mezi královstvími Kent a Sussex. Tam byl po roce 757 zavražděn neurozeným příslušníkem širší Cumbranovy domácnosti, který chtěl pomstít smrt svého pána.\n\nJe možné, že se to vše dělo z popudu mercijského krále Æthelbalda.\n\nSigeberhtův bratr \"ætheling\" Cyneheard byl z Wessexu také vyhnán, ale v roce 786 se vrátil a zaútočil na krále Cynewulfa s cílem převzít moc sám. Oba v tomto boji padli.\n\n\n"}
{"id": "425813", "url": "https://cs.wikipedia.org/wiki?curid=425813", "title": "Cuthred", "text": "Cuthred\n\nCuthred, též Cuþræd (narozen ?, zemřel roku 756) byl anglosaský král Wessexu od roku 740 (od roku 739 dle anglického kronikáře Symeona z Durhamu, respektive od roku 741 dle jiného anglického kronikáře, Jana z Worcesteru, oba psali v 1. polovině 12. století). Stejně jako jeho předchůdce král Æthelheard (možná jeho bratr nebo jiný příbuzný), nepocházel Cuthred z pokrevní linie královského rodu Cerdikovců. Vládl až do své smrti roku 756.\n\nCuthredovy rodiče neznáme. Jeho předchůdce král Æthelheard je v \"Anglosaské kronice\" běžně označován jako jeho příbuzný, zatímco Symeon z Durhamu ho pokládá za bratra. Oba byli pravděpodobně velmi úzce příbuzní a není vyloučeno, že byli otec a syn. Cuthredův nástupce Sigeberht byl možná jeho synem.\n\nCuthred se poprvé objevuje v listině svého předchůdce krále Æthelhearda v roce 739. Cuthredův podpis je hned za Æthelheardovým a před „signem“ královny Frithugythy, Æthelheardovy manželky. Toto prominentní postavení na listině je zjevně výrazem jeho nominace coby Æthelheardova nástupce. Král Æthelheard zemřel kolem roku 740 a jeho příbuzný Cuthred se opravdu jeho nástupcem stal.\n\nCuthred zdědil království Wessex v době jeho úpadku, kdy naopak soupeřící království Mercie bylo na vrcholu moci. Obě království spolu často bojovala během prvních tří let Cuthredovy vlády. Zdá se ale, že Cuthred byl vazalem mercijského krále Æthelbalda. Rozsah mercijské nadvlády je však nejasný. Kupříkladu není známo, zda král Æthelbald přiměl Cuthreda jako svého vazala k vojenskému tažení proti Velšanům nebo zda byla vytvořena aliance. Pokud to byla aliance, dlouho nevydržela. V každém případě král Æthelbald roku 744 potvrdil Cuthredovu listinu o prodeji půdy v současném hrabství Somerset (nominálně v království Wessex) glastonburskému opatství. Když král Cuthred obnovil roku 745 stará privilegia opatství, byl potřeba Æthelbaldův souhlas.\n\nZdá se, že od roku 749 získal Wessex vůči Mercii rozsáhlou autonomii, neboť král Cuthred vydává listiny, které král Æthelbald již neautorizoval. V této době se současná hrabství Somerset a Wiltshire vrátila pod kontrolu Wessexu.\n\nObdobí Cuthredovy vlády bylo neklidné, protože království Wessex bylo otřesené vnitřními konflikty, včetně dvou neúspěšných povstání v letech 748 a 750. V roce 748 se Cuthredův syn \"ætheling\" Cynric pokoušel sesadit svého otce, ale byl zabit. Podle \"Anglosaské kroniky\" to měl být král Æthelbald, kdo podněcoval Cynrika, aby se vzbouřil.\n\nKolem roku 750 se král Cuthred vzbouřil proti králi Æthelbaldovi, jehož spojencem byl král Piktů Óengus I. Proběhlo několik bitev. V roce 750 vedl hrabě Æthelhun nakonec nezdařenou vzpouru. Povstání bylo zpočátku úspěšné, dokud nebyl Æthelhun vážně zraněn.\n\nNaopak Cuthred spolu s nyní loajálním Æthelhunem vedl v roce 752 nové povstání proti králi Æthelbaldovi, tentokrát úspěšné, které zajistilo Wessexu nezávislost na Mercii po zbytek jeho vlády. V roce 753 je zmiňována Cuthredova výprava proti Cornwallanům (\"Západní Wales\"), jejíž výsledek není známý.\n\nPo Cuthredově úmrtí ho na trůnu vystřídal jeho příbuzný Sigeberht. Svému nástupci zanechal Cuthred království Wessex silnější a nezávislejší.\n\n\n"}
{"id": "425815", "url": "https://cs.wikipedia.org/wiki?curid=425815", "title": "Špicberské globální úložiště semen", "text": "Špicberské globální úložiště semen\n\nŠpicberské globální úložiště semen ( , ) je zabezpečené úložiště semen, které bylo vybudováno za polárním kruhem na norském souostroví Špicberky poblíž správního střediska Longyearbyen.Toto zařízení bylo založeno pro zachování široké rozmanitosti semen rostlin z míst po celém světě v podzemní jeskyni.\n\nSlavnostní akt položení základního kamene se uskutečnil 19. června 2006 za účasti předsedů vlád Norska, Švédska, Finska, Dánska a Islandu. Špicberské globální úložiště semen bylo oficiálně otevřeno 26. února 2008. Zařízení má být mj. bezpečné útočiště semen v případě velkých regionálních či globálních krizí. Výstavba tohoto zařízení byla zcela financována norskou vládou a stála 45 milionů norských korun.\n\nÚložiště je umístěno v pískovcovém masivu poblíž longyearbyenského letiště v nadmořské výšce 130 metrů. Mezi hlavní výhody umístění právě zde patří: tektonická stabilita a tedy žádné nebezpečí zemětřesení, nadmořská výška zajišťující, že úložiště nebude zatopeno, ani kdyby všechen sníh na pólech roztál, snadná dopravní dostupnost (fjord Adventfjorden díky Golfskému proudu nikdy nezamrzá) a především stabilní teplota podloží -3 °C. Semena jsou chlazena pomocí generátorů fungujících na uhlí (které je těžené na ostrovech). I pokud by generátory vypadly, potrvá několik týdnů, než se teplota zvýší na původní -3 °C.\n\nSkladování semen je zprostředkováváno zdarma. V obřích ledových halách jsou uchovávána semena v černých krabicích zmražených na teplotu mezi -10 až -20 °C, což by mělo zajistit perfektní stav semen nejméně stovky let. Počítá se s maximální kapacitou 2,25 miliardy semen.\n\nK 11. červenci 2010 zde bylo uloženo 716 523 vzorků semen patřících ke 4 205 druhům. V roce 2017 úložiště obsahovalo již 930 000 vzorků semen z celého světa. V únoru 2018 množství vzorků již přesáhlo jeden milión.\n\nAni špicberskému úložišti semen se nevyhnuly důsledky globálního oteplování. Kvůli stoupajícím teplotám, tání ledovců a permafrostu na Špicberkách začala do přístupové chodby úložiště prosakovat voda a bylo nutno urychleně provést rekonstrukci.\n\n"}
{"id": "425816", "url": "https://cs.wikipedia.org/wiki?curid=425816", "title": "Dvojramenný kříž", "text": "Dvojramenný kříž\n\nDvojramenný kříž, nebo také patriarchální, patriarší či dvojkříž, je kříž se dvěma příčnými břevny.\n\nTento kříž zavedli již v prvním tisíciletí našeho letopočtu císaři byzanští a užívali jej také metropolité řecké církve a patriarcha jeruzalémský. Od nich jej převzali jak velkomoravští věrozvěstové Cyril a Metoděj, tak uherští králové, počínaje svatým Štěpánem (odtud druhotný název uherský kříž a jeho výskyt na uherských státních symbolech). Ruská ortodoxní církev převzala obdobný kříž .\n\nKříž od první křížové výpravy začali užívat různé evropské rytířské a špitální řády jako znamení svého poslání osvobodit a chránit Boží hrob v Jeruzalémě. \n\nDvojramenný kříž dodnes platí také za kříž biskupský. Kratší příčné břevno má naznačovat tabulku, na níž Pilát dal napsat jméno a vinu Ježíšovu.\n\nDvojramenný kříž je v současnosti vyobrazen na třech státních znacích, a to na: Státním znaku Litvy, kde je dědictvím emblému Řádu Německých rytířů, dále na státním znaku Maďarska a Slovenska. V letech 1991 až 1995 byl také na státním znaku Běloruska. \n\n"}
{"id": "425821", "url": "https://cs.wikipedia.org/wiki?curid=425821", "title": "Prúdy", "text": "Prúdy\n\nPrúdy je slovenská rocková skupina.\n\nPrúdy jsou slovenská beatová skupina, založená v roce 1962 pod názvem The Jets. Společně ji založil Pavol Hammel – (kytara, zpěv) s Petrem Sallerem – (kytara), Vladimírem Kaššayem – (baskytara) a Františkem Machatsem – (bicí). V počátcích s nimi zpíval ještě Boris Puškár. K přejmenování na Prúdy došlo po prvním koncertu skupiny v roce 1962, kapela měla tehdy v repertoáru řadu instrumentálních skladeb anglických skupin Shadows či Ventures. Později převzali písně The Beatles a The Who. Od roku 1964 začíná skupina pravidelně spolupracovat se Slovenským rozhlasem (vzniká zde jejich první, bohužel dnes již nedochovaná instrumentální skladba \"Šálka čaju\"). V průběhu těchto let se kapela hraje na bratislavských zábavách a čajích.\nV roce 1965 skládá Pavol Hammel svou první skladbu, nazvanou \"Spievam si pieseň\". Se skupinou začíná spolupracovat jako textař básník Ján Masaryk. Zlomový se pro skupinu stává rok 1967 – vedle pravidelnějšího nahrávání pro rozhlas a televizi (zejména hostování v programu Milana Lasici a Julia Satinského \"Večery pre dvoch\") si skupina zahrála na samém závěru roku na 1. československém beatovém festivalu v Praze, kde získala speciální cenu poroty za nejlepší vlastní texty. V témže roce však odchází bubeník František Machats a místo něj nastupuje Peter Petro. Vladimír Kaššay přivádí do skupiny svého kamaráda a mladého klávesistu Mariána Vargu. Dvorním textařem se stává básník Kamil Peteraj, doplňován též Borisem Filanem.\n\nDalší změny v obsazení nastávají v roce 1968. Odcházejí Peter Petro a Vladimír Kaššay, na jejich místo přichází Lubomír Dolinský (bicí) a Fedor Frešo (baskytara), který přišel ze skupiny Soulmen. Ještě v průběhu roku střídá Dolinského na postu bubeníka Vlado Mallý, taktéž ze skupiny Soulmen. Vzniká tak dnes již klasická sestava, která z větší části natáčí v rozhlasu písně, později sebrané na debutovou desku \"Zvoňte, zvonky\". Na 2. československém beatovém festivalu v pražské Lucerně získává píseň \"Čierna ruža\" titul skladba festivalu, ovšem skupina je na přehlídce zastíněna novou kapelou Blue Effect. Ve spolupráci s režisérem Ivanem Húšťavou nahrávají Prúdy několik progresivně zaranžovaných koled do televizního snímku \"Aleluja\". Ty se později objevují jako bonus na CD \"Pokoj vám\".\n\nKrátce po vydání desky \"Zvoňte, zvonky\" opouští skupinu Frešo, Mallý a Varga. Přesto jako hosté natáčí společně s Hammelem desku nazvanou \"Pokoj vám\", která sice byla ohlášená k vydání, ale nastupující normalizace jejímu vydání zabránila. Deska vyšla až po mnoha letech na stejnojmenném CD, doplněném řadou bonusů. Písně z LP \"Zvoňte, zvonky\" i z nevydané LP \"Pokoj vám\" byly přesto součástí koncertního programu s názvom \"Pokoj vašim dušiam\". Varga na konci roku 1969 zakládá společně s Frešem skupinu Collegium musicum a Pavol Hammel je nucen postavit Prúdy víceméně znovu: nová sestava má základ v tehdejší amatérské bratislavské kapele Inside of Fire. Do skupiny tedy nastupuje František Griglák – (kytara), Milan Čačaný – (bicí) a Peter Barica – (baskytara). O několik let mladší hudebníci přináší do Prúdů svěží vítr (mj. nastupující vlnu hardrocku). Čačaného a Baricu však ještě v témže roce střídá Alexander Filo na baskytaru a Anton Kuruc na bicí. Kuruce za nějaký čas střídá Ľubomír Plai. V tomto obsazení skupina nahrává pro slovenský rozhlas, pilně koncertuje a získává angažmá v bratislavském Divadle na korze. Kapela v tomto období doprovází Evu Kostolányiovou a Marcelu Laiferovou na několika singlech, \"ukrytá\" pod poněkud mystifikačním názvem Plastic Camil Band.\n\nHammel vedle toho vystupuje též jako sólový zpěvák – kromě účasti na 2. country & western festivalu v Praze (kde získává cenu za sólový výkon) letí společně s Marcelou Leiferovou do Rio de Janeira na tamní hudební festival. Vzhledem k zákazu vydání desky \"Pokoj vám\" vzniká víceméně narychlo kompilační album, složené z rozhlasových nahrávek, nazvané jednoduše \"Pavol Hammel a Prúdy\". Kromě toho vychází i několik singlů, mj. s písní \"Lučný dom\". Tu jednak posílá Hammel na chilský festival ve Viňa del Mar, a zároveň vystupuje v dubnu 1971 na hudebním festivalu v Mexiku. Díky tomu vzniká pro skupinu kontrakt na nahrání EP pro mexickou firmu Apollo. Ze skupiny odchází baskytarista Alexander Filo, vzniká hitové SP s písní \"Medulienka -\" hudbu přinesl František Griglák, otextoval Kamil Peteraj, jako spoluautor hudby je uveden Pavol Hammel. Na koncertech i ve studiích se prolínají hudebníci z Prúdů s členy skupiny Collegium Musicum – Griglák nahrává kytarové party na 2LP Collegia, nazvaného \"Konvergencie\", na koncertech zase s Prúdy vystupuje Fedor Frešo. Pavol Hammel společně s Mariánem Vargou a Radimem Hladíkem nahrává LP \"Zelená pošta\", na kterém hrají hudebníci z Collegia Musica.\n\nI přes koncertní a singlových úspěch dochází v roce 1972 opět k výměně části kapely. Z ní zůstává jen Hammel a Plai a novými členy se stávají Jozef Farkaš – (kytara), Ivan Belák – (baskytara) a Peter Baran – (violoncello). K nim se později přidá spolužák Petera Barana Ján Lauko, který hraje na klávesové nástroje. V této sestavě vzniká LP deska \"Som šťastný, keď ste šťastní\", dále EP s písní \"Nepoviem ti dovidenia\" (která se podobně jako \"Medulienka\" stává dalším hitem kapely) a řada singlů. Skupina natáčí několik snímků pro tehdejší východoněmeckou firmu Amiga, koncertuje jak na území bývalého Československa, tak i v NDR a SSSR (zde společné turné se skupinou Collegium Musicum). V roce 1973 odchází bubeník Ľubomír Plai, kterého nahrazuje Pavol Barna. V tomto roce také vzniká slavné konceptuální album \"Šľahačková princezná\".\n\nBěhem následujícího roku dochází ke zcela zásadním proměnám: vznikl televizní snímek Dušana Trančíka \"Oblaky-modriny\", ve kterém hraje Hammel jednu z hlavních rolí a Prúdy zde nahrály několik písní. Bubeníka Pavola Barnu nahrazuje čtrnáctiletý Pavol Kozma. Skupina se orientuje na dobově velmi úspěšný jazzrockový zvuk. V polovině roku Hammel odchází na vojnu a kapela se rozpadá – část z hudebníků odchází do Collegia musica. Během vojenské základní služby ve Vojenském uměleckém souboru nahrává Hammel společně s Kozmou, Laukem a Lacem Lučeničem desku \"Hráč\". I přes její nesporný úspěch se tato deska stává posledním výrazným projektem Prúdů jako skupiny. Kapela se od té chvíle stává víceméně doprovodnou studiovou skupinou Pavola Hammela s velmi proměnlivou sestavu, často do sebe absorbující i jiná hudební tělesa (například v roce 1975 doprovází na koncertech Hammela pod jménem Prúdy skupina Modus.)\n\nK označení doprovodné kapely Prúdy na deskách se Pavol Hammel vrátil až v polovině 80. let, kdy vydal několik LP - \"Divadielka v tráve\", \"Čierna ovca, biela vrana\" a \"Verejná lyrika\". V roce 1999 se díky třicátému výročí vydání LP \"Zvoňte, zvonky\" dala dohromady původní a nejslavnější sestava Prúdů z konce 60. let, která natočila nové CD \"Prúdy 1999\".\n\n\n\n\n\n\ns Marcelou Laiferovou:\n\ns Evou Kostolányiovou:\n"}
{"id": "425824", "url": "https://cs.wikipedia.org/wiki?curid=425824", "title": "Æthelheard", "text": "Æthelheard\n\nÆthelheard (což zhruba znamená „Vznešený tvrdý“), též Ethelheard nebo Æþelheard (narozen ?, zemřel 740) byl anglosaský král Wessexu (v letech 726–740). Jeho původ je nejasný (pozdější zdroje ho nazývají bratrem královny-válečnice Æthelburg, choti krále Inea) a je patrně prvním králem Wessexu, který nepocházel z rodu Cerdikovců (s výjimkou krátké vlády mercijského krále Pendy nad Wessexem v letech 645–648). Byl ženatý s Frithugythou, jejíž původ je neznámý. Æthelheardovy potomky tradice nezachovala. Král Æthelheard zemřel kolem roku 740 a patrně jeho příbuzný Cuthred se stal jeho nástupcem.\n\nKdyž král Ine v roce 726 abdikoval a odešel na pouť do Říma, nezanechal jednoznačného dědice a podle Bedy Ctihodného jednoduše ponechal své království „\"mladším mužům\"“. Po jeho odchodu se do sporu o nástupnictví dostali Æthelheard a jeho rival \"ætheling\" Oswald. Oswaldův nárok byl patrně oprávněnější, neboť \"Anglosaská kronika\" ho nazývá potomkem dřívějšího krále Ceawlina. Æthelheard nakonec získal navrch patrně díky pomoci mercijského krále Æthelbalda, jehož vazalem se Æthelheard posléze stal. Nezdá se však, že by Æthelheardova závislost na Mercii bránila Æthelbaldovi, aby v roce 733 převzal rozsáhlá území od Wessexu včetně královského panství Somerton v současném hrabství Somerset a aby udělil půdu na severu Somersetu a Wiltshire svým příznivcům. Pretendent Oswald zemřel kolem roku 730.\n\nWessex se ocitl v době Æthelheardova panování v období slabosti. \n\nZ této doby se některé dokumenty zachovaly v opisech. V roce 729 darovali král Æthelheard a \"regina\" („královna“) Frithugyth velké majetky v \"Pouholtu\" (nyní Polden Hills v současném hrabství Somerset) opatu Cengislovi a opatství v Glastonbury.\n\nMercijský král Æthelbald vpadl v roce 733 do Wessexu a obsadil části současného hrabství Somerset a královské sídlo v Somertonu. Král Æthelheard musel uznat jeho nadvládu a zdá se, že ho doprovázel na válečných výpravách proti Walesu. Listina vydaná králi Æthelbaldem a Æthelheardem mezi lety 726 a 737 potvrzující dar půdy u \"Wacenesfeld\" (Watchfield v současném distriktu Vale of White Horse) \"a Geenge\" (Ginge Brook v současném hrabství Berkshire) pro minster sv. Marie v Abingdonu je pravděpodobně pozdějším padělkem.\n\nV roce 737 darovali Æthelheard a Frithugyth několik malých pozemků v \"Tantunu\" (Taunton), \"Cearnu\" (pravděpodobně Charmouth v současném hrabství Dorset) a Wiðiglea (Withiel Florey v současném hrabství Somerset) kostelu sv. Petra a Pavla ve Winchesteru.\n\nPodle \"Anglosaské kroniky\" Æthelheardova manželka Frithugyth vykonala pouť do Říma v roce 737 ve společnosti sherbornského biskupa Forthhera.\n\nV roce 739 převedl král Æthelheard na biskupa Forthhera půdu v Creditonu (v současném hrabství Devon), aby měl prostředky na stavbu kláštera („\"monasterium\"“ nebo „\"minster\"“), který by pečoval a šířil římskou verzi křesťanství vycházející z Canterbury oproti keltské variantě, která se šířila z Walesu a současného hrabství Cornwall a která byla rozšířená i v Devonu. Tento dar později potvrdil král Æthelstan (924–939).\n\nPo úmrtí Æthelhearda ho nahradil Cuthred, možná jeho bratr nebo jiný příbuzný.\n\n\n"}
{"id": "425828", "url": "https://cs.wikipedia.org/wiki?curid=425828", "title": "Ine", "text": "Ine\n\nIne, též Ini nebo Ina (latinsky: \"Inus\"; narozen roku 670, zemřel po roce 726), byl králem Wessexu z rodu Cerdikovců od roku 689 do roku 726. Při jeho nástupu na trůn ovládalo jeho království velkou část jižní Anglie. Nebyl však schopen udržet územní zisky svého předchůdce krále Cædwally, který podstatně rozšířil západosaská území. Na konci Ineovy vlády již nebyla království Kent, Sussex a Essex pod západosaskou nadvládou. Nicméně si král Ine udržoval kontrolu nad současným hrabstvím Hampshire a upevnil a rozšířil území Wessexu na západním poloostrově.\n\nDo dějin se zapsal svým zákoníkem (\"leges Inae\" neboli „Ineovy zákony“), vydaným asi roku 694. Jedná se o první anglosaský zákoník vydaný mimo království Kent. Tyto zákony významně osvětlily historii anglosaské společnosti a odhalily Ineovo křesťanské přesvědčení. Během Ineovy vlády se obchod výrazně zvýšil, přičemž významným se stalo město Hamwic (nyní Southampton). Patrně v době jeho vlády začala ve Wessexu ražba mincí, i když žádná mince s jeho jménem se nedochovala.\n\nAbdikoval v roce 726 a vydal se spolu se svou chotí Æthelburgou na pouť do Říma. Slovy soudobého kronikáře Bedy Ctihodného zanechal království „\"mladším mužům\"“. Na trůnu Wessexu ho vystřídal Æthelheard.\n\nRané zdroje se shodují, že Ine byl synem Cenreda a že Cenred byl synem Ceolwalda. Dále do minulosti je shoda menší. Ine se narodil kolem roku 670 a k jeho sourozencům patřil bratr Ingild a dvě sestry, Cuthburh a Cwenburg. Ingild je považován anglosaskými královskými rodokmeny za předka wessexského krále Egberta a následujících králů Anglie. Cuthburh se stala manželkou northumbrijského krále Aldfritha a Ine sám byl ženatý s Æthelburgou. Beda Ctihodný říká, že Ine byl „\"z královské krve\"“, čímž míní královskou linii Gewisů, raného západosaského kmenového uskupení.\n\nIneův rodokmen a rodokmen dalších králů Wessexu je znám ze dvou zdrojů: z \"Anglosaské kroniky\" a k ní připojeného \"Západosaského genealogického královského seznamu\". Kronika byla sepsána na konci 9. století, pravděpodobně na dvoře Alfréda Velikého, a některé z jejích análů obsahovaly krátké rodokmeny wessexských králů. Ty jsou často v rozporu s rozsáhlejšími informacemi v \"Západosaském genealogickém královském seznamu\". Zdá se, že tyto nesrovnalosti vyplývají ze snah pozdějších kronikářů prokázat, že každý král na \"Západosaském genealogickém královském seznamu\" byl potomkem Cerdika, podle \"Anglosaské kroniky\" zakladatele západosaské královské linie v Anglii.\n\nIneovým předchůdcem na trůnu Wessexu byl král Cædwalla, ale existuje určitá nejistota ohledně přechodu moci z krále Cædwally na Inea. Cædwalla odstoupil v roce 688 a odešel do Říma, aby se nechal pokřtít. Podle \"Západosaského genealogického královského seznamu\" panoval Ine třicet sedm let a abdikoval v roce 726. Tyto údaje znamenají, že trůn získal až roku 689, což by mohlo naznačovat období nestability mezi abdikací krále Cædwally a nástupem krále Inea na trůn. Ine možná po určitou dobu vládl po boku svého otce Cenreda: existují slabé důkazy o společném vládnutí a silnější důkazy o tom, že nedlouho před tím vládnou pod dominantním vládcem ve Wessexu ještě „podkrálové“. Ine uznává pomoc svého otce při sestavování svého zákoníku. Dochovala se také pozemková donace, která naznačuje, že Cenred po nástupu Inea na trůn ve Wessexu stále vládl.\n\nRozsah území Wessexu na začátku Ineovy vlády je poměrně známý. Údolí horní Temže po obou stranách řeky bylo dlouho územím Gewisů, i když již před nástupem Inea na trůn ztratil král Cædwalla území severně od řeky ve prospěch království Mercie. Je známo, že na západě před sto lety král Ceawlin dosáhl Bristolského zálivu. Západní Sasové od té doby dále rozšiřovali své území na jihozápadním poloostrově a zatlačovali na západ hranici s keltobritským královstvím Dumnonie, které svým rozsahem pravděpodobně zhruba odpovídalo současnými hrabstvími Devon a Cornwall. Za východní hranicí Západních Sasů se nalézalo království Východních Sasů, které zahrnovalo Londýn a současné hrabství Surrey. Na jihovýchodě na pobřeží východně od ostrova Wight byli Jižní Sasové. Za Sussexem leželo království Kent. Ineův předchůdce Cædwalla se stal vrchním vládcem většiny těchto jižních království, i když se mu nepodařilo zabránit mercijským nájezdům podél horní Temže.\n\nKrál Ine si udržel kontrolu nad ostrovem Wight a dále postoupil v Dumnonii, ale do konce jeho vlády byly ztraceny územní zisky, kterých předtím dosáhl král Cædwalla v Sussexu, Surrey a Kentu.\n\nKrál Ine uzavřel mír v roce 694 s královstvím Kent, když jeho král Wihtred vyplatil Ineovi značnou částku jako odškodnění za smrt bratra krále Cædwally Mula, který byl zabit během kentského povstání v roce 687. Hodnota částky, kterou král Wihtred zaplatil, je nejistá. Většina rukopisů \"Anglosaské kroniky\" zaznamenává „třicet tisíc“ a některé specifikují třicet tisíc liber. Pokud se libry rovnají sceattům, pak tato částka představovala hodnotu života krále v saském systému Weregild, to znamená právní ocenění života člověka podle jeho postavení.\n\nPo určitou dobu udržel král Ine vládu nad královstvím Sussex, které dobyl král Cædwalla v roce 686. Sussexský král Nothhelm je v listině z roku 692 označován jako Ineův příbuzný (snad spřízněný sňatkem). Sussex byl stále pod nadvládou Wessexu v roce 710, kdy byl král Nothhelm zmíněn, že se spolu s králem Inem zúčastnil tažení na západě proti Dumnonii.\n\nVláda nad oblastí současného hrabství Surrey, které možná nikdy nebylo nezávislým královstvím, v letech před panováním krále Inea přecházela mezi Kentem, Mercií, Essexem a Wessexem. Království Essex zahrnovalo také Londýn, přičemž součástí londýnské diecéze bylo i Surrey. Tato skutečnost se zdá být zdrojem třenic mezi králem Inem a králi Essexu a Mercie, dokud provincie Surrey nebyla převedena pod správu winchesterské diecéze roku 705. Důkaz pro Ineovu počáteční kontrolu nad Surrey pochází z předmluvy k jeho zákonům, v nichž zmiňuje londýnského biskupa Eorcenwalda jako „\"mého biskupa\"“. [22] Následné vztahy krále Inea s Essexem osvětluje dopis napsaný v roce 704 nebo 705 londýnským biskupem Wealdherem canterburskému arcibiskupu Brihtwoldovi. Dopis se týká „\"sporů a neshod\"“, které vznikly „\"mezi králem Západních Sasů a vládci naší země\"“. Vládci, o nichž se Wealdhere zmiňuje, jsou essexští spolukrálové, bratři Sigeheard a Swæfred, a příčinou neshod byla praxe Essexu poskytovat útočiště vyhnancům z Wessexu. Král Ine souhlasil s mírem za podmínky, že wessexští vyhnanci budou vypovězeni. K řešení sporů byl plánován koncil v Brentfordu. Tehdy již Surrey bylo jasně mimo západosaskou kontrolu.\n\nBeda Ctihodný zaznamenává, že král Ine držel Sussex v podřízenosti po „\"několik let“\", ale v roce 722 západosaský princ královské krve (\"ætheling\") a rebel Ealdbert uprchl do Surrey a Sussexu. V důsledku toho král Ine napadl Sussex. O tři roky později napadl král Ine Susex znovu a tentokrát Ealdberhta zabil. Před těmito událostmi se Sussex zjevně vymanil ze západosaské nadvlády. Je možné, že Ealdberht byl Ineovým synem nebo synovcem (synem Ineova bratra Ingilda), který se marně snažil být uznán jako jeho dědic.\n\nDle \"Anglosaské kroniky\" bojovali v roce 710 králové Ine a Nothhelm proti králi Dumnonie Geraintovi. Anglický mnich a kronikář Jan z Worcesteru uvádí, že král Geraint byl v této bitvě zabit. Tradičně se předpokládalo, že Ineův postup přinesl západosaskou kontrolu nad současným hrabstvím Devon, přičemž novou hranicí s Dumnonií se stala řeka Tamar. To se však neshoduje s následujícími událostmi, jako je bitva u Hehilu nebo Æthelstanovo vyhnání britských Keltů („Západních Velšanů“) z Isky (současné město Exeter). Kronika z 10. století \"Annales Cambriae\" zaznamenává, že v roce 722 britští Keltové porazili své nepřátele v bitvě u Hehilu. „Nepřáteli“ musí být král Ine nebo jeho lidé, ale místo bitvy není identifikované. Historici ho umisťovali jak do Cornwallu, tak do Devonu.\n\nKrál Ine bojoval v roce 715 u Woden's Barrow, buď proti mercijskému vojsku vedeným králem Ceolredem, anebo naopak spolu s ním proti nejmenovanému protivníku. Výsledek bitvy není zaznamenán. Woden's Barrow je neolitická mohyla nyní nazývaná Adamův hrob v Alton Prior v současném hrabství Wiltshire. Král Ine zřejmě nezískal žádná území severně od Temže, které patřila Západním Sasům za dřívějších králů. Je ale známo, že ovládal jižní břeh: listina z roku 687 ukazuje, že věnuje církvi pozemky ve Streatley na Temže a blízkém Basildonu.\n\nV roce 721 zaznamenává \"Anglosaská kronika\", že král Ine zabil jistého Cynewulfa, o kterém není nic víc známo, ​​i když jeho jméno naznačuje spojení s královskou linií Wessexu. V královské rodině se krátce poté objevil spor: Dle \"Anglosaské kroniky\" v roce 722 Inova manželka, královna Æthelburg, vypálila město Taunton, který její manžel postavil na počátku své vlády. Důvodem zničení Tautonu byla zřejmě její snaha, aby město nepadlo do rukou povstalců.\n\nPrvní zmínka ve Wessexu o titulu hraběte (\"ealdorman\") a první odkazy na hrabství, která v souvislosti s tímto titulem vznikla, se objevují během Ineovy vlády. Lze předpokládat, že to byl král Ine, kdo rozdělil Wessex na územní celky blížící se moderním hrabstvím Hampshire, Wiltshire, Somerset, Devon a Dorset, i když jejich hranice mohly ovlivnit i správní hranice dřívější. Vznik těchto hrabství možná také pochází od rozdělení království mezi členy královské rodiny.\n\nBěhem Ineovy vlády kolem roku 710 byla na západním břehu řeky Itchen založena obchodní osada Hamwic. Místo je nyní součástí moderního města Southamptonu. Archeologické objevy svědčí o velké ekonomické aktivitě týkající se řemesel jako sklářství, tkaní, kovářství a kovodělnictví obecně. Možná zde byly i koželužny, pokud lze takto interpretovat místní nálezy mnoha zvířecích kostí. Nalezlo se zde také různé importované zboží, což je známkou významné činnosti obchodní: mlýnské kameny, brusné kameny a hrnčířské výrobky. Nálezy sceatt z města zahrnují i fríské mince. Není známo, zda se král Ine o Hamwic zajímal, ale některé druhy zboží, kterému dával přednost včetně zboží luxusního, se do Hamwiku dovážely a obchodníci pravděpodobně potřebovali královskou ochranu. Celková populace Hamwiku se odhaduje na 5 000 lidí. Tak vysoký počet obyvatel sám o sobě znamená zapojení krále Inea, neboť nikdo kromě krále by nebyl schopen zajistit výživu a ubytování tak velké skupiny lidí.\n\nRůst obchodu zhruba po roce 700 postupoval souběžně s rozšířením oblasti oběhu tehdejších běžných mincí sceatt do údolí horní Temže. Předpokládá se, že první západosaské mince byly raženy během Ineovy vlády, ačkoli žádné mince nesoucí jeho jméno se nenašly. Pro sceatty bylo totiž typické, že nenesly žádnou zmínku o panujícím králi.\n\nNejstarším dochovaným anglosaským zákoníkem, pocházejícím patrně z let 602 nebo 603, je zákoník kentského krále Æthelberhta, jehož vláda skončila v roce 616. V 70. nebo 80. letech 7. století byl vydán zákoník jménem kentských králů Hlothhera a Eadrika. Dalšími králi, kteří vydali soubor zákonů, byli kentský král Wihtred, a potom král Ine.\n\nData vydání zákonů králů Wihtreda a Inea jsou poněkud nejistá, ale existuje důvod se domnívat, že své zákony vydal král Wihtred 6. září 695, zatímco Ineovy zákony byly sestaveny v roce 694 nebo krátce předtím. Král Ine se nedlouho před tím shodl s Wihtredem na mírových podmínkách zahrnujících kompenzaci za smrt Mula. Existují náznaky, že oba vládci na tvorbě svých zákonů do určité míry spolupracovali. Kromě shodného načasování existuje jedna klauzule, která se v obou zákonících objevuje téměř ve stejné podobě. Dalším náznakem spolupráce je to, že Wihtredovy zákony používají západosaský termín pro šlechtice \"gesith\", místo kentského termínu \"eorlcund\". Lze se domnívat, že vydat zákoníky bylo pro oba krále otázkou prestiže, aby obnovili autoritu krále po období nepokojů v obou královstvích.\n\nIneovy zákony se dochovaly pouze proto, že je král Alfred Veliký připojil ke svému vlastnímu zákoníku. Nejstarší dochovaný rukopis, a jediná jeho úplná kopie, je rukopis MS 173 uložený na Corpus Christi College v Cambridgi, který obsahuje jak Alfrédův zákoník, tak i zákoník Ineův a nejstarší existující text \"Anglosaské kroniky\". Zachovaly se další dva neúplné texty. Jeden byl původně úplnou kopií Ineových zákonů coby část rukopisu MS Cotton Otho B xi uchovaného v Britské knihovně, ale tento rukopis zničil z velké části požár v roce 1731 v londýnském Ashburnham House. Při požáru destrukci unikly pouze kapitoly 66 až 76.2 Ineových zákonů. Fragment Ineových zákonů lze nalézt také v Britském muzeu jako MS Burney 277.\n\nJe možné, že nemáme Ineovy zákony v jejich původní podobě ze 7. století. Král Alfréd uvádí v prologu ke svým zákonům, že odmítl ty dřívější zákony, které se mu nelíbily. Nespecifikoval, jaké zákony vynechal, ale pokud se jednalo o zákony, které již v jeho době nebyly relevantní, nelze předpokládat, že dochovaná verze Ineových zákonů je úplná.\n\nProlog k Ineovým zákonům uvádí královy poradce. Jmenováni jsou tři lidé: biskupové Eorcenwald a Hædde a Ineův otec král Cenred. Ine byl křesťanský král a jeho záměr podpořit křesťanství je ze zákonů jasný. Například přísaha příjemce svátosti má větší váhu než přísaha nekřesťana. Řeší se také křest a dodržování náboženských předpisů. Značná pozornost je také věnována občanským nařízením, a to více než v soudobých kentských zákonech.\n\nJeden ze zákonů uvádí, že obecní půda může být ohrazena několika \"ceorly\" (soudobé označení saských svobodných sedláků). Jakýkoli \"ceorl\", který však svůj podíl neohradí a dovolí, aby jeho dobytek pronikl na pole někoho jiného, ​​nese odpovědnost za způsobenou škodu. To neznamená, že země byla držena společně. Každý \"ceorl\" měl svůj vlastní pás země, který ho živil. Je zajímavé, že králův zákon je vyžadován k urovnání relativně menší záležitosti. Zákony nezmiňovaly roli místních pánů při vymáhání právních norem od \"ceorlů\". Z tohoto a dalších zákonů je zřejmé, že nájemci měli držbu půdy od pána. Úzké zapojení krále naznačuje, že vztah mezi pánem a nájemcem byl pod královou kontrolou.\n\nZákony zabývající se zatoulaným skotem poskytují první písemný důkaz o hospodaření \"open-field system\". Ukazují, že zemědělská produkce \"open-field system\" byla praktikována ve Wessexu v Ineově době, a je pravděpodobné, že se jednalo také o převládající zemědělskou metodu napříč anglickou oblastí tradičně nazývanou Midlands, a dále až na severovýchod až po království Lindsey a Deira. Avšak celý Wessex tento systém nepoužíval. Používán nebyl kupříkladu v Devonu. Zákon zmiňující \"yard\" \"země\" je první zdokumentovanou zmínkou o této jednotce. \"Yard\" byla plošná jednotka rovnající se čtvrtině popluží. Popluží byla jednotkou plochy neurčité velikosti měnící se v závislosti na lokalitě, ale mohla představovat až 120 akrů (49 ha). \"Yard\" se v tomto smyslu později stal standardním držbou středověkého nevolníka a byl známý jako \"virgate\". Jeden historik poznamenal, že „počátky statkářské ekonomiky jsou jasně vidět v Ineových zákonech“.\n\nPokuta za oslyšení branné povinnosti \"fyrd\" (povinnost vykonávat vojenskou službu pro krále) stanovená na 120 šilinků za šlechtice a 30 šilinků za \"ceorla\" bezděčně odhaluje, že \"ceorlové\" museli sloužit v armádě. Historici se neshodují na vojenské hodnotě \"ceorla\", ale nepřekvapuje, že všichni svobodní muži měli bojovat, protože porážka mohla znamenat otroctví.\n\nJiný zákon stanovil, že kdokoliv obviněný z vraždy potřeboval mít mezi svými „pomocníky pod přísahou“ alespoň jednu vysoce postavenou osobu. Pomocník pod přísahou přísahal jménem obviněného, aby ho zbavil podezření ze spáchání trestného činu. Ineův požadavek znamená, že nedůvěřoval výpovědi pod přísahou učiněné pouze rolníky. Může to představovat významnou změnu oproti dřívější době, kdy se očekávalo, že ve prospěch obviněného budou vypovídat pod přísahou jeho příbuzní.\n\nZákony měly oddělená ustanovení pro Ineovy anglosaské a keltobritské poddané, zvýhodňující Anglosasy před britskými Kelty. V rámci anglosaského systému Wergeld byly kompenzace vyplacené za britské Kelty poloviční oproti těm, které byly vyplaceny za Sasy stejného společenského postavení, a také jejich přísahy měly menší hodnotu. Tento důkaz o neúplné integraci těchto dvou populací je podepřen výzkumem historie místních jmen, náboženských objektů a místní archeologií naznačujícími, že západní část Wessexu byla v době vydání Ineových zákonů řídce osídlena novými germánskými přistěhovalci. Za zmínku stojí, že ačkoli byly zákony vydány saským králem saského království, je v nich termín používaný k vymezení Ineových germánských poddaných \"Englisc\". To ukazuje již v tomto raném období na existenci společné anglické identity, která zahrnuje všechny germánské národy Británie.\n\nIne byl křesťanský král, který vládl jako patron a ochránce církve. Prolog k jeho zákonům uvádí jménem jeho poradce, mezi nimiž jsou londýnský biskup Eorcenwald a winchesterský biskup Hædde. Král Ine říká, že zákony byly vytvořeny také na základě rady a poučení od „všech mých hrabat (\"ealdormen\") a vůdčích rádců mého lidu a také velkého shromáždění služebníků Božích“. Zákony samy o sobě ukazují Ineovo křesťanské přesvědčení, když stanovují pokuty za nepokřtění dětí nebo neodvádění desátků. Král Ine podporoval církev zaštiťováním náboženských staveb, zejména v nové sherbornské diecézi, která byla v roce 705 oddělena od diecéze winchesterské. Král se proti tomuto rozdělení postavil a ignoroval hrozby exkomunikace z Canterbury. Souhlasil s ním, až když zemřel biskup Haedde.\n\nPrvní západosaské ženské kláštery byly založeny během Ineova panování jeho příbuznou Buggou, dcerou krále Centwina, a Ineovou sestrou Cuthburhou, která založila opatství Wimborne někdy poté, co se odloučila od svého manžela, northumbrijského krále Aldfritha. Na návrh sherbornského biskupa Aldhelma v roce 705 postavil král Ine kostel, který se později stal wellskou katedrálou. \"Anglosaská kronika\" také zaznamenává, že postavil minster v Glastonbury. Záznam se ale musí týkat jiné budovy nebo přestavby, protože v Glastonbury již existoval klášter keltský.\n\nKrál Ine se zasloužil o zřízení organizované církve ve Wessexu, i když není jasné, zda to byla jeho iniciativa. Je také spojován s nejstaršími známými západosaskými synodami. Jedné z nich předsedal osobně a podle všeho pronesl řeč před shromážděnými kleriky.\n\nPodle tradice byl král Ine světcem a byl mu zasvěcen kostel sv. Iny v Llanině poblíž New Quay ve Walesu. Pravděpodobnějším vysvětlením je ale, že tento kostel byl dedikován velšskému svatému Inovi z 5. století.\n\nV roce 726 král Ine odstoupil bez jednoznačného dědice a podle Bedy Ctihodného zanechal své království „\"mladším mužům\"“, aby se spolu svou manželkou Æthelburgou vydali na pouť do Říma, kde oba zemřeli. Abdikoval také Ineův předchůdce na trůně král Cædwalla, který rovněž odešel do Říma a byl zde pokřtěn papežem. Cílem pouti do Říma bylo zvýšit šance poutníka dostat se do nebe a podle Bedy Ctihodného se mnoho lidí v této době z téhož důvodu do Říma vydalo: „\"…šlechtici i prostí lidé, laici i klerici, muži i ženy\"“. Podle tradice Ine nebo mercijský král Offa měli založit tamní charitativní instituci Schola Saxonum v současné římské čtvrti Borgo. Schola Saxonum odvozuje své jméno od saských milic sloužících v Římě, ale nakonec se vyvinula v zájezdní hostinec pro anglické návštěvníky města. Podle anglického kronikáře Rogera z Wendoveru založil kapli a hostel Ine v roce 727.\n\nIneův nástupcem se stal král Æthelheard. Nevíme, zda Æthelheard byl Ineův příbuzný, ačkoli některé pozdnější zdroje říkají, že byl Ineův švagr. Æthelheardův nárok na trůn byl zpochybňován \"æthelingem\" Oswaldem. Je možné, že Æthelheardovi v neklidném období následujícím po Ineově abdikaci pomohla na trůn Wessexu mercijská podpora a ta ho také přivedla do sféry vlivu mercijského krále Æthelbalda.\n\n\n"}
{"id": "425830", "url": "https://cs.wikipedia.org/wiki?curid=425830", "title": "Třída South Dakota", "text": "Třída South Dakota\n\nTřída South Dakota může být:\n"}
{"id": "425832", "url": "https://cs.wikipedia.org/wiki?curid=425832", "title": "Peter Brown", "text": "Peter Brown\n\nPeter Brown (* 1954) je australský archeolog, paleontolog a antropolog. Roku 1982 získal na titul PhD a je také nositelem akademického titulu profesor. Vyučuje na spadající pod v Armidale v Novém Jižním Walesu, kde se zabývá vývojem člověka, paleoantropologií a forenzní antropologií.\n\nPeter Brown se zabýval především vývojem a původem člověka v různých oblastech Asie a Austrálie. Jeho specializací je také vyhynulý druh \"Homo erectus\" a v posledních letech také \"Homo floresiensis\", též přezdívaný jako „Hobit“, jehož pozůstatky objevil spolu s Michaelem Morwoodem a dalšími australskými a indonéskými vědci v září roku 2003 v jeskyni Liang Bua na indonéském ostrově Flores. Peter Brown i Michael Morwood dospěli k názoru, že výjimečně malá kostra H. floresiensis svědčí o tom, že se jedná o samostatný druh. Tato teorie získala mnoho zastánců i odpůrců a zatím nebyla zcela potvrzena ani vyvrácena.\n"}
{"id": "425838", "url": "https://cs.wikipedia.org/wiki?curid=425838", "title": "Brtnice (řeka)", "text": "Brtnice (řeka)\n\nBrtnice, nazývaná též \"Brtnička,\" je říčka v Kraji Vysočina. Je to pravostranný přítok řeky Jihlavy. Celková délka říčky je 30,3 km. Plocha povodí měří 122,1 km². V historii proběhly spekulace o možném vytvoření přehrady na řece Brtnici. V řece se dříve těžilo zlato, nejstarší písemné prameny o těžení zlata na řece Brtnici pochází z roku 1345.\n\nŘíčka pramení u obce Lesná v nadmořské výšce cca 660 m. Na horním a středním toku teče převážně severním směrem a napájí řadu rybníků. Protéká Lesnou, Předínem, Opatovem, Kněžicemi a městem Brtnicí. Na dolním toku, u Komárovic, se řeka obrací k východu a vytváří hluboké zalesněné údolí, které bylo v roce 2001 vyhlášeno přírodní rezervací. Nedaleko jejího ústí se na skalnatém návrší nad jejím pravým břehem tyčí zřícenina hradu Rokštejn. Níže po proudu, nedaleko Přímělkova, se Brtnice vlévá do řeky Jihlavy na jejím říčním kilometru 123,4.\n\n\nPrůměrný průtok u ústí činí 0,71 m³/s.\n\nHlásný profil:\n"}
{"id": "425841", "url": "https://cs.wikipedia.org/wiki?curid=425841", "title": "Župní znaky v Maďarsku", "text": "Župní znaky v Maďarsku\n\nZnaky jednotlivých žup Maďarské republiky ukazují široké spektrum místních vlivů a prvky z historie. Všech 20 žup včetně hlavního města Budapešti má vlastní znak nezávisle vytvořený na Státním znaku Maďarské republiky. Některé župní znaky, jako například znaky žup: Fejér, Nógrád a Tolna však státní znak obsahují. \n\n\n"}
{"id": "425843", "url": "https://cs.wikipedia.org/wiki?curid=425843", "title": "Klaním se ti vroucně", "text": "Klaním se ti vroucně\n\nAdoro te devote, česky Klaním se ti vroucně, je jeden z pěti hymnů, které byly složeny svatým Tomášem Akvinským při příležitosti zavedení svátku Božího těla papežem Urbanem IV. v roce 1264. Hymnus je po staletí součástí Římského misálu a v Katechismu katolické církve je zakotven jako text k osvojení, je to také kancionálová píseň (nápěv pochází z Francie 17.-18. století). Je spojen s částečnými odpustky. V jednotném kancionále je označena číslem 712. Na Slovensku je známa jako \"Klaniam sa ti vrúcne\" (v Jednotném katolickém zpěvníku má číslo 270).\n\nV některých variantách této básně je Bůh v prvním verši oslovován místo \"\"latens Deitas\"\" (skryté Božství) slovy \"\"latens Veritas\"\" (skrytá Pravdo), existují i jiné varianty formulací, lišící se převážně slovosledem.\n\nV šesté sloce je Kristus označován jako pelikán. Je tomu tak proto, že se věřilo, že pelikán si zobákem rozdírá maso na hrudi, aby tak nasytil svá mláďata; pro svou domnělou obětavost se stal symbolem Krista.\n\n"}
{"id": "425845", "url": "https://cs.wikipedia.org/wiki?curid=425845", "title": "Kyselina isomáselná", "text": "Kyselina isomáselná\n\nKyselina isomáselná (též izomáselná nebo 2-methylpropionová, systematický název \"kyselina 2-methylpropanová\") je karboxylová kyselina se vzorcem (CH)-CH-COOH. Volná se vyskytuje v rohovníku (\"Ceratonia siliqua\") a v kořeni prhy (\"Arnica dulcis\"), jako ethylester pak v krotonovém oleji.\n\nKyselina isomáselná je izomerem kyseliny \"n\"-máselné; mají stejný sumární vzorec CH O, ale různou strukturu molekuly.\n\nJedná se o kapalinu nepříjemného zápachu. Má teplotu varu 155 °C, specifickou hmotnost 0,9697 (při 0 °C) a pKa 4,84 (20 °C).\n\nKyselinu isomáselnou lze uměle připravovat hydrolýzou isobutyronitrilu zásadami, oxidací isobutanolu dichromanem draselným a kyselinou sírovou nebo působením amalgámu sodíku na kyselinu methakrylovou. Zahřívá-li se v roztoku s kyselinou chromovou na 140 °C, vzniká oxid uhličitý a aceton. Zásaditý manganistan draselný ji oxiduje na kyselinu α-hydroxyisomáselnou, (CH)-C(OH)-COOH. Soli kyseliny isomáselné mají větší rozpustnost ve vodě než soli kyseliny máselné.\n\n"}
{"id": "425847", "url": "https://cs.wikipedia.org/wiki?curid=425847", "title": "Jan Knob", "text": "Jan Knob\n\nJan Knob (24. června 1904 ve Veliši u Jičína – 29. dubna 1977 v Turnově) byl český spisovatel-prozaik, publicista a odborný vědecký pracovník, původním povoláním učitel.\n\nPo studiích na učitelském ústavu a absolutoriu pedagogiky na vysoké škole pracoval nejprve jako učitel na základních školách, později i na turnovském gymnáziu. V roce 1939 se stal ředitelem brusírny polodrahokamů v Turnově. V padesátých letech 20. století byl politicky perzekvován a pracoval jakožto pomocný dělník a technik, mimo jiné i v podniku LIAZ Jablonec. Od roku 1962 působil jako ředitel a vědecký pracovník vlastivědného Muzea v Turnově, kde se zabýval historií zdejšího kraje a odborným zkoumáním zdejšího broušení drahých kamenů.\n\nPatří mezi výrazné představitele českého ruralismu.\n\n\n\n"}
{"id": "425851", "url": "https://cs.wikipedia.org/wiki?curid=425851", "title": "Ratzeburg", "text": "Ratzeburg\n\nRatzeburg (česky Ratibor) je město ve Šlesvicku-Holštýnsku, Německo.\nJe hlavním městem okresu Vévodství Lauenburské.\n\nRatzeburg je ze všech stran obklopen vodou. Je známý především jako populární lázeňské město.\n\nRatzeburg je zmíněn v Kronice Slovanů Helmolda z Bosau z 60. – 70. let 12. století pod jménem \"Racisburg\" jako středisko kmene Polabanů. Jméno města se odvozuje od polabského či vagerského knížete Ratibora\n\nV roce 1044 přišli do města křesťanští misionáři pod vedením mnicha Ansveruse a postavili zde klášter. Roku 1066 byl klášter vypálen pohanským rujánským kmenem Ránů. V letech 1236–1250 byl místním biskupem premonstrátský řeholní kanovník Ludolf, který po sporech s vévodou Albrechtem Saským zemřel mučednickou smrtí.\n\n\n\n"}
{"id": "425852", "url": "https://cs.wikipedia.org/wiki?curid=425852", "title": "Nesení kříže", "text": "Nesení kříže\n\nNesení kříže je epizoda pašijí Ježíše Krista bezprostředně předcházející jeho ukřižování, při které je nesen Ježíšův kříž na místo popravy, Golgotu. Býval oblíbeným námětem křesťanského umění.\n\nEpizoda se odehrává po Ježíšově odsouzení Pilátem Pontským, jeho zbičování a zesměšnění, kdy jsou mu nasazeny posměšné insignie krále Židů včetně trnové koruny.\n\nKříž si podle Janova evangelia nesl sám Ježíš. Ostatní, synoptická evangelia naproti tomu uvádějí, že když jej odváděli či cestou přinutili jistého Šimona z Kyrény, aby kříž nesl. Lukáš uvádí, že kříž nesl za Ježíšem, za kterým šel dav s plačícími ženami, ke kterým měl Ježíš kázání se slovy \"Nade mnou neplačte! Plačte nad sebou a nad svými dětmi\". A také uvádí, že spolu s ním vedli dva zločince, známé ze scény Ukřižování.\n\nZápadní křesťanská tradice zdůrazňovala nesení kříže samotným Ježíšem, které mělo symbolický význam hodný následování, \"každý si nese svůj kříž\". Odlišné podání v evangeliích vysvětlovala tím, že Ježíš kříž nemohl donést a proto mu s ním musel Šimon pomoci. Toto vysvětlení bylo rozvinuto v podání, podle kterého k tomu došlo poté, co Ježíš potřetí klesl pod křížem. Dalšími tradičními, nekanonickými scénami během nesení kříže je setkání s Ježíšovou matkou a svatou Veronikou, která mu podala šátek či sama otřela tvář, jejíž pravý obraz (\"veraikon\") se do šátku zázračně otiskl.\n\nZatímco ve východní tradici býval znázorňován především Šimon Kyrénský nesoucí kříž za vyčerpaného Krista, v západní tradici kříž naopak zpravidla nese sám Ježíš nebo mu s ním Šimon jen pomáhá. Ježíš je podle evangelií oblečen zpět do svého oděvu, obvykle červený s modrým pláštěm. Často však má stále nasazenou trnovou korunu, o jejím sundavání se nezmiňují. Průvod vedou římští vojáci někdy se standartou SPQR, s důtkami ap. Plačící ženy bývají zobrazeny jako blízké osoby objevující se později na místě ukřižování. Mezi nimi někdy Ježíšova matka omdlévající (\"lo spasimo\") při spatření syna padlého pod křížem, události popisované až na místě ukřižování apokryfním Nikodémovým evangeliem.\n\nNesení kříže je téma, kterému je věnována většina zastavení křížové cesty.\n\n\n"}
{"id": "425857", "url": "https://cs.wikipedia.org/wiki?curid=425857", "title": "Třída Colorado", "text": "Třída Colorado\n\nTřída Colorado byla třída bitevních lodí US Navy, které se účastnily druhé světové války. Z plánovaných jednotek USS \"Colorado\", USS \"Maryland\", USS \"West Virginia\" a USS \"Washington\", byly dokončeny pouze první tři. Byly to typické americké bitevní lodě té doby – robustní, silně vyzbrojené, dobře pancéřované, ale relativně pomalé.\n\n\"West Virginia\" a \"Maryland\" se nacházely v Pearl Harboru při japonském útoku. První loď byla potopena a po vyzvednutí výrazně modernizována, druhá byla poškozena. I \"Maryland\" a \"Colorado\" byly za války, byť v menším rozsahu, modernizovány. Všechny tři lodě pak operovaly v Tichomoří, zejména při podpoře obojživelných operací. \"Maryland\" a \"West Virginia\" bojovaly v posledním střetnutí bitevních lodí v bitvě v úžině Surigao. Po válce lodi strávily řadu let v rezervě a na konci 50. let byly prodány k sešrotování.\n\nVšechny čtyři lodě byly Kongresem objednány v roce 1916 (pro rozpočtový rok 1917) a jejich stavba byla součástí rozsáhlého programu, který měl Americké námořnictvo posílit o 10 bitevních lodí a šest bitevních křižníků. Stavba probíhala v loděnicích na východním pobřeží USA, jejich stavbu ale zdržela první světová válka a tak byly spuštěny na vodu teprve v letech 1920–1921 a dokončeny v letech 1921–1923. Byly to poslední americké bitevní lodě, které byly dokončeny před Washingtonskou konferencí. Na konferenci se USA zavázaly k sešrotování 11 bitevních lodí a bitevních křižníků k nimž patřil i \"Washington\" (další dvě lodě byly přestavěny na letadlové) – její trup byl v roce 1924 prodán k sešrotování. Konference také na řadu let utlumila stavbu lodí této kategorie takže nová třída \"North Carolina\" na ně navázala bezmála o dvacet let později.\n\nTřída \"Colorado\" konstrukčně navázala na předchozí třídu \"Tennessee\", změnila se však její výzbroj. Čtrnáctipalcové kanóny použité u třídy \"Tennessee\" nahradily kanóny šestnáctipalcové (406 mm). Těch lodě nesly osm kusů ve čtyřech dvoudělových věžích. Sekundární výzbroj tvořily 127mm kanóny, umístěné v kasematech. Modernizace, provedená ve 30. letech se omezila pouze na posílení protiletadlové výzbroje a vylepšení systému řízení palby.\n\n\"Maryland\" a \"West Virginia\" zastihl japonský útok dne 7. prosince 1941 na základnu Pearl Harbor. \"West Virginia\" byla při náletu potopena, po vyzvednutí byla výrazně modernizována a od svých sesterských lodí se pak vizuálně lišila. Byl u ní rozšířen trup, oba mřížové stěžně byly demontovány a nástavba upravena. Dvojici komínů nahradil jeden. Instalován byl dále nový systém řízení palby, byla zesílena protiletadlová výzbroj a původní 127mm kanóny v kasematech nahradilo šestnáct 127mm kanónů v osmi dvoudělových věžích.\n\nPoškozený \"Maryland\" byl opraven a prošel podobnou modernizací jako \"Colorado\" – zejména šlo o vylepšení protitorpédové ochrany a protiletadlové výzbroje (až čtyřicet kusů 40mm kanónů a padesát kusů ráže 20 mm). Dále z nich byl odstraněn zadní stožár a z dělových věží demontovány katapulty.\n\nVšechny tři jednotky po modernizaci sloužily zejména při podpoře spojeneckých obojživelných operací v Pacifiku. \"Maryland\" a \"West Virginia\" také bojovaly v historicky posledním střetnutí bitevních lodí – bitvě v úžině Surigao dne 25. října 1944, ve které byl zničen Nišimurův \"Jižní svaz\", skládající se z bitevních lodí \"Jamaširo\", \"Fusó\", těžkého křižníku \"Mogami\" a torpédoborců \"Mičišio\", \"Asagumo\", \"Jamagumo\" a \"Šigure\".\n\nVšechny tři jednotky se dočkaly konce války. Krátce poté byly převedeny do rezervy, ve které zůstaly do roku 1959, kdy byly prodány k sešrotování.\n\n\n\n"}
{"id": "425862", "url": "https://cs.wikipedia.org/wiki?curid=425862", "title": "Ohrada (Bílovec)", "text": "Ohrada (Bílovec)\n\nOhrada je vesnice v okrese Nový Jičín, část města Bílovce. Nachází na kopci zhruba 1 km od Staré Vsi a 6 km od Bílovce. Památkou ve vsi je malá kaplička. Vesnice v minulosti náležela ke katastrálnímu území Slatina a byla tedy součástí tzv. moravských enkláv ve Slezsku.\n\n"}
{"id": "425866", "url": "https://cs.wikipedia.org/wiki?curid=425866", "title": "Třicet let na zlatém severu", "text": "Třicet let na zlatém severu\n\nTřicet let na zlatém severu je autobiografická kniha a zároveň cestopis, kterou podle vyprávění českého polárníka Jana Eskyma Welzla zpracovali Edvard Valenta a Bedřich Golombek. Welzl v ní popisuje svou cestu po severních ruských pustinách. Vyšla poprvé v nakladatelství František Borový roku 1936.\n\nAutoři popisují Welzlovu dobrodružnou cestu na vytoužený sever.\n\nK cestě po souši si zakoupil malého koníka. Během této cesty poznává nejrůznější kmeny, jejichž životní styl zkrátka bere dech – nekoupou se, ženy nejsou věrné svým manželům. Welzl ale jejich svůdným taktikám odolává a pokračuje na sever bez žádného závazku. Během své cesty musel se svým koníkem plout přes řeky na voru. Jakmile přijede do tunder, musí se se svým koníkem rozloučit, protože na rozlehlých severních tundrách by se nedokázal lišejníky najíst. Loučení s koníkem ho mrzelo, ale pořídil si soby, nová tažná zvířata. S velrybáři se plaví na Novou Sibiř. Zde Welzl nachází nový domov, novou práci, nový způsob života a poznává nové lidi. Na severu se zprvu živil svým zámečnickým řemeslem, později se z něj stal obchodník. Dobře si zařídil i svou jeskyňku.\n\nPoté Welzl učinil „výlet“ do Spojených států. Na Aljašce obdržel svou přezdívku „Bear Eater“, když sám snědl celého medvěda. Později se jeho přezdívka mění na „Arctic Bismark“. Když se Welzl vrátí opět na sever, stává se velkoobchodníkem. Poznává také zvyky Eskymáků. Eskymáci se koupou jednou v životě, a to po narození, děvčata jsou velmi zneužívána, v 8 letech mívají první potomky a ňadra se jim plní mlékem už po celý život. Jejich úkol je vařit od rána do večera (na severu neznají pojmy večeře či oběd, jí, kdy je napadne.). Dále jsou dobrými švadlenami. Dožívají se 20-28 let. Chlapci jsou bráváni na lov, dožívají se 45 let. Řeč a nářečí v jednotlivých místech severu se liší a Welzl si osvojil severní jazyky na úrovni běžné komunikace. Setkává se s zlatokopy.\nWelzl poté odkoupil se svými příteli velkou loď od zkrachovaného námořníka a pojmenoval ji Laura. Po čase se také stal vlastníkem psí smečky o 1800 kusů. Setkal se s Malemute Kidem, který se celý svůj život zabýval křížením psů. Welzl posléze zavádí Polární poštu, kde psí spřežení může činit i 350 psů, aby náklad utáhli.\nWelzl se také stal lékařem. Neúspěšně vytrhl svému příteli zub a ten se pak bolestí zastřelil. Proti zubním kurdějím pomáhá benzín či bramborová kaše. Omrzliny postihuje mnoho lidí v polárních oblastech, někdo přijde o nohu, někdo o nos.\nDále Welzl popisuje krádeže a jak je se zlodějem po dopadení nakládáno (oběšení, „sebevražda“, či nejhorší trest – upálení).\n\nKe konci knihy se Welzl stává náčelníkem Nové Sibiře, začíná pronikat do světa formalit a svou funkci si velmi užívá.\n"}
{"id": "425873", "url": "https://cs.wikipedia.org/wiki?curid=425873", "title": "Geohydrodynamický systém", "text": "Geohydrodynamický systém\n\nGeohydrodynamický systém je soustava kolektorů, izolátorů a poloizolátorů, u kterých je umožněn přenos tlaku nebo hmoty (proudění vod, jiných kapalin nebo plynů). Rozhraní mezi geohydrodynamickými systémy tvoří tzv. hydraulické bariéry. \n\nZvodněným systémem rozumíme horninové prostředí, v jehož pórech se vyskytuje pouze voda. V podstatě se jedná o tzv. saturovanou zónu. Zvodněné systémy se klasifikují podle intenzity vodní výměny se zemským povrchem na:\n\nSystémy s intenzivní vodní výměnou zvodně s volnou a část zvodní s napjatou hladinou podzemní vody, u nichž se doba zdržení vody v horninovém prostředí pohybuje řádově pouze letech až stovkách let. Typickým příkladem jsou např. mělké zvodně v údolních nivách nebo terasách řek. \nJsou tvořeny z převážné část zvodněmi s napjatou hladinou podzemní vody, u nichž se doba zdržení vody v horninovém prostředí pohybuje řádově v tisících až desetitisících let. Typické jsou např. pro struktury minerálních či termálních vod nebo velké struktury prostých pitných vod (např. v České křídové pánvi).\n\nBývá tvořena zvodněmi s napjatou hladinou s velmi dlouhou dobou uzavření vod ve struktuře. Typické jsou např. pro synsedimentární fosilní vody naftových ložisek. \n\n"}
{"id": "425874", "url": "https://cs.wikipedia.org/wiki?curid=425874", "title": "Pětka (politika)", "text": "Pětka (politika)\n\nPětka nebo velká pětka bylo neformální mimoparlamentní, mimovládní a mimoústavní uskupení složené z šéfů velkých prvorepublikových politických stran. Pětka vznikla roku 1921 jako reakce na politickou krizi první republiky z roku 1920. Její význam spočíval v uklidnění politických neshod v prvních letech státu.\n\nSpecifikem tohoto uskupení bylo, že jeho členové, předáci nejsilnějších českých politických stran, většinou odmítali vstoupit osobně do vlády, aby je případný neúspěch v krizovém období politicky nekompromitoval, a raději ovlivňovali chod vlády (i úřednické) ze zákulisí, prostřednictvím nastrčených stoupenců nebo spolustraníků. Pětka na svých schůzkách několik let určovala politiku státu a dohadovala se o personálním složení prvorepublikových vlád a mnoha dalších státních úřadů. Seskupení pětky bylo vyčítáno obcházení demokratického systému a ústavy:\n\nJednání první pětky se účastnili vedoucí představitelé:\n\nV roce 1925 po propadu socialistických stran ve volbách utvořilo vládu šest politických stran; pětku doplnila živnostenská strana, tato koalice se ale rozpadla již na jaře 1926.\nPozději byly podle stejného vzoru i další, početnější seskupení předáků koaličních stran označovány např. jako „osmy“.\n"}
{"id": "425880", "url": "https://cs.wikipedia.org/wiki?curid=425880", "title": "Pattensen", "text": "Pattensen\n\nPattensen je město v okrese Hannover v Dolním Sasku, Německo. Leží asi 12 km jižně od hlavního města spolkové země, kterým je Hannover.\n\nČásti obce: Hüpede, Jeinsen, Koldingen, Oerie, Pattensen-Mitte, Reden, Schulenburg, Vardegötzen a Thiedenwiese.\n\n\n"}
{"id": "425887", "url": "https://cs.wikipedia.org/wiki?curid=425887", "title": "Nesení kříže (Bosch, Gent)", "text": "Nesení kříže (Bosch, Gent)\n\nNesení kříže je obraz malíře rané nizozemské školy Hieronyma Bosche. Obraz se vyznačuje černým pozadím, kde absentuje jakákoliv příroda či nebe, na kterém jsou vyobrazeni převážně maškarně karikované tváře přihlížejících lidí. Dnes se nalézá v gentském Museu voor Schone Kunsten.\n\nNa tomto obraze se mistr odklonil od snahy o výchovné vyznění spíše k zachycení motivu bláznovství, který zachytil již dříve na \"Lodi bláznů\" nebo \"Fůře sena\".\n\nKompozice téměř čtvercového obrazu tvoří dvě úhlopříčky, kde na jejich průsečíku je pak hlava Ježíše Krista, ze které vyzařuje určitý klid v kontrastu k sousední hlavě se zlatým řetízkem s otevřenými řvoucími bezzubými ústy.\n\nDo obrazu jakoby nepatřila svým příčetným zjevem v levém dolním rohu umístěná svatá Veronika, která drží roušku s obrazem Ježíše. Oproti ní v pravém rohu naopak vyniká nenávistně vyhlížející lotr s provazem kolem krku, který na sebe váže dvě zaujaté tváře. Za touto trojicí vyrůstá schována tajemně odcizená postava s kloboukem mnoha odstínů a zlatými nitkami.\n\nAč každá postava má naprosto rozdílné oblečení, výraz a rysy, tvoří dohromady určitou zmatenou jednotu.\n\nBosch vytvořil obraz na dubovou desku. Pro základ nanášel minium neboli suřík, vápenné mléko s živočišným lepidlem, izolující olej a na to druhou vrstvu minia. Skica je vytvořena nanesením černého pigmentu a vodnatého pojiva. Poté používá lazuru. Někdy jsou patrné zásahy mistrova pera. Je zde také vidět novátorství v použití běle pro rozjasnění.\n"}
{"id": "425889", "url": "https://cs.wikipedia.org/wiki?curid=425889", "title": "Boček z Kunštátu a Poděbrad", "text": "Boček z Kunštátu a Poděbrad\n\nBoček z Kunštátu a Poděbrad (před 1350 – 1373) byl původem moravský šlechtic z rodu pánů z Kunštátu a zakladatel české poděbradské větve.\n\nJeho otcem byl Gerhard z Kunštátu. První písemná zmínka o Bočkovi z Kunštátu pochází z roku 1350, kdy se uvádí v souvislosti s udělením práva na statky spadlé na krále (odúmrť, konfiskace). Boček se stal oblíbencem krále Karla IV. a jeho přízně dokázal využít. Původem moravský šlechtic získával postupně statky v Čechách, kde rozšířil moc svého rodu. Centrum nové větve, město Poděbrady, získal sňatkem s Eliškou, dcerou Hynka Žlebského z Lichtenburka Roku 1353 Boček se stal královským číšníkem a uváděl se s predikátem \"\"z Poděbrad\".\" Díky přízni Karla IV. získal i další majetky ve východních Čechách, vedle toho však soustředil svůj zájem i na Moravu, kde se zajímal např. o oblast Hostýnských vrchů. Zde založil nový hrad Obřany, který dostal název podle sídla jeho nepřímého předka Gerharda ze Zbraslavi a Obřan. V tomto případě však narazil na zájmy moravského markraběte Jana Jindřicha, jehož proti Bočkovi podpořil jeho královský bratr Karel IV., který nařídil, aby rozestavěný hrad byl rozbořen. Výsledkem této činnosti bylo vzájemné usmíření a postoupení Bočkova hostýnského majetku moravskému markraběti. Boček však v roce 1371 získal významné panství hradu Litice ve východních Čechách. V roce 1373 zemřel.\n\nBoček z Kunštátu a Poděbrad měl čtyři potomky. Jeho statky zdědil nejstarší syn Boček starší z Poděbrad. Druhý syn Hynek se uvádí pouze roku 1375, další syn Ješek (Jan) se uvádí v letech 1376–1393. Dcera Alžběta byla abatyší u sv. Jiří v Praze.\n\nBoček z Kunštátu a Poděbrad (1350–1373)\n"}
{"id": "425896", "url": "https://cs.wikipedia.org/wiki?curid=425896", "title": "Lelekovice (hrad)", "text": "Lelekovice (hrad)\n\nHrad Lelekovice je zřícenina hradu, která se nachází poblíž kostela svatého Filipa a Jakuba v obci Lelekovice v okrese Brno-venkov v Jihomoravském kraji. Hrad se poprvé zmiňuje v roce 1358. Drželi ho členové rodu z Lelekovic, ovšem roku 1401 ho obsadili odpůrci markraběte Jošta. Proti nim zakročil sudí Erhart ze Skal, který hrad s použitím palných zbraní dobyl. Hrad byl pobořen a roku 1412 získal lelekovické zboží jako odměnu právě Erhart, který však již sídlo neobnovil. Zbytky hradu jsou chráněny jako kulturní památka České republiky.\n\n"}
{"id": "425899", "url": "https://cs.wikipedia.org/wiki?curid=425899", "title": "Bašár al-Asad", "text": "Bašár al-Asad\n\nBašár Háfiz al-Asad (* 11. září 1965 ad-Darbasíja; arabsky ‏بشار حافظ الأسد, Baššār Ḥāfiẓ al-Asad), je od roku 2000 prezidentem Sýrie. Jeho otcem je předchozí prezident Háfiz al-Asad.\n\nNarodil se jako druhorozený syn, což ho vylučovalo z asadovských dynastických pravidel dědění. Proto mohl studovat. Bašár Háfiz al-Asad vystudoval na univerzitě v Damašku a na Western Eye Hospital v Londýně lékařství a chtěl se stát očním lékařem. Začal kariéru oftalmologa, v Londýně se seznámil s Londýňankou syrského původu Asmu al-Akhras. Po nešťastné dopravní nehodě roku 1994, ve které přišel jeho starší bratr Basil al-Asad o život, se navrátil do Sýrie, z rozhodnutí otce se stal jeho vybraným nástupcem. Absolvoval vojenskou akademii v Homsu.\n\nSe ženou Asmou mají tři děti.\n\nPo smrti jeho otce na srdeční infarkt 10. června 2000 byl v ústavě Syrské republiky změněn minimální věk na kandidaturu do prezidentského křesla, takže se mohl ve svých 34 letech stát otcovým následníkem. O měsíc později 10. července 2000 byl oficiálně zvolen v referendu 97,29 % hlasů prezidentem. V roce 2005 se musel s armádou stáhnout z okupovaného území Libanonu po propuknutí tzv. libanonské cedrové revoluce.\n\nS Bašárovým nástupem k moci byly spojovány naděje na uvolnění a reformu syrského režimu strany BAAS, která je v Sýrii u moci od roku 1963. Hovořilo se dokonce o tzv. damašském jaru. Krátké období reforem z roku 2000 však proměnu režimu zevnitř nakonec nepřineslo.\n\nForma vlády, kterou staví Bašar al-Asad, je dnes politology považována za autoritářský režim. Asad vlastní režim popisuje jako sekulární, nicméně pozorovatelé a zahraniční experti popisují, že u moci se drží etnickými a sektářskými tlaky.\nAčkoli byl dříve Asad viděn jako místní a mezinárodní, tedy mezi arabskými státy výjimečným, očekávání odborníků nenaplnil, když tvrdě zasáhl (a vojensky obléhal) podporovatele Arabského jara, čímž způsobil konflikt dnes známý jako Syrská občanská válka. Syrská opozice, EU, Spojené státy a většina státu Arabské ligy vyzvali Asada k rezignaci. Během syrské občanské války byl Asad obviněn za válečné zločiny a zločiny proti lidskosti organizaci OSN.\n\nV roce 2007 byl zvolen ještě jednou na další sedmileté období. Asad se hlásí k náboženskému směru alavitů. Od roku 2011 je terčem mezinárodní kritiky v souvislosti s jeho bojem proti rebelům v syrské občanské válce, která stále trvá (2018). V roce 2013 byl jeho režim obviněn vládami některých členských států OSN ze zneužití mezinárodně zakázaných chemických zbraní, jejich použití však nebylo dosud prokázáno.\n\nKoncem dubna 2014 Asad ohlásil svou kandidaturu v prezidentských volbách. Byly to po desetiletích první prezidentské volby s více kandidáty. Tyto volby vyhrál a 16. července 2014 složil v damašském paláci prezidentskou přísahu na třetí sedmileté období. Evropská unie volby považuje za nelegální, spojenci Damašku naopak za demokratické.\n\n\n"}
{"id": "425901", "url": "https://cs.wikipedia.org/wiki?curid=425901", "title": "Cædwalla", "text": "Cædwalla\n\nCædwalla (výslovnost \"ˈkædˌwɔːlə\"; narozen asi 659, zemřel 20. dubna 689) byl  anglosaským králem Wessexu z rodu Cerdikovců přibližně od roku 685 do doby, než v roce 688 abdikoval. Jeho jméno je odvozeno od velšského jména Cadwallon. Jako mladík byl vyhoštěn z Wessexu a během tohoto období vytvořil svou vojenskou družinu a zaútočil na království Sussex (kryje se zhruba se současným hrabstvím Sussex) a zabil jeho krále Æthelwealha. Cædwalla však nedokázal území Sussexu udržet a byl vyhnán Æthelwealhovými vévody. V roce 685 nebo 686 se stal králem Wessexu. Možná ho v této době zaměstnávalo potlačování konkurenčních dynastií, protože jeden raný zdroj zaznamenává, že Wessex byl ovládán „podkráli“ (\"subreguli\") až do vlády krále Cædwally.\n\nPo svém nástupu na trůn se Cædwalla vrátil do Sussexu a znovu ho dobyl. Dobyl také ostrov Wight, dopustil se genocidy, vyhladil zdejší vládnoucí dynastii a přinutil obyvatelstvo ostrova mečem, aby se vzdalo své pohanské víry a přijalo křesťanství. Získal kontrolu nad oblastí současného hrabství Surrey a nad královstvím Kent. V roce 686 instaloval svého bratra Mula coby krále Kentu. Mul o rok později uhořel při vzpouře svých poddaných a Cædwalla se vrátil a možná vládnul Kentu po nějakou dobu osobně.\n\nCædwalla byl zraněn během dobývání ostrova Wight a možná z tohoto důvodu v roce 688 abdikoval, aby se nechal v Římě pokřtít. Do Říma dorazil v dubnu 689 a byl pokřtěn papežem Sergiem I. v sobotu před Velikonocemi. Zemřel o deset dní později 20. dubna 689. Jeho nástupcem na trůnu Wessexu se stal král Ine.\n\nHlavním zdrojem pro události v království Západních Sasů je \"Historia ecclesiastica gentis Anglorum\" (Církevní dějiny národa Anglů), kterou napsal asi roku 731 northumbrijský mnich a kronikář Beda Ctihodný. Beda získal spoustu informací o Cædwallovi od winchesterského biskupa Daniela. Bedův zájem spočíval primárně v christianizaci Západních Sasů, ale když vypráví historii církve, zabývá se významně i historií Západních Sasů a Cædwallou. Soudobý hagiografický text \"Život sv. Wilfrida\" sepsaný blíže téměř neznámým Štěpánem z Riponu také zmiňuje Cædwallu. Dalším užitečným zdrojem je \"Anglosaská kronika\", soubor análů shromážděných ve Wessexu na konci 9. století pravděpodobně na příkaz krále Alfreda Velikého. K \"Anglosaské kronice\" je připojen seznam králů a dob jejich vlády, známý jako \"Západosaský genealogický královský seznam\". Existuje také šest dochovaných listin, i když některé mají pochybnou pravost. Tyto listiny byly dokumenty vypracovanými, když králové věnovali půdu svým přívržencům nebo církvi. Představují jedny z nejstarších listinných pramenů v Anglii.\n\nKe konci 7. století ovládali Západní Sasové západní část jižní Anglie, ačkoli přesné hranice jejich území jsou těžko definovatelné. Na západ od nich rozkládalo domorodé keltské království Dumnonia (na území současných hrabství Devon a Cornwall). Na sever od nich byla Mercie, jejíž král Wulfhere během své vlády v jižní Anglii dominoval. V roce 674 po něm nastoupil jeho bratr Æthelred, který byl podél hranice s Wessexem méně vojensky aktivní než Wulfhere. Přesto Západní Sasové nezískali zpět územní zisky, kterých dosáhl Wulfhere. Na jihovýchodě bylo království Sussex (nynější hrabství Sussex) a na východě byli Východní Sasové, kteří ovládali Londýn.\n\nNe všechna místa zmiňovaná v \"Anglosaské kronice\" lze identifikovat, ale je zřejmé, že Západní Sasové bojovali na severu současného hrabství Somerset, na jihu současného hrabství Gloucestershire a na severu současného hrabství Wiltshire, a to jak proti britským Keltům, tak i proti mercijským protivníkům. Směrem na západ a na jih je důkazem rozsahu západosaského vlivu skutečnost, že král Cenwalh, který vládl v letech 642–673, je zmíněn jako první saský patron opatství v Sherborne (hrabství Dorset, viz mapka); podobně je král Centwine (676–685) prvním saským patronem opatství v Glastonbury (hrabství Somerset, viz mapka). Nepochybně se tyto kláštery v té době nacházely na území Wessexu. Na západě v Devonu bylo město Exeter pod západosaskou kontrolou od roku 680, protože pozdější  mohučský arcibiskup Bonifác se tam vzdělával zhruba v té době. \n\nBeda Ctihodný tvrdí, že Cædwalla byl „\"odvážný mladý muž z královského rodu Gewissæ\"“, a udává jeho věk asi třicet let v době jeho smrti v roce 689. Z toho se odvozuje rok Cædwallova narození: asi rok 659. Jméno kmene „Gewisové“ používá Beda Ctihodný jako ekvivalent k termínu „Západní Sasové“: genealogie Západních Sasů sledují jejich předky zpátky až k údajnému eponymnímu praotci jménem „Gewis“. Podle \"Anglosaské kroniky\" měl být Cædwalla synem Coenberhta („krále na území Západních Sasů“), a byl tedy jako potomek krále Ceawlina i potomkem krále Cerdika, jenž měl jako první Gewis přistát v Anglii. Zdá se však, že mnoho problémů a rozporů v \"Západosaském genealogickém královském seznamu\" je částečně způsobeno snahou pozdějších jeho opisovačů prokázat, že každý král na seznamu byl potomkem krále Cerdika a s Cædwallovým rodokmenem je tedy potřeba zacházet opatrně. Jeho jméno je anglicizovaná forma keltobritského jména „Cadwallon“, což může naznačovat jeho keltské (\"brythonské\") předky. \n\nPrvní zmínka o Cædwallovi je v \"Životě sv. Wilfrida\", ve kterém je popsán jako šlechtic žijící ve vyhnanství v lesích Chiltern (na severozápad od Londýna, viz mapka) a Andred (v jihovýchodní Anglii zhruba na pomezí Sussexu a Kentu, viz mapka). V 7. století nebylo neobvyklé, že budoucí král strávil část života v exilu, než získal trůn. Dalším prominentním příkladem je třeba northumbrijský král Oswald. Podle \"Anglosaské kroniky\" v roce 685 Cædwalla „\"začal bojovat o království\"“. Vzdor svému vyhnanství byl schopný shromáždit dost vojenské síly, aby porazil a zabil sussexského krále Æthelwealha. Brzy byl však vyhnán Æthelwealhovými vévody Berthunem a Andhunem, „\"kteří od té doby spravovali zemi\"“, možná jako králové.\n\nDle \"Anglosaské kroniky\" předal mercijský král Wulfhere ostrov Wight a údolí řeky Meon ve východní části současného hrabství Hampshire pod Æthelwealhovu kontrolu v roce 661. Ale podle Bedy Ctihodného k tomu došlo „\"krátce před\"“ misí sv. Wilfrida k Jižním Sasům v 80. letech 7. století, což znamená poněkud pozdější datum. Wulfherův útok na pahorkatinu Ashdown (v jižní Anglii na území současných hrabství Berkshire a Oxfordshire, viz mapka), \"Anglosaskou kronikou\" také datovaný do roku 661, se tak rovněž mohl uskutečnit později. Pokud by k těmto událostem došlo na počátku 80. let nebo krátce předtím, lze Cædwallovo napadení krále Ælthelwealha vysvětlit jako reakci na tlak Mercie.\n\nDalším náznakem existující politické a vojenské situace může být rozdělení západosaské diecéze se sídlem ve vesničce Dorchester-on-Thames (viz mapka) v 60. letech. Sídlem nové diecéze se stal Winchester ležící velmi blízko k hranici Sussexu. Beda Ctihodný vysvětluje rozdělení diecéze tím, že král Cenwalh byl unavený z franckých kázání biskupa v Dorchesteru. Pravděpodobnější ale je, že to byla reakce na tlak Mercie, který si vynutil západosaskou expanzi, jako jsou kupříkladu Cædwallovy vojenské aktivity, směrem na západ, jih a východ, spíše než na sever. Cædwallovy vojenské úspěchy mohou být příčinou toho, že v této době se termín „Západní Sasko“ začíná v soudobých zdrojích používat místo termínu „Gewisové“. Od této doby začali Západní Sasové vládnout jiným anglosaským národům.\n\nV roce 685 nebo 686 se Cædwalla stal králem Západních Sasů poté, co jeho předchůdce král Centwine odešel do ústraní kláštera. Není známo, zda Centwinova abdikace byla vynucena jeho nástupcem Cædwallou nebo byla dobrovolná. Když Cædwalla převzal kontrolu nad královstvím, jeho blízký příbuzný Cenred (asi 670/676–705/717) si dokázal udržet svou pozici „podkrále“ (\"subregulus\"). Ve starší verzi \"Historia Ecclesie Abbendonensis\" je Caedwalla popisován jako nástupce Cissy (?–699?), což naznačuje, že byl Cissa coby \"regulus\" (malý král) sesazen kolem roku 685. Cædwallova listina z roku 688 nese Cissův podpis, aniž by ale udávala jeho titul.\n\nBeda Ctihodný zmiňuje Cædwallovu dvouletou vládu končící rokem 688. Ale pokud jeho panování bylo kratší než tři roky, pak by mohl nastoupit na trůn v roce 685. \"Západosaský genealogický královský seznam\" zmiňuje jeho panování v délce tří let, s jednou variantou zmiňující dva roky.\n\nPodle Bedy Ctihodného byl Wessex před Cædwallovou vládou byl ovládán „podkráli“, jejichž území byla podmaněna a oni sami odstraněni, když se Cædwalla stal králem. Tento údaj se vykládal tak, že Cædwalla sám ukončil vládu „podkrálů“, ale Beda Ctihodný to přímo neříká. Beda Ctihodný pokládá smrt krále Cenwalha za začátek desetiletého období, ve kterém Západním Sasům tito „podkrálové“ vládli. V současnosti se klade Cenwalhova smrt do období kolem roku 673, což je však poněkud neslučitelné s Cædwallovými daty. Je možné, že Cædwallův předchůdce coby král Západních Sasů Centwine započal svou vládu jako spoluvládce, ale v době, kdy se Cædwalla stal králem, byl již uznávaný jako král jediný. Mohlo to být i tak, že „podkrálové“ byli další dynastickou větví západosaské královské linie, která soupeřila o moc s Centwinem a Cædwallou. Jejich vykreslení jako „podkrálů“ může být způsobeno nikoliv nestranným vylíčením situace, které Bedovi Ctihodnému poskytl winchesterský biskup Daniel, hlavní informátor o západosaských událostech. Je také možné, že ne všichni „podkrálové“ byli sesazeni. Král Bealdred, který vládl v oblasti současného hrabství Somerset a západního Wiltshiru, je zmíněn ve dvou darovacích listinách, jedné datované rokem 681 a další rokem 688. Nicméně oba dokumenty jsou některými historiky považovány za podvrhy. Situaci ještě více mate další darovací listina, tentokrát považovaná za pravou, prokazující, že Ineův otec král Cenred stále vládne ve Wessexu i po nástupu Inea na trůn.\n\nJakmile se Cædwalla stal králem, znovu zaútočil na Sussex, tentokrát zabil Berthuna a „\"statut provincie byl snížen na horší stav podřízenosti\"“. Rovněž dobyl ostrov Wight, který byl stále nezávislým jutským pohanským královstvím, dal zabít všechny obyvatele na ostrově a znovu ho osídlil svými vlastními lidmi. Dosavadní král ostrova Arwald zanechal jako své dědice své dva mladé bratry. Ti z ostrova uprchli, byli ale dopadeni v Stonehamu (viz mapka) v současném hrabství Hampshire a zabiti na příkaz Cædwally, ačkoli ho kněz přesvědčil, aby je nechal před popravou pokřtít. Beda Ctihodný také zmiňuje, že Cædwalla byl zraněn. Zotavoval se ze svých zranění, když ho kněz vyhledal, aby požádal o povolení pokřtít oba prince.\n\nV darovací listině z roku 688 Cædwalla uděluje pozemky ve Farnhamu (viz mapka) pro tamní klášterní kostel, takže je evidentní, že Cædwalla ovládal území současného hrabství Surrey. V roce 686 také napadl Kent a zřejmě založil klášter v Hoo (severovýchodně od Rochesteru, mezi řekami Medway a Temže, viz mapka). Místo krále Eadrika instaloval jako krále Kentu svého bratra Mula. Podle \"Anglosaské kroniky\" byl Mul během následné kentské vzpoury „\"spálen\"“ spolu s dvanácti dalšími. Cædwalla odpověděl obnoveným tažením proti Kentu, proměnil ho v pustinu a zanechal ho ve stavu chaosu. Po této druhé invazi mohl vládnout Kentu přímo.\n\nKdyž Cædwalla nastoupil na trůn Wessexu, nebyl pokřtěný a nepokřtěný zůstal po celou dobu své vlády. Ale ačkoli je často označován jako pohan, není to nutně nejvýstižnější charakteristika. Mohl být již křesťanem ve svém nitru, ale oddálil svůj křest na dobu podle svého výběru. Církev respektoval a listinné důkazy prokazují vícenásobné donace kostelům a náboženským stavbám. Když Cædwalla poprvé zaútočil na Sussex, byl Wilfrid u dvora krále Æthelwealha a po Æthelwealhově smrti se připojil ke Cædwallovi. \"Život sv. Wilfrida\" zaznamenává, že Cædwalla hledal u Wilfrida duchovní útěchu.\n\nBeda Ctihodný prohlašuje, že Cædwalla se zavázal věnovat církvi čtvrtinu ostrova Wight, pokud ostrov dobude, a že Wilfrid byl beneficientem, když byl slib splněn. Beda Ctihodný také říká, že Cædwalla souhlasil s tím, že se dědici krále ostrova Wight Arwalda nechají pokřtít dříve, než budou popraveni. Dvě z Cædwallových listin byly dary pozemků Wilfridovi a existují i ​​další důkazy o spolupráci Cædwally s Wilfridem a biskupem Východních Sasů Eorcenwaldem na vytvoření církevní infrastruktury pro Sussex.] Neexistuje však žádný důkaz, že by Wilfrid měl jakýkoli vliv na Cædwallovu sekulární činnost nebo na jeho vojenská tažení.\n\nWilfridovo spojení s Cædwallou mohlo být pro něj přínosem jiným způsobem: \"Život sv. Wilfrida\" tvrdí, že arcibiskup z Canterbury Theodore vyjádřil přání, aby se po něm Wilfrid stal arcibiskupem, a pokud je to pravda, může to být výrazem Wilfridova spojení s Cædwallovou nadvládou v jižní Anglii. \n\nV roce 688 král Cædwalla abdikoval a vydal se na pouť do Říma, pravděpodobně protože umíral na zranění, která utrpěl během bojů na ostrově Wight. Cædwalla nebyl křtěný a Beda Ctihodný tvrdí, že si král přál „\"získat zvláštní privilegium očištění křestem ve svatostánku požehnaných apoštolů\"“. Zastavil se ve francké říši v městečku Samer poblíž Calais, kde věnoval peníze na založení kostela. Rovněž je také zaznamenáno jeho přijetí u dvora krále Langobardů Cunincperta v severní Itálii. V Římě ho pokřtil papež Sergius I. v sobotu před Velikonocemi (podle Bedy Ctihodného). Cædwalla obdržel křestní jméno Petr a krátce nato zemřel „\"stále ve svém bílém oděvu\"“. Pohřben byl ve svatopeterské bazilice. Bedova \"Historia ecclesiastica gentis Anglorum\" a \"Anglosaská kronika\" se shodují v tom, že Cædwalla zemřel 20. dubna. \"Anglosaská kronika\" ale říká, že zemřel sedm dní po svém křtu, i když sobota před Velikonocemi byla toho roku 10. dubna. Epitaf na jeho hrobce ho nazýval „Králem Sasů“.\n\nZdá se, že Cædwallův odjezd v roce 688 vedla k nestabilitě na jihu Anglie. Jeho nástupce král Ine abdikoval v roce 726, přičemž \"Západosaský genealogický královský seznam\" tvrdí, že vládl třicet sedm let. Z toho vyplývá, že jeho vláda začala v roce 689 místo roku 688. To by mohlo znamenat nestabilní období mezi abdikací krále Cædwally a nástupem krále Inea na trůn. Královský úřad se v roce 688 změnil také v Kentu, kde trůn převzal zřejmě mercijský klient Oswine. Existují důkazy o vlivu Essexu v Kentu v letech bezprostředně následujících po Cædwallově abdikaci.\n\nV roce 694 král Ine získal od Kentu náhradu 30 000 pencí za Mulovu smrt. Tento obnos představoval hodnotu života „korunního prince“ (\"æthelinga\") v saském systému Weregild. Zdá se, že král Ine si udržel kontrolu nad současným hrabstvím Surrey, ale neobnovil vládu nad Kentem. Moc žádného krále Wessexu nesahala potom tak daleko na východ až do vlády krále Egberta o sto let později.\n\n\n"}
{"id": "425902", "url": "https://cs.wikipedia.org/wiki?curid=425902", "title": "Obřany (hrad, okres Kroměříž)", "text": "Obřany (hrad, okres Kroměříž)\n\nObřany jsou zřícenina hradu v Hostýnských vrších poblíž Bystřice pod Hostýnem v okrese Kroměříž. Od roku 1973 jsou chráněny jako kulturní památka. Zbytky hradu se nachází na území přírodní rezervace Obřany.\n\nHrad založil před rokem 1365 Boček z Kunštátu a Poděbrad. Nazval ho podle zaniklého rodového sídla Obřany u Brna. Došlo však k tomu bez souhlasu moravského markraběte Jana Jindřicha i jeho bratra českého krále Karla IV. Ten nařídil demolici hradu, ale výsledkem bylo patrně jen pozastavení jeho další výstavby. Hrad byl v první polovině 15. století patrně provizorně využíván a zničen až za husitských válek.\n\nSe svou nadmořskou výškou 704 metrů je po nedalekém hradu Skalný druhým nejvýše položeným hradem na Moravě. Historik Václav Štěpán považuje toto tvrzení za mylné a uvádí výše položený hrad Rabštejn u Rýmařova ležící ve výši 805 m. n. m., případně slezský Koberštejn u Jeseníku ve výši 934 metrů.\n\nTorzo hradního zdiva je značně pobořeno a trvale podléhá destrukci, způsobené zvětráváním, vandalskými zásahy i pády stromů.\n\n"}
{"id": "425904", "url": "https://cs.wikipedia.org/wiki?curid=425904", "title": "Centwine", "text": "Centwine\n\nCentwine (narozen ?, zemřel po 685/686) byl anglosaský král Wessexu z rodu Cerdikovců (od roku 676). Vládl mezi lety 676 až 685/686, ale možná nebyl v té době jediným králem Západních Sasů. V roce 685 nebo 686 abdikoval a stal se mnichem. \n\n\"Anglosaská kronika\" zaznamenává, že se Centwine stal králem asi roku 676, coby nástupce krále Æscwina. Beda Ctihodný konstatuje, že po smrti krále Cenwalha „\"jeho podřízení vládci vzali na sebe království lidu a rozdělili si ho mezi sebou, drželi ho deset let\"“. Bedův nezájem o krále Æscwina a Centwina jako o pouhé „\"podkrále\"“ může odrážet názory příznivců krále Ina, jehož rodina vládla Wessexu v Bedově době. Pokud se tedy západosaské království po Cenwalhově smrti rozpadlo, zdá se, že během Centwinovy vlády bylo opět sjednoceno.\n\nZáznam k roku 682 v \"Anglosaské kronice\" uvádí, že „\"Centwine zahnal Brity k moři\"“. Toto je jediná událost v ní zaznamenaná za dobu jeho vlády. Aldhelm (zemřel roku 709), biskup ze Sherborne, ve své \"Carmina Ecclesiastica\" sepsané jednu generaci po Centwinově panování zaznamenal, že Centwine vyhrál tři velké bitvy. Kromě toho zmiňuje, že byl pohanem po část své vlády, přijal křesťanství a stal se patronem církve. Podle verze jeho rodokmenu uvedené v \"Anglosaské kroniky\" měl být jeho otcem král Cynegils, a tak měl být bratrem krále Cenwalha a možná i Cwichelma, krále Gewisů. Nicméně Aldhelm žádný takový vztah nezaznamená.\n\nKapitola 40 hagiografického textu \"Život sv. Wilfrida\" sepsaná blíže téměř neznámým Štěpánem z Riponu uvádí, že Centwine se oženil se sestrou královny Iurminburhy, druhé manželky northumbrijského krále Ecgfrithe. Její jméno není spolehlivě zaznamenáno a názor, že by měla být totožná s Dunnou, abatyší ve Withingtonu, je víceméně odmítán. Nicméně jejich dcera Bugga byla jeptiškou určitě, když jí Aldhelm věnoval verše, a pravděpodobně byla abatyší.\n\nCentwine měl abdikovat a stát se mnichem. Aldhelm píše, že „\"se vzdal bohatství a otěží vlády a zanechal své království ve jménu Krista\"“. Datum jeho smrti není známo. Na trůnu Wessexu ho nahradil uzurpátor Cædwalla.\n"}
{"id": "425906", "url": "https://cs.wikipedia.org/wiki?curid=425906", "title": "Weizmann", "text": "Weizmann\n\nWeizman(n) je židovské příjmení, mezi jehož nositele patřili především členové přední sionistické rodiny v Palestině. Mezi jeho známé nositele patří:\n"}
{"id": "425907", "url": "https://cs.wikipedia.org/wiki?curid=425907", "title": "Kostel svatého Michaela archanděla (Jiříkov)", "text": "Kostel svatého Michaela archanděla (Jiříkov)\n\nKostel svatého Michaela archanděla v Jiříkově v okrese Bruntál v Moravskoslezském kraji je barokní stavbou z roku 1787. Je zapsán na seznamu kulturních památek. Po roce 2000 zchátralý kostel od římskokatolické církve koupil místní řezbář Jiří Halouzka a zahájil jeho opravy. \n\nKostel byl vystavěn v roce 1787 na místě starší stavby z roku 1605. Z této stavby se zachovalo jádro věže. Ještě před polovinou 19. století byla původně plochostropá loď opatřena novým podhledem a zároveň byla upravena okna.\n\nPo roce 2000 vandaly poničený kostel koupil Jiří Halouzka. Kostel měl rozbitá okna, vytrhané píšťaly z varhan i podlahy. Nový majitel z něj nechal vyvézt suť a zasklít okna, vyměnit podlahy i schody na zvonici. Z jediného kusu dřeva vyřezal lustr a také sochy andělů, kteří se vznáší nad oltářem. V kostele pořádá adventní koncerty.\n\nPřibližně orientovaná stavba s krátkým, projmutě odsazeným, segmentově ukončeným kněžištěm. K jižní zdi kněžiště přiléhá čtyřboká sakristie. Loď má obdélný půdorys se zaoblenými východními nárožími. V ose západního průčelí vystupuje z hmoty rizalit hranolové věže. Fasády člení sdružené pilastry, které oddělují okna s půlkruhovým záklenkem (dodatečně sníženým do segmentu); fasádu nahoře uzavírá podstřešní římsový vlys.\n\nKněžiště je zaklenuto pruskou klenbou mezi pasy, dosedajícími na přízední pilíře. V síle východní zdi je umístěn oltářní výklenek zakončený konchou. Sakristie je zaklenuta vaelnou klenbou s výsečemi. Rovný strop lodi, nesený vysokými fabiony s oblými výsečemi, leží na přízedních pilířích.\n\n"}
{"id": "425916", "url": "https://cs.wikipedia.org/wiki?curid=425916", "title": "Kostel svaté Kateřiny (Stránské)", "text": "Kostel svaté Kateřiny (Stránské)\n\nKostel svaté Kateřiny ve Stránském je barokní stavbou, původně z roku 1616, upravenou po požáru (1768, úderem blesku) v roce 1780. V roce 1795 byla zrušena místní fara, kostel se stal filiálním. Kostel je chráněn jako kulturní památka České republiky.\n\nV roce 1616 Jan Kobylka z Kobylí nechal postavit luteránský kostel. V roce 1623 odkoupil kostel řád německých rytířů, kostel byl rekatolizován a zasvěcen sv. Kateřině. V roce 1749 byl přestavěn na nový barokní kostel. V roce 1768 úder blesku kostel poškodil a byl opraven až v roce 1780. Jeho opravu dotovali místní rodáci bratři Schieblové. V roce 1795 byla zrušena fara, kostel se stal filiálním kostelem.\n\n"}
{"id": "425917", "url": "https://cs.wikipedia.org/wiki?curid=425917", "title": "Ludvík Colloredo-Waldsee", "text": "Ludvík Colloredo-Waldsee\n\nLudvík Colloredo-Waldsee (1631 – 1693 Vídeň) byl členem rodu Colloredů z Waldsee. Byl druhým držitelem colloredského fideikomisu s centrem v Opočně.\n\nLudvík by synovcem a dědicem všech statků Rudolfa Colloreda (1585–1657). Strýc mu již v létě 1654 dopomohl ke komornické funkci u dvora arcivévody Leopolda. Ludvík, který se nejprve uplatnil v císařské armádě, se na rozdíl od svého předchůdce pokusil výrazněji prosadit u dvora Leopolda I. a za pomoci různých strategií se integrovat do vídeňské dvorské společnosti. Ve své snaze ovšem uspěl až v pozdějším věku: u dvora dlouho zastával jen málo významné funkce (císařský komorník a skutečný tajný rada), ale v letech 1683–1690 již působil jako hejtman trabantské gardy s ročním platem 600 zlatých. Poslední tři roky pak strávil v prestižní funkci hejtmana harcířské gardy s platem 2 000 zlatých a jako první člen rodu se tedy u dvora výrazněji prosadil; na nejvyšší funkce však nedosáhl. Ve dvorské společnosti se přesto zviditelnil ještě tím, že si ve Vídni již v roce 1655 pořídil vlastní dům se zahradou na předměstí a navíc se oženil s členkou významného rodu Marií Zuzanou Eleonorou ze Sinzendorfu, s níž však nezplodil mužského potomka.\n\nLudvík se též staral o své venkovské statky, které byly základem jeho postavení v soudobé společnosti. Byl to on, kdo přivedl v roce 1673 do Opočna řád kapucínů a založil tam kapucínský klášter, v jehož kostele (dokončen 1678) zřídil v kapli sv. Antonína rodovou hrobku. Rozšířil také majetek rodu o panství Dymokury (1671) a krátkou dobu držel také nedaleké Vokšice. Na sklonku svého života využil svého vzrůstajícího vlivu na dvoře Leopolda I. a dokonce se pokusil vylepšit colloredské fideikomisní zázemí tím, že plánoval ustavit druhý fideikomis, který by stejně jako ten opočenský dědila primogeniturní větev. Nový majorát se měl skládat z panství Dymokury a Smidary, jejichž cena neměla podle panovníkova nařízení přesahovat 400 000 zlatých. Povolení pro tento krok získal za věrné služby a zásluhy svých předků „in politicis et militaribus“ i za své vlastní od císaře Leopolda I. v roce 1690. Fideikomis se dal však založit pouze „per testamentum“, tj. Ludvík by musel změnit svou závěť a přidat do ní bod, v němž by nový majorát zřídil a stanovil jeho dědice. K tomu však nakonec z dosud neznámých příčin – možná, že za tím stála jeho žena a dcera, jimž více vyhovoval původní kšaft z roku 1671 – nedošlo, a tak byla obě panství nadále alodní.\n\nKromě severoitalských rodových panství, která držel po předcích, vlastnil Ludvík také jako první člen rodu statky v Dolních Rakousech. Někdy před rokem 1686 totiž získal panství Staatz, jež sloužilo jako tranzitní bod na jeho cestách na česká panství a vytvářelo též potřebné ekonomické zázemí pro jeho vídeňské pobyty. Panství, které stačil ještě rozšířit o sousední statek Siebenhirten, zůstalo v rodě až do 20. století. Kromě toho zakoupil i dolnorakouský Pölmb a Walpersdorf a Colloredové se těmito akvizicemi stali příslušníky „federální“ šlechty, jež vlastnila pozemkový majetek ve více zemích najednou a snažila se dlouhodobě zakotvit ve společnosti habsburského dvora ve Vídni.\n\nHrabě Ludvík nakonec v dunajské metropoli i zemřel. Byla to symbolická tečka za jeho životem a potvrzuje to i fakt, že byl pochován – protože v posledních letech změnil svůj názor a demonstroval tím zřejmě věrnost vídeňskému dvorskému prostředí –v místním františkánském klášterním kostele sv. Jeronýma pod oltářem sv. Šebestiána, kde si přál zřídit rodinnou hrobku.\n\nLudvíka Colloreda přežila pouze jedna dcera jménem Marie Antonie Colloredo († 1738), jež se provdala do mocného rodu Montecuccoli. Získala podle dohody z roku 1701 česká alodní panství Dymokury a Smidary, dolnorakouský Walpersdorf a palác ve Vídni se zahradou na předměstí. Proslula jako šetrná hospodářka a svůj majetek odkázala Kamilu Colloredovi z další větve rodu.\n\nColloredský fideikomis ale jako žena zdědit nemohla, ten spolu s některými dalšími statky v Čechách, Dolních Rakousích a severní Itálii získal Jeroným Colloredo-Waldsee, markýz di Santa Sophia (1674–1726) z další větve rodu.\n\n\n"}
{"id": "425920", "url": "https://cs.wikipedia.org/wiki?curid=425920", "title": "Jubilejní háj", "text": "Jubilejní háj\n\nJubilejní háj je lesní park v Týně v Třebíči. Zbudován byl v roce 1938 ke dvacátému výročí Československé republiky. Rozkládá se na svahu údolí Týnského potoka při Hladovém rybníce mezi ulicemi Koutkovou, Táborskou a Budíkovickou. Jeho funkční součástí jakožto místa oddychu je i dětské hřiště u obratiště MHD. Celková plocha jubilejního háje činí asi 1 ha, lesní porost měří na délku asi 270 m.\n\nJubilejní háj zbudovala týnská osvětová komise s přispěním tehdy ještě samostatné obce Týnské. Jako místo byla zvolena stráň nad Týnským potokem a rybníkem Hladovým při polní cestě. Slavnostního otevření 28. srpna 1938 byly přítomny asi dva tisíce osob. Během nacistické okupace Týňané památník uschovali. Po válce byl obnoven v září 1948. Neudržován a pozapomenut přečkal památník dobu komunistické doby nesvobody. Obnova jubilejního háje byla dokončena v březnu 1990.\n\nNa pamětní desce uprostřed jubilejního háje, mající připomínat dvacáté výročí osvobození vlasti od cizí nadvlády, jsou portréty prvních dvou prezidentů Československé republiky: T. G. Masaryka a Edvarda Beneše a pod nimi nápis\n\nTento nápis je zkrácenou citací této části proslovu prezidenta Beneše nad rakví T. G. Masaryka:\n\nJubilejní háj pravidelně hostívá vzpomínková shromáždění k uctění památky T. G. Masaryka a výročí obnovení československého státu. Přístupný je pěšinou podél Týnského potoka od ulice Táborské i z ulice Budíkovické od Týnského rybníka. Sám památník je chodníkem napojen na komunikace Koutkovy ulice. V roce 2017 byl památník rekonstruován. Generální oprava památníku proběhla při příležitosti výročí 100 let od vzniku republiky. Památník byl posouzen a jeho stav byl shledán jako nevyhovující, byl nahrazen věrnou kopií.\n"}
{"id": "425923", "url": "https://cs.wikipedia.org/wiki?curid=425923", "title": "Veronika se rozhodla zemřít", "text": "Veronika se rozhodla zemřít\n\nVeronika se rozhodla zemřít (portugalsky \"Veronika decide morrer\") je román brazilského spisovatele Paula Coelha, vydaný poprvé roku 1998 v Rio de Janeiru. V Česku vydalo nakladatelství Argo v roce 2000, přeložila Pavla Lidmilová.\n\nRomán je druhým dílem trilogie nazvané \"A dne sedmého…\" Všechny tři knihy nám ukazují, že veliké změny se dějí během krátké doby. Poslední díl trilogie se jmenuje Ďábel a slečna Chantal a první díl U řeky Piedra jsem usedla a plakala.\n\nPříběh o mladé slovinské dívce, která ačkoliv, nebo právě proto, že má všechno, spolyká velké množství prášků na spaní a smířená sama se sebou čeká na smrt. Jenomže přežije a probouzí se v psychiatrické léčebně Villete, kde ji doktor oznámí, že její srdce nevydrží déle než týden. A právě v těchto posledních dnech zažívá největší překvapení, nejkrutější pravdy a nejvroucnější lásku svého života.\n\nHlavní poselství knihy spočívá v tom, že si čtenář uvědomí, jak moc si je jist svým životem, dny, týdny a roky utíkají a on si možná – pokud vůbec – na stará kolena uvědomí, jak nenávratně je každý okamžik na Zemi vzácný. Hlavní hrdinka knihy prožívá každý svůj den jako poslední, protože jí lékař sdělí, že její srdce bylo nevratně poškozeno a nikdo jí nemůže zaručit, že se zítra probudí.\n\nVeronika se v léčebně zamiluje do schizofrenika Eduarda, který jí dává poznat dosud netušené rozměry lidského bytí, učí ji radovat se z každé maličkosti, rozkvetlé květiny či východu slunce…\n\nPodrobnější obsah knihy:\n\nPíše se jedenáctý listopad roku 1997 a Veronika se rozhodla zemřít. Spolykala čtyři balení prášků na spaní. Co jí to dalo práce, než je sehnala. Půl roku jí to trvalo. A důvod. Snad že se jí zdá jeden den jako druhý a ona se na to už nemůže dívat. A hlavně vlastně nežije takový život jaký by ve skrytu své duše chtěla. Živit se hudbou na klavír. Všichni jí to rozmlouvali, a tak se nakonec stala knihovnicí. Pevná pracovní doba, jistota zaměstnání. No prostě ideál. Ale jak pro koho.\n\nPokus se jí nepovedl. Probrala se v psychiatrické léčebně Villete úplně nahá, napojená na spoustu hadiček a připoutaná k lůžku. Celé tělo ji bolelo. Po čase přišel doktor. Sdělil jí, že byla čtrnáct dní v kómatu a že jí ty prášky, co spolykala, poškodily srdce a to se maximálně za pět dní zastaví úplně. Do té doby jí budou dávat povzbuzující injekce, aby jí bylo alespoň trochu lépe.\n\nKdyž jí pustili z lůžka a trošku se sebrala, tak začala dělat věci, které před tím nikdy nedělala a říkat lidem věty, které se před tím neodvážila vyslovit ze strachu z odsouzení. Teď, když věděla, že umře, jí to bylo jedno. A najednou začala pociťoval chuť žít. Cosi se změnilo. Vědomí smrti v ní probudilo touhu po životě. A ne jen u ní. V léčebně všichni pacienti věděli, co Veronika prožila a že brzy umře. Se smrtí se zde setkávali poměrně často, ale ne u takhle mladého a krásného děvčete.\n\nVeronika si každý večer uskutečňovala svůj sen. Hrála na klavír. Nejdříve jen tak pro sebe a později pro schizofrenního Eduarda, zahradu, hvězdy, měsíc a hory v dáli.\n\nPoslední večer před koncem termínu, který jí lékař stanovil. Spolu s Eduardem ruku v ruce utekli do centra města. Zašli si do restaurace na honosnou večeři, popili značkové víno a k ránu se zašli podívat na hradby, kde společně usnuli. Brzy ráno je probudil hlídač hradu a považujíce je za bezdomovce vyzval je k odchodu do městské noclehárny. Byl totiž listopad a to je v Slovinsku pořádná zima. Eduard se probral jako první. Mysleje si, že Veronika již není mezi živými. Najednou se její víčka pohnula a ona otevřela oči. Oba to považovali za zázrak a byli rádi, že mají den života navíc.\nMezitím v léčebně zjistili, že jim dva pacienti chybí. Doktor měl o incidentu napsat hlášení, ale když zjistil, o koho se jedná, tak se usmál a byl rád, že jeho pokus s Veronikou vyšel. Zase má touhu žít. A svůj čin snad už v budoucnu nezopakuje.\n\nKdyž totiž Veroniku přijímal, tak se rozhodl vyzkoušet na ní svou teorii o léčbě. Každý den jí dával injekci Fenotalu, léku, který dokáže v těle nasimulovat srdeční záchvat, a Veronice řekl, že má jen pět dní života. Léčba spočívá v tom, že vědomí smrti podněcuje touhu žít. Teď ho jen trochu trápilo svědomí, že Veronice neřekl pravdu, než s Eduardem utekla.\n\n"}
{"id": "425924", "url": "https://cs.wikipedia.org/wiki?curid=425924", "title": "Kostel Nejsvětější Trojice (Albrechtice u Rýmařova)", "text": "Kostel Nejsvětější Trojice (Albrechtice u Rýmařova)\n\nŘímskokatolický kostel Nejsvětější Trojice v Albrechticích u Rýmařova je barokní stavbou z roku 1752. Kostel je zapsán na seznamu kulturních památek České republiky.\n\nPrvní zmínky o dřevěném kostele v Albrechticích se datují do roku 1351 (jeden pramen uvádí rok 1213). V roce 1655 byl postaven nový kostel s vlastní farností, ke které byly přifařeny vedlejší kostely Břidličná a Stránské. V roce 1655 byl přestavěn do barokní podoby a v té době pařil řádu německých rytířů. V roce 1751 kostel vyhořel a v roce 1752 byl přestavěn. Vlastníkem je římskokatolická církev. Kostel byl využíván ještě v sedmdesátých letech 20. století. Dle pramenu z roku 2006 byl kostel zanedbán a zdevastován. Předpokládané náklady na opravu nebo zakonzervování se pohybovaly v částce pěti milionů korun.\n\nJednolodní orientovaná stavba na půdorysu latinského kříže ukončená mělkou apsidou s čtyřbokou sakristií na východní straně. V příčné ose bočních zdí jsou obdobně protilehlé apsidy pro boční oltáře. Apsida zakončuje západní (vstupní) část. Nad vstupním průčelím navazuje hranolová zvonice zakončena kopulí. V 19. století v rámci úprav byla v západní části kostela vestavěna hudební kruchta.\n\nLoď má valenou klenbu s výsečemi mezi pasy, uprostřed křížově. Strop byl zdoben freskami s figurálními motivy kruhového, oválného nebo půlkruhového tvaru symetricky rozmístěné na celé ploše stropu. Podle inventáře z roku 1800 byl v kostele oltář svaté Trojice, po pravé straně malý oltář sv. Jana Nepomuckého a vlevo oltář sv. Antonína Paduánského. V inventáři byly uvedeny monstrance, ciborium, kalich, svícen, tácky, kříže používané při pohřbu, kříže na oltářích, šest obrazů, dva zvony a další předměty ze dřeva, cínu a mosazi. V roce 1862 popis uváděl, že se v kostele nacházely tři oltáře, zdobená křtitelnice, varhany s několika hudebními nástroji na kůru, dva malé zvony ve věži a křížovou cestu v obrazech. V roce 1821 byl zavěšen do věže třetí zvon. V roce 1910 byly pořízeny nové varhany u firmy bratří Riegerových, kostel vydlážděn a vymalován podle plánů firmy Josef Hubsch z Prahy. V roce 1913 byly Spolkem svaté Terezie postaveny nové tři oltáře. V roce 1918 byly pořízeny nové varhanní píšťaly na místo rekvírovaných za první světové války. Taktéž zvony byly pořízeny nové a vysvěceny v roce 1925.\n\n"}
{"id": "425926", "url": "https://cs.wikipedia.org/wiki?curid=425926", "title": "Boček starší z Poděbrad", "text": "Boček starší z Poděbrad\n\nBoček starší z Poděbrad byl pokračovatel poděbradské větve rodu pánů z Kunštátu. \n\nJeho otcem byl Boček z Kunštátu a Poděbrad. První písemná zmínka o Bočkovi z Poděbrad pochází z roku 1375, kdy je zmiňován v souvislosti s udělením dědictví po zemřelém otci. Roku 1377 se uvádí jako ženatý s Eliškou, které zapsal věno na Potštátu. Jako nejstarší syn zdědil většinu otcových statků a pokračoval v jeho šlépějích. Se svými bratry žil v majetkové shodě. Soustředil se zejména na dědictví ve východních Čechách. Roku 1376 mu zastavil Karel IV. hrad Lipnici za 4000 kop grošů. Boček pokračoval v koupi dalších panství (např. Rychmburk, Rychmberk) a roku 1408 koupil od svého příbuzného Erharta mladšího z Kunštátu panství hradu Bouzova. Do této smlouvy se jako kompenzační ustanovení dostal majetkový spolek a vzájemná dědičnost veškerých statků. Když kunštátská větev roku 1414 vymřela, spadla Bočkovi do klína většina těchto statků. Některé z nich si Boček ponechal, jiné prodal. \n\nBoček patřil k významným činitelům českého království. V letech 1377–1387 zastával funkci nejvyššího komorníka, případně podkomorníka. Po nástupu Václava IV. však dochází ke změně a Boček se s dalšími šlechtici připojil k těm, kteří nesouhlasili se způsobem vládnutí nového českého krále a založili panskou jednotu, která dokonce Václava IV. zajala. Boček se jako příznivec moravského markraběte Jošta dostal k dalším statkům a z nich plynoucím příjmům. Roku 1404 vystupuje Boček z Poděbrad poprvé ve funkci nejvyššího písaře. Téhož roku v létě byl uveden do čtyřčlenné rady, která spravovala zemi jménem krále. Roku 1415 přiložil svou pečeť pod stížný list proti upálení Jana Husa.\n\nV tomto období začal přidělovat některé statky svým dospívajícím synům. Boček mladší obdržel Bouzov, Viktorín hrad a panství Litice, nejmladší Hynek Poděbrady. Boček starší se sám pak psal s přídomkem \"z Kunštátu\". Počátkem roku 1417 Boček st. z Poděbrad zemřel. \n\nBoček měl syna Jana z Poděbrad, který se od roku 1406 uváděl \"\"z Kosti\",\" kterou vyženil. Zemřel však roku 1409, tedy dříve než otec. Bočkův další syn Boček mladší z Poděbrad se od roku 1416 uváděl s predikátem \"\"z Bouzova\".\" Další syn Viktorín z Poděbrad, který se od roku 1421 uváděl s přídomkem \"\"z Litic\",\" byl otcem českého krále Jiřího z Kunštátu a Poděbrad. Nejmladším synem byl Hynek, který se psal po Poděbradech. Boček starší měl též dceru Kateřinu, která působila jako klariska u sv. Františka v Praze.\n"}
{"id": "425927", "url": "https://cs.wikipedia.org/wiki?curid=425927", "title": "Jachad (nefunkční politická strana)", "text": "Jachad (nefunkční politická strana)\n\nJachad (hebrejsky: יחד, doslova: „Společně“) byla izraelská centristická politická strana. Nemá nic společného se současnou izraelskou politickou stranou Merec-Jachad.\n\nStranu vytvořil před volbami v roce 1984 Ezer Weizman. Weizman byl dříve členem Knesetu za stranu Cherut (potažmo Gachal), ale ze strany byl vyloučen pro své holubičí postoje vůči mírovému procesu a osadám na Západním břehu a za zvažování založení nové strany s Moše Dajanem.\n\nStrana ve volbách získala tři mandáty, které si mezi sebe rozdělili Weizman, Benjamin Ben Eliezer a Šlomo Amar. Strana byla pozvána do vlády národní jednoty Jicchaka Šamira a Weizman získal post ministra bez portfeje.\n\nZhruba v polovině funkčního období se strana sloučila se stranou Ma'arach, ze které se v roce 1992 stala dnešní Strana práce. Weizman se v roce 1988 stal ministrem vědy a technologií a v letech 1993 až 2000 byl izraelským prezidentem. Ben Eliezer od té doby sloučil jako ministr bydlení a výstavby, ministr komunikací, ministr obrany a ministr národní infrastruktury. Amar v následujících volbách svůj mandát neobhájil.\n\n"}
{"id": "425928", "url": "https://cs.wikipedia.org/wiki?curid=425928", "title": "Sanační průtok", "text": "Sanační průtok\n\nSanační průtok nebo též \"Minimální zůstatkový průtok (MZP)\" nebo také \"hygienický průtok\" je minimální stálý průtok ve vodním toku pod místem odběru (např. pro vodní elektrárnu, či vodárenské účely), který je nutný pro zachování jeho biologické rovnováhy (ochrana ryb a dalších vodních živočichů). Na jezech bývá řešen buď nehrazeným obtokem, či výřezem ve hraně jezu.\n\nČeský vodní zákon definuje minimální zůstatkový průtok jako „průtok povrchových vod, který ještě umožňuje obecné nakládání s povrchovými vodami a ekologické funkce vodního toku“, jeho výši stanovuje vodoprávní úřad. Vychází přitom z metodického pokynu MŽP dle § 36 Zak. 254/2001 Sb., který:\nKdy Q355d rozumíme takový průtok vody v korytě, ktery by v dlouhodobém průměru protékalo korytem po dobu 355 dnů v roce (obdobně tak Q330d, Q364d apod.). \n\n"}
{"id": "425931", "url": "https://cs.wikipedia.org/wiki?curid=425931", "title": "Smečno", "text": "Smečno\n\nSmečno je malé město ve Středočeském kraji, 7 km severozápadně od Kladna a 6 km jihozápadně od Slaného. Žije zde obyvatel.\n\nMěstečko se rozkládá v nadmořské výšce 340 až 375 metrů na návrší, mírně se sklánějícím k severovýchodu ke Slanému, na jihozápadě přecházejícím do roviny, táhnoucí se ke Kačici. Jeho střed tvoří rozlehlé protáhlé náměstí, jímž po délce probíhá hlavní silnice. V horní (západní) části náměstí stojí kostel Nejsvětější Trojice a sousoší Nejsvětější Trojice a v jeho sousedství zámek.\n\nNejstarší zmínka pochází z roku 1252, kdy se jako majitel zdejší tvrze připomíná vladyka Boleslav ze Smečna (\"Bolezlav de Zmecen\"). Roku 1418 zakoupil ves Smečno i s tvrzí Markvart z Martinic a s rodem Martiniců byly dějiny Smečna spojeny po dalších pět století. Markvartův syn Bořita, dvořan králů Ladislava Pohrobka a Jiřího z Poděbrad kolem roku 1460 rozšířil a přestavěl tvrz. Bohatnoucí Martinicové postupně rozšířili své smečenské panství na 17 vesnic a zařadili se mezi panské rody. Na žádost Hynka Bořity z Martinic, pozdějšího nejvyššího zemského sudího, povýšil 26. května 1510 král Vladislav Jagellonský ves Smečno na městečko pod novým názvem Muncifaj (z latinského \"Mons fagi\" = \"„Buková hora“\"); toto jméno, byť oficiálně užívané až do 19. století se však nevžilo. O pět let později, 28. prosince 1515, bylo Smečno učiněno městem, přičemž mu byl polepšen znak, udělený při prvním povýšení. Za Jiřího Bořity z Martinic byla v 80. letech 16. století zahájena přestavba pozdně gotické tvrze na mohutný renesanční zámek. Stavbu dokončil jeho synovec Jaroslav Bořita z Martinic, jeden z předních katolických politiků své doby. Jaroslav Bořita obratným využitím pobělohorských konfiskací ztrojnásobil svůj majetek a dosáhl hraběcího titulu a titulu vladaře domu smečenského. Ze škod třicetileté války se město brzy vzpamatovalo a skutečnost, že bylo sídlem jednoho z nejvlivnějších a nejbohatších šlechtických rodů v Čechách, přispívala k jeho rozkvětu.\n\nV městě Smečno \"(3205 obyvatel, poštovní úřad, telegrafní úřad, telefonní úřad, četnická stanice, Společenstvo různých živností, sbor dobrovolných hasičů)\" byly v roce 1932 evidovány tyto živnosti a obchody (výběr): lékař, 2 autodílny, biograf Sokol, 2 brusírny, 3 cihelny, hodinář, 11 hostinců, hudební škola, 3 kapelníci, knihař, lékárna, obchod s obuví Baťa, 2 pily, Schwarzenberský pivovar, pletárna, 4 sadaři, Občanská záložna, Živnostenská záložna, stavební družstvo, 2 stavitelé, 3 včelařství, 4 velkostatky, obchod s vínem, 3 zahradnictví, železářství.\n\n\nNachází se zde Základní škola Smečno, která je rozdělena do dvou částí. První až čtvrtý ročník spolu se školní družinou sídlí v budově na ulici Kačická. Výuka pátého až devátého ročníku se koná v budově na ulici Školská (tzv. Na boku).\n\nCentrum Smečna je chráněno jako městská památková zóna.\nV polích mezi Smečnem a Kačicí se nachází kamenný obelisk (pyrám), postavený roku 1847 na památku hraběte Karla Jana Nepomuka Clam-Martinice jeho úředníky.\n\n\n\n\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\n\n"}
{"id": "425932", "url": "https://cs.wikipedia.org/wiki?curid=425932", "title": "Bohumil Puskailer", "text": "Bohumil Puskailer\n\nBohumil Puskailer ( 2. září 1939 Bratislava - 7. července 2013 Bratislava) byl slovenský fotograf.\n\nStudoval medicínu, v šedesátých letech byl fotoreportérem ve slovenských periodikách. Fotografoval rovněž portréty známých slovenských osobností a Bratislavu. Po okupaci v roce 1968 emigroval do Kanady, později se usadil v Nizozemí. V emigraci vykonával povolání zubaře. Po roce 1989 se vrátil zpět na Slovensko.\n\n"}
{"id": "425935", "url": "https://cs.wikipedia.org/wiki?curid=425935", "title": "Olešenský potok", "text": "Olešenský potok\n\nNázev Olešenský potok má více vodních toků:\n\n"}
{"id": "425937", "url": "https://cs.wikipedia.org/wiki?curid=425937", "title": "Strach ze závazku", "text": "Strach ze závazku\n\nStrach ze závazku je pojem, který označuje chování osoby vyhýbající se dlouhodobým partnerským vztahům a svatbě. Jde o složitý problém, který může ovlivňovat celý osobní i pracovní život jedince.\n\nCommitmentphobia je termín používaný k označení osoby, která se hluboce obává vztahu a závazku. Pojem commitmentphobia užívají ve své knize Men Who Can't Love autoři Steven A. Carter a Julia Sokol (1987) . Kritika knihu nařkla z sexismu, protože téma zpracovávalo pouze mužský pohled, autoři pak napsali další knihu He's Scared, She's Scared, kde je pojem vztahován k oběma pohlavím.\n\nLidé trpící strachem ze závazku prohlašují, že prahnou po tom, navázat dlouhý romantický vztah a vstoupit do manželského svazku, ale že nemohou najít příhodného partnera a dlouhodobě s ním vydržet. Prahnou vlastně po tom, čeho se bojí nejvíce: po lásce a spojení. Toto paradoxní toužení vede k zmateným a neprůhledným vzorcům svádění a odmítání, což mívá emocionálně zničující následky. \n\nKlíčem k pochopení strachu ze závazku je rozpoznání, že toto chování má kořeny ve strachu – ať již strachu ze ztráty volby nebo strachu ze špatného rozhodnutí. V mysli člověka trpícího strachem ze závazku je rozhodnutí mít vztah považováno za sklapnutí pasti bez možnosti úniku. Jde o strach, který znehodnocuje život, protože může ovlivňovat mnoho oblastí včetně kariéry, vlastnictví atd. Každodenní rozhodování se tak může stát těžkým břemenem.\nK zmírnění strachu se používají fantazijní techniky, pomocí aktivní imaginace osoba vyplňuje mezery v pocitech nedostatečného emocionálního přilnutí. Problémem je, že může dojít k uchýlení se do světa fantazijních představ na úkor reálného života. Častější je také používání sebedestruktivních scénářů jednání, jako je náhlý odchod od partnera či z práce, kdy osoba sebe a okolí staví před neobhajitelné situace.\n\nAutoři Carter a Sokol popisují dva druhy chování: „aktivní“ strach ze závazku, tedy chování, pro které je charakteristický únik ze vztahu, a „pasivní“ strach ze závazku, kde je charakteristické přetrvávání oddanosti partnerovi, který odešel nebo nejeví zájem, touha po něm a bohatá produkce fantazijních usmiřovacích scénářů.\n\n\n\n\n"}
{"id": "425941", "url": "https://cs.wikipedia.org/wiki?curid=425941", "title": "Samostatná záchranná rota Rakovník", "text": "Samostatná záchranná rota Rakovník\n\nSamostatná záchranná rota Rakovník je jednotka Armády ČR.\n\nHlavním cílem samostatné záchranné roty Rakovník (SZR) je napomáhat obyvatelstvu v rámci Integrovaného záchranného systému České republiky (IZS ČR). Při vyskytnutí živelních pohrom a průmyslových katastrofách jsou vojenští záchranáři připraveni pomoci specializovanou technikou a svými dovednostmi. \n\n\nVyžádat síly vojenského záchranného útvaru může pouze oprávněná osoba. Zpravidla se síly vojenských záchranných útvarů vyžadují v situacích, kdy nemohou pomoci ostatní složky IZS, tedy při náročnějších haváriích, katastrofách nebo při jiných krizových situacích. Velitel útvaru pak vyčlení potřebnou techniku a odřady. Jednotky v rámci pohotovostní připravenosti vyrazí k zásahu.\n\nVojenské záchranné útvary (Rakovník a Olomouc) jsou určeny k plnění humanitárních úkolů v oblasti ochrany obyvatelstva. VZÚ při plnění humanitárních úkolů a pomoci IZS jsou vycvičeny k zásahu při těchto situacích:\n\n\nSamostatná záchranná rota je v rámci IZS přednostně určena pro případy těžšího charakteru a případy, kdy je mimo síly ostatních složek IZS dosáhnout ochrany obyvatelstva. Mezi případy, kdy jsou síly a prostředky vyčleněny přímo pro zásah patří:\n\n\n\n"}
{"id": "425944", "url": "https://cs.wikipedia.org/wiki?curid=425944", "title": "Ministr dopravy Izraele", "text": "Ministr dopravy Izraele\n\nMinistr dopravy Izraele (: , \"sar ha-tachbura ve-ha-betichut ba-drachim\") je člen izraelské vlády, který stojí v čele ministerstva dopravy. Dosud byl ministr dopravy přítomen každé izraelské vládě. Od roku 2009 je ministrem Jisra'el Kac ze strany Likud.\n\nBěhem své politické kariéry zastávali tento post tři premiéři (David Ben Gurion, Menachem Begin a Ariel Šaron) a tři prezidenti (Ezer Weizman, Moše Kacav a Šimon Peres).\n\n"}
{"id": "425945", "url": "https://cs.wikipedia.org/wiki?curid=425945", "title": "Slipknot", "text": "Slipknot\n\nSlipKnoT (též jen Slipknot) je americká metalová skupina, založená roku 1995 v Des Moines v Iowě. Skupina má celkem devět členů, mezi něž patří Corey Taylor (zpěv), Mick Thomson a Jim Root (kytary), Alessandro Venturella (baskytara), Jay Weinberg (bicí), Shawn Crahan (perkuse a vokály v pozadí), Sid Wilson (DJ), Craig Jones (samply a klávesy) a Tortilla Guy (perkuse).\n\nOproti dnešní devítičlenné sestavě byla při vzniku skupina tvořena pouze šesti členy – Anders Colsefni byl na pozici zpěváka, Donnie Steele a Josh Brainard hráli na kytaru, Joey Jordison hrál na bicí, Shawn Crahan na perkuse a Paul Gray na baskytaru. Z těchto původních členů již zůstal pouze Shawn Crahan.\n\nSkupina je známá především svým drsným osobitým stylem a také vzhledem – členové nosí stejné kostýmy v podobě pracovních kombinéz, bizarní masky a většina členů má přiřazeno číslo, jež slouží jako alias daného člena.\n\nTato kapela vznikla v roce 1993, kdy se dva kamarádi, Anders Colsefini a Shawn Crahan, rozhodli založit skupinu. Ovšem vše nešlo tak, jak chtěli, proto se kapela rozpadla a znovu se dala dohromady v roce 1995. Shawn Crahan kontaktoval svého kamaráda Paula Graye, který byl v té době v Los Angeles, který do skupiny vstupoval ještě se svým přítelem, Natahanem Jonasem Jordisonem. Ke skupině se postupem času přidávali další členové jako např. Donnie Steele a Josh Brainard, kteří hráli v různých místních kapelách. Shawn v té době vlastnil ve městě klub, kde skupina odehrála většinu svých koncertů.\n\nPoté za své vlastní peníze vydali své první album \"Mate. Feed. Kill. Repeat.\" Vydalo se ho 1 000 kusů a bylo okamžitě vyprodáno. Do skupiny vstoupil nový člen Craig Jones, který nahradil Donnieho Steela. Craig hrál původně na kytaru, ale po zjištění, že – jak sám tvrdil – byl jediný z celé kapely, kdo věděl, že něco podobného vůbec existuje, se začal naplno věnovat samplům a hře na klávesy. Jeho místo kytaristy nahradil další nový člen, Mick Thomson.\n\nKapela se začínala pomalu prosazovat a Shawn přivedl do kapely Coreyho Taylora, jež stojí za dnešními úspěchy Slipknot. To se ovšem nelíbilo Andersovi, a proto kapelu opouští a zakládá si vlastní.\nS příchodem Coreyho se kapela začala lišit od ostatních kapel. Každý člen dostal jedno číslo (od 0 do 8) a začali vystupovat v bláznivých kostýmech, např. Corey se převlékal za kněze. Později začali nosit kombinézy. Brzy přicházejí další dva noví členové Greg Welts a Sid Wilson. Ovšem Greg v kapele dlouho nevydrží a po dalších změnách i Chris Fehn, který v kapele působil do 18. 3. 2019, kdy byl vyhozen.\n\nPotom začala skupina spolupracovat s Rossem Robinsonem, který už měl zkušenosti jako producent s jinými, v té době již známými, kapelami. Slipknot sice dostali nabídky i od jiných společností, ale rozhodli se pro tu založenou Rossem.\n\nS touto společností tedy v roce 1999 Slipknot vydávali své již druhé album se stejným názvem jako sama skupina, \"Slipknot\". Album sklidilo obrovský úspěch po celém světě. Slipknot se vydali na turné za propagací svého alba na vyhlášený Ozzfest. Album se stalo velmi rychle platinovým.\n\nSlipknot se poté vydali na turné po USA s méně známými skupinami. Následovalo ohromné turné se skupinou System of a Down. Slipknot nevynechali ani starý kontinent, takže skoro žádný fanoušek nepřišel zkrátka.\n\nDalší vydané album neslo název \"Iowa\" (2001). Na toto album se upíral zrak mnoha hudebních kritiků i fanoušků a Slipknot opět nezklamali.\n\nDalším počinem bylo DVD \"Disasterpieces\", které se též stalo platinovým.\n\nAlbum vydané v roce 2004, a to \"\", vyvolalo mezi fanoušky rozporuplné reakce.\n\nV roce 2008 Slipknot vydali své již čtvrté album nazvané \"All Hope Is Gone\", které je už platinové v USA, Austrálii a Japonsku. Po vydaní alba se kapela vypravila na světové turné, které začalo jejich velkým návratem na pódia festivalu The Rockstar Tour. Kapela při novém CD a turné změnila image svých masek a kombinéz.\n\nV roce 2009 kapela zahájila turné v Japonsku. Potom pokračovali v Austrálii a Novém Zélandu. Měli vystoupit v Izraeli, ale podle zpráv kapely zde z rodinných důvodů nevystoupili. V Moskvě hráli na vyprodaném olympijském stadionu. Potom kapela přes Oslo, Stockholm a Berlín projížděla Evropu a následovalo Severoamerické turné, kterým zakončili světové turné nazvané All Hope is Gone Tour 2009.\n\n10. června 2009 měla kapela vystoupení v ostravské ČEZ Aréně.\n\nDne 24. května 2010 byl baskytarista kapely Paul Gray nalezen mrtvý v hotelovém pokoji Town Plaza hotel v Urbandale ve státě Iowa. Příčinou jeho smrti bylo předávkování morfinem a léky proti bolesti.\n\n11. března 2011 Slipknot oznámili prostřednictvím webu jméno baskytaristy, který na nadcházejícím koncertním turné nahradil zesnulého Paula Graye. Na jeho místo nastoupil Donnie Steele, který stál u zrodu kapely jako její první kytarista. Podle muzikantů ho vybrali proto, že se v posledních letech úzce spřátelil právě se Paul Grayem a mimo jiné byl v minulosti součástí kapely. „Donnie byl v kapele od začátku a místo toho, abychom hledali venku, zvolili jsme kvůli Paulovi člověka, který už v naší rodině je. Donnieho s Paulem pojilo veliké přátelství a nemůžeme přijít na jinou cestu, jak důstojně požehnat jeho památce než s někým, kdo tam s námi na startu byl. Všichni se zase těšíme na pódium, kde v létě uctíme Paulovu památku s našimi rodinami v Evropě a Brazílii,“ oznámila kapela. Donnie Steel brzy kapelu opustil a nahradil ho Alessandro Venturella.\n\nPo šestileté odmlce a ztrátě dvou zakládajících členů (Joey Jordison, Paul Gray) kapela vydala na podzim 2014 nové album \"\" jako poctu zemřelému baskytaristovi Paulu Grayovi. Po prvním týdnu prodeje v USA, Austrálii a Japonsku se stala na zdejších trzích nejprodávanější deskou. V ČR odstartovala na devátém místě prodávaných desek.\n\nKapela v rámci evropského turné k pátému albu vystoupila 27. 1. 2016 v pražské O2 Aréně.\nKapela v roce 2019 plánuje vydat své nové album, a Corey řekl, že nové album bude jejích poslední. Frontman kapely, Corey Taylor, prohlásil, že nové album bude temnější a brutálnější, než předešlá alba, na stejné úrovni jako druhé album lowa.\n\n\nSkupina se proslavila nejen hudbou, ale také svými koncerty. Když se začnou mezi sebou mlátit nebo po sobě házet různé předměty. Mezi vrcholy show patřilo, to když Joey a jeho celá souprava bubnů vyjela do vzduchu a natočila se o devadesát stupňů dolů, Joey tedy koukal přímo do země, přitom stále bubnoval. Sid má zase v oblibě skákat mezi fanoušky. Už to dopadlo i s nalomenými patami a následným upoutáním na vozíček.\nSlipknot své fanoušky a koncerty milují. Podle svých slov by nemohli hrát, kdyby necítili živou podporu svých „maggots“, jak říkají svým příznivcům.\n\nPo smrti zpěváka Ronnieho Jamese Dia, který byl nalezen mrtev 16. 5. 2010, se musela světová heavy-metalová scéna vyrovnat s další nepříjemnou ztrátou. V pondělí 24. 5. 2010 byl, v pokoji hotelu Town Plaza na předměstí amerického města Des Moines, nalezen mrtvý Paul Gray, osmatřicetiletý baskytarista a zakládající člen skupiny. Jeho smrt byla způsobená předávkováním léků na bolest a morfiem.\n\nNyní v kapele hraje Alessandro Venturella přezdívaný V-Man.\n\n\nSlipknot, vydáno 2009\n\nIowa, vydáno 1.11.2011\n\nMate. Feed. Kill. Repeat. : SlipKnoT, Gently, Do Nothing-Bitchslap, Only One, Tattered & Torn, Confessions, Some Feel, Killers are Quiet.\n\nSlipknot : 742617000027, Sic, Eyeless, Wait and Bleed, Surfacing, Spit It Out, Purity, Liberate, Prosthetics, No Life, Diluted, Only One, Scissors, Eeyore.\n\nClan (Neoficiální vydání) : No Life, Prosthetics, Fall, Confessions, Spit it Out (Remix), Look At Me, Sucks, Interloper (Digipack), Predict, Switch (Skn'Libz'Panthera), Wait And Bleed (Terry Date Remix), Wait And Bleed (Bloody Mess Remix), Coleslaw (demo).\n\nIowa : The Heretic Anthem, Left Behind, My Plague, 515, People=Shit, Disasterpiece, Everything Ends, Gently, The Shape, I am Hated, Skin Ticket, New Abortion, Metabolic, Iowa.\n\nVol. 3 (The Subliminal Verses) : Duality, Vermilion, Vermilion Pt.2., Before I Forget, The Nameless, The Blister Exists, Prelude 3.0, Three Nil, Opium Of The People, Circle, Welcome, Pulse of the Maggots, Virus of Life, Danger – Keep Away.\n\nAll Hope Is Gone : All Hope Is Gone, Psychosocial, Dead Memories, Sulfur, Snuff, Execute, Gematria (The killing name), Vendeta, Butcher's Hook, Gehenna, This Cold Black, Wherein Lies Continue, Child of Burning Time, Till We Die. \n\n.5: The Gray Chapter : XIX, Sarcastrophe, AOV, The Devil in I, Killpop, Skeptic, Lech, Goodbye, Nomadic, The One That Kills the Least, Custer, Be Prepared for Hell, The Negative One, If Rain Is What You Want.\n\nWe Are Not Your Kind : Insert Coin, Unsainted, Birth of the Cruel, Death Because of Death, Nero Forte, Critical Darling, The Liar's Funeral, Red Flag, What's Next, Spiders, Orphan, My Pain, Not Long for This World, Solway Firth. \n\n\n\n"}
{"id": "425946", "url": "https://cs.wikipedia.org/wiki?curid=425946", "title": "Jacqueline Bisset", "text": "Jacqueline Bisset\n\nJacqueline Bisset, vlastním jménem Winniefred Fraser Bisset (* 13. září 1944 ve Weybridge, Surrey, Spojené království) je britská modelka, herečka a producentka francouzské národnosti, která byla čtyřikrát nominována na ocenění Zlatý glóbus i na Cenu Emmy.\n\nPochází ze smíšené rodiny, její otec byl skotský lékař, matka francouzská právnička, která v době 2. světové války emigrovala do Velké Británie. Rodiče se rozvedli v roce 1968, u matky byla diagnostikována roztroušená skleróza.\n\nV Londýně navštěvovala místní francouzské lyceum, díky čemuž je od mládí plně bilingvní. Nejprve pracovala jako modelka a zároveň s touto prací navštěvovala herecké kurzy. Svoji vůbec první roli si zahrála po boku Audrey Hepburnové ve snímku \"Dva na cestě\". V roce 1968 si zahrála společně Frankem Sinatrou ve snímku \"Detektiv\", následoval film \"Bullitův případ\" se Stevem McQueenem a \"Letiště\" s Deanem Martinem (1970).\n\nJedná se o herečku, která kromě svého nesporného ženského půvabu umí hrát velmi přirozeně a nenuceně, což dokázala například v parodické komedii s Jeanem-Paulem Belmondem \"Muž z Acapulca\".\n\n"}
{"id": "425948", "url": "https://cs.wikipedia.org/wiki?curid=425948", "title": "Ráztoky (Liptovský Mikuláš)", "text": "Ráztoky (Liptovský Mikuláš)\n\nRáztoky jsou zaniklá obec, která byla zatopena po výstavbě vodního díla Liptovská Mara. Do současnosti se z ní dochoval pouze starý a nový hřbitov. Na konci 90. let 20. století byly na jejím území nalezeny zásoby termálních vod. Ty se v současnosti využívají k rekreačním účelům ve středisku cestovního ruchu Aquapark Tatralandia. Katastrální území této bývalé obce je dnes součástí města Liptovský Mikuláš.\n"}
{"id": "425951", "url": "https://cs.wikipedia.org/wiki?curid=425951", "title": "Ministr vědy a technologie Izraele", "text": "Ministr vědy a technologie Izraele\n\nMinistr vědy a technologie Izraele (: ) je člen izraelské vlády, který stojí v čele izraelského ministerstva vědy a technologie. Jedná se o relativně malou funkci v rámci izraelské vlády. Od května 2015 je ministrem Danny Danon ze strany Likud.\n\nGhálib Madžádala, který tuto funkci zastával v letech 2007 až 2009 byl vůbec prvním muslimským ministrem v izraelských dějinách.\n\nNázev této funkce v minulosti prošel několika změnami:\n\nV letech 1949 až 1999 a poté znovu v letech 2003 až 2006 byla kultura součástí portfolia ministra školství. Podobně tak sport byl součástí ministerstva školství v letech 1994 až 1999 a 2003 až 2006. V souvislosti s vytvořením vlády Benjamina Netanjahua v roce 2009 bylo vytvořeno zvláštní ministerstvo pro kulturu a sport.\n\n"}
{"id": "425958", "url": "https://cs.wikipedia.org/wiki?curid=425958", "title": "Dub Pistols", "text": "Dub Pistols\n\nDub Pistols je britská hudební skupina, která hraje hudební styl dub a breakbeat. Skupinu založil v Londýně roku 1996 Barry Ashworth.\n\nJejich hudbu je možné slyšet ve filmech Blade 2, Česká spojka a Mystery Man a v několika počítačových hrách. Mimo ryze vlastní tvorby nahráli Dub Pistols také několik remixů.\n\nSkupina vydala za dobu své působnosti následující alba:\n"}
{"id": "425959", "url": "https://cs.wikipedia.org/wiki?curid=425959", "title": "Šťastné číslo", "text": "Šťastné číslo\n\nŠťastné číslo () je v matematice definováno následujícím způsobem: vezme se libovolné kladné celé číslo, nahradí se součtem druhých mocnin svých číslic (kromě nuly) a tento proces se opakuje, dokud se nedojde k číslu jedna (kde se proces zastaví) nebo dokud se v posloupnosti neobjeví některé číslo dvakrát (posloupnost se zacyklí). Ta čísla, která tímto způsobem skončí jedničkou, se nazývají šťastná, ostatní pak nešťastná.\n\nFormálněji řečeno: mějme číslo formula_1 a definujme posloupnost formula_2, formula_3, ... kde formula_4 je součet druhých mocnin čísel vyjádřených číslicemi čísla formula_5. Poté formula_6 je \"šťastné\" právě tehdy, když existuje \"i\" takové, že formula_7. \n\nPokud je nějaké číslo \"šťastné\", pak také všechny členy jemu příslušné posloupnosti jsou také \"šťastnými\" čísly.\n\nNapříklad 7 je šťastné číslo a přísluší mu tato posloupnost:\n\nčíslo 1663 je také šťastné číslo:\n\ni číslo 13, obecně pokládané za nešťastné (například triskaidekafobiky), je dle této definice šťastné číslo:\n\nKdyž formula_6 \"není šťastné\", pak se jeho posloupnost nedostane k 1. Namísto toho se zacyklí (například pro číslo 4):\nPokud formula_6 má formula_10 číslic, poté součet druhých mocnin jimi vyjádřených čísel může být nejvýše formula_11 (to nastane, pokud jsou všechny číslice devítky).<br>\nPro formula_12 a více je \ntedy každé číslo větší než 1000 se definovaným postupem zmenšuje. V číslech menších než 1000 je číslo, jehož součet druhých mocnin jeho cifer je největší, 999, které dá výsledek 3 krát 81, což je 243.\nU čísel v intervalech [244,999], [164,243], [108,163] a [100,107] je vidět, že každé číslo větší než 99 se tímto procesem rychle zmenšuje. Tedy bez ohledu na to, s kterým číslem se začne, nakonec vznikne číslo menší než 100. Každé číslo z intervalu [1,99] je buď šťastné nebo se zacyklí.\n\n\"Šťastné prvočíslo\" je takové \"šťastné\" číslo, které je zároveň prvočíslem. \"Šťastná prvočísla\" menší než 500 jsou:\n\nVšechna čísla, a tedy i všechna prvočísla tvaru formula_14 a formula_15 pro \"n\" větší než 0 jsou šťastná. Je tomu tak proto, že:\n\nPalindromické prvočíslo 10 + 7426247×10 + 1, které má 150007 číslic, je taktéž šťastné číslo, neboť obsahuje mnoho nul, které součet neovlivňují a zbylá čísla dávají formula_16, což je šťastné číslo. Toto prvočíslo bylo objeveno Paulem Joblingem v roce 2005.\n\nDefinice šťastných čísel je závislá na desítkové soustavě. Tuuto definici lze rozšířit na ostatní číselné soustavy.\n\nK vyznačení čísel v jiných soustavách je možné používat číslo v pravém dolním indexu, které představuje zvolenou soustavu. Například formula_17 představuje číslo 4 ve dvojkové soustavě.\nV každé číselné soustavě existují \"šťastná\" čísla. Například čísla\njsou \"šťastná\" pro jakoukoliv číselnou soustavu formula_19. \n\nZe stejného důvodu jako výše se lz přesvědčit, že každé \"nešťastné\" číslo v číselné soustavě formula_19 vede k zacyklení v číslech menších než formula_21. Využije se to, že když formula_22, pak součet druhých mocnin čísel vyjádřených číslicemi čísla formula_6 v soustavě formula_19 je menší nebo roven \nLze dokázat, že tento výraz je vždy menší než formula_26. Z toho lze usoudit, že jakmile se posloupnost dostane do čísla menšího než formula_21, zůstane v tomto rozmezí, a musí se tedy zacyklit (neboť čísel menších než formula_21 je jen konečně mnoho) či se dostat na 1.\n\nVe dvojkové soustavě jsou všechna čísla šťastná. Všechna čísla ve dvojkové soustavě menší než 1000 jsou totiž šťastná:\n\nDvojková soustava je tedy šťastná číselná soustava. Další takovou soustavou je soustava čtyřková.\n\n"}
{"id": "425966", "url": "https://cs.wikipedia.org/wiki?curid=425966", "title": "Fed Cup 2009 – baráž Světové skupiny", "text": "Fed Cup 2009 – baráž Světové skupiny\n\nZápasy o postup do Světové skupiny (respektive o setrvání v ní) proběhly o víkendu 25. a 26. dubna 2009.\n"}
{"id": "425967", "url": "https://cs.wikipedia.org/wiki?curid=425967", "title": "Předčítač (kniha)", "text": "Předčítač (kniha)\n\nKniha Bernharda Schlinka\" Předčítač\" (německy \"Vorleser\", 1995) získala autorovi světovou proslulost. V rovině osudového milostného vztahu v něm zpracoval čtenářsky přitažlivým způsobem téma německé viny za zločiny druhé světové války.\nKniha Předčítač je příběh mladíka zamilovaného do mnohem starší ženy, o jejíž temné nacistické minulosti se dovídá teprve později. Román je rozdělen do tří částí.\n\nV první najdete romantickou lásku, v druhé nahlédnete do života studentů i procesů s nacisty. Ve třetí pak nečekané rozuzlení románu.\nByl přeložen do sedmatřiceti jazyků a zfilmován. Jako vůbec první německá kniha se ocitl na vrcholu prestižního žebříčku bestsellerů New York Times.\n\nRoku 2008 byla kniha zfilmována (\"Předčítač\").\n"}
{"id": "425974", "url": "https://cs.wikipedia.org/wiki?curid=425974", "title": "Ciwan Haco", "text": "Ciwan Haco\n\nCiwan Haco (* 17. srpna 1957 Kámišlí, Sýrie) je kurdský muzikant a zpěvák. Po maturitě odešel do Německa a studoval tři roky na univerzitě v Bochumi hudební vědu.\n\nTypickým znakem jeho hudby je směs tradičních kurdských melodií a textů s rockem.\nVystupuje nejen v Evropě, ale i v Turecku. K jeho nejznámějším koncertům patří vystoupení při příležitosti Newroz ve městě Diyarbakıru v roce 2005.\n\nJeho žena je z Islandu a momentálně žijí ve Švédsku.\n\n\n"}
{"id": "425975", "url": "https://cs.wikipedia.org/wiki?curid=425975", "title": "Cyril Mach", "text": "Cyril Mach\n\nCyril Mach (17. února 1888 Staré Smrkovice – 6. května 1945 Praha) byl český učitel, společenský a sportovní pracovník a protinacistický odbojář. Většinu života žil a působil na Valašsku, jeho jméno je spjato především s Hutiskem, kde působil takřka dvě desítky let jako řídící učitel ve zdejší obecné škole Za kopcem.\n\nNarodil se ve Starých Smrkovicích u Nového Bydžova jako nemanželský syn panského kočího Václava Macha a Pauliny Kofránkové, dcery zámožného sedláka z nedalekých Volanic. Pozdější sňatek bez rodičovského požehnání proto pro nevěstu znamenal nutnost zřeknout se rodinného dědictví. Většinu dětství strávil doma ve Volanicích, kde v letech 1894–1900 vychodil obecnou školu. Jeho nemanželský původ musel v konzervativním společenském ovzduší malé obce konce 19. století působit pohoršlivě, možná i proto byl později až do konce života bez vyznání.\n\nV letech 1900–1905 studoval na gymnáziu v Novém Bydžově a poté na učitelském ústavu v Kutné Hoře, kde dne 14. července 1909 složil zkoušku dospělosti a později, 23. května 1912, i zkoušku učitelské způsobilosti pro obecné školy.\n\nV červenci 1909 odešel Mach na Valašsko. Od 1. ledna 1910 byl ustanoven pomocným učitelem v obci Velká Bystřice (dnešní Valašská Bystřice) na tamní obecné škole Na Pasekách. Jako pomocný učitel následně působil i na obecných školách v Horní Bečvě Na Pasekách, v Horní Bečvě v údolí Mečůvky a v Prostřední Bečvě – Kněhyni.\n\nV červenci 1914 byl mobilizován na frontu propukající 1. světové války. Pro zranění na frontě byl hospitalizován a k 1. březnu 1918 jako zbraně neschopný propuštěn z vojenské služby. Během léčení v Trutnově se seznámil s učitelkou Antonií Michálkovou (* 31.5. 1895), s níž se 23. března 1918 ve Valašském Meziříčí oženil.\nPo válce se krátce vrátil na školu v Prostřední Bečvě – Kněhyni, v lednu 1919 však již působil na Slovensku, kde byl propagačním komisařem při nedávno vzniklém Ministerstvu s plnou mocí pro správu Slovenska, patrně vlivem známosti s Vavro Šrobárem, který daný vládní úřad řídil. Zde především vystupoval na veřejných shromážděních, propagoval myšlenky česko-slovenské vzájemnosti a nezbytnost společné existence obou národů v rodícím se jednotném státě.\nMachovým nejvýznamnějším počinem v roli propagačního komisaře však byla příprava příjezdu Šrobárova vládního vlaku do Bratislavy zkraje února 1919. Ministr pro správu Slovenska totiž sídlil zprvu ve Skalici, následně v Žilině, teprve však jeho přesídlení do dnešní slovenské metropole mohlo znamenat definitivní stvrzení čs. moci na Slovensku. Šlo o značně komplikovanou záležitost, neboť většinově maďarské a německé obyvatelstvo Bratislavy připojení jejich města k Československu odmítalo.\nMachova práce spočívala zejména v projíždění obcí u tratí a získávání obyvatel k účasti při vjezdu Šrobára do Bratislavy. Bratislavští Němci a zejména Maďaři odpírali spolupráci a hrozili rozsáhlými sabotážemi, jež mohly příjezd ministerské kolony ohrozit. Ve vypjaté situaci dokázal Mach vyjednat příjezd branných sborů z Čech a Moravy (zejména sokolů a námořníků), jimž se podařilo zjednat pořádek a zajistit vládnímu vlaku bezpečný příjezd. Slavnostní příjezd vlaku se uskutečnil 4. února 1919 za přítomnosti řady čs. významných veřejných činitelů, mezi nimiž nechyběli např. Gustav Habrman, František Staněk, František Soukup, František Udržal, Vlastimil Tusar, Milan Hodža či Jan Masaryk. Městu tak byla definitivně vnucena čs. politická moc a Bratislava se i Machovým přičiněním stala natrvalo hlavním městem Slovenska.\n\nV r. 1920 se Mach vrátil na Valašsko a ujal se úlohy řídícího učitele v jednotřídní obecné škole v Hutisku Za kopcem. Začátek zde pro něj nebyl jednoduchý, jako bezvěrec a pokrokář měl problém s přijetím mezi místním, většinově silně zbožným a hluboce konzervativním obyvatelstvem. Nemenší problém představoval stav samotné školy. Scházely učebnice, sešity a další pomůcky, jež museli učitelští manželé zprvu pořídit na dluh. Tehdy Mach využil svých kontaktů a známostí a začal shánět prostředky, kde se jen dalo. Sepisoval žádosti o podporu, domáhal se pomoci u rozličných institucí a spolků, inzeroval v dobovém tisku. Sestavil přednáškové pásmo o nuzných sociálních poměrech na Valašsku, s nímž objížděl celou republiku. V průběhu času se mu tak podařilo získat přízeň řady institucí i jednotlivců, podporujících jeho školu peněžními i věcnými dary. Kromě klíčového sponzorství Důvěrnického sboru Pražské úvěrní banky, který nad školou převzal ve školním roce 1920–1921 patronát, stojí za zmínku mj. podpora ze strany takových osobností, jako Alice Masaryková či Tomáš Baťa.\n\nDary sponzorů tak umožnily zajistit školu v hutiském Zákopčí moderním vybavením a učebními pomůckami a nuzná instituce se tak měnila v moderní vzdělávací ústav. Nevyhovující staré učebnice nahradily moderní knihy, výuce začaly sloužit názorné tabule i mapy. K nejpoutavějším učebním pomůckám patřil v kabinetu umístěný model vlaku a lokomotivy s parním strojem, v němž se skutečně topilo. Přízeň mecenášů umožnila školu zaopatřit i vzorově vybavenými dílnami, v nichž Mach se svými žáky sestavil mj. pozoruhodnou výpravnou expozici v podobě nuzného valašského příbytku – dřevěné jizby. S touto expozicí od roku 1922 na výstavách sociální péče ilustroval životní poměry chudých valašských venkovanů a mohl tak svým přednáškám o životě prostých valašských rodin dodat náležitou názornost a ještě účinněji tak získávat další prostředky pro svou školu.\n\nMachovo úsilí bylo korunováno rozšířením školy přístavbou nových učeben. V roce 1924 byla k nevelké jednotřídce přistavěna další učebna, v roce 1930 pak proběhla výstavba nové školní budovy, díky níž začala škola v Zákopčí pod novým názvem Škola Charlotty Garrigue Masarykové fungovat jako škola trojtřídní.\nTak se Machovi podařilo zajistit podmínky pro na svou dobu moderní způsob výuky a výchovy, na nějž jako pokrokový pedagog kladl důraz. Své žáky vedl k vlastenectví, kladl důraz na praktické školní předměty a aktivity, jako technické práce v dílnách, pěstitelství, vaření a šití. Jako aktivní sportovec, člen (a od r. 1933 náčelník místní jednoty) Sokola a sportovně-turistického klubu Pohorská jednota Radhošť přisuzoval mimořádný význam tělesné výchově a sportovním aktivitám. Zřídil proto při škole hřiště, koupaliště, ale např. i kuželnu. Vedle tradičních sportů provozoval se svými žáky zejména své oblíbené lyžování, v němž patřil k regionálním průkopníkům.\n\nJednou z nejpozoruhodnějších aktivit byl dětský hasičský sbor, založený počátkem 30. let jako možná první v republice. Hasičské dovednosti pilovaly děti zejména při zalévání školních zahrad. Jako prozíravé a užitečné se založení sboru ukázalo zejména v roce 1933, kdy museli mladí hasiči zasáhnout třikrát v průběhu poměrně krátké doby. V polovině března 1938 vznikl filmový záznam jejich dovedností a v průběhu dvou týdnů se objevili na plátnech biografů v pásmu Československého zvukového týdeníku Aktualita.\nMach se dokázal uplatnit nejen jako pokrokový pedagog, ale i jako zdatný vlastivědný pracovník a nápaditý propagátor Valašska. Své přednášky o nuzných sociálních poměrech na Valašsku postupně rozvinul v soustavnější národopisnou činnost. Kromě výstav sociální péče a různých dobročinných akcí začal o Valašsku přednášet např. i v rozhlase, kam přivedl i své žáky, s nimiž pro posluchače secvičil různá folklorní pásma. Poznatky o valašském kraji a jeho lidové kultuře šířil též prostřednictvím článků, zasílaných do nejrůznějších periodik. Publikoval je např. v Měsíčníku dorostu Československého červeného kříže, organizace, s níž aktivně spolupracoval.\nByl aktivní i na poli živého folkloru, snažil se oživit a zachovat lidové zvyky, hudbu a tance i lidový kroj. Nejbližší spolupracovníky našel v Cyrilu Pařenicovi, sousedovi z Hutiska a Františku Maléřovi, kronikáři vedlejší obce Solanec. Tak vznikla v polovině 20. let folklorní skupina Hutiščané, do níž Mach zapojil i své žáky.\n\nV červenci 1925 se Mach osvědčil jako hlavní aranžér prvního ročníku velké národopisné slavnosti Valašský rok, konaného ve vznikajícím areálu Valašského muzea v přírodě v Rožnově pod Radhoštěm. Schopnosti aranžéra lidových folklorních slavností uplatnil Mach např. i při slavnosti Svatojánských ohňů v červenci 1928, uspořádané na počest příjezdu prezidenta Masaryka na Valašsko. Jako jeden ze dvou jednatelů výstavního výboru se podílel i na přípravách Krajinské výstavy Valašska a moravskoslezského Pobezkydí, uspořádané v roce 1932.\n\nZ Machovy iniciativy byl poblíž jeho školy postaven pomník Charlotty Garrigue-Masarykové, jediný pomník ženy prvního Československého prezidenta na našem území. Dodnes zachovaný monument byl odhalen v roce 1926 a jako cenná místní pamětihodnost představuje jeden z turistických cílů v Hutisku a okolí.\n\nVýznamnou oblastí Machova působení byla turistika. Jako pracovník Pohorské jednoty Radhošť vytyčoval nové turistické trasy, psal informační články, podílel se na sestavování turistických příruček. Vodil jednotlivé turisty zejména oblastí Radhošťských Beskyd. V létě organizoval pěší túry, v zimě byly na pořadu výšlapy na lyžích, obvykle jako součást jeho lyžařských kurzů pro veřejnost.\nUbytování mívali Machovi četní hosté zajištěno na Hutisku. Nejvíce návštěvníků pojaly prostory Machovy školy, jiní se ubytovali v některé z okolních chalup, byla-li volná některá světnice. Machovým přičiněním a agitací množství návštěvníků rok od roku přibývalo. Přijížděli hosté ze všech koutů země, Machovi četní přátelé a spolupracovníci, pedagogové, studenti, kulturní a sportovní činovníci aj. Přes léto fungovaly v Machově škole tzv. prázdninové kolonie Československého červeného kříže, sloužící rekreaci zejména městských dětí.\n\nCyril Mach byl zaníceným sportovcem, patřil mezi průkopníky lyžování v Beskydech a na Valašsku. Lyžování se věnoval již od mládí, v zimní sezoně 1911–1912 se zúčastnil cvičitelského kurzu Českého ski klubu v Krkonoších, vedeného norskými instruktory Kiellandem a Hansenem. Díky tomu se mohl stát instruktorem lyžařských kurzů pro veřejnost, pořádaných pravidelně od roku 1912 na Pustevnách. Kurzy probíhaly pod patronací sportovního a turistického spolku Pohorská jednota Radhošť, za niž Mach začal i závodit a ještě v pokročilém věku dosahoval ve své kategorii výborných umístění.\nMachovy lyžařské kurzy na Pustevnách byly určeny zájemcům z řad široké veřejnosti, dospělým i dětem, začátečníkům stejně jako pokročilejším lyžařům. Kromě kurzů pro veřejnost vedl Mach ještě speciální lyžařské kurzy pro učitele, organizačně zajišťované učitelskou jednotou Komenský.\nZřejmě nejvíce se Mach na poli lyžařského sportu zasadil o výchovu nejmladších lyžařů – svých žáků. Zpočátku to neměl jednoduché, obzvláště u rodičů a prarodičů školáků nebudil lyžařský výcvik důvěru. Děti však Mach pro lyžování brzy získal. Pravidelně s nimi trénoval v hodinách tělovýchovy i jindy, učil je všem lyžařským dovednostem. Časem i počáteční odpor jejich rodičů k lyžování pominul, neboť se lyže ukázaly užitečnými. V zimě se děti nemusely cestou do školy brodit po pás v závějích, ale sjížděly se ze všech stran horského údolí.\nVrcholem zimní sezóny byly pro mladé lyžaře z Hutiska závody, které pro ně Mach každoročně pořádal pod patronací Československého červeného kříže. První ročník závodů proběhl v neděli 25. února 1923, zúčastnilo se jich přes 50 dětí všech věkových kategorií. Druhého ročníku závodů napřesrok v neděli 17. února 1924 se zúčastnilo již 146 dětí, v cíli závodu se to pak údajně „černalo diváky“, vypravenými až z Čech, z Prahy i odjinud. Všechny zúčastněné děti byly podarovány malým praktickým dárkem – obdržely oděvy, obuv, lyže, sáně, hodinky, plakety, hrnečky apod. Obdobným způsobem proběhly i další ročníky. Celkově se na Hutisku konalo minimálně deset ročníků závodů, v r. 1932 noviny informovaly o jubilejním desátém ročníku tohoto pozoruhodného sportovního podniku. Věhlas závodům časem zajistila účast mladých talentů z širokého okolí – z Rožnova, Hranic, Ostravy či zlínského klubu S. K. Baťa. Nejnadějnější závodníky Mach přivedl na závody a lyžařské přebory na Pustevnách, Bílé, či dokonce na mistrovství republiky. Nejúspěšnější z jeho odchovanců, František Zúbek z Vigantic, se mohl měřit s evropskou třídou. Dostal se do národní reprezentace, v jejímž dresu se zúčastnil závodů v polském Zakopaném, rakouském Innsbrucku, italských Dolomitech či německém Oberhofu.\n\nPo okupaci republiky nacistickým Německem ve dnech 14. – 16. března 1939 se Mach neváhal zapojit do protinacistického odboje. Jako zkušený turistický průvodce znalý pohraničních Beskyd se začal podílet na převádění čs. občanů z protektorátu do Polska, přes něž tito v jarních a letních měsících roku 1939 směřovali do zahraničního odboje zejména ve Francii, Anglii či naopak východním směrem do SSSR. V počátcích Machova zapojení do odboje stály podle všeho jeho kontakty s představiteli formující se odbojové organizace Obrana národa, zejména s generálem Zdeňkem Novákem, napojeným na pražské ústředí ON. Na Novákův popud se Mach ujal úkolu vytyčit přechodovou trasu ve směru: Hutisko – Bílá – Jablunkov. Prošel ji a označil bílými značkami na stromech, viditelnými i v noci. Machův přítel hostinský a autodrožkař Josef Baroš se nabídl, že bude převážet vojáky z Hutiska na Bílou, odkud je již měl Mach převádět pěšky.\n\nMachovým nejlépe zdokumentovaným převaděčským počinem je převod dvou pětičlenných skupin vojáků, převážně důstojníků olomouckého leteckého pluku, vylíčený v autobiografických publikacích jednoho z nich, známého stíhače Františka Fajtla. Podle tehdejšího poručíka letectva Fajtla to byl jeden z jeho druhů, Felix Zbořil, kdo navázal kontakt s převaděčskou skupinou Macha a Nováka.\nPůvodně desetičlenná skupina se rozdělila na dvě menší po pěti členech, každá měla přejít hranici zvlášť. Vedoucím první byl určen por. let. Karel Mrázek a kromě něj v ní byli por. let. Felix Zbořil, por. let. Stanislav Zimprich, por. let. Egon Nezbeda a poručík pěchoty Karel Podroužek. Druhou skupinu vedl por. let. Otakar Korec, s nímž šli další poručíci letectva František Fajtl, Rudolf Fiala, Bedřich Dvořák a Bohuslav Kimlička.\nČlenové Mrázkovy skupiny byli možná vůbec prvními vojáky, které Mach přes hranici převedl. S největší pravděpodobností se tak stalo mezi 28. až 30. květnem 1939, s menší pravděpodobností k přechodu mohlo dojít až v sobotu 5. června. Přijeli do Rožnova, kde na ně čekala první spojka. Vystoupili v Hutisku, kde je další spojka zavedla ke škole, kde je čekal Mach. Usadil je do autodrožky Josefa Baroše; vůz je dovezl dále do hor, až na konec obce Bílá u odbočky na Bílý Kříž. Mach vedl letce lesními cestami, kolem Bílého kříže a dále po hřebenech k vrchům Malého a Velkého Polomu až k rozhraní tří států – obsazeného protektorátu, Polska a Slovenska. Zde společně poobědvali, po obědě pak Mach ukázal vojákům směr další cesty a rozloučil se s nimi. Vojáci úspěšně přešli do Polska, kde byli zadrženi tamními četníky a převezeni do Krakova, kde se hlásili na čs. konzulátu, záchytném místě čs. protinacistické emigrace v Polsku.\nNedlouho po Mrázkově skupině převedl Mach přes hranici rovněž pětičlennou skupinu vedenou poručíkem Otakarem Korcem. Korcova skupina se na cestu vydala 11. června, i ona se Machovým přičiněním dostala zdárně přes hranice, kde ji čekal obdobný osud jako první skupinu. Další cesta letců na vzdušná bojiště ve Francii a Anglii je díky bohaté literatuře dobře popsána.\n\nObdobných akcí bylo pravděpodobně více. Generál Zdeněk Novák ve svých vzpomínkách udává, že po převodové trase z Hutiska přešlo několik desítek vojáků, mnohé z převodů však nemusel realizovat osobně přímo Mach, ale i jiní zainteresovaní dobrovolníci, jako např. Machovi učitelští kolegové Robert Malina, Ludvík Buš aj. spolupracovníci skupiny.\n\nS končícím létem začala být organizace ilegálních přechodů přes moravsko-polské pomezí stále komplikovanější, neboť se zde začaly soustřeďovat německé vojenské oddíly, připravující válečnou ofenzivu do Polska. Nastěhovaly se i do Hutiska, kde vystavěly skladiště zbraní a střeliva. To ponouklo Nováka s Machem k zorganizování skupiny místních mladíků, kteří podle Nováka během několika nocí z německých skladišť odcizili \"„větší množství lehkých kulometů, pušek, střeliva a několik bedniček granátů.\"\"\nMachovo působení v odboji se v neanonymním venkovském prostředí mohlo jen stěží utajit a již v létě roku 1939 jej zřejmě i vlivem udání uvrhlo do hledáčku gestapa. Ze školní kroniky a vzpomínek Machovy dcery Naděždy jsme informováni o dvou návštěvách gestapa ve škole Za kopcem v průběhu srpna 1939. První razie proběhla 16. srpna, druhá někdy kolem 20. srpna. Stahující se mračna dovršila obálka s razítkem školské správy a rozhodnutím o Machově přeložení na školu v obci Slopné u Vizovic na Zlínsku. Tomu se Mach nemínil podvolit, úhybným manévrem zapíral, že by oznámení obdržel, vzal si zdravotní dovolenou a požádal o přeložení jinam.\n\nPo uplynutí zdravotní dovolené Mach nastoupil jako odborný učitel na měšťanské škole v Praze na Vinohradech, patrně vlivem známostí na vysokých místech. Následně se stal ředitelem na obecné a měšťanské škole na Vyšehradě.\n\nNejlépe jsou z Machovy závěrečné životní etapy zdokumentovány jeho poslední dny, probíhající na pozadí bojů pražského povstání. 4. května 1945 odjel Mach do Volanic navštívit svou stařičkou matku. Tam v poledních hodinách 5. května uslyšel v rozhlase zoufalé volání hlasatele Mančala, volající všechny uvědomělé vlastence na pomoc obráncům budovy Čs. rozhlasu na pražských Vinohradech. Mach dlouho neváhal a rozhodl se odjet do Prahy na pomoc obráncům rozhlasu. Podle dostupných zjištění jel 5. května do Českého Brodu, kde přespal, a potom v neděli 6. května pokračoval v jízdě do Prahy. Do budovy rozhlasu na Vinohradech se dostal v odpoledních hodinách i se zbraněmi, které předtím ukrýval snad v budově školy.\nMach se uchýlil do podzemní chodby, kde spolu s dalšími bojovníky stavěl barikády, aby mohla být podzemní hlasatelna, telefonní centrála i technická zařízení rozhlasu hájena až do konce. V 17:40 zaútočila na budovu rozhlasu dvojice německých letounů. Hlasatelnu zasypaly trosky a vážné škody utrpělo i technické pracoviště. Nejtragičtější škody však byly na lidských životech. Mezi desítkami padlých obránců rozhlasu byl i Cyril Mach.\n\nMach byl za svou oběť in memoriam vyznamenán Československým válečným křížem 1939 a pamětním odznakem bojovníků o Československý rozhlas. Jeho jméno je uvedeno na pamětní desce na budově pražského rozhlasu na Vinohradech spolu s ostatními padlými bojovníky o rozhlas.\n\nMach si však dle vzpomínek jeho příbuzných a přátel přál být pohřben na Valašsku. Dne 24. července 1981 proto proběhl slavnostní akt symbolického uložení prsti z hrobu padlých o rozhlas na tzv. Valašský Slavín Valašského muzea v přírodě v Rožnově pod Radhoštěm. Symbolického uložení Machových ostatků a vztyčení jeho pamětní desky se se zúčastnila řada Machových příbuzných, přátel a žáků, ale i plukovníci letectva Fajtl s Mrázkem, jimž Mach pomohl přejít do Polska.\n\nPři příležitosti 14. výročí osvobození v květnu 1959 odhalili na Machovu počest na budově školy Za kopcem pamětní desku s nápisem: \"„Na této škole působil od 1920–1940 vlastenecký učitel Cyril Mach (1888), který padl při hájení ČS rozhlasu v květnu 1945. Čest jeho památce.“\" Pamětní deska spolu s Machovou bustou je na budově dnes již bývalé školy umístěna dodnes. Machovo jméno figuruje i na pomníku obětem 1. a 2. světové války ve středu obce.\n\nVšestranný odkaz Machovy osobnosti nejen jako odbojáře, ale rovněž jako organizátora společenských a zejména sportovních aktivit si pravidelně připomínají na současné základní a mateřské škole v Hutisku, kde bývá každoročně v květnu pořádán den sportovních soutěží, který je pojmenován Memoriál Cyrila Macha.\n\n\n"}
{"id": "425978", "url": "https://cs.wikipedia.org/wiki?curid=425978", "title": "Fed Cup 2009 – baráž Světové skupiny II", "text": "Fed Cup 2009 – baráž Světové skupiny II\n\nZápasy o postup do Světové skupiny II, respektive o setrvání v ní, proběhly o víkendu 25. a 26. dubna 2009.\n"}
{"id": "425981", "url": "https://cs.wikipedia.org/wiki?curid=425981", "title": "Leopoldov (rozcestník)", "text": "Leopoldov (rozcestník)\n\nLeopoldov je název více míst: \n"}
{"id": "425982", "url": "https://cs.wikipedia.org/wiki?curid=425982", "title": "Kyselina mandlová", "text": "Kyselina mandlová\n\nKyselina mandlová (též kyselina fenylglykolová; systematický název je \"kyselina 2-fenyl-2-hydroxyethanová\", sumární vzorec CHO) je aromatická alfa-hydroxykyselina. Jedná se o bílou krystalickou pevnou látku rozpustnou ve vodě a většině běžných organických rozpouštědel.\n\nKyselina mandlová byla objevena při zahřívání amygdalinu, extraktu z hořkých mandlí, se zředěnou kyselinou chlorovodíkovou. Poprvé to ohlásili J. W. Walker a V. K. Krieble v roce 1909. Název sloučeniny byl odvozen (nejprve v němčině) právě podle mandle.\n\nKyselina mandlová je izomer kyseliny kresotinové (2-hydroxy-3-methyl-benzenkarboxylové) a kyseliny 2-methoxybenzoové. Deriváty kyseliny mandlové vznikají jako výsledek metabolismu adrenalinu a noradrenalinu monoaminoxidázou a katechol-o-methyltransferázou. Kyselina je také přítomna v některých výrobcích pro péči o kůži, je meziproduktem při výrobě jiných biochemikálií, lze ji použít jako analytické činidlo a je prekurzorem při výrobě barviv.\n\nProtože molekula obsahuje chirální atom uhlíku, existuje kyselina ve dvou opticky aktivních formách. Racemická směs je známa jako \"kyselina paramandlová\".\n\nKyselinu mandlovou lze připravovat účinkem kyseliny chlorovodíkové na mandlonitril (adiční sloučeninu benzaldehydu a kyanovodíku), vařením kyseliny fenylchloroctové se zásadami, zahříváním benzoylformaldehydu se zásadami nebo působením zředěných zásad na ω-dibromacetofenon.\n\nMandlonitril lze připravit reakcí benzaldehydu s hydrogensiřičitanem sodným, kdy vzniká příslušná adiční sloučenina společně s kyanidem sodným, který je hydrolyzován:\n\nKyselina mandlová má dlouhou historii používání v lékařské komunitě jako antibakteriální látka, zvláště při léčbě infekcí močového traktu. Používá se také jako orální antibiotikum. Později získala popularitu jako přípravek pro ošetření kůže při akné u dospělých. Používá se i jako alternativa ke kyselině glykolové ve výrobcích pro péči o kůži. Kyselina mandlová má větší molekulu a je proto lépe tolerována kůží - je též unikátní v tom, že na rozdíl od kyseliny glykolové má také antibakteriální vlastnosti.\n\nPoužití pro účely péče o kůže bylo uvedeno Dr. Jamesem E. Fultonem, který v roce 1969 objevil kyselinu retinovou (kyselý vitamin A, tretinoin, Retin A). Na základě tohoto výzkumu dermatologové nyní doporučují kyselinu mandlovou jako vhodnou léčbu pro širokou škálu kožních problémů, od akné po vrásky. Je zvláštně vhodná pro léčbu akné u dospělých, protože zde jsou přítomny oba uvedené problémy. Doporučuje se též před a po laserové léčbě, kdy snižuje míru podráždění způsobeného laserem a zkracuje jeho trvání.\n"}
{"id": "425985", "url": "https://cs.wikipedia.org/wiki?curid=425985", "title": "Fed Cup 2009 – zóna Asie a Oceánie", "text": "Fed Cup 2009 – zóna Asie a Oceánie\n\nZóna Asie a Oceánie je jednou ze tří oblastních zón Fed Cupu.\n\n\n\n\n"}
{"id": "425986", "url": "https://cs.wikipedia.org/wiki?curid=425986", "title": "Dobrá Voda u Pelhřimova (nádraží)", "text": "Dobrá Voda u Pelhřimova (nádraží)\n\nDobrá Voda u Pelhřimova je železniční stanice na jednokolejné neelektrifikované trati číslo 224 spojující Tábor s Horní Cerekví. Stanice má dvě koleje a byla uvedena do provozu 16. prosince 1888. Severozápadně odtud se nachází rozcestník značených turistických tras pojmenovaný „Dobrá Voda – železniční stanice“, odkud pokračuje modrá značka do Houserovky a do Letny.\n"}
{"id": "425989", "url": "https://cs.wikipedia.org/wiki?curid=425989", "title": "Jan Bohuslav Kraicz", "text": "Jan Bohuslav Kraicz\n\nJan Bohuslav Kraicz (8. dubna 1869 Hošťálková – 29. dubna 1929 Praha) byl český lékař a politik, působící zejména na Valašsku.\n\nPatřil mezi blízké spolupracovníky T. G. Masaryka, významně se podílel na jeho předvolební kampani a následném zvolení poslancem Říšské rady za valašská města v letech 1907 a opětovně 1911.\n\nDo roku 1919 působil na Valašskomeziříčsku, poté se přesouvá na Slovensko, kde zastává funkci ředitele divize Československého červeného kříže, roku 1922 se stává přednostou expozitury Ministerstva veřejného zdravotnictví a tělovýchovy v Bratislavě. V roce 1927 se vrací po jmenování vrchním zdravotním radou ve Státním zdravotním ústavu v Praze do Čech.\n\nKromě politické dráhy se věnoval řadě jiných občanských aktivit, jako lékař prasazoval sociálně-zdravotní osvětu, patřil k bojovníkům proti alkoholismu a propagátorům abstinentství.\n\n\n"}
{"id": "425993", "url": "https://cs.wikipedia.org/wiki?curid=425993", "title": "Tuttlingen", "text": "Tuttlingen\n\nTuttlingen je velké okresní město ve Švábsku v německé spolkové zemi Bádensku-Württembersku a hlavní město stejnojmenného okresu. Leží na Dunaji, východně od Černého lesa. Městem prochází Dunajská cyklostezka.\n\nSousední obce: Mühlheim an der Donau, Fridingen an der Donau, Neuhausen ob Eck, Emmingen-Liptingen, Immendingen, Talheim, Seitingen-Oberflacht, Wurmlingen.\n\nOsídlení na místě obce bylo prokázáno už v období římské kolonizace. První písemné zmínky pocházejí z roku 797, kdy byla obec majetkem kláštera Reichenau. Kolem roku 1250 jí byla udělena městská práva a územně spadala do 14. století pod Württemberg.\n\n"}
{"id": "425995", "url": "https://cs.wikipedia.org/wiki?curid=425995", "title": "Arnošt Kubeša", "text": "Arnošt Kubeša\n\nPhDr. Arnošt Kubeša (26. ledna 1905 Vidče – 15. prosince 1993 Valašské Meziříčí) byl známý valašský národopisec a sběratel lidových písní, civilním povoláním učitel. \n\nK zájmu o lidové písně jej přivedl jeho učitel a pozdější kolega Jan Nepomuk Polášek. Byl činný literárně, působil v redakci sborníku \"Naše Valašsko\", přispíval do řady časopisů a odborných publikací. Byl členem Národopisné společnosti při Čsl. akademii věd, účastnil se národopisných aktivit, zakládal Valašské krůžky. Pracoval jako vědecký pracovník Krajského muzea v tehdejším Gottwaldově, později jako správce a následně ředitel muzea v Rožnově pod Radhoštěm. Coby významná regionální osobnost je pohřben na rožnovském Valašském slavíně.\n\n\n\n"}
{"id": "425997", "url": "https://cs.wikipedia.org/wiki?curid=425997", "title": "Třída Tennessee", "text": "Třída Tennessee\n\nTřída Tennessee byla třída bitevních lodí Námořnictva Spojených států amerických, které se účastnily druhé světové války. Skládala se z jednotek USS \"Tennessee\" a USS \"California\". Obě lodi byly poškozeny při japonském útoku na základnu Pearl Harbor, z toho \"California\" velmi vážně. Po opravě byly obě lodi výrazně modernizovány a po znovuzařazení do služby podporovaly spojenecké výsadkové operace v Tichomoří. Významná je také jejich účast v bitvě v úžině Surigao v roce 1944. Nedlouho po skončení války byly obě lodi převedeny do rezervy a v roce 1959 prodány k sešrotování.\n\n\"Tennessee\" postavila loděnice New York Navy Yard. Její kýl byl založen v květnu 1917, spuštěna na vodu byla v dubnu 1919 a dokončena v červnu 1920. \"California\" byla postavena v loděnici Mare Island Navy Yard v Kalifornii. Kýl lodi byl založen v říjnu 1916, spuštěna na vodu byla v listopadu 1919 a dokončena v srpnu 1921.\n\nHlavní výzbroj, trup a pancéřování byly podobné jako u předchozí třídy \"New Mexico\". Naopak vylepšena byla ochrana trupu proti torpédům, pohonný systém. Hlavní výzbroj tvořilo dvanáct 356mm kanónů o délce hlavně 50 ráží, umístěných ve čtyřech třídělových věžích, přičemž oproti předchozí třídě měla děla zvýšenou elevaci. Všechny kasematové kanóny sekundární ráže byly přesunuty z boků trupu na boky nástavby a tak lépe chráněny před nepřízní počasí. Těchto 127mm kanónů, o délce hlavně 51 ráží, bylo čtrnáct kusů – sedm na každém boku. V meziválečné době byly sejmuty dva kasematové kanóny a lodě byly naopak vybaveny osmy 127mm protiletadlovými děly o délce hlavně 25 ráží, 12,7mm kulomety a vylepšeným systémem řízení palby.\n\nObě lodi kotvily na základně Pearl Harbor, když ji 7. prosince 1941 napadlo Japonsko. \"California\" po zásahu pum a torpéd dosedla na dno přístavu. Vyzvednutí, oprava a modernizace lodi trvaly až do února 1944. \"Tennessee\" v době útoku kotvila vedle lodi USS \"West Virginia\". Při náletu ji zasáhly dvě pumy, které poškodily dvě z dělových věží. Toto „menší“ poškození dovolilo návrat lodi do služby v únoru 1942 a v srpnu téhož roku začala modernizace lodi, která trvala do května 1943.\n\nPři rozsáhlé modernizaci dostaly obě lodi například moderní systém řízení palby, protiletadlové baterie 20mm a 40mm kanónů, sekundární výzbroj šestnáci 127mm kanónů, nově umístěnou v osmy dvoudělových věžích. Výtlak lodí se zvětšil o přiblině 2 500 tun, stejně jako jejich šířka, naopak rychlost poklesla pod 21 uzlů.\n\nPo návratu do služby obě lodi zejména podporovaly spojenecké obojživelné operace v Tichomoří. \"Tennessee\" a \"California\" též bojovaly v historicky posledním střetnutí bitevních lodí – bitvě v úžině Surigao dne 25. října 1944, ve které byl zničen Nišimurův \"Jižní svaz\", skládající se z bitevních lodí \"Jamaširo\", \"Fusó\", těžkého křižníku \"Mogami\" a torpédoborců \"Mičišio\", \"Asagumo\", \"Jamagumo\" a \"Šigure\". Dne 6. února 1944 byla \"California\" poškozena zásahem letounu kamikaze a k opravě musela odplout do USA.\n\nObě lodi válku přečkaly a v roce 1947 byly převedeny do rezervní flotily. V roce 1959 byly obě lodi prodány k sešrotování.\n\n\n\n"}
{"id": "425998", "url": "https://cs.wikipedia.org/wiki?curid=425998", "title": "Ostrovní nanismus", "text": "Ostrovní nanismus\n\nOstrovní nanismus je stav, k němuž dochází, když u populace původně velkých živočichů (téměř vždy savců) dojde v průběhu vývoje k jejich zmenšení, protože jejich genofond byl omezen na velmi malou oblast, většinou ostrov. Tento jev byl zaznamenán u celé řady zvířat, včetně dinosaurů (např. \"Europasaurus\") a moderních živočichů (např. slonů).\n\nExistuje několik vysvětlení mechanismu, který ostrovní nanismus způsobuje. Většinou se uvažuje o spolupůsobení několika faktorů, mezi něž patří geneticky zakódovaná reakce na zhoršené životní podmínky, či přírodní výběr, kdy z živočichů, kteří uvízli na ostrově s omezenými potravními zdroji, přežívají jen ti menšího vzrůstu. Menší zvířata potřebují méně potravy, a tak je u nich větší pravděpodobnost, že přežijí do doby, kdy pokles množství jedinců jejich druhu v oblasti umožní obnovu vyčerpaných potravních zdrojů.\n\nMezi známé příklady ostrovního nanismu patří:\n\n\nTento proces se nemusí odehrávat pouze na ostrovech, ale může nastat vždy, kdy se nějaký ekosystém ocitne v izolaci od vnějších zdrojů. Mezi podobné ekosystémy patří jeskyně, pouště (oázy) a izolovaná údolí.\n\nKromě ostrovního nanismu existuje také opačný proces, zvaný ostrovní gigantismus, kdy se původně malá zvířata ocitnou v izolovaném prostředí bez nepřátel. Příkladem může být vyhynulý nelétavý pták dronte mauricijský, který je blízkým příbuzným holubů, obří varani, krysy, želvy apod.\n\nMasožravci\nKopytníci\n\nDalší\n\n\n"}
{"id": "425999", "url": "https://cs.wikipedia.org/wiki?curid=425999", "title": "Greenways Praha–Vídeň", "text": "Greenways Praha–Vídeň\n\nGreenways Praha–Vídeň je dálková cyklistická trasa, na niž v rámci projektu navazuje řada dalších stezek a tras pro cyklisty a pěší, původně program zmiňoval i jezdce na koních a vodáky. Páteř projektu tvoří cyklistická trasa Praha – Týnec nad Sázavou – Sedlčany – Tábor – Jindřichův Hradec – Slavonice – Vranov nad Dyjí – Znojmo – Mikulov – Valtice – Poysdorf – Mistelbach – Vídeň. Ta je doplněna navazujícími odbočkami či okruhy:\n\n\nPočátky trasy jsou udávány na rok 1990; v červenci 1992 vzniklo občanské sdružení Greenways-Zelené cesty (sic). Dálková trasa byla vyznačena v roce 1997 z iniciativy o. s., jehož členy byla především větší města a vlivní podnikatelé na trase. Po skončení volebního období komunálních politiků však činnost sdružení postupně utichla. Na propagaci a podpoře se podílelo i severoamerické sdružení Friends of Czech Greenways. V roce 1998 převzala koordinaci programu Zelených stezek Nadace Partnerství. Původní zaměření projektu na podporu cestovního ruchu místními radnicemi a podnikateli bylo rozšířeno i o různé neziskové organizace, v říjnu 2001 vzniklo ve Slavonicích \"Občanské sdružení Greenways Praha-Vídeň\". V letech 2002–2003 bylo pozměněno vedení páteřní trasy a vytyčeny nové tematické okruhy, rožmberského dědictví a řemesel a vyznání. Na projekt navazuje řada místních projektů, naučných a tematických stezek atd.\n\nTrasa se z větší části kryje s číslovanými trasami českého i rakouského značení cyklotras, pouze některé úseky jsou neznačené nebo značené vlastním značením.\n\n\n\nCelá síť místních tras severně od trasy Jindřichův Hradec – Slavonice. Zahrnuje území zhruba ohraničené městy a obcemi Kamenice nad Lipou, Lidmaň, Nová Cerekev a Pelhřimov, vrchem Křemešník a městy a obcemi Horní Cerekev, Batelov, Telč, Dačice a Staré Hobzí.\n\nPůvodně okruh Valtice – Lednice – Reintal – Poysdorf – Schraffenberg – Valtice, postupně rozšířen o další větve. Místy je veden v souběhu s moravskými i rakouskými číslovanými trasami.\n\n\n"}
{"id": "426008", "url": "https://cs.wikipedia.org/wiki?curid=426008", "title": "Abdalláh II.", "text": "Abdalláh II.\n\nAbdalláh II. bin al-Husajn (arabsky: الملك عبد الله الثاني بن الحسين, \"al-Malik ʿAbdullāh aṯ-ṯānī bin al-Ḥusajn\", * 30. ledna 1962, Ammán, Jordánsko), známý také jako Abdalláh II. Jordánský, je současný král Jordánského hášimovského království. Je členem hášimovské dynastie a je údajně ve 43. generaci přímým potomkem proroka Mohameda.\n\nAbdalláh II. se narodil jako syn krále Husajna I. a jeho druhé manželky Antoinette Avril Gardiner, která přijala jméno princezna Muna al-Husajn. Vzdělání získal ve Spojeném království a USA. V roce 1980 začal studovat na Královské vojenské akademii v Sandhurstu, čímž se stal kadetem britské armády. V roce 1981 se stal poručíkem britské armády a v roce byl jmenován 1993 generálem jordánských speciálních sil.\n\nV témže roce se oženil s Ranijou al-Jasín, se kterou má čtyři děti. Nejstarším z nich je v roce 1994 narozený korunní princ Husajn bin Abdalláh.\n\nV roce 1995 si zahrál malou cameo roli důstojníka Hvězdné flotily v epizodě „“ amerického sci-fi seriálu \"\".\n\nNa trůn nastoupil 7. února 1999 po smrti svého otce krále Husajna I. Jeho nástup na trůn byl poměrně překvapivý, neboť dlouholetým pretendentem byl jeho strýc, králův bratr korunní princ Hassan, který však byl krátce před smrtí Husajna I. obviněn z různých zločinů proti králi.\n\nV únoru 2015 ho český prezident Miloš Zeman vyznamenal Řádem Bílého lva za jeho roli v boji proti Islámskému státu. V roce 2018 obdržel Templetonovu cenu.\n\n\n"}
{"id": "426010", "url": "https://cs.wikipedia.org/wiki?curid=426010", "title": "The End of America: Letter of Warning to a Young Patriot", "text": "The End of America: Letter of Warning to a Young Patriot\n\nThe End of America: Letter of Warning to a Young Patriot (přibližný překlad \"Konec Ameriky: Pár varujících slov mladému vlastenci\") je kniha americké novinářky Naomi Wolfové. Knihu vydalo nakladatelství \"New York: Chelsea Green Publishing\" v říjnu 2007. Kniha má v originální verzi 192 stránek.\n\nV dubnu 2007 vyšel autorce článek v britském \"The Guardian\" nazvaný \"Fascist America, in 10 easy steps\", který obsahoval všech deset bodů, jež se staly hlavním těžištěm knihy (viz dále) a který by se dal označit za prototyp tématu, který autorka během několika následujících měsíců zkompilovala do knižní podoby.\n\nKniha se zabývá „uzavíráním společnosti“ (tedy přerodu z otevřené společnosti na společnost „uzavřenou“ – myšleno represívní, nesvobodnou, totalitární, apod.). Autorka nejdříve uvádí, že takováto změna ve společnosti se v historii odehrála již několikrát a lze proto vysledovat společné prvky – ty a jejich nalézání se dále stávají předmětem knihy. Wolfová tyto společné prvky zanalyzovala a shrnula do deseti kroků směřujících ke „konci Ameriky“ (podle názvu knihy; alternativně: deset kroků k fašismu, podle jejího předchozího článku \"Fascist America, in 10 easy steps\" (\"Fašistická Amerika, v 10 snadných krocích\") v \"Guardianu\").\n\nSpolu s vydáním knihy Naomi Wolfová podnikla několik přednášek na téma, o kterých v této knize píše, ve kterých se o každém kroku vyjádřila trochu podrobněji, ukázala příklad z minulosti, jiný příklad ze současných Spojených států, a tyto dva dala do souvislosti a popsala společné prvky a charakteristiky.\n\nZde jako příklad hrozby uvádí 11. září 2001, zejména však to, jakým způsobem této události George W. Bush využil; deklaraci války proti teroru a „udržování národa ve strachu“ pomocí stupnice míry ohrožení (pod tehdy nově zřízeným odborem \"Department of Homeland Security\"). V tomto bodě popisuje jev, který je velmi podobný schématu problém - reakce - řešení a jako historický precent k němu dala do souvislosti požár Říšského sněmu z roku 1933 – jednu ze zdokumentovaných false flag psychologických operací, která šokovala tehdejší obyvatelstvo a ovlivnila jeho veřejné mínění směrem ke schválení právních dokumentů, které ubírajících obyvatelstvu některé ze jejich svobod. K tomuto Wolfová přirovnala schválení Patriot Act z října 2001, který ve svém záhlaví č. II. dal vládě přístup k odposlouchávání telefonních hovorů, přístupu k poště, bankovním, zdravotním záznamům, seznamu půjčovaných knih a možnosti provádět domovní prohlídky bez vědomí dotyčného člověka.\n\nTajné věznice Wolfová definovala jako věznice, které fungují mimo právní řád a právní zodpovědnost vůči vládě nebo lidu Spojených států amerických. Osmělila se ke tvrzení, že tyto techniky mučení „jsou vzaty přímo z GULAGu“ a existují místa (mimo Spojené státy), kam lidé „prostě mizí“. V souvislosti s tím uvádí dokument \"Military Order of September 13, 2001\", který prezidentovi USA dovoluje zadržet jakéhokoli jednotlivce (Američana i neameričana) z důvodu jeho podezření z terorismu, a memorandum vydané \"Joint of Staff\" z roku 2002, které redefinovalo mučení válečných bojovníků, tzv. \"Prisoners of War – PoW\"; a dokumentu US Army o 16 vyslýchacích metodách s názvem \"FM 34-52 Intelligence Interrogation\", které byly Ronaldem Rumsfeldem rozšířeny o 19 dalších, z nichž některé se dají označit za mučení. Wolfová zde zastává myšlenku, že základní lidská práva (habeas corpus, právo na řádný proces, …) nesmějí být opomíjena ani u těch největších zločinců a pokud budou, bude to mít nakonec negativní efekt i pro běžné a řádné občany. Dále připomíná, že Spojené státy, zavázané dodržovat Ženevské konvence, mučení používat nesmějí; i to, že informace získané mučením, bývají často smyšlené a vedou vyšetřovatele na slepou kolej.\n\nWolfová nejdřív hovoří o polovojenských jednotkách Arditi („černé košile“) a Sturmabteilung (SA, „hnědé košile“) meziválečné Itálie a Německa a jejich eskalujícím výpadům vůči Židům, disidentům a jiným složkám obyvatelstva, které v prvotních fázích zahrnovaly výslechy, často spojené s mučením, v té době označovaném pod termínem „pokročilé vyšetřovací techniky“ (). Wolfová zde poukazuje na to, že identický termín je používán v metodice výslechů v rámci války proti teroru (např. v dokumentu \"Working Group Report on Detainee Interrogation in the Global War on Terrorism: Assesment of Legal, Historical, Policy, and Operational Concideration\" z 6. dubna 2003). Jako příklad polovojenské jednotky ve Spojených státech Wolfová jmenuje Black Water a dodává, že mezi jejich operativce jsou vybíráni kontroverzní jedinci (žoldáci obvinění nebo podezřelí z válečných zločinů, absolventi School of the Americas, členové „eskader smrti“, …) a naznačuje, že v případech několika vyšetřování Black Water, ministerstvo zahraničí tato vyšetřování efektivně zablokovalo a že toto chování státu značí erozi 4. dodatku americké ústavy a přechod k uzavřené společnosti.\n\nV tomto bodě Wolfová rozebírá dohled nad společností v totalitních režimech minulosti a analyzuje, jak se získané informace tyto režimy uměly využít proti občanům (zaujímajících negativní i neutrální postoj vůči němu), včetně samotného umědomění si faktu, že každý může být sledován. Varuje, že systém dohledu a sledování obyvatelstva ve společnosti lépe umožňuje identifikovat občanské skupiny nesouhlasící s režimem pro pozdější vypořádání se s nimi (hromadné zatýkání, které autorka považuje za typické znamení uzavírání společnosti; popřípadě ještě horší procesy). V souvislosti se současným stavem v USA Wolfová uvádí seznam lidí považovaný za bezpečnostní hrozbu, mezi kterými – kromě mnoha slavných a významných osobností, duchovních či mírových aktivistů – je i ona sama.\n\nV této kapitole Wolfová postuluje, že infiltrování různých spolků a občanských skupin (zejména těm, které jsou ideologicky proti nastávajícímu totalitnímu režimu) je prostředek, který dokáže jednak získat informace pro pozdější možnou likvidaci těchto skupin, a jednak vlivem podvratných činností jednotlivých agentů narušit morálku členů těchto skupin. Z historie zmiňuje program COINTELPRO, který fungoval v průběhu Studené války, a ze nedávné současnosti případy, kdy jak policie tak stát vypustil rozvědčíky do skupin, chystající se na protiválečné protesty v době předvolebního sněmu republikánů v letech 2004 a 2008.\n\nPodle Wolfové je tato praktika technikou zastrašování, vedoucí k erozi odporu vůči etablující se diktatuře ve společnosti a dává zde do souvislosti případy z minulosti (NSDAP v Německu, Pinochetovu diktaturu v Chile) a dva nedávné případy z USA (amerického vojenského kněze a kanadského občana), kdy vybraní jedinci byli zadrženi, vězněni na samotce po mnoho dní, poté propuštěni bez jakéhokoli obvinění a od té doby obtěžováni dlouhými prohlídkami a zadržením při jakémkoli překročení hranic nebo letu letadlem.\n\nTuto kapitolu Wolfová začíná zmínkou o ministru propagandy Josephu Goebbelsovi jako o člověku, který v zaměřování jednotlivců dosáhl velké zdatnosti. Jako případ, spadající pod tento bod, Wolfová jmenuje případ countryfolkové skupiny Dixie Chicks, kdy jedna ze zpěvaček v přestávce mezi písničkami poznamenala, že se stydí za to, že jejich prezident je z Texasu, načež následoval pád skupiny ze všech řebříčků, pálení jejich CD nosičů a anonymní dopis, hrozící jí smrtí; a jako druhý případ uvádí zpravodaje Dana Rathera z CBS, který „si dovolil“ natočit a odvysílat dokument o ročním období z vojenské služby G. W. Bushe, o kterém ve vojenské dokumentaci neexistují žádné dokumenty, které by potvrzovaly, že by se služby zúčastnil, po jehož odvysílání dostal Rather následně výpověď a Wolfová v této kapitole dodává, že v obou případech byl v odvetě vůče oběma zmíněným veden politický tlak seshora, v případě Dixie Chicks cílený na rádiové stanice a vysílanost jejich písniček a v případě Rathera na vedení televizní stanice, ve které pracoval.\n\nZ historických událostí, mající souvislost s tímto krokem Wolfová uvádí případ, kdy ve stalinistickém Rusku byl mezi lety 1936 a 1937 obviněn a ve veřejném procesu odsouzen k trestu smrti známý politik Nikolaj Bucharin (Николай Бухарин), redaktor deníku Izvěsťia (Иэвестиа) za články, které „dostatečně nevychvalovaly“ tamní tehdejší režim. K tomu staví případ ze současné doby, kdy Bill Keller, šéfredaktor the New York Times rozhodl publikovat článek \"U.S. Use of Banking Data in Anti-Terrorism Probes\" (\"Americké používání bankovních dat v protiteroristickém pátrání\"), který odhaloval, že Bílý dům pod záminkou války proti teroru ilegálně monitoroval finanční transakce skrze belgickou telekomunikační společnost Swift; po jehož vytisknutí následovalo odsuzující vyjádření viceprezidenta Chenneyho a nepřímo i prezidenta Bushe, ihned následované krátkou ale intenzivní očerňovací kampaní proti tomuto deníku. Wolfová zdůrazňuje, že charakteristickým znamením podle schématu, který ve své knize popisuje, je odsuzování tisku ze strany vlády, tendence „obtížný“ tisk kriminalizovat, snaha perzekvovat novináře za neodhalení svých zdrojů a materiálů (jako příklad uvádí autorka případ na 8 měsíců odsouzeného Joshe Wolfa), a obviňování novinářů píšící kritické články ze špionáže a zrady.\n\nV této kapitole Wolfová zmiňuje Espionage Act of 1917, schválený doby v době první světové války, který (zjednodušeně řečeno) kriminalizuje kritiku vlády v době války, a dává ho do souvislosti s novými zákony, vzešlými z administrativy G. W. Bushe (jako USA PATRIOT Act a \"H.R. 1955\" z 24. října 2007), u kterých kritizuje vágní formulaci termínu a z toho vyplývající snadnou zneužitelnost vládou vedoucí k odstranění jejích kritiků prostřednictvím jejich obvinění z terorismu. Dodává, že tato snaha je v současné době v chodu. Vzrůstající počet zákonů kriminalizující svobodu slova označuje za charakteristický prvek potlačení svobody projevu a uzavírání svobodné společnosti.\n\nPodrytí nebo kompletní svrhnutí právního řádu (zahrnujícího právo nesouhlasu, projevu a jiné svobody pro jednotlivce) Naomi Wolfová řadí jako „poslední krok k uzavření svobodné společnosti“ a její přerod v totalitní režim. Jako příklad z 20. století uvádí Benito Mussoliniho ignorování parlamentu a případ z nacistického Německa roku 1933, kdy během 1 měsíce Goebbels vyhodil všechny státní zástupce a soudce na nejvyšších místech a nahradil je lidmi podle jeho výběru. Naproti tomu uvádí rozkaz (vycházející z Bílého domu) nahradit všechny státní zástupce Spojených států, který u osmi z nich byl úspěšný (a sedm z těchto osmi bylo známo svými výhradami vůči prezidentovi a jeho vnitrostátní politice); po čemž prezident Bush nařídil své poradkyni v Bílém domě, Harriet Miersové, aby neuposlechla předvolání Kongresu ke slyšení k tomuto případu.\n\nWolfová stať uzavírá slovy: „Jakmile je toto provedeno, pak stále ještě můžete mít volby, stále ještě můžete mít soudnictví; ale už nemáte svobodu.“\n\nWolfová se v \"The End of America\" snaží poukazovat na shody a souvislosti mezi tím, co v úvodu definovala jako „plán pro uzavření společnosti“, a současnou administrativou (toho času administrativou George W. Bushe). Uzavírá tvrzením, že každý ze všech deseti kroků je v dnešních Spojených státech z části implementováno (každý ve své určité míře) a proces jejich naplňování je v současném době v plném proudu.\n\n\"The End of America: Letter of Warning to a Young Patriot\" se krátce po vydání dostala na vrchol nejprodávanějších knih dle žebříčku \"New York Times\" a vydržela tam až do začátku následujícího roku. Necelý půlrok po vydání se stále ještě pohybovala kolem 50. místa v celkové prodejnosti. Ještě předtím, než dorazila na pulty knihkupectví, byla oceněna jako \"starred review\" periodikem \"Library Journal\" a Johnem Nicolsem z \"The Nation\" též coby nejlepší politická kniha roku 2007.\n\nProdej knihy Wolfová podpořila sérií přednášek, které v různých místech Spojených států uspořádala. Videozáznam jedné z nich, s několika dalšími zdroji a materiálem vyšel v roce 2008 i v podobě dokumentárního filmu na DVD.\n\nRecenzi knihy, která obsahovala značnou část kritiky, napsal Michael C. Moynihan ve svém článku na serveru reason.com. Wolfové vytýká to, že se její afiliace s levicovým smýšlením příliš projevila do obsahu její knihy, důsledkem čehož má být nevyrovnanost zločinů pravicových a levicových typů diktatur a též její tendence bagatelizovat zločiny levicových diktatur a levicových totalitních režimů. Moynihanův článek (který je více zaměřen na fašismus v novodobém pojetí v současné Americe) na knize dále kritizuje nepřesnost v terminologii samotného pojmu fašismus a fašistický (vzhledem k tomu, že takto Wolfová identifikuje režim, ke kterému podle jejích slov současné státní zřízení v Americe inklinuje); namítá, že mnoho z bodů, které autorka jmenuje, je společné i pro diktatury jiného typu.\n\nAutorka též krátce po vydání \"The End of America\" poskytla několik rozhovorů, ve kterých krátce hovořila o obsahu své knihy. Asi nejméně pozitivně vyšlo její přijetí na stanici \"Fox News\" v pořadu \"The O'Reilly Factor\", ve kterém moderátor de facto odmítl všechna autorčina tvrzení (samo toto interview ale bylo kritizováno za přílišnou předpojatost).\n\n"}
{"id": "426012", "url": "https://cs.wikipedia.org/wiki?curid=426012", "title": "Greenway Botič", "text": "Greenway Botič\n\nGreenway Botič (Zelený koridor Botič, Zelený pás Botič) je rekreační stezka z pražské Výtoně do Průhonic, na jejímž vybudování a vyznačení začalo kolem roku 1999 pracovat občanské sdružení Oživení-Bohemian Greenways inspirováno aktivitami Evropského sdružení Greenways, i název přírodního pásu podél potoka, který je v rámci projektu udržován. Původně byl tento úsek zamýšlen jako západní větev cyklotrasy Greenway Praha – Vídeň. V roce 1999 deklarovali podporu projektu starostové všech městských částí, přes které trasa vede, i starosta Průhonic, město Praha však deklaraci nepodpořilo. První úseky byly zprovozněny v roce 2001. Část trasy mezi Hamerským rybníkem a napojením na červeně značenou pěší trasu KČT v Hostivaři je vyznačena inverzním pásovým značením (bílý vodorovný pruh obklopený dvěma tmavě zelenými pruhy) a směrovkami; tento úsek byl slavnostně otevřen 11. dubna 2001 v 16.30 hodin. Na jaře 2006 sdružení Oživení dovybavilo stezku směrovkami a třemi informačními panely o stezce a okolí. Projekt zůstal zapomenut a ještě v roce 2008 nebyla tato trasa ani vyznačena v mapách pražských cyklotras a nebylo ze strany města učiněno téměř nic pro zkvalitnění stezky. V nové koncepci vedení a číslování pražských cyklotras, přijaté v roce 2006, dostala celá trasa Greenway Botič jako jedna z páteřních číslo A23.\n\nTato trasa patří společně s trasou přes Stromovku do Troji (zárodkem plánované Greenway Vltava) k prvním propagovaným cyklotrasám v Praze: mimo Prahu začal pásové turistické značení cyklotras Klub českých turistů zavádět v roce 1997, speciální dopravní značky pro vyznačování cyklotras byly oficiálně zavedeny vyhláškou 30/2001 Sb. až ke konci ledna 2001 a teprve poté začaly být v Praze cyklotrasy značeny městem a systematicky. Sdružení Oživení vzniklo roku 1997.\n\nV roce 2000 byla vyznačena cyklotrasa na náplavce Rašínova nábřeží od Mánesa kolem ústí Botiče k Vyšehradu. Na ni navázala cyklotrasa Vnislavovou a Neklanovou ulicí a pak podchodem pod železniční tratí do ulice Na Slupi, kde je asi 150 m dlouhý vyhrazený jízdní pruh pro cyklisty, po chodníku parkem Folimanka souběžně se Sekaninovou ulicí pak vede stezka pro chodce a cyklisty. Přejezd pro cyklisty přes ulici Na Slupi na hranici Nového Města a Nuslí byl vůbec prvním na území hlavního města Prahy.\n\nJeště v roce 2002 občanské sdružení Oživení/Bohemian Greenways plánovalo zřízování dalších „greenways“, tedy nemotoristických stezek, podél Vltavy, Labe, Berounky a Litavky. Členové sdružení Oživení podíleli na práci odborné komise Rady hlavního města Prahy, na jejímž základě začala Praha od roku 2006 zavádět novou koncepci pražských cyklistických stezek a tras a tím nahradila a rozšířila původní záměry sdružení. Rovněž spolupracují s některými městskými částmi. Činnost na rozvoji cyklostezek byla v lednu 2006 utlumena tragickou smrtí vůdčí postavy těchto aktivit, Jana Bouchala, který byl při jízdě na bicyklu v Holešovicích sražen automobilem a u křižovatky nábřeží kapitána Jaroše a ulice Dukelských hrdinů má pomníček v podobě barevně natřeného jízdního kola u sloupu osvětlení – sdružení pak zrušilo i webové stránky s popisem svých greenways a přeneslo těžiště svých aktivit na boj proti korupci v komunální politice. Na celostátní úrovni převzala koordinační roli v budování zelených stezek (greenways) Nadace Partnerství.\n\n\n"}
{"id": "426013", "url": "https://cs.wikipedia.org/wiki?curid=426013", "title": "Seznam králů Wessexu", "text": "Seznam králů Wessexu\n\n"}
{"id": "426019", "url": "https://cs.wikipedia.org/wiki?curid=426019", "title": "Chris Rea (album)", "text": "Chris Rea (album)\n\nChris Rea je album stejnojmenného zpěváka, které bylo vydáno v roce 1982.\n\n"}
{"id": "426025", "url": "https://cs.wikipedia.org/wiki?curid=426025", "title": "Arimaa", "text": "Arimaa\n\nArimaa je desková strategická hra pro dva hráče, kterou je možné hrát se stejnými figurkami a hrací deskou jako šachy. Arimaa je pro umělou inteligenci náročnější než hra šachy. \n\nHru vymyslel počítačový odborník na umělou inteligenci Omar Syed. Syed byl inspirovaný zápasem mezi Garry Kasparovem a šachovým počítačem Deep Blue postaveným firmou IBM, ve kterém Kasparov prohrál. Rozhodl se navrhnout novou hru, kterou by bylo možné hrát se standardní šachovou výbavou tak, aby byla dostatečně těžká pro počítače a zároveň měla jednoduchá pravidla, které se naučí jeho čtyřletý syn Aamir. V roce 2002 vydal Syed pravidla nové hry Arimaa a zároveň vyhlásil odměnu 10 000 dolarů (platnou do roku 2020) pro první počítačový program, který porazí nejlepšího hráče v šestici zápasů.\n\nNázev hry Arimaa vznikl obrácením jména Syedovho syna \"Aamir\" a přidáním úvodního písmena \"a\".\n\nArimaa se hraje na šachovnici se čtyřmi vyznačenými políčkami pastí (c3, f3, c6, f6 v algebraickém skráceném zápise šachu). Pasti můžou být reprezentované mincemi umístěnými na šachovnici. Každý z hráčů má 16 kamenů různé hodnoty. Jeden z hráčů má zlaté a druhý stříbrné. \nFigurky v poradí od nejsilnějších po nejslabší jsou: \nFigurky můžou být reprezentované šachovými figurkami krále, dámy, věže, střelce, jezdce, pěšce. \nCílem hry je dostat jednoho z vlastních zajíců na výchozí řádek soupeře. Zlatý vítězí přemístěním svého zajíce na osmý řádek a stříbrný vítězí přemístěním svého zajíce na první řádek šachovnice.\n\nPravidla hry Arimaa®\n\nJako první dostat jednoho ze svých králíků na druhou stranu hrací desky.\n\n(Pozn. překladatele (PP) - alespoň jednoho králíka - může jich být i více. Druhou stranou hrací desky se rozumí nejvzdálenější řada od hráče - resp. nejbližší řada na soupeřově straně hrací desky.\nHrací deska je čtverec 8x8 polí - řady jsou označeny 1 až 8 přičemž řada 1 je nejbližší začínajícímu hráči a sloupce jsou označeny písmeny anglické abecedy a - h, zleva doprava, přičemž levý dolní roh začínajícího hráče je označen a1).\n\nArimaa je navržena tak, aby se dala hrát i se standardní šachovou sadou. Aby hra byla vhodná i pro lidi, kteří nikdy šachy nehráli, tak jsou šachové figurky nahrazeny známými zvířaty.\n\nNahrazení je následující: Slon místo krále, velbloud místo dámy, kůň místo věže, pes místo střelce, kočka místo jezdce a králík místo pěšce.\n\nSlon je nejsilnější. Další podle síly jsou velbloud, kůň, pes, kočka a králík. Jestliže je hra hrána na šachovnici, tak je dobré umístit na pole c3, f3, c6 a f6 mince, čímž se tato pole označí jako speciální „pasti“ (viz níže).\n\nHra začíná prázdnou hrací deskou. Hráč který má zlaté figury (zlatý hráč) je rozestaví na první dvě řady desky nejblíže k němu. Neexistuje žádná pevně daná startovní pozice, takže figury mohou být umístěny jakkoliv (PP: v rámci těch prvních dvou řad, samozřejmě).\n\nJe obecně doporučeno umístit většinu silných figur před králíky.\nJakmile dokončí rozestavení figur zlatý hráč, tak rozestaví figury stříbrný hráč. Opět je může rozestavět libovolně na nejbližší dvě řady (PP: nezávisle na zlatém hráči).\n\nHráči se střídají v tazích. První na tahu je zlatý hráč. Všechny figurky se pohybují stejně /PP: a vždy jen o jedno pole/ (jako věže v šachu (PP: ale jen o jedno pole)): dopředu, dozadu, vlevo, vpravo. Kromě králíků, kteří nemohou zpět (stejně jako pěšci v šachu).\n\nV každém tahu může hráč využít až čtyř kroků. Přesun figury ze svého pole na jiné přilehlé pole je považováno za jeden krok. Tyto kroky mohou být vykonány jednou figurou, přičemž po každém kroku může figura změnit směr. Kroky mohou být rozděleny také mezi více figur, takže v jednom tahu může hráč táhnout celkem až čtyřmi figurami.\n\nHráč nemusí využít všechny čtyři kroky a může zbývající kroky vynechat - nicméně musí být učiněn alespoň jeden krok tak, aby se změnila pozice na hrací desce (PP: změna pozice na hrací desce je vyžadována pravidly hry - tzn. nemůžeme udělat tah, kterým se nezmění pozice).\n\nSilnější figury mohou hýbat se soupeřovými slabšími figurami. Například tvůj pes může pohnout se soupeřovou kočkou nebo králíkem, ale už ne se soupeřovým psem či jinou silnější figurou než je pes.\nSoupeřova figura musí být ortogonálně přilehlá tvé figuře (PP: tzn. musí být na poli, které je přilehlé k poli, na kterém stojí tvoje figura a to jen vodorovně nebo svisle /tedy opět ne šikmo neboli diagonálně/).\n\nSoupeřovou figurou je možno hýbat buď tlačením nebo tažením.\n\nTlačení soupeřovy figury naší silnější figurou probíhá následovně (PP: figurou stejné síly či slabší figurou není možno soupeřovou figurou pohnout):\n1) nejdříve posuneme soupeřovu figuru na jakékoliv prázdné pole, které je ortogonálně přilehlé poli na němž stojí soupeřova figura\n2) poté posuneme svou figuru na její místo (PP: „svou figurou“ je myšlena silnější figura, která prováděla tlačení slabší figury - dvojice „Tlačitel - tlačenec“ :) je totiž nerozlučně spjata).\n\nTažení soupeřovy figury naší silnější figurou probíhá následovně:\n1) nejdříve posuneme svou figuru na jakékoliv prázdné pole, které je ortogonálně přilehlé poli na němž stojí naše figura\n2) poté posuneme soupeřovu figuru tam, kde před chvílí stála naše figura\n\nAčkoliv se králíci sami pohybovat zpět nemohou, tak mohou být zpět zatlačeni či potaženi.\n\nTlačení či tažení vyžaduje dva spojité kroky a musí být provedeno v rámci jediného tahu. Také jakákoliv kombinace tažení a tlačení může být provedena v rámci jednoho tahu. Není však možné aby figura, která provádí tlačení současně prováděla i tažení.\n\nSilnější figura také může zmrazit (znehybnit) soupeřovu figuru, která je slabší než ona sama. Figura, která je vedle soupeřovy silnější figury je považována za znehybněnou a nemůže se sama pohnout; přesto však může být tažena či tlačena silnější soupeřovou figurou.\n\nKdykoliv je však vedle této znehybněné figury figura stejné barvy, tak se znehybněná figura stává opět mobilní a může se volně pohybovat.\n\nNa hrací desce jsou čtyři jinak odlišená pole. Tyto pole označujeme jako „pasti“ (jsou to pole c3, f3, c6 a f6 ve standardní notaci). Jakákoliv figura, která je na kterémkoliv z těchto polí je okamžitě odebrána ze hry, pokud není figura stejné barvy na poli vedle pasti, což činí takovou past bezpečnou pastí pro figury této barvy (PP: tzn. figura v bezpečné (chráněné) pasti nebude odstraněna ze hry; polem „vedle pasti“ se opět myslí ortogonálně přilehlé pole, přičemž je tady myšlena alespoň jedna figura stejné barvy).\n\nJe třeba dávat si pozor, aby hráč neztrácel vlastní figury v pastích (PP: toto je myšleno jako rada, aby hráč samovolně nevstupoval do nechráněných pastí, protože obecně tomu zabránit asi tak úplně nelze - jinak by nešlo vyhrát)\n\nHráč může zatlačit nebo zatáhnout soupeřova králíka na poslední řadu soupeře (PP: tzn. na svou první řadu; tzn. tu na kterou se soupeř snaží dostat). Jestliže po dokončení tahu tam soupeřův králík zůstane, tak hráč, který ho tam zatlačil či zatáhl prohrává. Jestliže však je, ještě před dokončením tahu, soupeřův králík posunut zpět mimo poslední řadu soupeře, tak hráč po dokončení tahu neprohrává.\n\nJestliže hráč nemůže táhnout, protože všechny jeho figury jsou znehybněny, či nemá kam táhnout, tak prohrál.\n\nJestliže se po dokončení tahu objeví pozice, která se již předtím objevila dvakrát (přičemž bude na tahu ten samý hráč), tak bude takovýto tah považován za neplatný a hráč musí zvolit jiný tah. Jestliže všechny tahy, které hráč může provést by byly neplatné (což se může v ojedinělých případech stát), tak hráč prohrává, protože nemá kam táhnout.\n\nJestliže hráč přijde o všechny králíky, tak prohrává. Jestli oba hráči přijdou o všechny králíky v tom samém tahu (což se může v ojedinělých případech stát), tak vyhrává hráč, který tah provedl.\n\nPořadí, ve kterém se ověřují výherní/proherní podmínky (předpokládejme, že hráč A právě provedl tah a hráč B je tudíž právě na tahu):\n\n(PP: Podmínky se ověřují postupně od bodu 1) a kteroukoliv splněnou podmínkou se zastaví ověřování dalších podmínek. Tzn. když například zatáhnu soupeřova králíka na svou první řadu a po mém tahu bude soupeř mít znehybněny všechny figury /tzn. bude splněna podmínka č. 5/, tak nevyhrávám, protože bude současně splněna i podmínka č. 2 /která má vyšší prioritu/ a já tudíž prohraji).\n\n"}
{"id": "426045", "url": "https://cs.wikipedia.org/wiki?curid=426045", "title": "Flores", "text": "Flores\n\nFlores je ostrov nacházející se v jihovýchodní Asii. Patří k souostroví Malé Sundy. Administrativně patří pod indonéskou provincii Nusa Tenggara Timur. Plocha ostrova je 13 540 km², počet obyvatel byl v roce 2003 přes 1 500 000. Největší město je Maumere. Převažují křesťané, ale např. jih ostrova a správní město Ende má muslimskou většinu.\n\nOstrov je znám jako naleziště koster hominidů druhu člověk floreský.\n\nFlores je ostrov plný nádherných scenérií, tvořených deštnými pralesy a bohatou exotickou flórou v kombinaci s hornatým terénem. Mezi městy Ende a Maumere se uprostřed ostrova nachází sopka Keli Mutu – známá svými třemi jezery, jež mění barvy. Přístavní město Labuan Bajo na západě ostrova slouží jako výchozí bod pro výlety na ostrovy Rinca a Komodo, proslavené tzv. komodskými draky – varany komodskými, největšími žijícími ještěry na světě.\n\nNa ostrově se mluví jazykem kteří místní lidé nazývají \"Bahasa Flores\". Tento jazyk v sobě nese prvky oficiální indonéštiny, a zároveň kulturu a tradice původních obyvatel Floresu. Část obyvatel Floresu se hlásí ke křesťanství, které zde rozšířili portugalští kolonizátoři na začátku 16. století. Značná část obyvatel vyznává též dominantní indonéské muslimské vyznání. \n"}
{"id": "426049", "url": "https://cs.wikipedia.org/wiki?curid=426049", "title": "Æscwine", "text": "Æscwine\n\nÆscwine byl králem Wessexu mezi lety 674 a 676, ale pravděpodobně nebyl jediným jeho králem v té době. Po smrti krále Cenwalha v roce 672 začalo zhruba 10leté politicky nestabilní období. Æscwineův otec Cenfus byl, zdá se, „podkrálem“ vedle královny Seaxburh a dalších. Rokem 674 mizí Cenfus a Seaxburh z historických zdrojů. Králem se stal Cenfusův syn Æscwine, který pravděpodobně také musel sdílet vládu s jinými nižšími králi.\nBeda Ctihodný píše, že po smrti krále Cenwalha v roce 672: „vzali jeho vévodové vládu království lidu na sebe a rozdělili ji mezi sebe, drželi ji deset let.“ Podle Anglosaské kroniky nastoupila po Cenwalhovi jako panovnice asi na rok jeho vdova Seaxburh. Æscwine vládl přibližně od 674 do 676. Jiný zdroj tvrdí, že Æscwinův otec Cenfus (staroanglicky: \"Cēnfūs\") vládl dva roky po Seaxburze.\n\nPodle genealogie uvedené v Anglosaské kronice byl Æscwine v páté generaci potomkem krále Cynrika. Bedův nezájem o Æscwina jako o pouhého „podkrále“ může představovat názory stoupenců wessexského krále Inea, jehož rodina vládla Wessexu v Bedově době, a měla být legitimními potomky Cynrika přes Ceawlinova syna Cuthwina.\n\nV roce 675 odrazil Æscwine invazi do Wessexu, kterou vedl mercijský král Wulfhere, v bitvě u Biedanheafde (místo nebylo spolehlivě identifikováno), a i když se mu podařilo zahnat mercijské síly, nevyužil tohoto vítězství. Wulfhere zemřel brzy poté. Æscwine zemřel po dvouleté vládě v roce 676.\n\nPo Æscwinově smrti nastoupil na trůn Wessexu Centwine.\n"}
{"id": "426051", "url": "https://cs.wikipedia.org/wiki?curid=426051", "title": "Seaxburh", "text": "Seaxburh\n\nSeaxburh (též Sexburga, zemřela asi roku 674) byla královna Wessexu. Často je také nazývána královnou saského kmenového uskupení Gewisů, ze kterého se království Wessex vyvinulo.\n\nWessexu měla Seaxburh vládnout po dobu asi jednoho roku poté, co zemřel její manžel král Cenwalh v roce 672. V anglosaské Anglii bylo zcela výjimečné, aby žena vládla sama (suo iure), a Seaxburh je tak jedinou ženou v seznamu panovníků. Možná vládla déle než dvanáct měsíců, protože další panovník je zmíněn v Anglosaské kronice až k roku 674.\n\nNicméně, Beda Ctihodný uvádí, že po smrti Cenwalha \"\"vzali vévodové vládu království na sebe\"\", takže kronikáři mohli takto vyřešit komplikovanou situaci. Po královně Seaxburh zřejmě nastoupil asi roku 674 král Æscwine.\n\nZdrojů zmiňujících královnu Seaxburh je velmi poskrovnu a někdy si protiřečí. Následkem toho jsou také interpretace různých historiků odlišné.\n\nSeaxburžin původ není znám. Její jméno naznačuje, že by mohla pocházet z rodu Wuffingů, dynastie vládnoucí ve Východní Anglii, u jejíž členů je element „Seax-“ častou součástí jména. Její původ z královského rodu Wessexu sice vyloučen není, ale tam bylo použití elementu „Seax-“ ve jménu neobvyklé. Král Cenwalh byl dvakrát ženatý; v prvním manželství se sestrou mercijského krále Pendy, kterou zapudil v roce 645; ve druhém manželství se Seaxburhou.\n\nRok jejího sňatku s Cenwalhem není znám, a ani žádní Seaxburžini potomci nejsou známi, ačkoliv Seaxburh mohla vládnout jako regentka za nám neznámého syna, což je praxe potvrzená ve franské říši, kde královny-vdovy jako Brunhilda a Fredegunda vykonávaly moc jménem svých dětí a vnoučat.\n\nDle jiných názorů měla být Seaxburh dcerou mercijského krále Pybby a sestrou Pendy. Když ji Cenvalh zapudil, byl Pendou vyhnán z Wessexu. Po návratu Cenwalha k moci a po jeho následné smrti měl Penda svou sestru Seaxburh dosadit na trůn jako královnu.\n\nCenwalh nastoupil na trůn po svém otci králi Cynegilsovi v roce 642. V roce 645 vpadl Penda na území Gewissů, protože, dle Bedy Ctihodného, Cenwalh zapudil svou první manželku, sestru Pendy, a oženil se s „jinou ženou“ (Seaxburh). Cenvalh uprchl na dvůr krále Východní Anglie Anny, který byl s Pendou také znepřátelený. Kdo vládl království Wessex během Cenwalhova vyhnanství, není známo. Pravděpodobně to byl během této doby Cenberht, otec budoucího krále Caedwally. V roce 648 za neznámých okolností získal Cenwalh moc opět.\n\nPodle Anglosaské kroniky zemřel Cenwalh v roce 672 a jeho vdova Seaxburh převzala vládu na dobu jednoho roku. Takovéto vylíčení událostí se však zdá být silně zjednodušující. Beda Ctihodný naproti tomu uvádí, že říše byla rozdělena mezi nižší krále. Je pravděpodobné, že po Cenwalhově smrti země postrádala „silnou ruku“ dominantního krále a že se v následujícím 10letém období oslabení ústřední moci rozpadla na dílčí království, přičemž Seaxburze bylo přiznáno přinejmenším dominantní postavení.\n\nZdá se, že Seaxburh nevykonávala moc za své děti jako regentka, ale že vládla sama, což je v anglosaské historii zcela výjimečné. Je to jediná královna zmiňovaná v anglosaských královských seznamech. Pravděpodobně vládla o něco déle než jeden rok, protože Æscwine měl začít vládnout jako král až od roku 674. Rok 674 je tedy pravděpodobným rokem jejího úmrtí, neboť k roku 675 kroniky uvádějí, že Západní Sasové v té době prováděli úspěšné vojenské operace pod vedením Æscwina proti mercijskému králi Wulfherovi.\n"}
{"id": "426052", "url": "https://cs.wikipedia.org/wiki?curid=426052", "title": "Martin Krajc", "text": "Martin Krajc\n\nMartin Krajc (* 30. dubna 1984 Praha) je český malíř žijící a tvořící v Praze.\n\nV letech 1999–2003 studoval na SUPŠ Žižkov, obor scénografie. V roce 2003 byl přijat na Akademii výtvarných umění v Praze do ateliéru malby Michaela Rittsteina. V roce 2009 diplomoval.\n\nJeho expresivní pojetí malby se často lehce přehoupne i na čistě abstraktní obraz. Dříve byla jeho práce spojena s hiphopovou scénou, kdy maloval převážně breakdancery. Sám breakdance tancoval a doteď rád poslouchá hip hop.\n\nJe členem malířské skupiny \"Obr.\", která vznikla roku 2006 (dalšími členy jsou Josef Achrer, David Hanvald a Karel Štědrý, původně též Ondřej Maleček).\n\nDůležitou roli pro něj sehrála stáž ve španělském Madridu, kde se nechal inspirovat malíři jako Diegem Velázquezem či Franciskem Goyou. Tato stáž byla spjata s výtvarnou soutěží \"Seat Arte Emoción\", kterou vyhrál.\n\nSamostatné výstavy:\n\nSpolečné výstavy:\n\n"}
{"id": "426057", "url": "https://cs.wikipedia.org/wiki?curid=426057", "title": "Státní znak Srbska a Černé Hory", "text": "Státní znak Srbska a Černé Hory\n\nStátní znak Svazové republiky Jugoslávie (1992–2003) a později Srbska a Černé Hory (2003–2006) byl zaveden 20. října 1993.\n\nStátní znak byl tvořen bílou dvojhlavou orlicí (ze znaku Srbska) se zlatou zbrojí na červeném štítu. \nOrlice měla na prsou čtvrcený srdeční štítek v něhož 1. a 4. poli byl znak Srbska - bílým křížem čtvrcený štít, v jehož polích je stříbrnou Cyrilicí (azbukou) napsáno písmeno S. V 2. a 3. poli znak Černé Hory - zlatý heraldicky vpravo kráčející lev.\n\nVýznam znaků C ve štítu - Samo sloga Srbina spasava - \"Only Unity can Save Serbia\" - pouze jednota chrání Srbsko/Srby\n\n"}
{"id": "426059", "url": "https://cs.wikipedia.org/wiki?curid=426059", "title": "Státní znak Království Jugoslávie", "text": "Státní znak Království Jugoslávie\n\nStátním znakem Království Srbů, Chorvatů a Slovinců a později Království Jugoslávie, byl přijat Vidovdanskou ústavou ze dne 28. června 1921.\n\nStátní znak tvořila bílá dvojhlavá orlice se zlatou zbrojí na červeném štítu. Srdeční štít byl rozdělen na tři pole. První pole symbolizovalo Srbsko - bílým křížem čtvrcený štít, v jehož polích byl stříbrnou Cyrilicí (azbukou) napsáno písmeno S, které je převzato z hesla sv. Sávy: \"Samo Slogna Srbina Spasava\" (Jenom Jednota Spasí Srby). Druhé pole představovalo Chorvatsko - červeno-bíle šachovaný štít. A třetí spodní pole patřilo Slovinsku - bílý půlměsíc pod třemi hvězdami na modrém poli. Na červeném štítu s orlicí byla královská koruna rodu Karađorđevićů. Velký státní znak byl navíc položen na hermelínový plášť s další královskou korunou.\n\nOficiální popis státního znaku Vidovdanskou ústavou ze dne 28. června 1921:\n\n"}
{"id": "426061", "url": "https://cs.wikipedia.org/wiki?curid=426061", "title": "Aaron Burr", "text": "Aaron Burr\n\nAaron Burr (6. února 1756, Newark, New Jersey, USA – 14. září 1836, Port Richmond, New York) byl americký právník, politik a dobrodruh. Byl třetím viceprezidentem USA v období od 4. března 1801 do 4. března 1805. \n\nAaron Burr byl generálním prokurátorem státu New York (1789–1791), senátorem (1791–1797), poslancem New Yorku (1797–1799). Prohrál prezidentské volby v roce 1800 (spolu s Thomasem Jeffersonem získali stejný počet volitelů, rozhodnutí přinesla sněmovna reprezentantů až po 36. hlasování), stal se ale viceprezidentem v letech 1801–1805. Přezdívalo se mu \"Bouřlivák Burr\". Po období viceprezidenta Spojených států vyzýval svého soka, tehdejšího ministra financí Alexandra Hamiltona na souboj, který Hamilton nakonec 11. července 1804 přijal, byl v něm postřelen a následující den zemřel. Tím si Burr zkazil další politickou kariéru. Od roku 1812 provozoval právní praxi v New Yorku. \n"}
{"id": "426064", "url": "https://cs.wikipedia.org/wiki?curid=426064", "title": "Caesarea (Izrael)", "text": "Caesarea (Izrael)\n\nCaesarea, přesněji Kejsarja ( , , \"Kajsarija\", v oficiálním přepisu do angličtiny Qesaryya) je moderní sídlo typu společná osada (\"jišuv kehilati\") v Izraeli, v Haifském distriktu, v Oblastní radě Chof ha-Karmel, založené v 70. letech 20. století poblíž starověké lokality Caesarea Maritima.\n\nLeží přibližně v poloviční vzdálenosti mezi Tel Avivem a Haifou v pobřežní nížině, nedaleko města Chadera.\n\nNa místě nynější obce stálo ve starověku přístavní město Caesarea Maritima, ve středověku využívané křižáky. V současnosti je Caesarea jedním z nejnavštěvovanějších turistických míst v Izraeli.\nVzniklo zde později také muslimské osídlení, které navazovalo na starověké sídlo. V roce 1878 se tu usadila skupina muslimů z Bosny, která opustila své domovy po rakousko-uherské okupaci Bosny. Roku 1884 byla ve vesnici založena chlapecká základní škola. Roku 1931 zde žilo 706 lidí ve 143 domech. V lednu a únoru 1948, ještě před vypuknutím války za nezávislost, byla vesnice dobyta izraelskými silami a arabské osídlení tu skončilo. Zdejší zástavba byla zčásti zbořena, zčásti zachována v rámci turistického areálu okolo starověké Caesareje.\n\nJiž před rokem 1948 se ale v tomto regionu objevilo i novověké židovské osídlení. Pozemky v okolí získal do židovského majetku baron Edmond James de Rothschild. Začaly tu vznikat židovské osady (například Sdot Jam roku 1940). V lednu 1943 začal poblíž Ceasareje první kurz pro speciální námořní komanda židovských jednotek Palmach. Tato lokalita v těchto letech hrála důležitou roli při organizování ilegální židovské imigrace.\n\nPo vzniku státu Izrael v roce 1948 darovala rodina Rothschildů všechny pozemky, které na území Izraele vlastnila, do majetku státu, včetně pozemků v okolí Caesareje. Zároveň byla zřízena nadace Caesarea Edmond Benjamin de Rothschild Foundation a též firma Caesarea Development Corporation (hebrejsky: ), ve které měl izraelský stát a Rothschildové stejný podíl. Účelem nadace bylo připravit komplexní územní rozvoj regionu okolo historické Caesareje. Tato soukromá organizace pak řídila vznik nynější obce. Jde tak o unikátní model, kdy je obec spravována soukromou společností, navíc s rodinným kapitálem.\n\nNynější Caesarea (Kejsarja) vznikla roku 1977. Byla zbudována na pobřežním pásu severovýchodně od starověké Caesareje jako plánovité rezidenční sídlo. Jedná se o jedno z nejlidnatějších míst v Izraeli neuznaných jako místní rada a tedy formálně patřících do kategorie vesnických sídel (byť populačně a urbanisticky jde sídlo městského typu). Od roku 2003 je členskou obcí Oblastní rady Chof ha-Karmel. Místní ekonomika je založena na službách a turistickém ruchu. Nachází se zde největší izraelské golfové hřiště (18 jamek). Turisticky využívány jsou i starověké archeologické památky a také mořské pobřeží. Kejsarja se řadí mezi nejluxusnější izraelská rezidenční sídla.\n\nV říjnu 1997 se zde konala schůzka mezi prezidentem Izraele Ezerem Weizmanem a palestinským předákem Jásirem Arafatem, která měla odstranit napětí mezi oběma stranami.\n\n\nPodle údajů z roku 2014 tvořili naprostou většinu obyvatel v Caesareji Židé – cca 4600 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 4700 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 4760 lidí. Během roku 2014 populace stoupla o 2,8 %.\n\n\n"}
{"id": "426067", "url": "https://cs.wikipedia.org/wiki?curid=426067", "title": "George Clinton (viceprezident)", "text": "George Clinton (viceprezident)\n\nGeorge Clinton (26. července 1739, Little Britain, New York, USA – 20. dubna 1812, Washington, D.C., USA) byl americký právník, voják a politik. V letech (1805 - 1812) byl viceprezidentem USA a prvním guvernérem státu New York (1777–1795 a 1801–1804).\n\nProhrál prezidenské volby 1808. Neměl dobrý vztah s prezidentem J. Madisonem, přesto byl jeho viceprezidentem od 4. března 1805 do 20. dubna 1812, tedy po dvě období. V této funkci jako předseda Senátu rozhodl svým hlasem proti prodloužení statutu První banky Spojených států.\n\nZemřel 20. dubna 1812, tj. v době druhého mandátu, a stal se tak prvním viceprezidentem, který zemřel v úřadě.\n\n"}
{"id": "426069", "url": "https://cs.wikipedia.org/wiki?curid=426069", "title": "SMS Nassau", "text": "SMS Nassau\n\nSMS Nassau byla první německou bitevní lodí typu dreadnought. Byla postavena jako přímá odpověď na spuštění britské HMS \"Dreadnought\". Jejími sesterskými loděmi byly SMS \"Rheinland\", SMS \"Posen\" a SMS \"Westfalen\". Byla pojmenována po německém knížectví Nassau (Nasavsko).\n\nKýl lodi byl položen 22. července 1907 v loděnicích Kaiserliche Werft ve Wilhelmshavenu. Spuštěna na vodu byla o necelý rok později 7. března 1908 a do služby vstoupila 1. října 1909.\n\nPrvní světová válka zastihla SMS \"Nassau\" ve službě u Baltské floty. V srpnu 1915 se účastnila bitvy v Rižském zálivu. Později se svými sesterskými loděmi participovala na bitvě u Jutska. \"Nassau\" zde vystřelila 106 střel z hlavní baterie a sama byla dvakrát zasažena. Během bitvy se srazila s britským křižníkem HMS \"Spitfire\". Z její posádky bitvu nepřežilo 11 mužů a 16 jich bylo zraněno. Po skončení války se stala válečnou kořistí Japonska. To nemělo pro již zastaralou loď žádné využití a tak ji v roce 1920 prodalo jedné britské společnosti na sešrotování. Stalo se tak roku 1921 v nizozemském Dordrechtu.\n"}
{"id": "426070", "url": "https://cs.wikipedia.org/wiki?curid=426070", "title": "Karlínský potok", "text": "Karlínský potok\n\nNázev Karlínský potok má více vodních toků:\n\n"}
{"id": "426071", "url": "https://cs.wikipedia.org/wiki?curid=426071", "title": "Irena Blühová", "text": "Irena Blühová\n\nIrena Blühová (2. března 1904, Považská Bystrica – 30. listopadu 1991, Bratislava) byla slovenská fotografka.\n\nZačala fotografovat v roce 1924. Zaměřila se na sociální fotografii slovenského venkova. V letech 1931–1933 studovala v německém Dessau na Bauhausu obor fotografie a typografie. Po uzavření školy nacisty se vrátila do Bratislavy, kde vedla knihkupectví. Stýkala se s levicovými intelektuály, se kterými založila spolek \"Sociofoto\". Snímky Ireny Blühové používal John Heartfield pro své fotomontáže.\n\nV Bratislavě vedla knihkupectví, okolo kterého se vytvořila skupina levicové inteligence. Od roku 1933 fungoval kroužek fotografů s názvem Sociofoto. Irena Blühová vytvořila fotografické cykly reportáží o těžkém životě, bídě a práci na různých místech Slovenska. Fotografie Ireny Blühové mají humanistický obsah. Vyzařuje z nich poetika s citlivým smyslem pro kompozici. Jsou zásadní pro formování moderního dokumentu a fotografické reportáže na Slovensku.\n\nBlühová přišla do Desavy v roce 1931. Byla nejen studentkou avantgardního a kosmopolitního Bauhausu, ale zároveň součástí světa lidí kolem Junkersových leteckých závodů. Stejně jako pro mnoho dalších studentů, se pro Irenu Blühovou nenašla možnost ubytovat se přímo v Bauhausu, takže se ocitla v prostředí obytné kolonie dělníků z Junkersových leteckých závodů. Po příchodu do Desavy absolvovala na Bauhausu přípravné kurzy, jejichž zřízení bylo opravdu revoluční. Následovalo studium jednotlivých oborů, tak jako např. studium fotografie u Waltera Peterhansa. Irena Blühová se objevila na Bauhausu až v jeho závěrečné fázi, ale našla tam vše, za čím šla. Po návratu do Bratislavy zjistila fakt, že na tamní uměleckoprůmyslové škole vyučuje typografii odchovanec Bauhausu Zdeněk Rossmann, se kterým přišla i jeho žena Marie Doležalová, studentka Waltera Peterhansa.\n\nIrena Blühová si díky Bauhausu zdokonalila fotografickou techniku a studium dále přispělo také k racionálnějšímu poznání principů, které do té doby jen tušila. Zůstala sociální fotografkou, ale věděla, že účinnost sociální fotografie nespočívá v samotném zachycení faktu, ale že záleží na kultuře fotografického vidění, na sugestivnosti záběru i na výraznosti zpracování. Blühová vzpomíná na školu jako „na školu formování člověka, lidského bytí“.\n\n\n\n"}
{"id": "426080", "url": "https://cs.wikipedia.org/wiki?curid=426080", "title": "Jiří Hanibal", "text": "Jiří Hanibal\n\nJiří Hanibal (* 18. února 1929 v Táboře) je český spisovatel, scenárista a režisér.\n\nSvé dětství a mládí strávil v rodném Táboře, zde také v roce 1948 odmaturoval. V letech 1948–1953 studoval na pražské FAMU. V československém filmu začínal nejprve jakožto asistent režie a pomocný režisér s Vojtěchem Jasným, Karlem Kachyňou, Zbyňkem Brynychem a Martinem Fričem. Do roku 1959 působil také jako odborný asistent na FAMU, poté pracoval až do roku 1991, kdy odešel do důchodu, ve filmovém studiu Barrandov. Nyní působí coby literát na volné noze.\n\n\n\n\n"}
{"id": "426090", "url": "https://cs.wikipedia.org/wiki?curid=426090", "title": "Jižní Rhodesie", "text": "Jižní Rhodesie\n\nJižní Rhodesie (\"Southern Rhodesia\") byl název britské samosprávné kolonie (\"self-governing colony\") nacházející se v jižní Africe severně od řeky Limpopo a Jihoafrické unie. Územně je Jižní Rhodesie stejná jako dnešní Zimbabwe. Existovala mezi lety 1923-1925, poté mezi lety 1963-1965 a nakonec ještě mezi lety 1979-1980.\n\nPřed druhou světovou válkou byla v Jižní Rhodesii vybudována infrastruktura pro letectvo a během let 1940 až 1945 zde bylo vycvičeno na 10 tisíc pilotů Royal Air Force (zhruba 7 % z celkového počtu).\n\nPodle kmenu Matabele se o území zprvu referovalo jako o Matabelsku, v druhé polovině 19. století se užívá název Jižní Zambezie. V roce 1895 přichází do praxe název Rhodesie, přívlastek \"Jižní\" se užívá od roku 1901. Od roku 1953 je Jižní Rhodesie součástí Federace Rhodesie a Ňaska. V roce 1963 se federace rozpadá a mezi roky 1963-1965 se stále užívá název Jižní Rhodesie. V roce 1965 se kolonie Jižní Rhodesie jednostranným vyhlášením nezávislosti osamostatňuje pod názvem Rhodesie. Toto vyhlášení nezávislosti není uznáno britskou vládou, která až do roku 1980 nadále území nazývá Jižní Rhodesií.\n\nPo občanské válce v Rhodesii je Rhodesie v roce 1979 přejmenována na Zimbabwe Rhodesii a krátce na to se dobrovolně znovu stává britskou kolonií pod staronovým názvem Jižní Rhodesie. V roce 1980 dává Velká Británie Jižní Rhodesii svobodu pod názvem Zimbabwe.\n\n\n"}
{"id": "426095", "url": "https://cs.wikipedia.org/wiki?curid=426095", "title": "Námořní pěchota Vietnamské republiky", "text": "Námořní pěchota Vietnamské republiky\n\nNámořní pěchota Vietnamské republiky (vietnamsky Thủy Quân Lục Chiến (TQLC), anglicky \"The Republic of Vietnam Marine Corps\" (VNMC)) byla složka vietnamské národní armády založená prezidentem Ngô Ðình Diệmem roku 1954. Velitelem námořní pěchoty byl generálporučík Le Nguyen Chang.\n\nVietnamská námořní pěchota má původ ještě z francouzské vlády nad Indočínou. Francouzsko-vietnamská dohoda z roku 1949 stanovila, že vietnamské ozbrojené síly, včetně námořních sil, budou organizovány a vycvičeny francouzským námořnictvem. V březnu roku 1952 bylo zbudováno vietnamské námořnictvo a roku 1953 francouzská a vietnamská vláda souhlasily s navýšením stavů vietnamské armády a námořnictva. Když činitelé rozhodovali, zda vietnamskou říční flotilu převezme pod svou jurisdikci armáda, nebo námořnictvo, francouzský viceadmirál Auboyneau poprvé navrhl organizaci námořní pěchoty.\n\nKdyž se roku 1954 francouzské jednotky z Vietnamu stáhly, vietnamská námořní pěchota spadala pod vietnamské námořnictvo. Námořní pěchota měla své velitelství, čtyři říční roty a jeden invazní prapor. Dne 13. října 1954 jihovietnamský prezident Ngô Ðình Diệm podepsal vládní dekret formálně stvrzující vznik nové námořní pěchoty.\n\n\n"}
{"id": "426098", "url": "https://cs.wikipedia.org/wiki?curid=426098", "title": "Barborka (tramvaj)", "text": "Barborka (tramvaj)\n\nBarborka je dvounápravový tramvajový motorový vůz číslo 21 jezdící při slavnostních příležitostech v Ostravě. Do provozu v ostravské MHD byla nasazena v září 1922 a sloužila zde až do října 1964. Poté byla rekonstruována na tramvaj pro děti, byla mj. doplněna zvýšená gumová podlaha, rozšířeny schůdky a celý vůz byl natřen zelenou barvou. Do interiéru byly nainstalovány oranžové doplňky. V souladu s historickou tradicí města byla pojmenována po patronce horníků svaté Barboře. Její premiéra se konala v prvomájovém průvodu v roce 1965. Intenzivním používáním tramvaj zchátrala, proto v letech 2000–2001 proběhla oprava zahrnující např. výměnu elektrického zařízení, doplnění okruhu nízkého napětí se statickým měničem a baterií, nový modrobílý nátěr a vyzdobení interiéru kreslenými výjevy z pohádek.\n\nBarborka je součástí sbírky historických vozidel MHD Dopravního podniku Ostrava.\n\n"}
{"id": "426102", "url": "https://cs.wikipedia.org/wiki?curid=426102", "title": "Třída New Mexico", "text": "Třída New Mexico\n\nTřída New Mexico byla třída bitevních lodí US Navy. Skládala se z jednotek USS \"New Mexico\", USS \"Mississippi\" a USS \"Idaho\". Dvě z lodí byly dokončeny na sklonku první světové války a jedna v roce 1919, všechny tři se zapojily do bojů druhé světové války, zejména podporovaly vyloďovací operace v Pacifiku. Krátce po válce byly dvě lodi vyřazeny, zatímco \"Mississippi\" sloužila ještě dekádu jako cvičná a experimentální loď – například na ní byly testovány řízené střely RIM-2 Terrier.\n\nVšechny tři lodě byly stavěny v loděnicích na východním pobřeží USA. \"New Mexico\" byla stavěna loděnicí \"New York Navy Yard\" v Brooklynu v New Yorku. Kýl lodi byl založen v říjnu 1915, trup byl spuštěn na vodu v dubnu 1917 a v květnu 1918 byla loď dokončena. \"Mississippi\" stavěla loděnice \"Newport News Shipbuilding & Dry Dock Company\" v Newport News ve Virginii. Kýl lodi byl založen v dubnu 1915, trup byl spuštěn na vodu v lednu 1917 a v prosinci 1917 byla loď dokončena. \"Idaho\" postavila loděnice \"New York Shipbuilding Company\" v Camdenu ve státě New Jersey. Kýl lodi byl založen v lednu 1915, trup byl spuštěn na vodu v červnu 1917 a v březnu 1919 byla loď dokončena.\n\nTřída \"New Mexico\" konstrukčně navázala na první americké moderní bitevní lodi tříd \"Nevada\" a \"Pennsylvania\". Podobně jako lodě třídy \"Pennsylvania\" nesla třída \"New Mexico\" dvanáct 356mm kanónů ve čtyřech třídělových věžích, novinkou ale bylo použití děl o délce hlavně 50 ráží (u \"Pennsylvanie\" pouze 45 ráží).\n\nSekundární výzbroj původně tvořilo 22 kusů 127mm kanónů o délce hlavně 51 ráží, umístěných v kasematech (11 na každé straně). Kasematy pro osm z nich byly umístěny na bocích trupu, ostatních čtrnáct již bylo nově umístěno v nástavbě. Trupové kasematy byly dosti nepraktické při zhoršeném počasí a proto z nich byla výzbroj demontována. Protiletadlovou výzbroj původně tvořily dva 76mm kanóny. Pohonný systém lodi \"New Mexico\" se od následujících jednotek lišil. Všechny lodě měly čtyři lodní šrouby a dosahovaly rychlosti 21 uzlů.\n\nV letech 1930–1934 byly všechny lodě modernizovány. Dostaly v podstatě novou, mohutnější nástavbu, mřížové stěžně byly vyměněny za trojnožkové, byly vyměněny kotle a turbínová soustrojí, nový byl systém řízení palby a zabudována byla též protitorpédová obšívka. Výrazně narostl výtlak lodí i jejich šířka. Byly také odstraněny dvě z kasematových 127mm kanónů a lodě naopak dostaly osm 127mm protiletadlových kanónů o délce hlavně 25 ráží. Během války lodě nesly silnou protiletadlovou výzbroj tvořenou 40mm a 20mm kanóny.\n\n\"Mississippi \" a \"New Mexico\" byly dokončeny a zařazeny do služby ještě před koncem první světové války. V roce 1919 \"New Mexico\" do Evropy dopravila amerického prezidenta Wilsona, který se zde zapojil do Pařížská mírová konference. Následující dekádu pak lodě sloužily v Pacifiku a v první polovině 30. let pak byly modernizovány.\n\nV době vypuknutí druhé světové války sloužily všechny tři lodě v oblasti Pacifiku, v roce 1941 ale byly převedeny do Severního Atlantiku. Po napadení základny Pearl Harbor Japonskem byly všechny tři lodě převeleny zpět do Pacifiku, aby nahradily bitevní lodě, vyřazené či potopené během náletu a operovaly zde až do konce války. Vzhledem k jejich nízké rychlosti nebyly vhodné k doprovodu úderných svazů letadlových lodí (k tomu se hodily až moderní bitevní lodě tříd \"North Carolina\", \"South Dakota\" a \"Iowa\") a proto zejména podporovaly spojenecké vyloďovací operace.\n\n\"Mississippi\" též bojovala v historicky posledním střetnutí bitevních lodí – bitvě v úžině Surigao dne 25. října 1944, ve které byl zničen Nišimurův \"Jižní svaz\", skládající se z bitevních lodí \"Jamaširo\", \"Fusó\", těžkého křižníku \"Mogami\" a čtyř torpédoborců.\n\n\"New Mexico\" a \"Idaho\" byly v roce 1946 vyřazeny ze služby a v roce 1947 prodány k sešrotování. Naopak \"Mississippi\" byla v roce 1946 přestavěna a sloužila jako cvičná a pokusná loď (nesla pak nové trupové číslo \"AG-128\"), určená ke zkoušení nových zbraní – kanónů, radarů a řízených střel. Například na ní došlo k prvnímu odpalu protiletadlové řízené střely RIM-2 Terrier. V roce 1956 byla \"Mississippi\" vyřazena a prodána k sešrotování.\n\n\n\n"}
{"id": "426113", "url": "https://cs.wikipedia.org/wiki?curid=426113", "title": "Jeroným Colloredo-Waldsee", "text": "Jeroným Colloredo-Waldsee\n\nJeroným Colloredo-Waldsee (12. března 1674 Udine – 2. února 1726 Vídeň; lat. \"Hieronymus\", ital. \"Girolamo\") byl členem rodu Colloredů z Waldsee. Byl třetím držitelem colloredského fideikomisu s centrem v Opočně.\n\nPo smrti druhého držitele colloredovského fideikomisu Ludvíka Colloreda v roce 1693 přešel fideikomis a některé další statky v Čechách, Dolních Rakousech a severní Itálii do rukou Jeronýma Colloreda z Waldsee, markýze di Santa Sophia, syna Ferdinanda Colloreda (1635–1689) z weikardské větve rodu.\n\nZa svého života podobně jako ostatní členové rodu pěstoval úzké styky s italským prostředím a tamějšími příbuznými. Dopisoval si například se svým strýcem kardinálem Leandrem Colloredem (1639–1709), se svým starším bratrem Fabiem Antoniem (1672–1742), jenž si také vybral církevní dráhu a stal se arcibiskupem v Lucce, se vzdáleným příbuzným Johannem Baptistou Colloredem (1656–1729), který působil v letech 1715–1726 jako císařský vyslanec v Benátkách, s řadou členů rodu Rabattů – pocházela z něj i jeho matka Felicitas – a dalšími významnými osobami tehdejší soby. \n\nHrabě se také úspěšně včlenil do šlechtické společnosti v habsburské monarchii svým sňatkem. V roce 1696 se oženil s příslušnicí starého českého šlechtického rodu Kinských Johannou Charlottou Karolínou a hojně korespondoval s jejím rozvětveným příbuzenstvem. Spolu měli nejméně 12 dětí, jen čtyři z nich se však dožily dospělosti. \n\nZároveň se ale Jeroným snažil stejně jako jeho předchůdce Ludvík prosadit v habsburské monarchii, což se mu začalo dařit již za vlády Josefa I. Výrazněji se však uplatnil až za vlády Karla VI., jenž jej v roce 1724 povýšil do říšského hraběcího stavu. Cesta do vysokých dvorských funkcí ale nebyla ani v jeho případě jednoduchá. Nejprve musel projít vyššími zemskými úřady. Byl například nejvyšším dvorským sudím Království českého (1708–1714) a zemským hejtmanem Markrabství moravského (1714–1717). O jeho velkých ambicích svědčí to, že byl ochoten se zhostit různých diplomatických misí. Jednalo se tehdy o běžnou fázi v životě těch, kteří se nakonec uplatnili v nejvyšších dvorských funkcích. Na podzim 1715 se připravoval na cestu do Republiky obou národů, jež se však nerealizovala. V roce 1718 byl zase jmenován jedním z vyslanců, který měl uzavřít mír s Turky v Požarevaci. Jeho kariéra ovšem vyvrcholila v posledních letech života, kdy se vrátil do rodné Itálie a působil jako habsburský guvernér v Miláně (1719–1726). Nakonec se propracoval jako první člen rodu mezi čtyři nejdůležitější dvořany Karla VI., když byl za prokázané diplomatické a úřední zásluhy na samém počátku roku 1726 jmenován do prestižní funkce nejvyššího maršálka dvora Karla VI. Zřejmě se počítalo s jeho dalším uplatněním v nejvyšších dvorských funkcích, tyto plány však záhy překazila Jeronýmova předčasná smrt (Vídeň, 2. února 1726).\n\nJeroným Colloredo, zřejmě zásadním způsobem poučen sporem, který vedl po Ludvíkově smrti a který jej připravil o velkou část alodních statků, rozhodl se v září 1707 pro velkou majetkovou transakci. Díky ní získal za statky Dolní Počernice a Záběhlice větší panství Drachkov a Tloskov ve Vltavském kraji. Pravděpodobně zde zamýšlel vytvořit další stabilní jádro rodového majetku, protože o dva roky později získal i blízké panství Petrovice. Jeroným také vysoudil část dolnorakouských statků, ovšem nevlastnil již vídeňský palác, a tak ke svým tamějším pobytům využíval podnájmů. Zato někdy po roce 1705 zakoupil panství Felling. Kromě toho získal i dům v Brně, v němž bydlel zejména v době, kdy působil na Moravě jako zemský hejtman.\n\nTehdy ve velké míře využíval reprezentačních možností architektury a umění vůbec a právě tyto aktivity jej pomáhaly zviditelňovat v soudobé společnosti. Nechal přestavět pražský rodový palác (1715–1718) a také do historie fideikomisního centra v Opočně se zapsal řadou počinů. Po požáru přistoupil k přestavbě opočenského zámku, v němž byla nově umístěna kaple sv. Anny. Cílevědomě budoval zámeckou obrazárnu a knihovnu, jež dosáhla na konci jeho života počtu 900 svazků. Stabilizoval nelehkou ekonomickou situaci kláštera kapucínů, za kterou mohly spory v rodině po smrti Ludvíka Colloreda. Na konci roku 1701 vše vyřešil novou fundací, kterou spolu s ním podepsalo dalších šest mužských členů rodu Colloredo. Kromě toho dovedl do konce jednání o obnově fary v Opočně, které spadalo od doby třicetileté války pod nedaleké Přepychy. V roce 1723 se místní obyvatelé dočkali a mohli přivítat prvního svého faráře. Jeroným také nechal opravit či přestavět několik kostelů včetně svatostánků v Opočně, Bystrém, Dobrušce či Novém Hrádku.\n\nDědicem opočenského fideikomisu se stal jeho nejstarší syn Rudolf Josef Colloredo (1706–1788).\n\n\n"}
{"id": "426117", "url": "https://cs.wikipedia.org/wiki?curid=426117", "title": "Kryolit", "text": "Kryolit\n\nKryolit (Abildgaard, 1799), chemický vzorec Na[AlF] (hexafluorohlinitan sodný), je jednoklonný minerál.\n\nNázev pochází z řeckého \"κρύος (krýos)\" = led a \"λίθος (líthos)\" = kámen a odráží vzhled minerálu.\n\n\nKrystaly do velikosti 3 cm, pseudokubické nebo krátce hranolovité podél [001], rýhované. Také hrubě zrnité nebo masivní agregáty. Běžně dvojčatí podle jednoho nebo i více z 13 zákonů.\n\n\n\n\nJediný lom, kde se kryolit od roku 1865 těžil, byl v roce 1987 vyčerpán.\n\nZpočátku jako surovina pro výrobu hliníku, později užíván při elektrolytické výrobě hliníku z bauxitu. Dále k výrobě glazur, optických skel.\n\nŘídce se vyskytující minerál.\n\n\n\n\n"}
{"id": "426121", "url": "https://cs.wikipedia.org/wiki?curid=426121", "title": "Goachirové", "text": "Goachirové\n\nGoachirové (nebo Goahiro, Guajiro) či Wayúuové je etnická skupina jihoamerických indiánů, žijící na hranicích Venezuely a Kolumbie. Hovoří jazykem náležícícm k aravacké jazykové rodině. Odhady jejich početnosti se různí, v literatuře se můžeme setkat s údaji od 50 000 až po 127 000 osob. Goachirové byli v posledních dvou staletích vystaveni silné akulturací, jejich jazyk i tradiční kultura proto dnes mizí.\n\nNázev Goachirové (Guajiro) těmto indiánům dali španělští osadníci, sami Goachirové se označují jako Wayú.\n\nGoachirové byli původně lovci a sběrači a především rybáři (žijí z větší části na pobřeží Karibského moře). Po příchodu bělochů si rychle osvojili chov dobytka a koní i železné nástroje. Naučili se také pěstovat marihuanu a vyrábět alkohol, s nimiž dodnes obchodují. Odedávna těžili mořskou sůl a lovili perly, také s tímto zbožím dodnes obchodují. Alkoholismus je dodnes velkým problémem, který zapříčinil rozpad tradiční společnosti i chudobu. V minulosti odcházeli mladí muži často do služby na ranče španělských osadníků, kde živořili v podmínkách blízkých otroctví.\n\nStyk s evropskou kulturou zapříčinil, že pro Goachiry typická matrilokalita se postupně přetváří v avunkulokalitu až patrilokalitu a začíná převládat patrilineární uspořádání. Goachirové neměli ve své kultuře místo pro okázalé rituály, jediným významným obřadem byla iniciace dospívajících dívek. Po první menstruaci byly izolovány v malé chýši, kam je příbuzní chodili pouze krmit. U vyšších vrstev mohla tato izolace trvat snad až dva roky.\n\nGoachirové si dodnes udrželi tradiční šamanismus. jeho současná podoba je však už ovlivněná křesťanstvím. Mezi šamany převažují ženy a jejich rituály jsou většinou tiché a nenápadné. V mýtech Goachirů se vypráví, že koně a dobytek žili v jejich zemi již před příchodem Španělů (jimž říkají alíjuna). To ovšem neodpovídá skutečnosti.\n\nGoachirskou mytologii popsal etnolog Michel Perrin v práci \"Cesta mrtvých indiánů\". Hlavní úlohu v ní mají tři božstva: Juyá, Pulówi a Wanili.\n\n\nPerrin, Michel: \"Cesta mrtvých indiánů\" (Le chemin des Indiens morts). Praha, Argo, 2000.\nhttp://www.britannica.com/EBchecked/topic/236450/Goajiro\n"}
{"id": "426122", "url": "https://cs.wikipedia.org/wiki?curid=426122", "title": "Gachal", "text": "Gachal\n\nGachal (: , což je akronym celého názvu \"Guš Cherut-Liberalim\", hebrejsky: , doslova „Blok Svoboda-Liberálové“) byla hlavní izraelská pravicová politická strana založená v roce 1965, která se v roce 1973 sloučila ve stranu Likud.\n\nGachal byl vytvořen v roce 1965 jako aliance Cherutu a Liberální strany před koncem funkčního období pátého Knesetu v rámci přípravy na parlamentní volby téhož roku. Tato aliance spojila jediné dvě pravicové strany zastoupené v tehdejším Knesetu, které měly obě toho času sedmnáct mandátů. Liberální strana vznikla až v roce 1961 sloučením Všeobecných sionistů a Progresivní strany.\n\nNěkteří bývalí členové Liberální strany však aliancí s Cherutem nebyli nadšení, neboť tuto stranu a jejího předsedu, Menachema Begina, považovali za příliš pravicové. V důsledku toho vystoupilo sedm poslanců Liberální strany a založili Nezávislé liberály, kteří později vstoupili do levicové strany Ma'arach. I tak šel Gachal do voleb v roce 1965 s 27 mandáty, jen o sedm méně než strana Mapaj, která v Izraeli vládla již od jeho založení (Mapaj byla posléze oslabena odchodem osmi poslanců v čele s Davidem Ben Gurionem, kteří založili stranu Rafi).\n\nDo prvních voleb v roce 1965, ve kterých strana získala 26 mandátů vedl stranu Menachem Begin. Její volební úspěch však byl zastíněn levicovou stranou Ma'arach (nově vzniklou aliancí stran Mapaj a Achdut ha-avoda), která získala 46 mandátů. Během funkčního období Knesetu byl Gachal oslaben odchodem tří poslanců, kteří posléze založili stranu Svobodného středu.\n\nBěhem šestidenní války byl Gachal přizván premiérem a předsedou strany Ma'arach, Levi Eškolem, do vlády národní jednoty. Strana zůstala součástí vlády i po válce a zůstala i poté, co se po Eškolově smrti v roce 1969 stala premiérkou Golda Meirová.\n\nVe volbách v roce 1969 strana opět získala 26 mandátů, ale znovu byla ještě více zastíněna stranou Ma'arach, která získala 56 mandátů, což je dodnes vůbec nejlepší výsledek politické strany v izraelských dějinách. I přesto byl Gachal opět přizván do vlády národní jednoty, kterou však v roce 1970 opustil poté, co vláda oznámila svou podporu Rogersovu plánu. Vláda později svou podporu plánu stáhla, ale Gachal se již nevrátil.\n\nPřed volbami v roce 1973 se Gachal sloučil s několika menšími pravicovými stranami, včetně strany Svobodného středu, Národní kandidátky (malé strany založené Ben Gurionem poté, co opustil Rafi) a neparlamentního Hnutí za Velký Izrael. Nová strana získala název Likud, což v hebrejštině znamená jednota.\n\nPřestože Gachal ve volbách v roce 1973 Ma'rach nedokázal porazit, v následujících volbách v roce 1977 se to povedlo jeho nástupci, straně Likud, čímž se poprvé v dějinách státu dostala k moci pravice.\n\n"}
{"id": "426127", "url": "https://cs.wikipedia.org/wiki?curid=426127", "title": "Leo Brouwer", "text": "Leo Brouwer\n\nJuan Leovigildo Brouwer Mezquida, lépe známý jako Leo Brouwer (1. března 1939) je kubánský skladatel, kytarista a dirigent.\n\nBrouwer se narodil v Havaně, kde začal ve věku 13 let hrát na kytaru, přitahován flamencem a motivován svým otcem, lékařem a nadšeným amatérským kytaristou. Jeho prvním učitelem byl Isaac Nicola, který byl žákem Emilio Pujola, jenž byl žákem Francisca Tárregy. Svůj první sólový koncert měl v 17 letech; v té době jeho skladby již začínaly přitahovat pozornost. \"Preludio\" (1956) a \"Fuga\" (1959) jsou obě ovlivněny Bartókem a Stravinským. Odjíždí do USA studovat hudbu na universitě v Hartfordu a poté na Juilliard School, kde ho Stefan Wolpe učil kompozici.\n\nNa počátku své kariéry Brouwer složil své \"Estudios simples 1-20\" k výuce techniky hry na kytaru. Těmito etudami Brouwer vytvořil bezpochyby své největší dílo ve vývoji techniky hry na kytaru, a to nejen podle požadavků technických, ale také vysokých muzikálních kvalit.\n\nPrvní Brouwerova díla nezapřou svůj kubánský kontext ovlivněním afrokubánskou hudbou a jejím rytmickým stylem. Dobrým příkladem z tohoto období je \"Elogio de la Danza\". Třebaže je to skladba pro sólovou kytaru, je ovlivněna ruskými balety (zřetelná souvislost se Stravinským). Následují práce jako \"Sonograma 1\" či \"Canticum\" (1968), \"La espiral eterna\" (1971), \"Concierto para guitarra no. 1\", \"Parábola\" (1973), \"Tarantos\" (1974). Toto období v sobě nese užití v té době avanatgardního serialismu a dodekafonie a částečně ovlivnění skladateli, které s oblibou poslouchal, jako Luigi Nono a Iannis Xenakis.\n\nJeho poslední období náleží v podstatě úplně minimalismu. Brouwer ho popisuje jako rozvoj systému modulace. \"El Decamerón Negro\" (1981) je pravděpodobně první dílo tohoto stylu, \"Sonata\" (1990), \"Paisaje cubano con campanas\" (1996) a \"Hika\" (1996) na památku japonského skladatele Toru Takemitsu jsou nedávného data.\n\nVedle původních skladeb pro kytaru Brouwer s oblibou upravuje skladby jiných autorů, jako např. \"Elite Syncopations\" a \"The Entertainer\" Scotta Joplina nebo \"Fool on the Hill\" od The Beatles (John Lennon/Paul McCartney) mezi mnoha dalšími, které upravil pro sólovou kytaru. V jeho díle nacházíme velké množství skladeb pro kytaru a různé koncerty, napsal hudbu k více než čtyřiceti filmům.\n\nLeo Brouwer je členem Kubánské komunistické strany a její funkcionář. Brouwer zastává řadu oficiálních funkcí na Kubě, včetně funkce ředitele \"Instituto de Cine del Departamento de Música de Cuba (Kubánský institut filmu a oddělení hudby)\". Aktivně se účastní pořádání \"Concurso y Festival Internacional de Guitarra de la Habana (Havanský kytarový festival)\". Je zakladatel Skupiny zvukového experimentu \"Kubánského institutu umění a kinematografického průmyslu (Instituto Cubano de Arte e Industria Cinematrográfica – ICAIC)\". V roce 2009 získal \"Premio Nacional de Cine 2009\" (kubánskou \"Národní cenu filmu za rok 2009\") za svůj bohatý přínos kinematografii ostrova, kterou obohatil nezapomenutelnou hudbou.\n\n\n\n\n\n"}
{"id": "426128", "url": "https://cs.wikipedia.org/wiki?curid=426128", "title": "Dějiny Jemenu", "text": "Dějiny Jemenu\n\nDějiny Jemenu jsou pro vývoj celého regionu velice důležité, jelikož díky příznivému podnebí s dostatečným množstvím srážek se tento jihozápadní cíp arabského poloostrova vymyká pouštnímu charakteru okolí. Příhodné prostředí pro zemědělství tak učinilo z Jemenu centrum nejstarších civilizací Blízkého východu. \n\nPočátky Jemenu sahají až do biblických dob k Noemovu synu Šémovi, který založil hlavní město Sana'a. Samotný Noe pak měl být pohřben v horách za tímto městem.\n\nOsídlení Jemenu je a bylo závislé na zdrojích vody. Proběhla zde dvě vlhčí období: 33 000–21 000 př. n. l. a 8 000–5 000 př. n. l., která umožnila v paleolitu existenci člověka v dnes již vyprahlých oblastech. Domestikace zvířat a rostlin zde probíhá asi v letech 6 000–4 000 př. n. l. Nálezy doby bronzové jsou potom hlavně z plošiny al Jawl, vádí Hadramaut, z Tihámy a z vrchoviny.\n\nSystém různých tunelů, přehrad a cisteren se vyskytoval již ve 3. tis. př. n. l. Zadržovaly a stahovaly vodu z monzunových dešťů, které zde přicházejí ve dvou dešťových obdobích v roce: na přelomu dubna a května, července a srpna.\n\nPouštní oblasti Jemenu Rub al-Chálí, jsou považovány za mateřské území semitských kmenů, které se v první polovině 3. tis. př. n. l. vydaly na sever do Mezopotámie a asimilovaly místní obyvatelstvo. Nakonec tam založili Akkadskou říši pod vládou Sargona (kolem r. 2 300 př. n. l.). Jemen je považován za jedinou čistě semitskou oblast, tzn., že zde nikdy nežili lidé jiné jazykové skupiny.\n\nPodle arabské tradice byly tyto semitské kmeny sjednoceny kolem roku 2300 př. n. l. pod kmenem Katan (praotec všech Arabů, patrně ho lze ztotožnit s biblickým Joktamem, měl 24 synů, jejichž jmény a jmény jejich potomků, se nazývají další místní kmeny, například Hadramaut či Saba), který v těchto končinách vládl až do 9. století př. n. l.\n\nO tomto kmeni toho není moc známo, protože neměl vlastní písmo a od Mezopotámie byl oddělen pouštními oblastmi. Víme jen, že provozoval čilý obchodní styk podél pobřeží Rudého moře . Tímto obchodem se později dostali do kontaktu s Féničany, od kterých převzali písemný systém. Takže někdy kolem roku 800 př. n. l. vstupují Semité jižní Arábie do historického období\n\nSoučasně s kulturou kmene Qahtan se vyvíjela i kultura Tihama a to ve stejnojmenné oblasti. Její rozkvět se datuje mezi léta 1500–1200 př. n. l. Tato kultura se šířila dále kolonizací i do Afriky na území dnešního Somálska a Eritrey. Tito kolonizátoři zde založili dvě království: Aksum a Dam´t.\n\nV historickém období se na tomto území vyvíjelo několik království, která mezi sebou různě soupeřila nebo se sdružovala kvůli obchodu a jeho kontrole. Většina známých obchodních měst se nacházela na východním okraji hor.\n\nMezi 12. století př. n. l. a 6. století n. l. se pokoušelo území Jemenu ovládnout šest království, která se snažila získat pod kontrolu lukrativní trh s kořením.\n\nOd 8. století do roku 275 n. l. vládla v oblasti Sabejská dynastie . Centrum jejich království se nacházelo v dnešním guvernorátu Ma´ribu . Stejnojmenné hlavní město tohoto guvernorátu měl podle tradice založit nejstarší Noemův syn Sem. Právě během vlády Sabejských si země vysloužila název „Arabia Felix“, kterým Římané pojmenovali zemi, která v té době oplývala nebývalým bohatstvím a celkovou prosperitou. Původ tohoto bohatství tkvěl ve využití příznivého podnebí pro zemědělství. Mezi nejvýznamnější obchodní komodity patřilo kadidlo a myrha, které pak putovaly do oblasti Středomoří , Indie a Habeše.\nBěhem 8. a 7. století př. n. l. došlo k navázání bližších vztahů s královstvím D´mt, které se rozkládalo na severu dnešní Etiopie a Eritreje. Důkazem těchto kontaktů jsou sabejské nápisy v Africe.\n\nZemědělství se v Jemenu stále zdokonalovalo. Zavlažovací systém byl založen na důmyslném systému podzemních vodních kanálů v horách a přehrad. Největší přehrada, která byla postavena 700 let př. n. l. u města Ma´rib dokázala zavlažovat 25 000 ha půdy. Svoji funkci přehrada plnila až v roce 570 n. l.\n\nSabejská říše existovala téměř čtrnáct století. Podle některých je toto království popsáno i ve starém zákoně (království Sheba). V Ma´ribu se dodnes zachovaly ostatky velkého chrámu z tohoto období.\n\nPrvní zmínky o království Hadramaut pocházejí z 8. století př. n. l., kdy je hadramautský král Yada´il zmíněn jako jeden ze spojenců krále Karab´il Watar.\n\nKdyž království Ma´in v 4. st. př. n. l. převzalo kontrolu nad obchodními stezkami, stal se Hadramaut jejich spojencem (zřejmě z obchodních důvodů). Později se Hadramaut osamostatnil, ale byl napadán sousedním královstvím Himjar až do 1. st. př. n. l., ale všem útokům úspěšně odolal. V druhé polovině 2. st. n. l. se mu dokonce podařilo anektovat království Qataban a Hadramaut dosáhl své největší územní rozlohy, ale právě během tohoto období byl Hadramaut ve válce s královstvím Himjar a Saba´. Sabejskému králi Sha´irum se dokonce roku 255 podařilo dobýt Hadramautské hlavní město Shawba. Oslabenosti celé oblasti využilo Aksumské království a začalo zasahovat do jiho-arabských záležitostí. Aksumský král GDRT vyslal vojsko vedené jeho synem BYGTem na západní pobřeží, aby okupoval hlavní město himjarského království – Zafar. Vojska také zaútočila z jižního pobřeží proti Hadramautu jako spojenci Sabejského království. Hadramaut byl nakonec dobyt himjarským králem Shammarem Yuhar´ishem v 4. st. n. l., který sjednotil všechna království v jedno.\n\nStarověké Ausánské království bylo nejmenší z jihoarabských království. Nacházelo se v jižním Jemenu, severně od Adenu. Pozůstatky tohoto království, které existovalo mezi léty 800 až 700 př. n. l. můžeme vidět na pohorku Hagar Asfal. Kde leželo jeho hlavní město Miswar stále ještě není jasné. Již kolem roku 700 začal Ausán expandovat na úkor Kabatánu a na západ na úkor Hadramautu. Získal také přístup k moři. To umožnilo rozvoj námořního obchodu soustředěném v přístavním městě Tafid a později v Adenu.\n\nZa vlády sabejského krále Karib'ila Watara I. se Ausánské království dostalo do konfliktu se rodící se Sábou, kterou podporoval Kabatán, Hadramaut a městské státy Haram a Kaminahu. Po několika taženích Sábejci Ausán porazili a obsadili. Ausán a jeho vazalové Kahad, Dahas a Tubanaw byli předání pod správu Kabatánského království. Po 4. století před naším letopočtem získal Kabatán na Sábě nezávislost a zdá se, že Ausán, Kahad, Dahas a Tubanaw jsou v kabatánských záznamech vedeny jako nadále kabatánská území. Pouze v prvním století před naším letopočtem se Ausán společně s ostatními kabatánskými državami opět osamostatnil, avšak jen do té doby, než oblast ovládlo Himjarské království.\n\nOd 4. století př. n. l. do roku 200 n. l. v údolí Baihan prosperovalo království Katabán. Hlavním městem bylo Timna, které leželo na obchodní stezce, která procházela i přes další království Hadramaut, Saba a Ma´in. Hlavním božstvem byl Amm, nebo také „Strýček“ a sami vyznavači se označovali za „Ammovy děti“.\n\nHlavním městem království Ma´in byl Karna (nyní Sadah). Dalším významným městem byl Yathill (nyní Baraqish). Ačkoli jihoarabské historii dominovali v raných dějinách Sabejci, Minaeanské nápisy pocházejí ze stejného období jako první sabejské písemné pozůstatky (8. st. př. n. l.). Minaenské království se nacházelo v severozápadní části Jemenu, přičemž města byla situována především podél vádí Madhab. Minaenské nápisy byly nalezeny daleko za hranicemi království Ma´in, v al-´Ula v severozápadní Saúdské Arábii a egyptském ostrově Délos . Království Ma´in zaniklo nejdříve ze všech jemenských království. Minaenský jazyk vymřel kolem roku 100 n. l.\n\nMa'ínské království se nacházelo na severozápadě dnešního Jemenu, většina jím ovládaných měst ležela podél Vádí Madhab. Hlavním městem ma'ínského království byla Karna (dnešní město Sada); další důležité město byl Jathill (dnešní jemenské město Barakiš). Ačkoliv v dřívější době oblasti dominovala Sába, ma'ínské nápisy pocházejí ze stejné doby jako první nápisy sábejské. Nicméně ještě před výskytem ma'ínských nápisů se o samotných Ma'íňanech zmiňují prameny jako o „Madhabanech“ (podle Vádí Madhab). Ma'ínské byly kromě území samotného království nalezeny i daleko za jeho hranicemi, například v al-Ula na severozápadě dnešní Saúdské Arábie a dokonce na ostrově Délos a v Egyptě. Ma'ínské království bylo prvním jihoarabským státem, který zanikl a ma'ínský jazyk vymřel přibližně kolme roku 100 našeho letopočtu.\n\nKrálovství Himjar sjednotilo jihovýchodní část arabského poloostrova. Kontrolovali Rudé moře i Adenský záliv. Díky úspěšným vojenským akcím se podařilo království rozšířit východně k Perskému zálivu a severně hluboko do pouště.\n\nBěhem 3. st. n. l. spolu jemenská království neustále válčila. To vedlo k zásahu Aksumského krále GDRTa, který se spojil se Sabejským, Hadramautským a Qatabanským královstvím a v první třetině 3. století obsadil hlavní město Zafar (nyní malá vesnice v regionu Ibb). Sabejci se pak neočekávaně obrátili proti Hadramautu a dobyli jeho hlavní město roku 225. Himjar se pak spojil se Sabejci a napadli nově dobytá Aksumská teritoria. Nakonec se jim podařilo znovu dobýt Zafar, který byl do té doby pod kontrolou GDRTova syna BYGTa a zatlačili Aksumské vojsko zpět do oblasti Tihama.\n\nHimjar postupně pohltil Sabejské království. Obchodovali z přístavu al-Muza v Rudém moři. Himjarský král Dhu Nuwas ustanovil v 6. století judaismus státním náboženstvím a masakroval křesťany. Toto chování pobouřilo Kaleba, křesťanského krále Aksumského království a s podporou byzantského císaře Justiniána I. napadl Himjar a následně jej připojil ke svému území, aby o padesát let později celé území padlo do rukou Peršanům.\n\nLidé semitského původu z jihu Arabského poloostrova kolonizovali území na západním pobřeží Afriky na území dnešních států Etiopie a Eritreje. Již od 4. st. př. n. l. zde začíná vyrůstat národ obchodníků silně provázaných se Středomořím a s Indií, který se jako státní útvar prosazuje v 1. st. n. l.\n\nAksumské království prospívalo hlavně ze zprostředkování obchodního spojení mezi Římskou říší a Indií. V 1. st. n. l. Aksumské království ovládlo původní obchodní artikly, které poskytovala země Kuš a to jak přes moře (přístav Adulis) tak přes pevninu (karavanní stezka do Egypta).\n\nVe 3. st. n. l. se Aksumské království začalo zajímat o oblasti jižní Arábie, ve kterých se rozhodlo posílit svůj vliv. Ke konci 3. st. začalo také království razit vlastní mince a v roce 325 (nebo 328) král Ezana přijal křesťanství.\n\nVe své největší slávě mělo království tento rozsah: severní Etiopie, Eritrea, severní Súdán, Džibutsko, Jemen a jih Saúdské Arábie.\n\nNa počátku 6. století zažívá království ještě poslední zlatý věk. V sedmém století potom ustává ražba mincí a v 9. a 10. století se království pomalu rozpadá během invaze pohanské či židovské královny Gudit.\n\nOblast dnešního Jemenu se do Sásánovské sféry vlivu dostala v 6. st. n. l., když se Peršané snažili vystrnadit etiopské Aksumity z Jemenu. Okolo roku 570 byl připojen Aden a roku 597 se po vyslání dalšího perského vojska stala z Jemenu perská provincie, která již nebyla spravována jemenským vazalem, ale perským satrapou.\n\nPo zavraždění Peršana Dhi Yazana byla jednotná jemenská provincie rozdělena do několika království, což bylo součástí perské expanzivní politiky, jejímž cílem bylo zabezpečit příhraniční oblasti jako byl Jemen.\n\nRoku 628 perský vladař Badhan přestoupil na islám, který byl následně přijat i v Jemenu. \n\nIslám vstoupil do Jemenu ještě za života proroka Muhameda, když roku 628 přijal Islám vladař Bahdan. Od té doby byl Jemen spravován jako islámský chalífát a stal se součástí islámské říše.\n\nTextilní výrobky, které provázela pověst výborné kvality, své místo našly i za doby vlády Abbásovců a výrobky z Adenu a Sana'a hrály důležitou úlohu v textilním průmyslu.\n\nSeverní Jemen byl spravován imámy z různých dynastií, většinou však příslušníky Zajdiů, kteří vytvořili teokratické politické struktury, které přežily až do moderní doby. V roce 897 se Yahya al-Hadi ila'l Haqqovi podařilo započít linii šíitských imámu, kteří vládli až do druhé poloviny 20. století.\n\nJemenská středověká historie je charakteristická zápasy imámu o moc. Egyptští Fátimovci pomohli v 11. století k dominanci šíitské sektě Ismailitů. Roku 1173 Rasulidská dynastie (původem z Turecka) ovládla Jemen a za hlavní město určila Zabid. Rasulidé v Jemenu vládli mezi léty 1230 až 1516, pak zemi převzali egyptští mameluci, ale o rok později byla země zabrána Osmanskou armádou. S tímto stavem se nechtěl smířit zaidijský imám Qasim Veliký a deset let po jeho smrti byla již většina země v rukou zaidijských imámu až do 19. století. Osmanští turci měli pod kontrolou pouze izolované pobřežní části. \n\nV 19. století se vláda zaidijských imámů v důsledku vnitřních rozepří zhroutila, čehož využili Osmani, kteří se postupně zmocnili Severního Jemenu a roku 1872 ustanovili Sana'a jako hlavní město.\n\nBritský zájem o oblast jižního Jemenu začal sílit kolem roku 1832, když Britská východoindická společnost hledala příhodné místo k vybudování zásobovací stanice pro lodě, které pluly do Indie. Tímto místem se stal přístav Aden. Následné snahy o snížení počtu pirátských přepadení britských lodí vedl Brity k vyhlášení protektorátu nad městem Aden v roce 1839, ke kterému bylo postupně přidáno okolní území. Význam Adenu vzrostl po otevření Suezského průplavů v roce 1869, čímž narostla námořní doprava po Rudém moři. \n\nDohodou z roku 1904 ustanovili Osmani a Britové hranici mezi Severním a Jižním Jemenem. Společní nepřátelé napomohli sjednoceni Zaidijů proti společným nepřátelům a roku 1905 vypukla vzpoura zaidijských kmenů.\n\nNa přelomu 19. a 20. století podepsali Britové s místními vládci dohodu, která zaručovala zachování dosavadních politických struktur a deklarovala Adenský protektorát. Území bylo rozděleno do množství sultanátů a emirátů. Z administrativních důvodů bylo území rozděleno Východní a Západní adenský protektorát.\n\nOsmanská říše se z oblasti definitivně stáhla v roce 1918. V Severním Jemenu se vlády ujal imám Yahya Muhammad, který vyhlásil království Mutawakkilite. Aden byl stále spravován jako součást Britské Indie až do roku 1937, kdy se z něj stala britská korunní kolonie . Okolí Adenu a zbytek hadramautského území nebyly přímo administrativně spravovány z Adenu, ale byly smluvně vázány jako protektoráty. Ekonomický rozvoj se koncentroval především v Adenu, čemuž napomohlo v roce 1930 objevení ropy na Arabském poloostrově. Ostatní území ekonomicky stagnovalo.\n\nImám Yahya zemřel při neúspěšném pokusu o převrat v roce 1948. Na jeho místo nastoupil jeho syn Ahmad bin Yahyan. Následné období bylo charakteristické růstem represivních opatření a narůstajícími konflikty s Brity v Jižním Jemenu. Ahmad, který zemřel v září roku 1962, podporoval nacionalistické tendence egyptského prezidenta Násira.\n\nV souladu s Násirovou politikou, která se snažila eliminovat britský vliv na Blízkém východě, se Ahmad pokusil připojit území Jižního Jemenu. V reakci na tyto snahy se 11. února 1959 vytvořila Federace jižních arabských emirátů, kterou původně tvořilo šest států, ale následně se k nim přidalo dalších devět. Celá federace byla pod britskou ochranou.\n\nKrátce poté, co se do čela Mutawakkilitského království dostal Ahmadův syn Muhammad al-Badr (1962), převzaly kontrolu nad zemí revoluční síly, které se zmocnily hlavního města Sana'a a vyhlásily Jemenskou Arabskou republiku. Nově vzniklý stát byl zásobován a vojensky podporován Egyptem. Strana monarchistů byla podporována Jordánskem a Saúdskou Arábií. V zemi vypukla občanská válka, která skončila kolem roku 1967, kdy se ze země stáhla egyptská vojska.\n\nBěhem 60. let se Velká Británie snažila začlenit všechny protektorátní země do Federace. Dne 18. ledna 1963 byla začleněna proti vůli většiny obyvatel města Kolonie Aden jako Stát Aden do Jihoarabské federace. Současně se k federaci připojilo ještě několik dalších států. Zbylá území, která se stále odmítala připojit, vytvořila Jihoarabský protektorát.\n\nRoku 1963 se boje vedené v Severním Jemenu (mezi egyptským vojskem a guerillami vedených Británií a financovaných Saúdskou Arábií) dostávají i do Jižního Jemenu prostřednictvím Národní osvobozenecké fronty (NLF), která doufala, že donutí Brity opustit Jemen. Jejich prvním činem byl granátový útok proti britské vysoké komisařce dne 10. prosince 1963. Zabita byla jedna osoba, padesát jich bylo zraněno. Následně byl vyhlášen stav nouze, který vešel ve známost jako \"Adenská pohotovost\".\n\nV lednu následujícího roku se Britské jednotky přesunuly do Radfanských hor, aby došlo ke konfrontaci s egyptskými jednotkami a Národní osvobozeneckou frontou. V říjnu byly britské jednotky značně potlačeny a Fronta rozšířila granátové útoky i mimo Adenskou kolonii.\n\nRoku 1964 Velká Británie ústy Harolda Wilsona oznámila svůj záměr vzdát se moci ve Federaci Jižní Arábie v roce 1968, ale ponechat v oblasti své vojenské jednotky. Toho roku bylo ve Federaci spácháno 280 guerillových útoků. Roku 1965 se jejich počet ještě zvýšil na číslo 500. Roku 1966 britská vláda zveřejnila záměr stáhnout veškeré vojenské jednotky. Bezpečnostní situace se tím ještě zhoršila, jelikož Socialistická fronta pro osvobození okupovaného Jižního Jemenu (FLOSY) začala napadat NLF a britské jednotky s cílem zajistit si co největší podíl na moci.\n\nV lednu roku 1967 došlo k masovým nepokojům ve staré čtvrti Adenského města mezi členy FLOSY a NLF, které trvaly i přes zásah britských vojáků do poloviny února. Nepokoje si vyžádaly velké oběti na životech.\n\nDočasné uzavření Suezského průplavu roku 1967 zničilo poslední Britský důvod proč setrvávat v Jemenské oblasti. V červnu stejného roku došlo ke vzpouře v armádě Federace jižní Arábie, která zasáhla i policii. Britům se však podařil obnovit pořádek. \n\nGerilové útoky NLF však neustaly a na konci listopadu 1967 Britové definitivně opouštějí Jemen před původně plánovaným termínem a bez dohody o následném postupu. Federace jižního Jemenu se zhroutila a nahradila ji Lidová republika Jižní Jemen. NLF s podporou armády porazila FLOSY a ovládla nově vzniklý stát.\n\nV Severním Jemenu po posledním roajalistickém obléhání Sany došlo k usmíření s většinou opozičních představitelů a Saúdská Arábie uznala Jemenskou Arabskou republiku v roce 1970.\n\nV Jižním Jemenu v červnu roku 1969 se dostalo k moci radikální marxistické křídlo NLF.\n\nNárodní osvobozenecká fronta 1. prosince 1970 změnila název Jižního Jemenu na Lidově demokratickou republiku Jemen. Všechny politické strany byly sloučeny do Jemenské socialistické strany. Země navázala blízké vztahy se Sovětským svazem, Čínou, Kubou a radikálními Palestinci. Velmi blízké vztahy se Sovětským svazem vedly k tomu, že jejím vojenským námořním silám umožnila využívat své přístavy. \n\nVztahy mezi Severním i Jižním Jemenem byly ze začátku poměrně přátelské, i když někdy napjaté. Myšlenka sjednocení obou států se poprvé objevila roku 1972, ale roku 1979 se vztah mezi oběma zeměmi vyhrotil natolik, že k válečnému konfliktu nedošlo jen díky zásahu Ligy arabských států . Myšlenka sjednocení pak byla znovuoživena na summitu v Kuvajtu, který se konal v březnu roku 1979.\n\nRozhodující úlohu v nově vzniklém státu chtěla hrát Lidová demokratická republika Jemen a začala podporovat levé povstalecké křídlo v severním Jemenu.\n\nRoku 1980 odešel jihojemenský prezident Abdul Fattah Ismail do exilu a na jeho místo nastoupil Ali Nasir Muhammad, který zaujal méně intervencionistický postoj k Severnímu Jemenu i sousednímu Ománu . Dne 13. 1. 1986 se střetli příznivci prezidenta Nasira a odejivšího Ismaila, který chtěl získat zpět svou moc. Konflikt si vyžádal mnoho mrtvých, mimo jiné i Ismaila. Nasir uprchl s dalšími 60 000 lidmi do Jemenské arabské republiky.\n\nMyšlenka sjednocení byla vyřčena poprvé kolem roku 1972, ale zásadní kroky byly provedeny až roku 1988, kdy se obě země dohodly na utišení vzájemných sporů, obnovení diskuze, společném průzkumu ropných oblastí kolem jejich vzájemných hranic a na demilitarizaci hranic a jejího volného přechodu s vnitrostátní identifikační kartou.\n\nV listopadu 1989 se představitelé Jemenské arabské republiky (Ali Abdullah Saleh) a Lidově demokratické republiky Jemen (Ali Salim al-Biedh) dohodli na návrhu jednotné ústavy, který byl sestaven již roku 1981.\n\nJednotná Jemenská republika byla vyhlášena 22. května 1990. Saleh se stal prezidentem a jako viceprezident byl jmenován Ali Salim al-Biedh. Poprvé za mnoho století byla většina Velkého Jemenu sjednocena. Pro sjednocení obou ekonomických a politických systémů byla stanovena lhůta 30 měsíců. Prezidentský poradní sbor sestával z 26 členů z Jemenské arabské republiky a 17 členů z Lidově demokratické republiky Jemen. Tento sbor zvolil premiéra, který byl pověřen sestavením vlády. Sestaven byl také prozatímní 301 členný parlament (159 zástupců ze severu, 111 z jihu a 31 nezávislých členů, kteří jsou jmenováni předsedou poradního sboru). \n\nJednotná ústava byla přijata v květnu roku 1990 a o rok později byla přijata i obyvatelstvem. Tento dokument zavazoval zemi k svobodným volbám, pluralitnímu politickému systému, zaručovala soukromé vlastnictví, rovnost v právu a respektování základních lidských práv a svobod. Parlamentní volby se uskutečnily dne 27. dubna 1993 a podle mezinárodních pozorovacích skupin proběhly svobodně a tajně. V parlamentu získala strana GPC 143 křesel, YSP 69, 63 strana Islaah (což byla proreformní strana, sestávající z různých kmenových a náboženských skupin), 6 křesel získala strana Baath, po třech křeslech Nássiristé, 2 Al-Haq a 15 mandátů získali nezávislí kandidáti. \nKonflikty v následně vytvořené vládní koalici vedly ke zhoršení bezpečnostní situace a snahám kmenových vůdců využít nepřehledné situace ve svůj prospěch.\n\nHaydar Abu Bakr Al-Attas, bývalý premiér Lidově demokratické republiky Jemen stále setrvával na postu premiéra sjednocené Jemenské republiky, ale politické boje o moc jeho vládu učinily neefektivní. Jednání mezi představiteli severního a jižního Jemenu vyústily v podepsání dohody o příslibu v Ammanu dne 20. 2. 1994. Navzdory tomuto dokumentu se neshody vyostřily, až v květnu roku 1994 vypukly v občanskou válku.\n\nTéměř veškeré pozemní boje se během občanské války vedly na jihu, ačkoli vzdušné a raketové útoky na města byly vedeny na severu. Obyvatelé jihu hledali pomoc u sousedních států. Našli ji především u Saúdské Arábie, která se cítila ohrožena sjednoceným Jemenem. Spojené státy americké podporovaly Jemenskou jednotu a nabádaly k návratu k jednacímu stolu. Jejich snaha, stejně jako snaha velvyslanců OSN přišla vniveč a občanská válka pokračovala.\n\nPředstavitelé jižního Jemenu proklamovali dne 21. 5. 1994 vytvoření Demokratické republiky Jemen, ale nově vzniklý stát nebyl uznán na mezinárodním poli. Ali Nasirovi sympatizanti do značné míry pomohli vojenským jednotkám při potlačování separatistů a 7. 7. 1994 dobyli Aden. Poté se odpor většiny jihojemenských představitelů zlomil a mnoho jich odešlo do exilu.\n\nV důsledku občanské války se strana YSP reorganizovala, přesto zůstala bez svého původního vlivu.\n\nV roce 1994 došlo ke změně ústavy a byl eliminován prezidentský poradní sbor. Prezident Ali Abdallah Salih byl zvolen parlamentem 1. 10. 1994 na pětileté období. Následný prezident bude volen všelidovým hlasováním z nejméně dvou kandidátů, které vyberou zákonodárci. Podle těchto pravidel byl pak v roce 1999 opět zvolen Abdallah Salih. Volby proběhly svobodně a v souladu se zákonem. Roku 1997 se v Jemenu konaly druhé parlamentní volby.\n\nÚstavní změny přijaté v létě roku 2000 prodloužily prezidentské období o 2 roky, což posunulo další prezidentské volby do roku 2006. Změny se také dotkly parlamentu, který je volen na šestileté období. Dne 20. 2. 2001 další změna ústavy vytvořila dvoukomorový zákonodárný orgán, který se skládá z Rady Shura (111 členů jmenovaných prezidentem) a Sněmovny reprezentantů (301 členů volených lidovým hlasováním). V roce 2000 vláda začala boj proti povstaleckým skupinám. V lednu 2011 rozsáhlé protesty Arabského jara vedly k ozbrojenému povstání, země se dostala na pokraj občanské války. Prezident Alí Abdalláh Sálih byl při protestech v červnu 2011 zraněn a přislíbil rezignaci. Na počátku roku 2012 pak skutečně předal vládu do rukou viceprezidenta Abd Rabu Mansur Hadiho. Ten následně zahájil rozhovory o nové ústavě s politickou opozicí a různými segmenty občanské společnosti, stejně jako s šíitskými Hútíovci (kteří ovládají část severního Jemenu) a separatisty z jižních oblastí země. Hadi také reformoval jemenskou armádu, z níž odstranil některé příbuzné bývalého prezidenta Sáliha, který i nadále disponuje v zemi jistým vlivem.\n"}
{"id": "426133", "url": "https://cs.wikipedia.org/wiki?curid=426133", "title": "Liang Bua", "text": "Liang Bua\n\nLiang Bua je jeskyně nacházející se na indonéském ostrově Flores. V roce 2003 byly v této jeskyni nalezeny kosterní pozůstatky druhu \"Homo floresiensis\".\n"}
{"id": "426137", "url": "https://cs.wikipedia.org/wiki?curid=426137", "title": "Twaové", "text": "Twaové\n\nTwaové, či Batwaové, jsou pygmejové a jedni z nejstarších zaznamenaných obyvatel v oblasti Velkých jezer v centrální Africe. Současné osídlení Twaů se nachází na území dnešní Rwandy, Burundi, Ugandy a východní části Demokratické republiky Kongo. V roce 2000 čítala jejich populace přibližně 80 000 osob, což z nich na území daných států činí významnou menšinu.\n\nExistuje silná populace jižní „Twaů“, žijících Angole, Namibii, Zambii a Botswaně v bažinách a pouštích daleko od lesů, ale tyto populace jsou jen málo prostudovány.\n"}
{"id": "426140", "url": "https://cs.wikipedia.org/wiki?curid=426140", "title": "Rudolf Josef Colloredo", "text": "Rudolf Josef Colloredo\n\nRudolf Josef Colloredo-Waldsee (7. července 1706 Praha – 1. listopadu 1788 Vídeň) byl člen rodu Colloredů z Waldsee. Byl čtvrtým držitelem colloredského fideikomisu s centrem v Opočně a stal se jako první člen rodu knížetem.\n\nJednalo se o nejstaršího syna Jeronýma Colloreda. Byl pokřtěn jako Rudolf Václav Filip Leonard Josef. Jeho otec s ním měl velké plány a chtěl mu pomoci k nejvyšším úřadům v habsburské monarchii. Proto vymyslel důkladný vzdělávací plán a bedlivě dohlížel na plnění všech svých příkazů. Rudolf Josef studoval nejdříve v době, kdy byl otec milánským guvernérem, v Miláně (zřejmě do roku 1721), pak u jezuitů ve Vídni. Po krátkém oddechu v Čechách, kde se zúčastnil korunovace Karla VI. českým králem a pokoušel se zviditelnit ve společnosti jeho dvora, se přesunul na necelé dva roky na právnickou fakultu benediktýnské univerzity v Salcburku (podzim 1723 – léto 1725). Zde se měl prostřednictvím alternativního katolického školství, které více jak jezuité reflektovalo dynamický vývoj práva v německém evangelickém prostředí a vytvářelo mu modernější katolický protipól, důkladně seznámit se základy veřejného práva, kanonického práva a historií Svaté říše římské. V devatenácti letech se nakonec vydal do nizozemského Leidenu, kde měl dokončit studium veřejného práva pod vedením tamějších proslulých „césaristicky“ orientovaných učitelů práva. Na toto studium měla navazovat kavalírská cesta po západní a jižní Evropě.\n\nOtcovy plány nebyly nakonec zcela naplněny, protože brzy zemřel, a tak Rudolf Josef nenastoupil na kavalírskou cestu, protože se musel vrátit do habsburské monarchie a vyřídit nezbytné pozůstalostní záležitosti. Byl dědicem velkého colloredovského fideikomisu, ale jeho otec po sobě zanechal jen v Čechách a Dolních Rakousech poměrně velké dluhy ve výši 460 000 zlatých. Vyřízení Jeronýmovy pozůstalosti, prodej některých panství a rozdělení zbylého alodního majetku mezi jeho bratry nakonec zabralo skoro tři roky (1726–1728). \n\nDále učinil důležitý krok správným směrem ke dvorské kariéře v létě roku 1727. Tehdy se ve vídeňské Favoritě oženil s Marií Isabellou ze Starhemberku (1707–1793), což byla dcera mocného prezidenta dvorské komory Gundakara Thomase ze Starhemberku. Rudolf Josef pravděpodobně záhy využil své vazby na členy rodů Kinských a Starhemberků a stal se členem říšské dvorské rady (1728).\n\nJeho kariéra byla zpočátku velmi oslnivá. Prošel několika drobnějšími funkcemi a v roce 1737 se stal zástupcem churavějícího říšského místokancléře Jana Adolfa hraběte Metsche. Zdálo se, že se brzy stane jeho nástupcem. Po smrti Karla VI. však zůstal Colloredo nějaký čas bez významnější funkce. Patřil však nadále k okruhu přátel Františka Štěpána Lotrinského a po několika letech navázal na předchozí úspěchy. V roce 1745 se účastnil jako český vyslanec volby a korunovace Františka I. římským císařem a hned příštího roku se konečně stal říšským místokancléřem, kterým byl až do své smrti v roce 1788. Současníci jej považovali za protivníka úspěšnějšího Václava Antonína z Kounic.\n\nZůstaly mu statky v Dolních Rakousech, jen jeho pozemkový majetek v Čechách se oproti předcházejícím generacím poněkud zmenšil, a tak zde držel v polovině 18. století jen rodový fideikomis, jenž byl však tvořen pouze velkým panstvím Opočno a palácem v Praze na Malé Straně. S manželkou Marií Gabrielou měli dohromady 18 dětí, z nichž celkem osm přežilo oba rodiče.\n\nV nejvyšších dvorských funkcích – jednalo se o prestižní čtveřici hodností nejvyššího hofmistra, nejvyššího komorníka, nejvyššího štolmistra a nejvyššího maršálka – se sice Rudolf Josef nakonec tak jako jeho otec neuplatnil. Zato byl stejně jako zmíněný Kounic za své zásluhy v roce 1763 povýšen do knížecího stavu. Knížecí titul od konce dvacátých let 17. století automaticky nadřazoval jeho držitele nad ostatní šlechtice a zařazoval jej mezi vskutku elitní společnost v habsburské monarchii i za jejími hranicemi. Byla to meta, které dosáhlo v raném novověku jen o něco málo více jak dvacet urozených, byť se o to snažila celá řada dalších velmi významných mužů. Komplikovaná integrace čtyř generací rodu Colloredů do vídeňské dvorské společnosti byla jeho osobou úspěšně uzavřena.\n\n\n"}
{"id": "426146", "url": "https://cs.wikipedia.org/wiki?curid=426146", "title": "Středopolské nížiny", "text": "Středopolské nížiny\n\nStředopolské nížiny (polsky \"Niziny Środkowopolskie)\" jsou geomorfologická subprovincie Středoevropské nížiny v Polsku a malou částí (Slezská nížina) v Česku. V Polsku představují 28 % rozlohy země. Jde převážně o bezjezerní erozně-denudační roviny o nadmořských výškách 100 až 200 m (maximum 250). Roční srážky nejsou vysoké (450 až 500 mm).\n\nStředopolské nížiny se dělí na 8 oblastí (v polské terminologii \"makroregionů):\"\n\nDle publikace \"Vyšší geomorfologické jednotky České republiky\" je nejvyšším bodem geomorfologického celku Opavská pahorkatina/Płaskowyż Głubczycki (a zároveň oblasti/podsoustavy Slezská nížina, subprovincie/soustavy Středopolské nížiny a provincie Středoevropská nížina) vrstevnice 340 m n. m. jihovýchodně od vrchu Hradisko/Přední Cvilínský kopec. Vrch Hradisko/Přední Cvilínský kopec má 441 m n. m. a nachází se 2,5 km jihovýchodně od města Krnov v okrese Bruntál. Nejvyšší horou Opavské pahorkatiny je Plechowa Góra s nadmořskou výškou 328 m (v Česku Almín kopec 1,5 km severozápadně od obce Služovice v okrese Opava, 315 m n. m.).\n\n"}
{"id": "426147", "url": "https://cs.wikipedia.org/wiki?curid=426147", "title": "Nurfitriyana Saiman", "text": "Nurfitriyana Saiman\n\nNurfitriyana Saiman-Lantang (* 7. března 1962 Jakarta, Indonésie) je bývalá indonéská lukostřelkyně. Jejím největším sportovním úspěchem je zisk stříbrné olympijské medaile ze závodu družstev z olympiády v Soulu v roce 1988, kterou vybojovala společně s Handayani a Wardhani.\n\nSaiman se účastnila tří olympiád. V roce 1988 v Soulu, kromě již zmiňovaného stříbra z týmového závodu, obsadila 9. místo v závodě individuálním. V roce 1992 na hrách v Barceloně obsadila v individuálním závodě 33. místo a v týmové soutěži 9. místo. Na hrách v Atlantě v roce 1996 se v individuálním závodě umístila na 32. a v týmové soutěži na 15. místě.\n\n"}
{"id": "426149", "url": "https://cs.wikipedia.org/wiki?curid=426149", "title": "Motorový vůz M 120.1", "text": "Motorový vůz M 120.1\n\nMotorové vozy řady M 120.1 (typová označení Škoda 1Mo a Škoda 2Mo) byly prvními motorovými vozy z produkce Škody Plzeň. Byly vyrobeny v počtu 11 kusů pro Československé státní dráhy v letech 1927 a 1928 pro osobní dopravu na místních tratích. Vycházely z konstrukce autobusu Škoda 550, proto se vozům řady M 120.1 (ale i jiných řad) přezdívalo „kolejový autobus“.\n\nJednalo se o jednosměrné dvounápravové motorové vozy lehké konstrukce. Rám vozu byl vyroben ze svařovaných ocelových podélníků, kostra vozové skříně byla dřevěná. Vozy byly vybaveny čtyřválcovým benzínovým motorem o výkonu 37 kW (prototyp) nebo 43 kW (sériové vozy), který byl umístěn v přední části pod samostatnou kapotou, a čtyřstupňovou mechanickou převodovkou. Karoserie byla téměř shodná s karoserií autobusu. Vůz byl jednosměrný, otáčení bylo zajištěno výsuvnou točnou na spodku vozu. V interiéru byly umístěny sedačky systémem 2+2 se střední uličkou. Nástup a výstup cestujících probíhal dveřmi v obou bočnicích přes stanoviště strojvedoucího, který seděl v podélné ose vozu. Vozy nebyly vybaveny WC.\n\nPrototyp této řady, vůz M 120.101 (tovární typ Škoda 1Mo), byl vyroben v roce 1927 a ČSD předán na podzim téhož roku. Dráhy jej zkoušely společně s vozem M 120.001 z ČKD nejprve na trati Hodonín – Zaječí, později na Slovensku, na trati Ostrov nad Ohří – Jáchymov a jinde. Po zkouškách byl v roce 1928 prototyp zařazen do běžného provozu v Kopidlně, později byl přeřazen do Košic.\n\nV roce 1928 bylo vyrobeno deset sériových vozů M 120.102 až 111, které byly označeny továrním typem Škoda 2Mo, ačkoliv se od prototypu téměř nelišily (vyjma výkonnějšího motoru). Část z nich jezdila na Slovensku (okolí Košic), některé na Kladensku a v okolí Bohumína. Zrušeny byly ve druhé polovině 30. let 20. století. Dva vozy (M 120.103 a 104) převzaly v roce 1939 po obsazení jižního Slovenska maďarské dráhy, které je provozovaly až do roku 1949.\n\n"}
{"id": "426161", "url": "https://cs.wikipedia.org/wiki?curid=426161", "title": "Internazionali BNL d'Italia 2009 – muži", "text": "Internazionali BNL d'Italia 2009 – muži\n\nTenisový turnaj na okruhu ATP Internazionali BNL d'Italia 2009 se konal ve dnech 27. dubna - 3. května v Římě, hlavním městě Itálie venku na antukových dvorcích. Odměny činily 2,750,000 EUR.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\nV závorce je kolo, ve kterém hráči vypadli. Všechny nasazené páry měly v 1. kole volný los.\n\n\n"}
{"id": "426167", "url": "https://cs.wikipedia.org/wiki?curid=426167", "title": "OEZ", "text": "OEZ\n\nOEZ s.r.o. je česká elektrotechnická firma sídlící v Letohradu. OEZ je zkratkou z původního názvu \"Orlické elektrotechnické závody\". Firma OEZ je jedním z největších výrobců jističů, pojistek a jiného elektroinstalačního zařízení v Česku.\n\nByla založena roku 1941 v Kyšperku (roku 1950 přejmenován na Letohrad). Od roku 1952 se v názvu firmy poprvé objevují tři písmena \"OEZ – Orlické elektrotechnické závody\".\n\n\n"}
{"id": "426169", "url": "https://cs.wikipedia.org/wiki?curid=426169", "title": "Jeroným Colloredo", "text": "Jeroným Colloredo\n\nJméno Jeroným Colloredo, či v latinské podobě \"Hieronymus\", může označovat více osob:\n\n"}
{"id": "426176", "url": "https://cs.wikipedia.org/wiki?curid=426176", "title": "Lilies Handayani", "text": "Lilies Handayani\n\nLilies Handayani (* 15. dubna 1965 Surabaya, Indonésie) je bývalá indonéská lukostřelkyně. Jejím největším sportovním úspěchem je zisk stříbrné olympijské medaile ze závodu družstev z olympiády v Soulu v roce 1988, kterou vybojovala společně se Saiman a Wardhani. V individuálním závodě obsadila 30. místo.\n\n"}
{"id": "426178", "url": "https://cs.wikipedia.org/wiki?curid=426178", "title": "Kusuma Wardhani", "text": "Kusuma Wardhani\n\nKusuma Wardhani (* 20. února 1964 Makassar, Indonésie) je bývalá indonéská lukostřelkyně. Jejím největším sportovním úspěchem je zisk stříbrné olympijské medaile ze závodu družstev z olympiády v Soulu v roce 1988, kterou vybojovala společně se Saiman a Handayani. V individuálním závodě obsadila 19. místo.\n\n"}
{"id": "426180", "url": "https://cs.wikipedia.org/wiki?curid=426180", "title": "Motorový vůz M 120.0", "text": "Motorový vůz M 120.0\n\nMotorový vůz řady M 120.0 (označení výrobce Praga NŽ) byl vyroben v roce 1927 v ČKD Praha pro Československé státní dráhy. Jediný kus, označený jako M 120.001, byl prvním železničním motorovým vozem z ČKD a byl určen pro osobní dopravu na místních tratích. Vycházel z konstrukce autobusu Praga NO, proto byl nazýván (společně s několika dalšími řadami) jako „kolejový autobus“.\n\nVůz řady M 120.0 byl dvounápravový lehké konstrukce. Měl čtyřválcový, lihobenzínový motor Praga N, o zdvihovém objemu 6 082 cm³, umístěný v přední části pod samostatnou kapotou. Přenos výkonu na jedno dvojkolí byl zajištěn čtyřstupňovou mechanickou převodovkou. Do vozu se vstupovalo dvěma dveřmi přes stanoviště strojvedoucího, který seděl v podélné ose vozu. Autobusová karoserie pocházela z vagónky ve Studénce. Vzhledem k autobusovému původu byl vůz řady M 120.0 jednosměrný a na konci jízdy musel být pracně otáčen. Vůz nebyl vybaven toaletou.\n\nMotorový vůz M 120.001, vyrobený roku 1927 v ČKD, byl jedním z prvních pokusů o výrobu motorových vozů v Československu. Jeho přímým konkurentem byly motorové vozy řady M 120.1 ze Škody Plzeň rovněž s autobusovou skříní. Společně s prototypem M 120.101 byl vůz M 120.001 zkoušen na jihomoravské železniční trati Hodonín - Zaječí, později na Slovensku, na trati Ostrov nad Ohří – Jáchymov a jinde. Později jezdil na trati Kopidlno – Bakov nad Jizerou. Odstaven byl v roce 1936, k administrativnímu vyřazení došlo o 10 let později.\n\n\n"}
{"id": "426198", "url": "https://cs.wikipedia.org/wiki?curid=426198", "title": "Jana Moravcová", "text": "Jana Moravcová\n\nJana Moravcová, provdaná Jana Neumannová (* 8. květen 1937 Černčice u Loun), je spisovatelka, překladatelka a redaktorka. Psala pro děti, poezii, detektivky i práce z oblasti science-fiction.\n\nPo složení maturity (gymnázium v Lounech) v roce 1955 a absolvování Vysoké školy ruského jazyka a literatury v Praze, obor překladatelství a nakladatelství pokračovala ve studiu na Filozofické fakultě Karlovy univerzity , zde obor slovanská filologie a získala později i titul PhDr. Po studiích v roce 1959 nastoupila do nakladatelství Svět sovětů, později přejmenovaného na Lidové nakladatelství. Zde působila jako redaktorka a zástupkyně šéfredaktora do roku 1975. V letech 1961 až 1963 práci v nakladatelství přerušila, působila na Kubě jako lektorka slovanských jazyků. Od roku 1975 byla zástupkyní šéfredaktora Československého spisovatele a v roce 1991 byla v nakladatelství archivářkou.\n\nProvdala se za profesora pražské univerzity, literárního historika Bohumila Neumanna a v občanském životě používala příjmení Neumannová.\n\nPřekládala z španělštiny a ruštiny. Přeložila některé práce T. Jeseninové, K. Simonova, V. Vysockého.\n\n\n\nŘada samostatných povídek byla otištěna v různých antologiích..\n\n\n\n"}
{"id": "426201", "url": "https://cs.wikipedia.org/wiki?curid=426201", "title": "Daniel Seman", "text": "Daniel Seman\n\nDaniel Seman (1. ledna 1979 Mostiště) je český hokejista. Jedná se o odchovance HC Havířov. Hraje na postu pravého obránce. Momentálně (2013) působící v HC Škoda Plzeň.\n\n"}
{"id": "426205", "url": "https://cs.wikipedia.org/wiki?curid=426205", "title": "Jan Gillar", "text": "Jan Gillar\n\nJan Gillar (24. června 1904, Příbor – 7. května 1967, Praha) byl český funkcionalistický architekt, člen Devětsilu. Jeho patrně nejvýznamnější stavbou je areál bývalých Francouzských škol v Praze 6 – Dejvicích.\n\nNarodil se v rodině gymnaziálního profesora češtiny a němčiny. Před první světovou válkou se rodina odstěhovala do Plzně, kde Jan Gillar absolvoval průmyslovou školu. V letech 1925–1928 studoval na Akademii výtvarných umění u Josefa Gočára. Po absolvování pracoval v ateliérech Jana Zázvorky, ve stavební firmě Josefa Záruby-Pfeffermanna a v ateliéru Jaromíra Krejcara. Přátelil se s Karlem Teigem a byl členem levicových spolků Devětsil a Levá fronta. Po zrušení svého ateliéru po roce 1948 pracoval ve Stavoprojektu a od 50. let ve Studijním a typizačním ústavu.\n\n\nJeho stati a články byly otištěny v časopisech \"Stavitel\", ReD, \"Stavba\", \"Žijeme\", \"Architektura ČSR\" aj.\n\n\n\n"}
{"id": "426209", "url": "https://cs.wikipedia.org/wiki?curid=426209", "title": "Blessthefall", "text": "Blessthefall\n\nBlessthefall je americká hudební skupina. Byla založena v roce 2004 ve Phoenixu, ve státě Arizona. V současné době skupinu tvoří pět členů: Mike Frisby (kytara, Jared warth (baskytara), Beau bokan (zpěv), Matt Traynor (bicí) a Eric Lambert (kytara). Jejich hudba se dá považovat za post-hardcore až screamo. Zatím vydali tři řadová alba - His Last Walk (2007), Witness (2009) a Awekening, které oficiálně vyšlo 4.10.2011. V srpnu 2013 vydali novou desku s názvem Hollow Bodies.\n"}
{"id": "426211", "url": "https://cs.wikipedia.org/wiki?curid=426211", "title": "Jan Výtisk", "text": "Jan Výtisk\n\nJan Výtisk (* 20. července 1981 v Ostravě) je český hokejista. Měří 182 cm a váží 97 kg. Je odchovancem HC Vítkovice. Hraje na postu obránce. Je ženatý, má dvě dcery. V současné době je kapitánem týmu HC Vítkovice Ridera. Dne 20. 11. 2009 v utkání HC Oceláři Třinec - HC GEUS OKNA Kladno (3:1) odehrál 500. utkání v extralize. \n\nDne 24.2.2019 v utkání HC Vítkovice RIDERA - HC Energie Karlovy Vary (4:2) odehrál své 1000. utkání a připsal si jeden kanadský bod za asistenci a dále měl jeden únik na gólmana, který neproměnil. \n\n\n"}
{"id": "426214", "url": "https://cs.wikipedia.org/wiki?curid=426214", "title": "Koniklec velkokvětý", "text": "Koniklec velkokvětý\n\nKoniklec velkokvětý (\"Pulsatilla grandis\") je vytrvalá rostlina, která se vyskytuje na loukách a svazích pahorků Eurasie. Je také oblíbenou skalničkou (stejně jako další druhy koniklece).\nCelá rostlina, mimo vnitřní plochy květu, je pokrytá bělavými, nebo zpočátku i narezlými chloupky. Z holé země v březnu vyrůstají mezi loňskými rozpadajícími se suchými listy květy. Lodyha dorůstá v době květu dosahuje stěží 3–15 cm po odkvětu do vývinu plodenství doroste 13–40cm výšky. Koniklec je jednou z prvních, velkým fialovým květem velmi nápadných kvetoucích rostlin a proto bývá označován i jako posel jara, podobně jako třeba prvosenka jarní (\"Primula vernis\"), který „odemyká zem“. Pozorovatele upoutá kalich plný zlatožlutých tyčinek, stejně jako později vlasaté květenství se semeny které rozšiřuje vítr. Fialové květy zvonkovitého tvaru, jsou zpočátku vždy vzpřímené, později mohou být i převisající. Prašníky jsou fialové, okvětních lístků je šest. Typická pro koniklece je srostlá koruna listenů na stonku nedaleko pod květem. Plodem je nažka, přenášená na nové místo větrem (anemochorie). Čepel listu je dva až čtyřikrát peřenosečná, dělená na úkrojky listů. Pod zemí vytváří oddenek.\n\nZ Olomoucka, Grygovských kopců, je popsána (přirozená) varieta „Moravica“ s užšími úkrojky listů a jsou popsány odchylky u rostlin na vápencích a hadcích.\n\nV ČR v kolinním, suprakolinním stupni, těžiště výskytu panonské termofytikum. Ve střední a jihovýchodní Evropě, části Ruska. V západní části střední Evropy, západní Evropě, Anglii a jižní Skandinávii je pak nahrazen příbuzným druhem koniklecem německým (\"Pulsatilla vulgaris\").\n\nVýslunné stepi, společenstva nízkých travin, loučky na mělké půdě, skalní stepi, travnaté suché okraje lesů, výjimečně světliny v lesích a keřovitých porostech, opuštěné vinice a ovocné sady. Roste na mírně kyselých a mírně zásaditých půdách, často i vápencovitých podkladech, ale někdy i na hadcových podložích.Na hadcích a vápencích vytváří zvláštní formy. U nás roste tento koniklec pouze na Moravě. Některé lokality najdeme v okolí Brna: Netopýrky, Medlánecké kopce, Medlánecká skalka, Stránská skála, Obřanská stráň, Patočkova hora. Další místa výskytu jsou také blízko Krumvíře, nebo u Mikulova na Kočičí skále. Největší lokalitou v Evropě je Kamenný vrch v městské části Brno-Nový Lískovec, kde roste až 55 tisíc trsů rostlin. Mnoho menších nalezišť je v okolí Pavlovských vrchů a přímo na Pálavě. Zde se jejich výskyt prolíná s jinými druhy koniklece, takže mohou vznikat i mezidruhoví kříženci.\n\nKoniklec patří na Seznam přísně chráněných druhů rostlin podle Bernské úmluvy a k jeho ochraně jsou zřizovány územní celky s nižší, nebo vyšší úrovní ochrany.\nDále patří mezi druhy chráněné evropskou legislativou (NATURA 2000)\nV Česku je chráněný jako silně ohrožený druh. Pěstovat je povoleno jen rostliny z kultur získané povoleným způsobem.\nNa lokalitách, kde není respektována jeho ochrana, vlivem lidské činnosti (zejména zemědělského znečištění) rychle mizí, a proto jej objevíme spíše už jen na zvláště chráněných územích, jako je například Národní park Podyjí, kde roste v oblasti Hamerské vrásy, nebo Přírodní park Třebíčsko.\n\nToxické látky: jedovatý ranunkulin.\n\nKoniklec je vysoce jedovatý, a vytváří srdeční toxiny a oxytoxiny, zpomalující srdeční tep. Požití vede k snížení krevního tlaku, hypotenzi a komatu.\n\n\n"}
{"id": "426220", "url": "https://cs.wikipedia.org/wiki?curid=426220", "title": "Jozef Balej", "text": "Jozef Balej\n\nJozef Balej (* 22. února 1982, Myjava, Československo) je slovenský hokejista.\n\n\n"}
{"id": "426221", "url": "https://cs.wikipedia.org/wiki?curid=426221", "title": "Vojtěch Polák", "text": "Vojtěch Polák\n\nVojtěch Polák (* 27. června 1985 v Ostrově) je český lední hokejista. Jedná se o odchovance karlovarského hokeje. Do extraligy poprvé nastoupil v sezóně 2000/01. Na trvalo se usadil v sestavě HC Energie Karlovy Vary až v sezóně 2002/03, když ve 41 zápasech získal 16 bodů (7+9).\n\nVe vstupním draftu 2003, který se konal v Nashvillu se na něj dostalo ve druhém kole, jako na 36. hráče v celkovém pořadí. Mezi Evropany se zařadil na 12. místo.\n\nV dresu se lvíčkem na prsou přesvědčil o svých kvalitách v juniorském výběru ve formaci s Petrem Vránou a Ivo Kratěnou.\n\nJe považován za hráče s elegantním herním projevem a dobrou technikou hole. Velice dobře střílí a zejména střela zápěstím, patří k jeho silným zbraním.\n\nV září roku 2012 podepsal kontrakt s týmem Piráti Chomutov.\n\n\n"}
{"id": "426222", "url": "https://cs.wikipedia.org/wiki?curid=426222", "title": "David Květoň", "text": "David Květoň\n\nDavid Květoň (3. ledna 1988, Nový Jičín) je český hokejista. Dvakrát se účastnil MS do 18 let a jedenkrát se zúčastnil MS do dvaceti let. V sezóně 2006/2007 sehrál 19 utkání v extralize za Vsetín.\n\n\n"}
{"id": "426226", "url": "https://cs.wikipedia.org/wiki?curid=426226", "title": "Róbert Tomík", "text": "Róbert Tomík\n\nRóbert Tomík (* 12. prosince 1976 v Ilavě, Československo, dnes Slovensko) je slovenský hokejista. Jedná se o odchovance klubu HC Dukla Trenčín a hraje pravé křídlo.\n\nHráčskou kariéru začal v Dukle Trenčín, prošel Slovanem Bratislava, v české extralize nastupoval za Karlovy Vary, Spartu, Vsetín a Zlín. Byl i na zkoušce v Simbiru Novosibirsk, 11 utkání sehrál ve Švédsku za Malmö Redhawks.\n\n\n"}
{"id": "426228", "url": "https://cs.wikipedia.org/wiki?curid=426228", "title": "Josef Havlíček", "text": "Josef Havlíček\n\nJosef Havlíček (5. května 1899 Praha – 30. prosince 1961 Praha) byl český funkcionalistický architekt, člen Devětsilu. Nejznámější stavbou, kterou postavil spolu s Karlem Honzíkem, je budova Všeobecného penzijního ústavu v Praze na Žižkově.\n\nV roce 1926 ukončil studium na Akademii výtvarných umění u Josefa Gočára. V letech 1931–1934 byl členem Spolku výtvarných umělců Mánes.\n\n\n\nV roce 1965 mu byl udělen titul zasloužilý umělec in memoriam a roku 2002 mu byla též in memoriam udělena pocta České komory architektů.\n\n\n\n"}
{"id": "426229", "url": "https://cs.wikipedia.org/wiki?curid=426229", "title": "Setnina (územní jednotka)", "text": "Setnina (územní jednotka)\n\nSetnina představovala v Anglii, Walesu, Dánsku, Jižní Austrálii, Šlesvicku-Holštýnsku, Švédsku, Norsku, Finsku a některých částech USA nižší územně správní celky. V Anglii a Walesu se pro tyto jednotky používal termín \"hundred,\" v Norsku a Dánsku \"herred\", ve Švédsku \"härad\" a ve Finsku \"kihlakunta\".\n\nTermín setnina se pro ně používal z toho důvodu, že se původně jednalo o celky schopné vyzbrojit sto mužů. \n\nJednalo se o tradiční germánský systém, pro něž Tacitus roku 98 použil termín \"Centeni\". Podobný systém kdysi existoval i v Číně a Japonsku.\n\nV Anglii a Walesu se jednalo o celky, na něž se členila hrabství pro administrativní, vojenské a soudní účely dle zvykového práva. Původně, když byly zavedeny Sasy mezi léty 613 a 1017, se jednalo o celky, které měly dostatek půdy k obživě přibližně sta domácností. V čele setniny stál \"hundred-man\" či \"hundred eolder\", jenž zodpovídal za správu, soudnictví, dodávku vojáků, stejně jako vojenské vedení těchto vojenských oddílů. Jeho úřad nebyl dědičný, ale od 10. století se do něho dostávali mužové z vysoce postavených rodů.\n"}
{"id": "426230", "url": "https://cs.wikipedia.org/wiki?curid=426230", "title": "Senátní obvod č. 5 – Chomutov", "text": "Senátní obvod č. 5 – Chomutov\n\nSenátní obvod č. 5 – Chomutov je podle zákona č. 247/1995 Sb. tvořen celým okresem Chomutov.\n\nSoučasným senátorem za tento obvod je od roku 2018 Přemysl Rabas.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "426233", "url": "https://cs.wikipedia.org/wiki?curid=426233", "title": "Bohumír Jaroněk", "text": "Bohumír Jaroněk\n\nBohumír Jaroněk (23. dubna 1866 Zlín - 18. ledna 1933 Zlín) byl český výtvarník a zakladatel Valašského muzea v přírodě v Rožnově pod Radhoštěm.\n\nV letech 1885-1889 vystudoval odbornou školu pro zpracování dřeva ve Valašském Meziříčí. Pracoval jako modelér a kompozitér v mnoha uměleckoprůmyslových závodech doma i v zahraničí. Byl malířem, grafikem, zajímal se o národopis i lidovou architekturu. Rád cestoval, navštívil Belgii, Francii, Itálii, Německo, Rakousko, balkánské státy či Egypt.\n\nV roce 1909 se rodina Jaroňků přestěhovala do Rožnova pod Radhoštěm. Zde založil spolu se svým bratrem Aloisem \"Uměleckovýtvarné dílny\", kde vyráběli např. dřevěné malované truhličky, kazety, dózy, dřevěné hračky, pohlednice, tkané polštáře, kabelky, paravány, gobelíny (gobelínovou manufakturu vedla jeho sestra Julie). O dva roky později založili také \"Malírnu keramiky a porcelánu\".\n\nAktivně se zapojil do kulturního a společenského dění v tehdejším lázeňském městečku, mimo jiné aktivity v roce 1911 inicioval založení Valašského musejního a národopisného spolku a v letech 1911-1926 byl jeho předsedou, Hlavní myšlenkou a cílem tohoto spolku bylo založení Valašského muzea v přírodě v Rožnově pod Radhoštěm - vytvoření sbírky staveb roubené architektury, které byly v původním prostředí ohroženy. K realizaci došlo až v roce 1925, kdy bylo muzeum založeno a otevřeno první lidovou slavností - přehlídkou lidových zvyků, písní a tanců, nazvanou Valašský rok 1925.\n\nV roce 1932 vážně onemocněl a 18. ledna 1933 nemoci podlehl v Baťově nemocnici ve Zlíně. Ve Zlíně je po bratrech Jaroňkových pojmenována ulice bří. Jaroňků.\n\n"}
{"id": "426237", "url": "https://cs.wikipedia.org/wiki?curid=426237", "title": "Karol Aufricht", "text": "Karol Aufricht\n\nKarol Aufricht (10. září 1910, Bratislava – 30. října 1975, tamtéž) byl slovenský fotograf.\n\nVyučil se krejčím, fotografoval od roku 1926 nejprve přírodu, pak se zaměřil na sociální fotografii, v letech 1934–1938 byl členem spolku \"Sociofoto\". V letech 1954–1975 byl redaktorem deníku \"Hlas ľudu\".\n\n\n\n"}
{"id": "426244", "url": "https://cs.wikipedia.org/wiki?curid=426244", "title": "Grana", "text": "Grana\n\nGrana může být:\n\n"}
{"id": "426247", "url": "https://cs.wikipedia.org/wiki?curid=426247", "title": "Sabahové", "text": "Sabahové\n\nSabahové nebo Al Sabah (آل صباح) je vládnoucí kuvajtská dynastie. Rod Sabahů migroval z Nadždu do Kuvajtu v 18. století. Kuvajtu vládnou od roku 1752, kdy byl zakladatel rodu Sabah I. ibn Džaber as-Sabah zvolen arabskými usedlíky jako první šejch Kuvajtu, aby jejich jménem hovořil s tureckými úřady, spravoval jejich věci a chránil jejich zájmy. Jako jediná dynastie na Arabském poloostrově nezískala moc „mečem“. Současnou hlavu rodu je od roku 2006 emír Sabah al-Ahmad as-Sabah.\n\nSabahové mají jako dynastie jednou zajímavost a to že by se od roku 1917 střídají u vlády hlavní linie \"al-Džaber\" a vedlejší linie \"as-Salem\", které založili synové šejka Murabaka. Ovšem v poslední době vládnou po sobě již 2 emírové z linie al-Džaber. Také současný korunní princ a nevlastní bratr vládnoucího emíra princ Nawáf al-Ahmad as-Sabah je z linie al-Džaber.\n\n\n\n"}
{"id": "426258", "url": "https://cs.wikipedia.org/wiki?curid=426258", "title": "Okoř (hrad)", "text": "Okoř (hrad)\n\nOkoř je zřícenina hradu, která se nachází v západní části stejnojmenné obce Okoř, zhruba 15 km severozápadně od centra hlavního města Prahy. Od roku 1965 je chráněn jako kulturní památka. \n\nHrad byl vystavěn v údolí mezi poli na malé skalce obtékané Zákolanským potokem v nadmořské výšce 275 m n. m. Svou polohou pod úrovní okolních vrchů je Okoř na českém území výjimkou (srov. také hrad Kost).\n\nPodle archeologických výzkumů byl hrad založen ve druhé polovině 13. století. Z té doby pochází polygonální věž s kaplí opevněná hradbou. Vzhledem k existenci náročně provedené kaple lze předpokládat, že zakladatelem byl panovník nebo vysoce postavený představitel církve. \n\nPrvní písemná zpráva pochází až z roku 1359, kdy ho získal bohatý měšťan (patricij) Starého Města pražského František Rokycanský. Ještě před tím byl hrad výrazně goticky přestavěn. Rodina Rokycanských zde zůstala téměř 50 let, pak se hrad dostal do držení jiných měšťanů z Prahy. \n\nV roce 1421 se hradu bez boje zmocnili husité. V první polovině 15. století pak byl znovu přestavěn. V 16. a 17. století se stal majetkem významného panského rodu Martiniců, který držel nepříliš vzdálené panství Smečno. V 16. století na hradě sídlila vedlejší protestantská linie martinického rodu. Hrad byl velmi vážně poničen během třicetileté války. Noví majitelé, tuchoměřičtí jezuité z jezuitské koleje svatého Klimenta, kterým hrad na sklonku války věnoval významný politik hrabě Jaroslav Bořita z Martinic, jej pak dle svých potřeb barokně upravili a používali ho jako své letní sídlo. \n\nV roce 1773 po zrušení jezuitského řádu papežem Klementem XIV. dal správce hradu však strhnout střechy a materiál začal rozprodávat. Tím odstartovala přeměna hradu v malebnou zříceninu. Kolem roku 1800 se kvůli neúdržbě zřítila polovina mohutné velké věže. V 19. století se na hradu nacházela též nouzová obydlí chudiny a hrad se stal cílem řady turistů či malířů. Koncem 20. století se hrad dostal do majetku obce Okoř, jež ho nyní zpřístupňuje návštěvníkům.\n\nV průběhu jarních a letních měsíců jsou v prostorách zříceniny pořádány dobové akce, např. představení rytířských sdružení.\nNa louce těsně přiléhající ke zřícenině hradu se každoročně v druhé půli srpna koná open air festival Festival Okoř.\n\n\n"}
{"id": "426261", "url": "https://cs.wikipedia.org/wiki?curid=426261", "title": "Barbora Zsigmondiová", "text": "Barbora Zsigmondiová\n\nBarbora Zsigmondiová (17. června 1908, Zemianske Sady – 2. března 1978, Budapešť) byla slovenská fotografka.\n\nVyučila se fotografkou ve Vídni a v roce 1928 si v Bratislavě otevřela fotoateliér. V roce 1929 se stala komunistickou aktivistkou, zanechala práce ve fotoateliéru a věnovala se sociální fotografii. Její snímky vycházely v levicově zaměřeném tisku. Druhou světovou válku přečkala v emigraci v Anglii. Po válce se usadila v Budapešti, kde pracovala jako kameramanka zpravodajského filmu, později jako televizní scenáristka a režisérka.\n\n"}
{"id": "426262", "url": "https://cs.wikipedia.org/wiki?curid=426262", "title": "Glover", "text": "Glover\n\nPříjmení Glover může označovat více známých osobností:\n\n"}
{"id": "426263", "url": "https://cs.wikipedia.org/wiki?curid=426263", "title": "Danny Glover", "text": "Danny Glover\n\nChief Danny Lebern Glover (* 22. července 1946, San Francisco) je americký herec, filmový režisér a politický aktivista. Proslul svojí rolí detektiva Rogera Murtaugha ve filmové sérii Smrtonosných zbraní.\n\nNarodil se v San Franciscu ve Spojených státech amerických, jako syn Carrie a Jamese Gloverových. Oba dva byli zaměstnáni jako poštovní úředníci, a byly členy National Association for the Advancement of Colored People (NAACP- \"v překladu: Národní asociace pro podporu barevných lidí\"), organizace, snažící se o zrovnoprávnění černých. Vyrůstal s láskou ke sportu, stejně jako jeho otec.\n\nPromoval na sanfranciské škole George Washingtona. Poté studoval Americkou univerzitu a Sanfranciskou státní univerzitu. Na univerzitě se také setkal se svou budoucí manželkou, Asakou Bomani, kterou si vzal v roce 1975. Jejich jediná dcera, Mandisa, se narodila 5. ledna 1976. V současné době probíhá rozvodové řízení.\n\n6. dubna 2009 získal titul náčelníka kmene Igbo, žijícího ve státě Imo v Nigérii. V místním jazyce získal jméno \"Enyioma of Nkwerre\", což v překladu znamená \"dobrý přítel\".\n\n"}
{"id": "426271", "url": "https://cs.wikipedia.org/wiki?curid=426271", "title": "Josef Fojtík", "text": "Josef Fojtík\n\nJosef Fojtík (9. srpna 1890 Žďáry u Rakovníka – 5. května 1966 Praha) byl český sochař a výtvarný pedagog.\n\nPocházel z hornické rodiny. Vyučil se kameníkem a zde se plně nadchl pro sochařství. Studoval na střední sochařsko-kamenické škole v Hořicích. V roce 1913 vstoupil na Uměleckoprůmyslovou školu v Praze, kde studoval v ateliéru profesora Bohumila Kafky. Na této škole potom zůstal jako Kafkův asistent a působil tam jako pedagog až do roku 1945. Byl členem Jednoty umělců výtvarných v Praze. Za své monumentální plastiky obdržel v roce 1925 Zlatou medaili na Mezinárodní výstavě dekorativního umění v Paříži.\n\nV obci Juliovka, která je částí Krompachu na Českolipsku, měl dům č. p. 21 a obci dlouhá léta pomáhal. Vytvořil a obci daroval v roce 1948 pomník T. G. Masaryka, řadu dalších děl pak v letech 1963 až 1966. Některá jsou zachována dodnes.\n\n\n\n"}
{"id": "426272", "url": "https://cs.wikipedia.org/wiki?curid=426272", "title": "FIFA 100", "text": "FIFA 100\n\nFIFA 100 je seznam nejlepších žijících fotbalistů, který sestavil světoznámý brazilský útočník Pelé. Zveřejněn byl 4. března 2004 na oslavě 100. výročí FIFA v Londýně. \n\nČíslo 100 odkazuje na 100. výročí FIFA a ne na množství hráčů, kteří jsou v seznamu zahrnuti (ve skutečnosti je jich 125). Pelé byl požádán, aby vybral 50 aktivních a 50 bývalých hráčů, celkem tedy 100 hráčů. Pelé však řekl, že je příliš těžké zařadit na seznam pouze 50 bývalých fotbalistů. Seznam obsahuje 123 profesionálů a 2 ženské hráčky (Michelle Akersovou a Miu Hammovou). V době, kdy byl seznam vydán, bylo 50 hráčů stále aktivních.\n\nNěkteří fotbaloví odborníci zkritizovali způsob výběru hráčů. Britský politik a fotbalový znalec David Mellor napsal článek do novin o tom, že výběr byl spíše politicky motivován, než založen čistě na fotbalovém základě. Naznačil, že výběr je spíše z pera Seppa Blattera (prezident FIFA) a ne od Pelého. David Mellor si také všiml širokého geografického rozšíření vybraných hráčů, objektivní volba by více tíhla k Evropě a Jižní Americe.\n\nSeznam je ignorován i díky tomu, že na seznamu nejsou takoví hráči jako třeba Lev Jašin, Bobby Moore, Garrincha či nejlepší střelec fotbalové historie Josef Bican. Nejpozoruhodnější ukázka opovržení vůči spornému seznamu přišla od starého Pelého kamaráda, bývalého brazilského záložníka Gérsona. Když se dozvěděl, že nebyl zařazen do FIFA 100, roztrhal v živém vysílání brazilské televize výtisk seznamu.\n\n"}
{"id": "426277", "url": "https://cs.wikipedia.org/wiki?curid=426277", "title": "Suchoj", "text": "Suchoj\n\nSuchoj (Сухой) je jeden z hlavních ruských výrobců letadel, který se zaměřuje především na stíhačky a bombardéry. Firmu roku 1939 založil konstruktér Pavel Suchoj jako OKB-51.\n\nSpolečnost sídlí v Moskvě, další součásti firmy se nachází ve městech Novosibirsk, Komsomolsk a Irkutsk.\n\nLetouny od firmy Suchoj létaly a létají v mnoha zemích východního bloku, Asie a také afrických zemích.\n\nOd roku 2006 je společnost součástí Sjednocené letecké korporace.\n\nOd roku 2008 prováděl Suchoj na prototypech svého prvního dopravního letounu SSJ-100 certifikační zkoušky, které byly dokončeny a v současné době probíhá výroba.\n\n"}
{"id": "426279", "url": "https://cs.wikipedia.org/wiki?curid=426279", "title": "Máchovy sady", "text": "Máchovy sady\n\nMáchovy sady jsou městský park na Jejkově v Třebíči. Pojmenovány jsou podle Karla Hynka Máchy. Na svém východě plynule přecházejí do mladšího, avšak plošně rozsáhlejšího lesoparku Lísčí.\n\nMáchovy sady se rozkládají na západních svazích radostínské plošiny. Zahrnují krátký žleb, jímž vede cesta spojující ulici Kateřiny z Valdštejna od zimního stadionu s Purkyňovým náměstím u hlavního vchodu do Nemocnice Třebíč. Jižní stráně žlebu se zvedají k ulicím Střelkově a Sadové; s hlavní cestou tyto ulice spojuje jedna z bočních cest parku, ústící do ulice Střelkovy. Na severu žleb uzavírá skalní těleso, příkře oddělující Máchovy sady od zástavby Chmelovy ulice. I tato nejzápadnější radostínská skála je protkána upravenými i neupravenými pěšinami parku. Přístupná je ze západní části sadů, i od jihovýchodu sadů, od řeky kolem domů Chmelovy ulice a od Lísčí. Radostínský skalní výběžek je zároveň vyhlídkou na podstatnou část Jejkova, Vnitřního Města a Nových Dvorů, zejména na jejkovský klášter a zimní stadion. Plocha Máchových sadů činí asi 1,5 ha. Nadmořská výška se pohybuje od 407 m n. m. v ulici Kateřiny z Valdštejna k 429 m n. m. u Purkyňova náměstí a 424 m n. m. u Lísčí. Radostínský skalní výběžek přesahuje na svém západě nadmořské výšky 415 m n. m.\n\nHistorie Máchových sadů sahá ke konci 70. let 19. století. Dnešní Máchovy sady byly před svou parkovou úpravou holými stráněmi pod domeckými stodolami; nejseverovýchodněji položená stodola stávala v prostoru současného dětského hřiště u justiční budovy. Původně byly Máchovy sady označovány jako „park za klášterem“. Dokud neexistovala ulice Kateřiny z Valdštejna, vstupovalo se do Máchových sadů při bráně do jejkovského kláštera z cesty vedoucí kolem klášterní zdi, která umožňovala průchod z Chmelovy ulice k dnešní křižovatce s ulicí Husovou. Na zřízení Máchových sadů časově následovaly práce v Lísčí, jehož stráně byly osazovány v letech 1891–1895.\n\nPorost Máchových sadů těžce postihla sucha v létě 1921. V Máchových sadech a Lísčí uhynuly tisíce listnatých i jehličnatých stromů. K částečné obnově dřevin Máchových sadů došlo v souvislosti s projektem \"Ochrana vod povodí řeky Dyje\" v letech 2005–2006. V dalších letech došlo k postupné celkové revitalizaci parku.\n\nV podzemí Máchových sadů vede jeden z hlavních kanalizačních sběračů: kmenová stoka kožichovická, zbudovaná v druhé polovině 20. let 20. století a rekonstruovaná v rámci projektu \"Ochrana vod povodí řeky Dyje\".\n"}
{"id": "426280", "url": "https://cs.wikipedia.org/wiki?curid=426280", "title": "Kayla", "text": "Kayla\n\nKayla je ženské křestní jméno. V hebrejském jazyce znamená \"koruna vavřínu\". Židovskou variantou je Kelila (כְּלִילָה) v hebrejštině.\n\nKayla také znamená \"moudré, vzdělané dítě\" v arabštině.\n\nKay, Kaylinka, Lila, Kelilka, Kelil, Kely, Lily\n\n"}
{"id": "426285", "url": "https://cs.wikipedia.org/wiki?curid=426285", "title": "Porsche Tennis Grand Prix 2009", "text": "Porsche Tennis Grand Prix 2009\n\nTenisový turnaj WTA Porsche Tennis Grand Prix 2009 se konal ve dnech 27. dubna – 3. května v německém Stuttgartu v hale na kurtech s antukovém povrchem. Odměny činily 700,000 USD.\n\n\n"}
{"id": "426287", "url": "https://cs.wikipedia.org/wiki?curid=426287", "title": "Los Romeros", "text": "Los Romeros\n\nLos Romeros, The Romeros nebo The Romero Guitar Quartet je španělské kytarové kvarteto známé jako \"La familia real de la guitarra (Královská kytarová rodina)\". Všichni její členové jsou příslušníky rodiny Romerů, pocházející z Andalusie (Španělsko) a sídlící v Kalifornii (USA).\n\nKvarteto založil v roce 1960 Celedonio Romero, španělský kytarista narozený v Cienfuegos (Kuba), ještě v útlém dětství se však jeho rodina přestěhovala do španělské Málagy, kde žila do roku 1957, kdy emigrovala z Francova režimu do USA. Kvarteto tvořili Celedonio a jeho tři synové: Ángel, Celín a Pepe. V roce 1990 Ángel skupinu opustil; nahradil ho Celínův syn Celino. Celedonio Romero zemřel v roce 1996 v San Diegu a jeho místo zaujal Lito Romero, syn Ángela.\n\nLos Romeros \n\nLos Romeros se stali světově slavnými svou virtuositou ve hře na španělskou kytaru. Hrají především klasická kytarová aranžmá; často s orchestrální podporou orchestru Academy of St. Martin in the Fields řízeného Neville Marrinerem. Realizovali množství nahrávek, mezi nimiž vynikají především úpravy Vivaldiho koncertů, zvláště pak těch, které tento benátský hudebník složil pro mandolínu, dále skladby Joaquína Rodriga, Federica Morena Torroby, Georges Bizeta, Manuela de Fally, Enrique Granadose, Domenica Scarlattiho a dalších skladatelů, stejně jako i vlastní skladby Celedonia Romera.\n\n\n"}
{"id": "426291", "url": "https://cs.wikipedia.org/wiki?curid=426291", "title": "Dafné (jméno)", "text": "Dafné (jméno)\n\nDafné (v jiných jazycích často psáno v latinizované podobě Daphne) je ženské křestní jméno. Jméno je řeckého původu, znamená \"vavřín\", \"vavřínový věnec\". Řecká mytologie zná nymfu Dafné, kterou její otec proměnil ve vavřínový keř, aby unikla bohu Apollónovi.\n\nDaph, Dafinka, Dafni\n\n\n"}
{"id": "426292", "url": "https://cs.wikipedia.org/wiki?curid=426292", "title": "Joseph Stiglitz", "text": "Joseph Stiglitz\n\nJoseph Eugene Stiglitz (* 9. února 1943, Gary, Indiana) je americký ekonom, profesor Kolumbijské univerzity. Je nositelem Medaile Johna Batese Clarka (1979) a Nobelovy ceny za ekonomii (2001). Zastával funkci viceprezidenta a hlavního ekonoma Světové banky. Zabývá se zejména problematikou ekonomického rozvoje a globalizačních procesů ve světové ekonomice. V širším povědomí je znám jako kritik činnosti mezinárodních institucí (zejména Světové banky a Mezinárodního měnového fondu) a neoliberálních ekonomů (dle jeho slov „tržních fundamentalistů“). Ekonomům a politikům v České republice a ostatních (post)tranzitivních ekonomikách je znám jako kritik „šokové terapie“ transformace ekonomiky a metody kupónové privatizace. V roce 2000 zakládá při Kolumbijské univerzitě Iniciativu pro politický dialog (IPD - Initiative for Policy Dialogue), think tank zaměřený na otázky mezinárodního rozvoje. V České republice působí na institutu CERGE-EI.\n\nNarodil se do židovské rodiny ve městě Gary v americkém státě Indiana. Studoval na Amherst College a na Massachusettském technologickém institutu, kde také později učil. Výzkumné či pedagogické činnosti se věnoval taktéž na univerzitách v Chicagu, Cambridgi, Yale, Stanfordu, Oxfordu a Princetonu. Nyní je profesorem Kolumbijské univerzity.\n\nStiglitz bývá nejčastěji řazen k ekonomické škole tzv. nových keynesiánců, částečně navazujících na ekonomickou teorii a závěry J. M. Keynese, prosazujícího státní zásahy do ekonomiky, zejména prostřednictvím fiskálních stimulů. Cílené státní zásahy do ekonomiky podle Stiglitze přinášejí v řadě oblastí efektivnější výsledky, než jakých by bylo dosaženo samovolným působením neregulovaných tržních mechanismů (tzv. neviditelnou rukou trhu). Často pracuje s teorií existence tzv. asymetrických informací, příčiny nezaměstnanosti dle něj tkví v problematice tzv. (ne)efektivních mezd, což, spolu s Carlem Saphirem, osvětluje v tzv. Saphirově-Stiglitzově modelu.\n\nStiglitz je potřetí ženatý, svou současnou ženu, Anyu Schiffrin, univerzitní profesorku mezinárodních vztahů, si vzal 28. října 2004.\n\n\n"}
{"id": "426294", "url": "https://cs.wikipedia.org/wiki?curid=426294", "title": "Deltamethrin", "text": "Deltamethrin\n\nDeltamethrin je pyrethroid používaný jako insekticid.\n\nVýrobky s deltamethrinem patří mezi nejpopulárnější a široce používané insekticidy na světě. Ve Spojených státech amerických se staly velmi populární v posledních 5 letech. Deltamethrin je členem jedné z nejbezpečnějších tříd pesticidů − syntetických pyrethroidů. I přesto je pro vodní organismy, zvláště ryby, velmi toxický a proto je třeba dávat extrémní pozor při používání poblíž vody.\n\nDeltamethrin má širokou škálu použití, od zemědělství po použití v domácnostech. Je nástrojem při prevenci proti šíření nemocí přenášených klíšťaty parazitujícími na psounech stepních, hlodavcích a jiných norujících zvířatech. Je užitečný při potírání a prevenci proti mnoha škůdcům, zvláště proti mšicím pavoukům, blechám, klíšťatům, dřevokazným mravencům, drvodělkám, švábům a štěnicím. Deltamethrin je jednou z hlavních složek prášku proti mravencům.\n\nDeltamethrin hraje klíčovou roli v boji proti vektorům malárie a používá se při výrobě dlouhodobě účinných insekticidních moskytiér. Používá se jako jeden ze sady pyrethroidových insekticidů při potírání přenašečů malárie, zvláště \"Anopheles gambiae\" a \"Aedes aegyptii\", a jakožto jeden z nejpoužívanějších pyrethroidových insekticidů jej lze používat současně s permethrinem, cypermethrinem nebo organofosfátovými insekticidy (např. malathionem nebo fenthionem), anebo místo nich. Rezistence na deltamethrin (a podobné látky) je však již široce rozšířená a ohrožuje úspěch celosvětových programů boje proti vektorům malárie.\n\nNedávno byla v Jižní Africe nalezena rezidua deltamethrinu v mateřském mléce, společně s DDT, v oblastech, kde se používalo DDT při boji s malárií a pyrethroidy v drobném zemědělství.\n\nRezistence byla zjištěna u několika důležitých přenašečů malárie, včetně \"Anopheles gambiae.\" Metody rezistence zahrnují zesilování kutikuly (což znamená sníženou průchodnost pro insekticid), metabolickou rezistenci zvýšenou aktivitou monooxidáz P450 a glutathion-S-transferáz, a mutace sodíkového kanálu \"kdr\" tak, že je insekticid neúčinný, a to i když je použita přísada piperonylbutoxid. Charakterizace různých forem rezistence se stala nejvyšší prioritou skupin studujících tropickou medicínu, vzhledem k vysoké mortalitě v endemických oblastech.\n\nI když se deltamethrin snadno používá a je velmi účinný, měl by se vždy aplikovat s opatrností. Vždy je potřeba dodržovat návod přiložený u insekticidu. Při nevhodném použití může dojít k otravě.\n\nProtože deltamethrin je neurotoxin, napadá nervový systém. Kontakt s kůží může způsobit pálení a zarudnutí zasaženého místa. Při zasažení očí nebo úst je běžným příznakem parestezie obličeje, kdy se mohou objevit různé neobvyklé pocity, například pálení, znecitlivění, píchání, mravenčení apod.\n\nNeexistuje žádný protijed, léčba je pouze symptomatická podle doporučení lékaře. Deltamethrin je postupem času metabolizován, přičemž rychle ztrácí toxicitu, a je vyloučen z těla. Pro rady ohledně léčby vždy ihned kontaktujte svého lékaře nebo toxikologické centrum.\n\nByly zaznamenány případy otravy tura domácího, následující po aplikaci zemědělských přípravků s deltamethrinem proti klíšťatům. Příznaky se objevily za 36 hodin po aplikaci. Byl přítomen svalový třes a v jeho důsledku (ležící zvířata) o 12 hodin později proleženiny. Po 12 hodinách došlo ke spontánnímu zotavení a zvířata se mohla opět postavit. Avšak svalový třes přetrval. Tělesná teplota byla 38,3 °C (normální oblast je 38 až 39,5 °C).\n\n"}
{"id": "426297", "url": "https://cs.wikipedia.org/wiki?curid=426297", "title": "Jan Vlas", "text": "Jan Vlas\n\nJan Vlas (* 22. dubna 1975 Český Brod) je český divadelní herec. Po působení v Západočeském divadle v Chebu, které opustil před divadelní sezónou 2005/2006, zakotvil v Divadle Petra Bezruče v Ostravě a od roku 2010 pak v Městském divadle Kladno.\n\n\n\n"}
{"id": "426302", "url": "https://cs.wikipedia.org/wiki?curid=426302", "title": "Lokomotiva 150", "text": "Lokomotiva 150\n\nLokomotiva řady 150 (po rekonstrukci 150.2) je elektrická lokomotiva vyrobená firmou Škoda Plzeň v roce 1978 (tovární typ 65E) pro Československé státní dráhy (ČSD). Vznikla vypuštěním střídavé části z lokomotivy 350. Při rozdělení ČSD připadly všechny existující stroje Českým drahám. Lokomotiva o výkonu 4 000 kW a vybavená odporovou regulací je určena pro vozbu těžkých rychlíků na systému stejnosměrného napětí 3000 V.\n\nMá přezdívku \"potkan\" či \"krysa\", případně \"banán\" (podle nejčastějšího žluto-zeleného nátěru) nebo \"(pražská) dvojka\" (podle původního řadového označení E499.2, někdy taktéž proto, že byla jako „číslo 2“, ve stínu starších a jednodušších strojů řady E499.1).\n\nNa počátku 70. let, kdy se hmotnosti dálkových rychlíků stále zvyšovaly, bylo jasné, že již více než 10 let staré lokomotivy řady E 499.1 (141) jsou na dopravu takovýchto vlaků příliš slabé. U souprav čítajících i více než 15 osobních vozů bylo nutné v některých sklonově náročných úsecích (např. Vsetín – Horní Lideč – Púchov) přivěšovat postrkovou lokomotivu, v některých případech byly vlaky vedeny dokonce dvojicemi lokomotiv a navíc trvalý výkon okolo hodnoty 2 MW spolu s maximální rychlostí 120 km/h neumožňoval dosahovat potřebné dynamiky jízdy (trakční charakteristika lokomotiv byla vhodná spíše pro dopravu lehčích vlaků). V případě nedostatku řady 141 se na těchto vlacích používaly ještě starší stroje řady 140 (E 499.0).\n\nRoku 1969 byly v podniku Škoda objednány stroje budoucí řady 350 (ES 499.0) nové generace a proto vznikl nápad od nich odvodit čistě stejnosměrnou lokomotivu obdobných parametrů, která by nahradila řady 140 a 141 na nejprestižnějších výkonech (např. rychlíky Dukla, Laborec, Vihorlat a další). Po zkouškách prototypů řady 350, které dopadly s pozitivními výsledky, objednalo Federální ministerstvo dopravy ve Škodě počátkem roku 1975 jednorázovou sérii 27 kusů řady E 499.2 (dnes 150).\n\nLokomotivy byly na podzim 1978 dodány do LD Praha střed; i když se původně uvažovalo o přidělení části lokomotiv do depa Košice, nestalo se tak. V roce 2000 bylo zrušeno depo na Masarykově nádraží (dříve Praha střed) a k 1.10. téhož roku byly všechny lokomotivy převedeny do provozní jednotky Vršovice. V prosinci 2013, se začátkem nového grafikonu, bylo všech 13 strojů odvozené řady 151 (viz Rekonstrukce) po 35 letech přesunuto do depa Bohumín, částečně i proto, že byly v posledních letech lokomotivy čím dál víc obsazovány strojvedoucími právě z tohoto depa a do Vršovic byly dodány nové stroje řady 380. O dva roky později se další lokomotivy přesunuly do dep v Bohumíně a Olomouci, kde mají sloužit jako záložní za řady 151 a 380.\n\nV převážné části je lokomotiva je odvozena od řady 350, oproti které je vypuštěna část pro provoz na střídavém systému a jsou provedeny další změny, například první sériové využití tzv. unifikovaného stanoviště strojvedoucího (nejprve vyzkoušeno na posledním stroji 350.020). Koncepčně jde o stroj klasického skříňového uspořádání se dvěma stanovišti strojvedoucího na koncích rámu, mezi nimiž se nachází strojovna. Celá skříň je posazena na dvou dvounápravových podvozcích, kde obdobně jako u řady 350 nejsou spojeny mezipodvozkovou vazbou. Regulace výkonu je odporová s hlavním kontrolérem umístěným ve strojovně. K pohonu jednotlivých dvojkolí slouží čtyři trakční motory, uložené v podvozcích.\n\nBrzdová výstroj se skládá z klasické přímočinné a samočinné tlakové brzdy, doplněné EDB o výkonu 3 600 kW. EDB je k dispozici až do rychlosti 45 km/h, při nižší rychlosti je plynule nahrazena samočinnou tlakovou brzdou. Odporník je umístěn na střeše. Z výroby byly lokomotivy osazeny tehdy revolučním systémem ARR (Automatická regulace rychlosti); šlo o jeho první využití na elektrické lokomotivě v Československu (v motorové trakci se stala průkopníkem řada 754). V případě odporové elektrické lokomotivy se však systém ukázal jako nepříliš spolehlivý a nadměrně namáhal některé součásti kontroléru, později proto byl při rekonstrukcích demontován.\n\nJak již bylo zmíněno, lokomotivy byly konstruovány a vyráběny především s cílem zajistit vozbu nejdůležitějších rychlíků a expresů na hlavní trati Praha – Olomouc – Ostrava – Žilina – Košice, s možností jízdy i přes Horní Lideč, a nahradit tak nevyhovující stroje řad 140 a 141. Po léta zajížděly až do ukrajinského Čopu, tam se ale už od začátku devadesátých let neobjevují. Taktéž v dřívějších letech například jezdily do Opavy, Chomutova, Děčína, Hradce Králové či s posilovými osobními vlaky do Berouna, to vše je však již minulostí. V letech 2011–13 nezajížděly do svých tradičních východoslovenských destinací jako jsou Košice či Bánovce nad Ondavou, GVD 2013/14 přinesl jejich opětovné nasazení na pár R 442/443 „Šírava“ bez přepřahu z Prahy až do Trebišova. V prosinci 2014 bylo s novým GVD toto zajíždění opět ukončeno, naopak rychlejší lokomotivy řady 151 zajíždějí do Košic v čele pátečního posilového EC Košičan. Dnes jsou určeny především k vozbě nejdůležitějších dálkových vlaků spojujících Prahu s východem republiky a Slovenskem. Denně se objevují na Ostravsku, roku 2013 ale byl ukončen jejich provoz na trati přes Horní Lideč, což souvisí s nasazením nových vícesystémových strojů řady 380 (od roku 2015 i řady 361) a přepnutím stanice Púchov na střídavý systém, k čemuž došlo v srpnu 2015. Nejdále tak na této trati zajíždí pomalejší stroje řady 150.2, a to na dvou párech rychlíků do Vsetína. Na odbočku z Přerova do Starého Města u Uherského Hradiště už taktéž zajíždí jen pomalejší řada 150.2, a to v čele luhačovických rychlíků. Z důvodu poklesu potřeby strojů na těchto tratích proto začaly opět pravidelně jezdit na rychlících do Chebu, a to v úseku Praha - Ústí nad Labem. Jediným osobním vlakem, kde je možné dnes tyto lokomotivy potkat, je tak ranní Os 9903 z Řevnic do Prahy hl.n.\nZ původní jednorázové série 27 kusů jich je stále v provozu už jen 25, stroje 150.017 a 151.018 (původně E 499.2017 a E 499.2018) byly zničeny při nehodách (viz níže).\n\nLokomotivy byly z výroby dodány s maximální rychlostí a převodem na 140 km/h. V té době však na území Československa prakticky neexistovaly tratě, kde by mohly této rychlosti dosahovat. Ty se ve větší míře začaly budovat až v devadesátých letech 20. století. V té době se však také změnily normy v části požadavků na provoz touto rychlostí, proto byla maximální rychlost lokomotiv administrativně omezena na 120 km/h.\nV roce 1992 přistoupily ČSD k rekonstrukci jedné z lokomotiv na řadu 151, při které byl rovněž změněn převodový poměr, aby mohly tyto stroje dosahovat rychlosti 160 km/h. Takto bylo do roku 2002 rekonstruováno celkem 13 strojů. Zbylé lokomotivy měly však i nadále omezenou rychlost na 120 km/h. Tento stav se změnil až v roce 2007, kdy České dráhy přistoupily k postupné úpravě lokomotiv na řadu 150.2, jejímž cílem bylo zvýšení maximální rychlosti na 140 km/h. Dnes již žádná lokomotiva řady 150 omezení na 120 km/h nemá.\n\nV rámci vyvazovacích oprav navíc lokomotivy dostávají nový korporátní lak, dnes je tak již většina strojů v různých variantách tohoto nátěru místo původní tradiční zelenožluté kombinace.\nPři železniční nehodě u Spišské Nové Vsi na Slovensku byl už 29. ledna 1981 zničen stroj E499.2017, když strojvůdce, zřejmě posilněný alkoholem, nerespektoval návěst \"Stůj\" a zezadu narazil do nákladního vlaku. Tehdy zánovní lokomotiva si tak zajezdila pouhých 2,5 roku. Lokomotiva byla fyzicky zlikvidována v ŽOS Vrútky.\n\nDne 8. 8. 2008 lokomotiva 151.018 v čele vlaku EC \"Comenius\" narazila ve stanici Studénka v rychlosti 90 km/h do spadlé mostní konstrukce. Po odebrání využitelných náhradních dílů pro ostatní stroje byla zrušena a až do roku 2011 stálo její torzo v DPOV Přerov, kde bylo téhož roku i sešrotováno. Kvůli snížení počtu lokomotiv řady 151 na 12 se ČD rozhodly jejich stav doplnit. K rekonstrukci byla vybrána v nejlepším stavu se nacházející 150.023. Ta je zároveň od roku 2010 v historizujícím \"retro\" nátěru.\n\n"}
{"id": "426307", "url": "https://cs.wikipedia.org/wiki?curid=426307", "title": "Littera scripta", "text": "Littera scripta\n\nLittera scripta má více významů:\n\n"}
{"id": "426311", "url": "https://cs.wikipedia.org/wiki?curid=426311", "title": "Littera scripta (časopis)", "text": "Littera scripta (časopis)\n\nLittera Scripta byl odborný recenzovaný časopis, který vydává Vysoká škola technická a ekonomická v Českých Budějovicích. Časopis vycházel 2× ročně od roku 2008 do roku 2012. Články vychází v češtině a angličtině.\n\n\nCílem takto koncipovaného a strukturovaného časopisu bylo vytvoření dostatečného prostoru pro publikační aktivity a současně široké platformy pro výměnu názorů, zkušeností a získání nových poznatků z výzkumné a tvůrčí práce. Určen byl zejména akademickým pracovníkům univerzitních i neuniverzitních vysokých škol v ČR.\n\n"}
{"id": "426314", "url": "https://cs.wikipedia.org/wiki?curid=426314", "title": "Robert D. Martin", "text": "Robert D. Martin\n\nRobert D. Martin je britský antropolog, zoolog, evoluční biolog a paleontolog, zabývající se zejména primáty. Své akademické vzdělání získal na Oxfordské univerzity, kde nejprve roku 1964 získal titul , roku 1967 , obojí za svou práci v oboru zoologie, a později také titul V letech 1969–1986 přednášel antropologii na s malou přestávkou v letech 1974–1978, kdy pracoval pro při . V letech 1986–2001 pracoval pro Antropologický institut a muzeum v Curychu, kde mu v závěru jeho působení za jeho zásluhy udělili titul profesor emeritus. Od roku 2001 pracuje v v Chicagu.\n\nRoku 1990 vydal knihu a roku 1993 se podílel na vydání .\n\n"}
{"id": "426318", "url": "https://cs.wikipedia.org/wiki?curid=426318", "title": "Greenway", "text": "Greenway\n\nGreenway (v češtině používáno v původní podobě nebo překládáno například jako zelená stezka, zelený pás nebo zelený koridor) je úzký pás přírodního nebo parkového území, který slouží k rekreaci a k nemotoristické dopravě (pěší, cyklistické, jezdecké, in-line bruslení, vozíčkáři atd.). Takové přírodní pásy přirozeně existují především kolem řek a potoků, ale využívány jsou i například pásy kolem zrušených železnic. Budování pobřežních cest a stezek pro dopravní i turistické účely bylo v mezích technologických možností obvyklé i v minulosti, termín „greenways“ je však spojen s moderním důrazem na ochranu, kultivaci i obnovu přírody a zároveň se standardy podporujícími i cykloturistiku a poznávací turistiku (hladký zpevněný povrch, odpočívadla, občerstvení se stojany na kola, informační tabla, záchody, infocentra, parkoviště u nástupních míst atd.) Významným motivem je investiční zájem obcí a drobných místních podnikatelů na rozvoji turistického ruchu.\n\nV Evropě zastřešuje organizace zabývající se těmito snahami Evropská asociace greenways (Association Euroéenne des Voies Vertes, European Greenways Association). Výsledkem evropské spolupráce jsou přeshraniční stezky jako je \n\nV Česku mezi první propagátory a iniciátory patřilo v 90. letech občanské sdružení „Oživení – Bohemian Greenways“, v současné době je aktivní občanské sdružení „Greenways – Zelené stezky“, které zastřešuje celou řadu projektů v rámci Greenways Praha - Vídeň, celostátní zastřešující role se v roce 1998 ujala Nadace Partnerství. Členy těchto občanských sdružení jsou zejména obce a podnikatelé, zhruba od konce století ve větší míře i neziskové organizace. Na propagaci a podpoře se podílelo i severoamerické sdružení Friends of Czech Greenways.\n\n\n\n"}
{"id": "426320", "url": "https://cs.wikipedia.org/wiki?curid=426320", "title": "W. Kordes’ Söhne", "text": "W. Kordes’ Söhne\n\nW. Kordes’ Söhne je německá rodinná firma zabývající se od roku 1887 pěstováním a šlechtěním růží. Hlavní sídlo společnosti je v Klein Offensethu-Sparrieshoopu. Společnost má přibližně 150 zaměstnanců a ročně prodá více než dva miliony růží v maloobchodní i velkoobchodní sféře po celém světě. Ročně kříží zhruba 30 000 zahradních růží a zkouší je v období osmi nebo deseti let, z nichž pak vybere jen čtyři až šest odrůd na trh.\n\nV sortimentu firmy W. Kordes’ Söhne jsou zahradní růže (velkokvěté, mnohokvěté, půdopokryvné, keřové, pnoucí, miniaturní), ale i růže nádobové vhodné do interiéru prodávané pod chráněnou značkou Kordana a růže k řezu. Firma Kordes vlastní další závody v Holandsku a v Keni, které se zabývají testováním, výzkumem trhu a produkcí řezaných růží. Mezinárodní síť obchodních zástupců ve více než 35 zemích rozšiřuje růže Kordes do celého světa.\n\nZa dobu své historie firma Kordes vyšlechtila přes 500 kultivarů zahradních růží. Již více než 60 růží firmy Kordes obdrželo ocenění ADR (nezávislá mezinárodní zkouška kvality růží). Jako první byla oceněna růže Flammentanz v roce 1952, dále Westerland (1974), Angela (1982), Sommerwind (1987), Felicitas (1996)a Postilion (1996). Z novinek obdržely ocenění ADR pnoucí růže Jasmina (2007)a Laguna (2007), zakrslá růže Lupo (2007) a záhonová Kosmos (2007) a Sunstar (2007).\n\n"}
{"id": "426322", "url": "https://cs.wikipedia.org/wiki?curid=426322", "title": "Zelený pás", "text": "Zelený pás\n\nZelený pás (také nazývaný „greenbelt“) je označení používané v územním plánování. Spojuje nezastavěné oblasti obklopující nebo sousedící s městskými oblastmi.\n\nPojem zelený pás je v některých zemích spojován s představou zeleně. Podle některých názorů je součástí celoměstského systému zeleně a má souvislost s podobnými pojmy jsou greenways nebo zelené klíny, které mají lineární charakter a jsou součástí zeleně přímo v městské oblasti.\n\nSoučástí zeleného pásu v ČR mohou být lesy, pole, ruderální porosty, podle koncepce územního rozvoje souhrnně všechny souvislé nezastavěné plochy (pozemky) v bezprostředním okolí velkých měst. Cílem tvorby je zachování souvislých pásů nezastavěného území v bezprostředním okolí velkých měst, které by mohly být v budoucnosti osázeny nebo využity k rekreaci. Zelený pás v okolí města, není náhradou za městskou zeleň uvnitř aglomerace. Zelený pás nezastavěných pozemků by měl v budoucnosti navazovat na zeleň v aglomeraci a v dlouhodobém horizontu se měl stát součástí zeleně (mohl by být osázen zelení).\n\nPodle kritiků je však prokázáno, že zelené pásy někdy slouží jen jako deponie pozemků pro stavbu dálnic, letišť, a dalších staveb, že je možné existence zeleného pásu ohrožuje rozvoj měst, ale i zjevně křiví ekonomiku a komplikuje městskou dopravu. Podle kritiků není dostatečně prokázán vztah mezi zelenými pásy a čistotou ovzduší a vody.\n\nVláda ČR dne 20.7.2009 na svém jednání schválila usnesením č. 929 návrh Politiky územního rozvoje ČR 2008 (celostátní nástroj územního plánování) V Politice územního rozvoje 2008 v článku (21) Politiky územního rozvoje, byl vymezen pojem zelených pásů jako ploch veřejně přístupné zeleně. Uvedený článek ukládá:\nVláda ve svém dokumentu Politika územního rozvoje zcela konkrétně vymezuje následující specifické oblasti, kde je třeba zelený pás kolem měst zachovat, a to Karvinsko a Mostecko, kde jsou i problémy spojené s rozšiřováním území pro těžbu uhlí na již zastavěných plochách.\nPodle některých urbanistů je pojem dále třeba specifikovat a upřesnit podle konkrétních podmínek řešeného města\na dotčených obcí. Vymezení zelených pásů, nezastavěného území, je v pravomoci orgánů územního plánování. Vymezení pásů tak předpokládá spolupráci dotčených orgánů státní správy. Mohou nastat situace, kdy nebude možné vymezení pásu nezastavěných pozemků naplánovat.\n\nCílem pásu pozemků nezastavěné plochy kolem měst v západoevropských zemích je:\n\nNezastavěné pozemky mají mnoho výhod pro obyvatele:\n\nÚčinnost zelených pásů se liší v závislosti na umístění. Mohou být narušeny výstavbou novou městské infrastruktury (letiště, továrny, zábavní parky) a někdy, dochází za zelenými pásy k vytvoření \"satelitních měst\", které fungují spíše jako předměstí než jako nezávislé komunity.\n\nPraxi tvoření zeleného pásu ohledně efektů i motivace kritizoval například ekonom Tim Harford , s tím, že zelený pás je vytvořen pro zachování statu quo pro ty, kteří již žijí v uvedené zóně zeleného pásu. Nabízí také výhody majitelům domů, kteří těží z nedostatku bydlení. Uvádí, že motivace pro výhody zeleného pásu mohla být dobře míněna (veřejné zdraví, životní prostředí), ale tyto výhody nemají zmíněné efekty.\n\nKritici, jako je Mark Pennington tvrdí, že pouze malá část populace někdy vstoupí do zeleného pásu a stráví zde část volného času. Tvrdí také, že není jasná příčinná souvislost mezi čistěním vzduchu a vody a zelenými pásy. Předpokládají, že je spíše konečným výsledkem rozhodnutí o zeleném pásu pro město, že zabrání poptávce po bydlení, aby se setkala s nabídkou (omezuje výstavbu obytných komplexů) a dusí konkurenční síly.\n\nDalší oblast kritiky vychází ze skutečnosti, že jelikož zelený pás se nevztahuje na neurčito mimo město, zvyšuje růst stavební aktivity v oblastech mnohem dále od městského jádra, než kdyby zelený pás neexistoval, čímž se ve skutečnosti zvyšuje rozrůstání měst Příkladem jsou Ottawské předměstí Kanata a Orleans, z nichž oba jsou mimo zelený pás města, a v současné době prochází explozivním růstem. To vede k dalším problémům, kdy obyvatelé těchto oblastí mají delší dojíždění do práce ve městě a horší přístup k veřejné dopravě. To také znamená, že lidé musí dojíždět přes zelené oblasti, které nejsou určeny k vysoké úrovni dopravy. Zelený pás tak může zvýšit problém dopravy ve městě.\n\nExistuje mnoho příkladů, kdy skutečným účelem zelených pásů bylo působit jako územní rezervy pro budoucí dálnice a další silnice. Příklady zahrnují úseky dálnice 407 na severu Toronta a Hunt Club Rd / Richmond Rd. jižně od Ottawy. Zda už byly původně plánovány takto, nebo zda došlo k změně až v důsledku novějšího plánování, je diskutabilní.\n\nVe Velké Británii, byly zelené pásy kritizovány jako jedna z několika protekcionistických politicko-ekonomických překážek pro bytovou výstavbu s negativními dopady na zásobování, náklady a ceny, a kvalitu nových domů. Kritici argumentují, že zelené pásy porazil jejich vlastní proklamovaný cíl, ochrana krajiny a volného prostoru. Zelené pásy brání stávajícím městům v organickém rozšíření a mají za následek další vývoj rozsáhlých zón bydlení dále od měst tedy nové komunity s nižší stavební hustotou za zeleným pásem, se svou vlastní infrastrukturou a větší závislost na automobilech a dojíždění do zaměstnání. Mezitím jsou cenná městská zeleň a brownfields, pozemky nejvhodnější pro rozvoj průmysl a obchod, ztraceny ve stávajících městských aglomeracích, kde je nahuštěno stále více a více nových bytů.\n"}
{"id": "426328", "url": "https://cs.wikipedia.org/wiki?curid=426328", "title": "Lichtenberg", "text": "Lichtenberg\n\nLichtenberg může označovat:\n\n\n\n"}
{"id": "426329", "url": "https://cs.wikipedia.org/wiki?curid=426329", "title": "Brajgl", "text": "Brajgl\n\nBrajgl může být:\n\n"}
{"id": "426330", "url": "https://cs.wikipedia.org/wiki?curid=426330", "title": "Prallethrin", "text": "Prallethrin\n\nPrallethrin (systematický název 2-methyl-4-oxo-3-prop-2-yn-1-ylcyklopent-2-en-1-ylester kyseliny (1\"R\",3\"R\")-2,2-dimethyl-3-(2-methylprop-1-en-1-yl)cyklopropankarboxylové, sumární vzorec CHO) je pyrethroidový insekticid. Pod názvem prallethrin se běžně rozumí racemická směs osmi stereoizomerů.\n\nKomerční insekticidní výrobky s prallethrinem mají většinou formu elektrického odpařovače nebo spreje.\n\nPři požití nebo při vdechování aerosolu je prallethrin mírně toxický. LD při orálním podání je pro samce potkana 640 mg/kg, pro samice 460 mg/kg. Inhalační smrtná koncentrace LC (při expozici 4 hodiny) je 855 mg/m pro samce, resp. 658 mg/m pro samice.\n\nPři pokusech na zvířatech prallethrin nevykazuje dráždivost kůže, není senzibilizující a jen minimálně dráždí oči. Není mutagenní, karcinogenní ani nevykazuje reprodukční toxicitu. Je velmi toxický pro vodní organismy (např. pstruh duhový: LC 12 μg/dm, 96 h) a pro včely (LD\n28 ng), pro ptáky je však jen mírně jedovatý (např. křepel virginský: LD 1 171 mg/kg, orálně).\n\n"}
{"id": "426332", "url": "https://cs.wikipedia.org/wiki?curid=426332", "title": "Vysoká škola technická a ekonomická v Českých Budějovicích", "text": "Vysoká škola technická a ekonomická v Českých Budějovicích\n\nVysoká škola technická a ekonomická v Českých Budějovicích (VŠTE) vznikla 27. dubna 2006 zákonem č. 162/2006 Sb., o zřízení Vysoké školy technické a ekonomické v Českých Budějovicích, ze dne 17. března 2006. VŠTE je veřejná vysoká škola neuniverzitního typu. Je jednou ze dvou profesně orientovaných veřejných vysokých škol s technickými obory v ČR. Praktických znalostí (profesní orientace) je dosahováno přímým propojením výuky s firmami v rámci studovaného oboru. Rektorem je doc. Ing. Marek Vochozka, MBA, Ph.D. Studuje zde více než 4000 studentů v pěti bakalářských oborech.\n\n\nLogistika představuje významnou oblast podnikání, přičemž její nároky a její dopady na efektivitu společnosti a tím i na životní úroveň občanů, jsou enormní. Logistika je nástroj, který lze efektivně využít pro získání konkurenční výhody a její význam je dnes uznáván na celém světě. V souvislosti s tím lze identifikovat zvýšení požadavků na odborníky v ČR i zahraničí. To je vyvoláno tím, že význam logistiky není pouze ve výrobní sféře, ale dotýká se prakticky všech podniků a organizací.\n\nLogistické náklady se navíc pro řadu podniků staly kritickým problémem vzhledem k postupující globalizaci průmyslu. Třebaže se klade velký důraz na oblasti jako je kvalita a zákaznický servis, snižování nákladů se považuje za nejvýznamnější faktor. Globalizace ovlivnila logistiku nárůstem konkurence ve světovém měřítku, což donutilo české podniky, aby hledaly nové možnosti, jak se odlišit. Zaměřují se na oblast logistiky, aby na domácím trhu byly schopny poskytovat spolehlivější a pružnější služby než zahraniční konkurence. Zároveň dochází k tomu, že české podniky dnes ve větší míře kooperují se zahraničím, v důsledku čehož se logistický řetězec mezi podnikem a jeho obchodními partnery prodlužuje, stává se nákladnějším a složitějším. Aby byl podnik schopen plně využít globálních příležitostí, potřebuje kvalitní logistický systém včetně kvalifikovaných odborníků.\n\nDalší požadavky na specialisty „logistiky“ přináší příchod zahraničních společností na území ČR. Tyto nadnárodní instituce nejen kooperují s českými podniky, ale zůstávají věrné svým tradičním logistickým řetězcům v zahraničí, do kterých často integrují i české podniky. Logistika se tak stává jednou z hlavních priorit hospodářského a společenského rozvoje státu a jednotlivých krajů. Patří mezi nejdůležitější součásti strategických programů rozvoje každého kraje, tedy i kraje Jihočeského. Logistika se stává základem koncepčního plánování a podkladem pro rozhodovací procesy, přípravnou a projektovou dokumentaci plánovaných investic.\n\nV rámci oblasti logistiky dochází k propojování subjektů státní a veřejné správy se soukromým sektorem, k propojování domácích subjektů se zahraničními, propojování výrobního sektoru se sektorem služeb. Dochází tak ke zvyšování konkurenceschopnosti všech českých tržních subjektů, což pozitivně ovlivňuje úroveň zaměstnanosti v ČR.\n\n\nDruhý stupeň vysokoškolského studia vychovává technicky vzdělané manažery logistiky vyšších řídících úrovní v oblasti zásobování, nákupu, skladování, řízení výrobních provozů, vedoucích dispečinků, vedoucích logistických útvarů, vedoucích plánovacích a prognostických útvarů firem. Odborné zaměření je založené na profesionálním osvojení si principů optimalizace a syntézy logistických systémů v kooperaci se znalostmi z oblasti plánování a prognózování, informatizace a řízení a projektování logistických systémů, které dokáže využívat, provozovat a aplikovat pro danou oblast. Uplatnění absolventa je ve vedoucích technických funkcích v oblasti logistiky v rámci distribuce, skladování, balení a manipulace, dopravy a výroby. Absolventi rovněž najdou uplatnění jako projektanti logistických systémů v oblasti technického řešení výroby, dopravy, manipulace s materiálem, identifikace a balení, zásobování, odbytu, prodeje, údržby apod. Absolventi magisterského studia oboru Logistické technologie jsou připraveni řídit celý dodavatelský řetězec tj. zbožové, peněžní a informační toky, zabezpečovat, řídit a navrhovat logistické systémy, sklady, distribuční systémy, zpětné toky zboží, optimalizovat činnost technologii a systémů a navrhovat jejich optimalizace. Absolvent je schopný samostatně i v týmu řešit složité projekty. Studijní plán oboru Logistické technologie je koncipován tak, aby byl absolventovi umožněn vstup na trh práce k výkonu povolání s kvalifikačním požadavkem na absolventa magisterského studia vybaveného potřebnými znalostmi a dovednostmi. Uvedené dává základ pro vysokou univerzálnost absolventů oborů a možnost jejich další profilace ve specifických oborech logistiky a jejích technologií a to v rámci své vlastní odborné praxe, možnosti specializace v rámci studia či dalším navazujícím doktorském studiu.\n\n\nV tomto oboru se ve vzájemných vazbách snoubí technické a technologické disciplíny, které potvrzují orientaci VŠTE na technické programy a obory, které nejsou zajišťovány v odpovídající obsahové skladbě na ostatních jihočeských fakultách, resp. na jiných vysokých školách.\n\nSkladba předmětů navazujícího magisterského stupně studia studijního programu Stavitelství, oboru Konstrukce staveb je volena záměrně tak, aby zajišťovala univerzálnost navazující látky v tomto navazujícím stupni studia a zajišťovala tak prostupnost studia pro zájemce o studium z jiných škol v České a Slovenské republice. Rovněž tak tato skladba a uspořádání předmětů umožňuje vzájemný přestup mezi školami stejného zaměření pro studenty, kteří z nějakého důvodu mění místo svého studia a také zajišťuje návaznost mezi jednotlivými obory škol stavebního zaměření a příbuzných technických fakult.\n\nPro rozvoj navazujícího magisterského stupně studia studijního programu Stavitelství, oboru Konstrukce staveb hovoří také situace ve stavebních firmách v regionu jižní Čechy, které mají zájem o vysokoškolsky vzdělané pracovníky s ukončeným magisterským stupněm vysokoškolského vzdělávání. Rozvoji je nakloněn i potenciál rozvoje stavební činnosti v jižních Čechách v oblasti pozemního stavitelství a staveb souvisejících s rozvojem dopravní infrastruktury spolu se sílícím cestovním ruchem.\n\nAbsolvent dokáže\n\nUplatnění studentů\n\nMagisterský stupeň vysokoškolského studia vychovává technicky vzdělané odborníky v oblasti stavebnictví, kteří umí samostatně, bezpečně a odborně řídit, po získání oprávnění autorizovaného inženýra, nejsložitější stavební činnosti.\n\nPo absolvování studia bude student schopen samostatně navrhovat a zpracovávat stavební projekty ve všech stupních projektové dokumentace (feasibility study, studie, projekty pro stavební povolení, projekty pro provádění stavby) a tyto projekty vést, řídit a ekonomicky vyhodnotit. Absolventi naleznou uplatnění v širokém spektru stavebních disciplín jak v projektových, tak i realizačních složkách a budou moci působit i ve státní správě.\n\nUplatnění absolventa je ve vedoucích technických funkcí v oblasti stavebnictví.\n\nAbsolvent s interdisciplinárním, architektonicko-konstrukčním a stavebně-technickým a environmentálním vzděláním orientovaným na budovy a jejich prostředí bude schopný spolupracovat se všemi účastníky výstavby a  se specialisty všech profesí projektové dokumentace budov. Absolvent prokazuje teoretické i praktické znalosti užití prostředků nutných k řešení daných konstrukčních, statických, energetických a ekonomických výpočtů a optimalizace těchto činností spolu se sofistikovanou znalostí fyzikálních i matematických postupů, zná postupy pro přípravu a realizaci staveb a umí po teoretické i praktické stránce navrhnout vhodná náhradní řešení z oblasti realizace staveb.\n\nCílem bakalářského studijního programu Dopravní technologie a spoje, oboru Technologie dopravy a přepravy je výchova odborníků v oblasti dopravy a přepravy. Tento obor je dlouhodobě poptáván podnikatelskými i veřejnoprávními institucemi v Jihočeském kraji. Studium navrhovaného oboru umožní absolventům získat v prezenční i kombinované formě studia perspektivní a na trhu práce žádané technické vědomosti, znalosti a dovednosti. Nedílnou součástí studia je odborná semestrální praxe, která absolventům umožní flexibilní přechod do budoucího zaměstnání.\n\nNaplnění profilu absolventa vyžaduje provázání technických, technologických i ekonomických vědních disciplín a předmětů, které charakterizují nejenom fungování všech subjektů přepravního trhu, ale jsou předpokladem zpracování a hodnocení technicko-technologických a technicko-ekonomických charakteristik jednotlivých doprav a dopravních oborů, jejich postavení v rozhodovacích procesech přepravců i cestujících a v neposlední řadě veřejné správy.\n\nCílem tohoto oboru je taková profilace absolventů, která umožní jejich zařazení do manažerských pozic ve firmách a organizacích působících na přepravním trhu. V oběhových a přemísťovacích procesech (přeprava výrobků, přeprava cestujících) se setkávají jak dopravní firmy (nabídka dopravních výkonů), tak přepravci a cestující (poptávka po dopravních výkonech, z jejichž uspokojení rezultují přepravní výkony). Velkou roli v těchto procesech hraje veřejná správa, jejíž ingerence je v dopravě nezastupitelná. Z uvedeného vyplývá, že takto pojatá příprava absolventů zabývající se disciplínami zahrnujícími všechny subjekty přepravního trhu dává dobré předpoklady pro univerzálnost budoucích manažerů.\n\nStudium je komplexně profesně pojaté, vedle nezbytné míry teoretických a odborných vědomostí a znalostí vede k získání praktických dovedností, návyků a kompetencí, na jejichž utváření má vysoký podíl zapojení odborníků z praxe a především dlouhodobá řízená odborná praxe jako povinná součást studia. Šíře i hloubka studia je podřízena konečnému cíli – výchově prakticky zdatných odborníků s potřebným rozhledem a dobrou orientací v podnikatelské sféře. Obecný, povinný základ studijního oboru je rozšířen o předměty povinně volitelné, které umožní specializaci studenta a je završen volitelnými předměty, které mohou být flexibilně zařazovány podle potřeb regionální podnikatelské praxe.\n\n\nProfil absolventa studijního programu Strojírenství je sestaven tak, aby absolventi byli připravováni pro navrhování konstrukcí a mechanismů s počítačovou podporou a pro působení v oblasti technologie výroby. Významnou součástí studia je odborná semestrální praxe v trvání 13 týdnů, která studentům umožní získat praktické dovednosti z prostředí průmyslových firem. Absolventi studijního programu Strojírenství se mohou uplatnit především ve středních a vyšších technickohospodářských funkcích ve strojírenství (popř. v příbuzných technických odvětvích)\n\nPrvní semestr je zaměřený na základy organizace, řízení a hospodaření podniku, na související legislativu a jazykovou přípravu. Druhý semestr a další jsou zaměřené na získání teoretických základů technických disciplín s důrazem na oblast konstruování jednoduchých a složitých celků s počítačovou podporou. Souběžně probíhá studium technologií: dělení a obrábění materiálů, odlívání, sváření, povrchové úpravy, montáž, údržba. Poslední, šestý semestr je zaměřený na  praxi ve vybraných výrobních podnicích a vypracování bakalářské práce.\n\nCílem tohoto oboru je taková profilace absolventů, která umožní jejich zařazení do manažerských pozic ve firmách a organizacích působících na přepravním trhu. V oběhových a přemísťovacích procesech (přeprava výrobků, přeprava cestujících) se setkávají jak dopravní firmy (nabídka dopravních výkonů), tak přepravci a cestující (poptávka po dopravních výkonech, z jejichž uspokojení rezultují přepravní výkony). Velkou roli v těchto procesech hraje veřejná správa, jejíž ingerence je v dopravě nezastupitelná. Z uvedeného vyplývá, že takto pojatá příprava absolventů zabývající se disciplínami zahrnujícími všechny subjekty přepravního trhu dává dobré předpoklady pro univerzálnost budoucích manažerů.\n\nStudium je komplexně profesně pojaté, vedle nezbytné míry teoretických a odborných vědomostí a znalostí vede k získání praktických dovedností, návyků a kompetencí, na jejichž utváření má vysoký podíl zapojení odborníků z praxe a především dlouhodobá řízená odborná praxe jako povinná součást studia. Šíře i hloubka studia je podřízena konečnému cíli – výchově prakticky zdatných odborníků s potřebným rozhledem a dobrou orientací v podnikatelské sféře. Obecný, povinný základ studijního oboru je rozšířen o předměty povinně volitelné, které umožní specializaci studenta a je završen volitelnými předměty, které mohou být flexibilně zařazovány podle potřeb regionální podnikatelské praxe.\n\n\nAbsolventi studijního programu Strojírenství se mohou uplatnit především ve středních a vyšších technickohospodářských funkcích ve strojírenství (popř. v příbuzných technických odvětvích), a to při zajišťování technologické a zejména konstrukční, případně projektové části výrobního procesu, při organizaci provozních činností a logistiky, v obchodně technických službách apod.\n\nCílem oboru je poskytnout odborně zaměřené bakalářské vzdělání a připravit odborníky pro funkce na střední úrovni řízení a výkon činností spojených s problematikou zajištění vyšší spolehlivosti, trvanlivosti a funkční dokonalosti budov, jakož i uplatňování moderních přístupů k prevenci vad a poruch. Speciální pozornost je věnována izolacím a rekonstrukcím staveb, tedy činnostem, které v současné podnikatelské praxi představují velice významné a neustále se dynamicky rozvíjející oblasti stavebnictví.\n\nAbsolvent bakalářského studijního oboru Konstrukce staveb je vysokoškolsky vzdělaný odborník s uplatněním v podnicích i veřejnoprávních institucích. Disponuje uceleným souborem znalostí a dovedností z důležitých oblastí činnosti podniků i fungování veřejného sektoru, což mu umožňuje efektivní zapojení na pozice na nižších a středních úrovních managementu. Je specialistou v oblasti hydroizolací, termoizolací staveb a v oblasti rekonstrukcí staveb. V oblasti soukromého sektoru nalezne absolvent uplatnění jako stavební technik ve vedení stavby, projektant, vedoucí provozu, vedoucí přípravy výroby a staveb, vedoucí přípravy investic firmy, rozpočtář nebo stavební technik pro speciální technologie.\n\nV oblasti veřejné správy (státní správy a samosprávy) nalezne absolvent uplatnění v oblastech správy majetku, v oblasti místního rozvoje, v oblasti investic, v oblasti práce na stavebních úřadech a výkonech státního stavebního dohledu. Absolventi mají možnost po dokončení studia pokračovat v navazujícím magisterském studium na všech stavebních oborech nabízených vysokými školami v ČR.\n\nStudium je komplexně profesně pojaté, vedle nezbytné míry teoretických a odborných vědomostí a znalostí vede k získání praktických dovedností, návyků a kompetencí, na jejichž utváření má vysoký podíl zapojení odborníků z praxe a především dlouhodobá řízená odborná praxe jako povinná součást studia. Šíře i hloubka studia je podřízena konečnému cíli – výchově prakticky zdatných odborníků s potřebným rozhledem a dobrou orientací v podnikatelské sféře. Obecný, povinný základ studijního oboru je rozšířen o předměty povinně volitelné, které umožní specializaci studenta a je završen volitelnými předměty, které mohou být flexibilně zařazovány podle potřeb regionální podnikatelské praxe.\n\n\nStudijní obor Pozemní stavby je\nmožné charakterizovat jako průřezové architektonicko-konstrukční bakalářské\nvzdělání v oblasti navrhování, výstavby a exploatace budov. Pozornost je věnována progresivním\nmateriálům a technologiím, tedy oblastem, které v současné stavební praxi\npředstavují velice významné a neustále se dynamicky rozvíjející problematiku.\nPříslušná profilace vychází z konkrétních požadavků praxe, čímž je\nvytvořen předpoklad dobré uplatnitelnosti absolventů oboru na trhu práce, a to\nve střednědobém i dlouhodobém horizontu.   \n\nStudenti jsou systematicky vedeni\nk osvojení vědomostí, dovedností a kompetencí spojených s výkonem širokého\nsouboru činností a aktivit v oblasti pozemních staveb. Studium je\nkomplexně profesně pojaté, vedle nezbytné míry teoretických a odborných\nvědomostí a znalostí vede k získání praktických dovedností, návyků a\nkompetencí, na jejichž utváření má vysoký podíl zapojení odborníků z praxe\na především dlouhodobá řízená odborná praxe jako povinná součást studia. Šíře i\nhloubka studia je podřízena konečnému cíli – výchově teoreticky zdatných\nodborníků s potřebným rozhledem a dobrou orientací v podnikatelské\nsféře. Obecný, povinný základ studijního oboru je rozšířen o předměty povinně\nvolitelné, které umožní specializaci studenta a je završen volitelnými předměty,\nkteré mohou být flexibilně zařazovány podle potřeb regionální podnikatelské\npraxe.\n\nUplatnění studentů\n\nAbsolvent oboru Pozemní stavby\ndokáže identifikovat, analyzovat a řešit stavebně-technické,\nenvironmentální a energetické problémy budov a jejich prostředí\nna úrovni koncepční přípravy a jejich architektonicko-konstrukčního\nnávrhu. Zohledňuje přitom získané ekonomické, manažerské\na legislativní poznání.\n\nTyto odborné aktivity realizuje\nna úrovni:\ninvestorské činnosti včetně analýzy cen, nákladů\ni stavebního dozoru,\nřízení architektonických investičních projektů,\nlegislativní kontroly procesu výstavby ve státní\nsprávě a samosprávě,\nvýrobních organizací stavebních systémů\na soustav budov včetně jejich vývojové a projektové základny,\nexploatačního provozu a údržby budov.\n\nAbsolvent s interdisciplinárním,\narchitektonicko-konstrukčním a stavebně-technickým a environmentálním vzděláním\norientovaným na budovy a jejich prostředí bude schopný spolupracovat se\nvšemi účastníky výstavby a  se specialisty všech profesí projektové\ndokumentace budov. Interdisciplinární profil absolventa doplňují znalosti o\npodnikovém řízení, ekonomice a legislativě.\n\nAbsolvent\nstudijního oboru Pozemní stavby je způsobilý vykonávat profesi konstruktéra (v\nprojekci a ve výrobních firmách), technologa, technika, environmentálního\nmanažera (v investorských útvarech, v útvarech státní správy a územních celků)\npři přípravě a provozu budov.\n\nStudium oboru Ekonomika podniku je nabízeno v prezenční i kombinované formě. Je zaměřeno na ekonomiku a řízení jednotlivých funkcí podniku a poskytuje vedle základních teoretických znalostí z ekonomie, podnikové ekonomiky a řízení, marketingu, finančního řízení, účetnictví, řízení obchodních činností a dalších odborných předmětů zejména osvojení si praktických dovedností v seminářích z těchto odborných předmětů.\n\nRozvoj odbornosti probíhá další specializací při volbě volitelných předmětů a zejména prostřednictvím dlouhodobé semestrální praxe. Student  Součástí studia je také rozvoj komunikačních dovedností ve dvou cizích jazycích a osvojení cizojazyčné odborné terminologie. Studenti mají během studia možnost získat mezinárodní zkušenosti z krátkodobých a dlouhodobých zahraničních  mobilit.\n\nAbsolvent bakalářského studijního oboru Ekonomika podniku je vysokoškolsky vzdělaný odborník nacházející uplatnění při výkonu profesí na střední úrovni podnikového řízení a uplatňuje se také ve specializovaných finančních, účetních, marketingových, obchodně-podnikatelských a distribučních činnostech. Absolventi nachází uplatnění v kvalifikovaných výkonných funkcích v průmyslových, obchodních a dopravních organizacích, v oblasti služeb, v poradenství, v neziskových organizacích a institucích veřejné a státní správy. Zařazení dlouhodobé odborné praxe na závěr studia umožňuje samostatný výkon povolání nebo zařazení absolventů do nižších nebo středních řídících funkcí okamžitě po ukončení studia. Absolventi mají možnost po dokončení studia pokračovat v navazujícím magisterském studium na všech ekonomických oborech nabízených vysokými školami v ČR.\n\nNa konci prvního ročníku si student volí svojí specializaci, ve které následně rozšiřuje své znalosti. Studenti si mohou volit mezi následujícími oblastmi:\n\nPříslušné volitelné profilace vychází z konkrétních požadavků praxe, čímž je vytvořen předpoklad dobré uplatnitelnosti absolventů oboru na trhu práce, a to ve střednědobém i dlouhodobém horizontu.\n\nCentrum celoživotního vzdělávání je nedílnou složkou vzdělávacích aktivit Vysoké školy technické a ekonomické v Českých Budějovicích. Centrum je umístěno v areálu VŠTE, tudíž disponuje kvalitním technickým zázemím. Hlavní úlohou centra je průzkum regionálního vzdělávacího trhu a následná tvorba a realizace rekvalifikačních, zájmových a profesních kurzů, kurzů na míru a odborných přednášek z oblasti management ve stavebnictví, podniková ekonomika, logistika, účetnictví, daně, kreslení stavebních výkresů na PC, počítačové projektování staveb, odborný cizí jazyk a další. Neméně důležitou úlohou centra je pak příprava a realizace vzdělávacích programů pro zaměstnance a kurzů vybraných akreditovaných předmětů dle § 60 zákona o VŠ pro studenty VŠTE.\n\nV rámci celoživotního vzdělávání probíhá na VŠTE i mimořádné dvousemestrální bakalářské studium ve studijních oborech Ekonomika podniku, Stavební management, Konstrukce staveb a Technologie dopravy a přepravy. Vzdělávací programy Centra celoživotního vzdělávání jsou určeny jak pro studenty a zaměstnance VŠTE tak i pro širokou veřejnost, která si chce nadále rozvíjet své znalosti v oboru nebo si osvojit znalosti z oborů nových. Zaměřuje se jak na jednotlivce, tak na firmy a instituce. Centrum zároveň klade největší důraz na přání a potřeby zájemců o další vzdělávání.\n\nStudentská unie VŠTE je orgán, který vznikl v roce 2009. Unie si kladla za cíl zastupování a sdružování studentů VŠTE. Díky kladnému přístupu vedení VŠTE k této organizaci bylo možné ihned po vzniku uspořádat několik akcí, z nichž nejznámější je „Grilovačka“, které se pravidelně zúčastňuje několik set studentů a v roce 2016 založila tradici hokejového a fotbalového derby mezi VŠTE a JU.\n\nStudentskou unii řídí Rada studentské unie, která má v tuto chvíli 7 členů, přičemž v čele stojí předsedkyně Nikola Karasová, popřípadě místopředseda Josef Vokáč.\n\nMomentálně má Studentská unie na starost provoz studentský klub, dále spoluorganizuje kulturně-společenské a sportovní akce, přednášky a besedy na odborná témata a podařilo se jí rozjet spolek VŠTE Buddy, starající se o zahraniční hosty školy.\n\nOd června 2011 je Studentská unie VŠTE členem České Studentské Unie, největší sítě sdružující studentské organizace v České republice.\n\nCílem projektu je inovace studijních oborů školy (tj. Ekonomika a management, Stavební management, Konstrukce staveb, Technologie dopravy a přepravy a Strojírenství) zejména ve vztahu ke studentům se specifickými vzdělávacími potřebami (tj. studentům se zrakovým, sluchovým, tělesným nebo sociálním znevýhodněním a dále studentům se specifickými poruchami učení – např. dyslexie, dysgrafie apod.) a vhodnému provázání nabízených studijních oborů s praxí.\n\nZměny se projeví v prezenční i kombinované formě studia, a to prostřednictvím inovace studijních materiálů (např. formou online výukových materiálů), pořízení podpůrných didaktických a kompenzačních pomůcek a v neposlední řadě proběhnou také stavebně technické úpravy v areálu školy. Nespornou výhodou bude také vznik tzv. Institut distanční praxe, který umožní absolvovat praxi i studentům například s omezenou pohyblivostí, a to přímo v areálu školy. Veškeré inovované studijní materiály budou recenzovány odborníky z praxe, tím bude zajištěno stále více vyžadované propojení teoretické a aplikační sféry.\n\nIPC navazuje kontakt s garanty předmětů, s pedagogy jednotlivých předmětů, které budou klienti navštěvovat, Pedagogickým oddělení, Prorektorátem pro praxi a vnější vztahy pro zabezpečení funkčnosti centra.\nIPC se také stará o rozvoj a zlepšování poskytovaných služeb prostřednictvím zpětné vazby od klientů, i relevantních pracovníků, včetně pedagogů.Umožňuje navázat kontakt přes telefon, e-mail, facebookové spojení, či osobní konzultací. Komunikuje se studenty s SP a pedagogy vyučujícími studenty s SP tak, aby zajistilo klientovi vyrovnání příležitostí a podmínek ke studiu.\n\nZprostředkovává klientům informace o studiu, možnostech pomoci při studiu a souvisejících záležitostech. Nabízí speciální i psychologické konzultace jak pro klienty, tak pedagogy takovýchto studentů.\nEviduje využití služeb centra a vede osobní karty klientů.\n\nInformuje o aktuálních možnostech praxe pro klienty, případně možná pracovní uplatnění na trhu práce. Nabízí informace o místech, kde je prováděna diagnostika nejrůznějších znevýhodnění, seznam PEPSY, SPC v JčK, a jiných. IPC neprovádí diagnostiku znevýhodnění.\n\nVede seznam dostupných pomůcek pro studenty k vyrovnání příležitostí ke studiu, zajišťuje jejich půjčování.Může sloužit jako prostor k vykonání zkoušek či zápočtů studentů se SP v odůvodněných případech.\nInformuje také o možnostech využití knihoven a dostupnosti knih a učebních materiálů upravených pro studenty s SP.\n\nOficiální provoz mateřské školky při VŠTE byl zahájen dnem 1. září 2014 a to ve zcela nově postavené budově, která se nachází uvnitř areálu vysoké školy. V současnosti disponuje mateřská školka celkovou kapacitou pro 24 dětí. Tuto kapacitu bude možné v budoucnu ještě rozšířit díky efektivnímu systému modulových buněk. Děti mají ve školce k dispozici moderní vybavení a útulné prostředí. Veškeré vnitřní prostory splňují hygienické a pedagogické požadavky, které jsou kladeny na prostory mateřských škol, a to včetně jídelny (výdejny jídel), sociálních zařízení, šatny a zázemí pro zaměstnance. Součástí mateřské školky je také prostorná zahrada kde mají děti k dispozici také pískoviště a různé dřevěné průlezky. Mateřskou školku navštěvují především děti studentů a zaměstnanců vysoké školy, ale její služby mohou využít také rodiče z řad široké veřejnosti.\n\nKoncepce předškolního vzdělávání vychází z Rámcového vzdělávacího programu pro předškolní vydělávání (RVP) vydaného Výzkumným ústavem pedagogickým v Praze.\n\n\n\n\n\n\n\n\n\nMinisterstvo školství před volbami na jaře 2010 uvažovalo o zrušení školy, ale od záměru upustilo. Na podzim 2010 údajně náměstek ministra Kryštof Hajn, dřívější místopředseda představenstva bezpečnostní agentury ABL, usiloval o zrušení školy a na začátku října prý vedení školy vyhrožoval a vydíral je. Zrušení školy prezentoval jako politické rozhodnutí koalice (prvořadým politickým zadáním prý bylo uvolnění areálu školy) a údajně rektorovi při jednání 6. října doslova řekl: „Pokud nebudete jednat ve smyslu dnešního zadání a bude to konfrontační, pro vás z toho vyplynou osobní důsledky. Pokud máte pocit, že vás vydírám, tak se vůbec nemýlíte.“ Hejtman Jiří Zimola byl plány na zrušení školy šokován a trval na její potřebnosti. Vedení školy na Hajna podalo trestní oznámení pro zneužití pravomoci úřední osoby a vydírání, o výsledku však veřejnost nebyla informována. Ministr Josef Dobeš, který rovněž v minulosti působil v bezpečnostní agentuře ABL, náměstka Hajna koncem října odvolal. Popřel však, že by to souviselo s touto kauzou. Kryštof Hajn nedlouho poté, v dubnu 2011, nastoupil do nově zřízené funkce korporátního manažera rizik v ČD Cargo; v té souvislosti ministr dopravy Radek Šmerda řekl, že „pokud ten člověk není trestně stíhaný“, tak do jeho jmenování mluvit nebude.\n\nMinisterstvo kvůli pochybnostem o kvalitě výuky poslalo do školy inspekci. Akreditační komise při kontrole nenašla žádný závažný důvod pro zánik školy a ministr Josef Dobeš na základě její zprávy a jejího závěru a souhlasu s prodloužením platnosti akreditace bakalářského studijního programu ekonomika a management a ekonomika podniku na dobu šesti let rozhodl o zachování školy. Inspekce ocenila hlavně kvalitní praxi pro studenty, naopak škole doporučila zvyšovat kvalifikaci učitelů.\n\nKdyž většina z 26 rektorů českých veřejných vysokých škol a univerzit ohlásila neúčast na předávání státních vyznamenání 28. října 2013 na protest proti tomu, že prezident republiky Miloš Zeman odmítl dva z rektorů kvůli jejich postojům pozvat, ohlásil rektor VŠTE Marek Vochozka, že se akce zúčastní, protože jeho škola je údajně Miloši Zemanovi zavázána za to, že údajně jakožto důchodce z Vysočiny bez politických funkcí v roce 2010 pomohl škole k přežití, když se ji ministerstvo školství pokoušelo zrušit. Podle Vochozky „osobně do školy dorazil, mluvil s kantory i se studenty a zasadil se o naše přežití“.\n\n\n"}
{"id": "426333", "url": "https://cs.wikipedia.org/wiki?curid=426333", "title": "Setnina", "text": "Setnina\n\nSetnina či centurie může znamenat:\n\n\n"}
{"id": "426334", "url": "https://cs.wikipedia.org/wiki?curid=426334", "title": "Panna cotta", "text": "Panna cotta\n\nPanna cotta ( doslovně \"vařená smetana\") je italský dezert z oblasti Piemontu. Je to vlastně smetana svařená se želatinou, mlékem a cukrem. Horký krém se pak vlije do formiček, nechá ztuhnout a podává se s lesními plody, karamelem a s čokoládovou či ovocnou polevou. Podobné dezerty jsou známé i v Řecku a ve Francii.\n\n"}
{"id": "426336", "url": "https://cs.wikipedia.org/wiki?curid=426336", "title": "Grand Prix de SAR La Princesse Lalla Meryem 2009", "text": "Grand Prix de SAR La Princesse Lalla Meryem 2009\n\nTenisový turnaj WTA Grand Prix de SAR La Princesse Lalla Meryem 2009 se konal ve dnech 27. dubna - 2. května v marockém Fèsu venku na antukových dvorcích. Odměny činily 220,000 USD.\n\n\n"}
{"id": "426339", "url": "https://cs.wikipedia.org/wiki?curid=426339", "title": "Trojmezí (rozcestník)", "text": "Trojmezí (rozcestník)\n\nTrojmezí může označovat:\n"}
{"id": "426340", "url": "https://cs.wikipedia.org/wiki?curid=426340", "title": "Jan Neubert", "text": "Jan Neubert\n\nJan Neubert (* 1. srpna 1952 Praha) je současný český fotograf, nakladatel a umělec.\n\nSyn fotografa Karla Neuberta, vnuk nakladatele Karla Neuberta. Vystudoval na FAMU obor umělecká fotografie u profesora Šmoka a doc. Rajzíka. Kromě fotografování také učí na vysoké škole, je členem S.V.U. Mánes, Asociace Profesionálních Fotografů, Českého Klubu Velocipedistů 1880 a Queen’s Park Golf Clubu.\n\nJeho výrazovým prostředkem je experiment nejen na fotografiích, ale také experimentální hudba, plastiky a objekty. Jeho práce jsou zastoupeny v soukromých sbírkách v Nizozemí, Norsku, Německu, Rakousku, Švýcarsku, USA a Francii.\n\nV současné době (2009) žije v Dobřichovicích.\n\n"}
{"id": "426344", "url": "https://cs.wikipedia.org/wiki?curid=426344", "title": "Zelený pás kolem Prahy", "text": "Zelený pás kolem Prahy\n\nZelený pás kolem Prahy je pražským magistrátem zamýšlený pás lesů, luk, mokřadů, vodních ploch, parků a golfových hřišť, který by měl vzniknout úpravou některých území na okrajích Prahy a propojením stávajících přírodních území, zejména na úkor orné půdy, posílením rekreační úlohy lesů a jako usměrnění sídelní kaše. Za původce myšlenky zeleného prstence je označován bývalý primátor Jan Kasl. Plochy nově přeměněné v zeleň mají mít celkovou rozlohu asi 17,8 km².\n\n29. dubna 2008 vytvořila Rada hlavního města Prahy k plnění cílů svého programového prohlášení 2006–2010 „Praha – město pro život“ komisi pro koordinaci budování zeleného pásu. Předsedou komise byl jmenován radní pro územní rozvoj Martin Langmajer. V lednu 2009 požádal Středočeský kraj o navázání spolupráce, což by mimo jiné rozšířilo možnosti čerpání dotací z fondů Evropské unie.\n\nDo července 2008 bylo v rámci tohoto záměru nově osázeno kolem 0,42 km² ploch, především na území Šeberova, Kolovrat, Dolních Počernic, Satalic a Kbel. V roce 2008 bylo do územního plánu navrhováno dalších 4,5 km² například na území čtvrtí Běchovice, Třeboradice, Březiněves, Čimice a Suchdol (Praha).\n\nPás má sestávat z následujících částí:\n\n"}
{"id": "426348", "url": "https://cs.wikipedia.org/wiki?curid=426348", "title": "Ministr školství Izraele", "text": "Ministr školství Izraele\n\nMinistr školství Izraele je člen izraelské vlády, který stojí v čele ministerstva školství. V minulosti měl tento post dva odlišné názvy, a to: ministr školství a kultury (1949–1977, 1984–1990, 1992–1993) a ministr školství, kultury a sportu (1977–1984, 1990–1992, 1993–1999, 2003–2006). Od května 2015 je ministrem Naftali Benet ze strany Židovský domov.\n\n"}
{"id": "426356", "url": "https://cs.wikipedia.org/wiki?curid=426356", "title": "Dansk", "text": "Dansk\n\nDansk je budova, kterou stavěli ve svých hradech v Pobaltí němečtí rytíři. Tato odpadní věž sloužila jako latrina a odpadní vedení. Odpad z ní padal dolů, většinou do příkopu nebo do moře. Někdy to dokonce mohly být největší samostatné budovy v hradu. Stavěly se z cihel stejně jako celý hrad.\n"}
{"id": "426361", "url": "https://cs.wikipedia.org/wiki?curid=426361", "title": "Kostel Tří králů (Břidličná)", "text": "Kostel Tří králů (Břidličná)\n\nŘímskokatolický kostel Tří králů v Břidličné je renesanční stavbou z roku 1577. Kostel je zapsán na seznamu kulturních památek České republiky.\n\nV roce 1577 Vavřincem Ederem ze Šťavnice byl založen luteránský kostel. V letech 1610–1614 byly provedeny stavební úpravy, kdy byl kostel rozšířen a zvýšená kostelní loď. Do roku 1586 prvním pastorem byl Andreas Klein. Nejdéle působícím pastorem byl pastor Daniel Alberty, který vykonával svůj úřad od 3. září 1598 do roku 1613. Posledním protestantským pastorem byl Jiří Tintz, který v roce 1624 na nátlak musel farnost opustit. Následně byl kostel přeměněn na římskokatolický a v roce 1655 byl zasvěcen svatým Třem králům. Farnost byla přidělena do Velkrub (Václavova), následoval Jiříkov, Moravice, Rýžoviště a Albrechtice. V roce 1786 byla zřízena lokálie – součást albrechtické fary. Fara byla zřízená až v roce 1859. Lokálním duchovním byl Hypolit Knollmeyer ze Znojma, který zde působil do roku 1813. Od roku 1814 nastoupil farář Jan Grun z Moravice a do roku 1945 se vystřídalo na 18 duchovních. Farnost byla do konce 19. století výhradně katolická. Koncem 19. století přišli evangelíci a asi od roku 1900 se objevila starokatolická církev.\n\nJednolodní orientovaný kostel s hranolovou věží přimknutou k jižní straně lodi. Dochovány prvky renezanční, barokní a klasicistní. Na budově se nacházejí dva erby připomínající zakladatele a majitele panství Vavřince Edera a Jana st. Kobylky z Kobylího a na Sovinci, který nechal rozšířit luteránský kostel. Fasády kostela jsou hladké s vysokými okny s lomeným záklenkem. Věž je ukončena barokní cibulovitou střechou s lucernou. V roce 1614 byla postavena nová báně na náklady obchodníka s vínem ve Vratislavi Janem Hampem. Střecha věže byla opravována dle písemných záznamů ještě v letech 1678, 1734, 1827 a 1934. V roce 1732 byla střecha věže stržena bouří a kostel byl opraven v roce 1734. Další opravy a rozšiřování kostela byly prováděny od roku 1826. Kostel byl prodloužen, byly pořízeny nové lavice a varhany. Opravy klenby byla provedena v roce 1901 a v roce 1905 byla položena nová krytina. \n\nK trojbokému kněžišti přimyká půlkruhová obvodová zeď točitého schodiště vedoucího do oratoře, která se nachází v patře sakristie. Vitrážový obraz Panny Marie z roku 1904 je zasazen v jednom oknu kněžiště. Kněžiště a čtyřboká sakristie mají valenou klenbu, strop lodi je plochý vyzdoben freskovou malbou \"Zjevení sv. Markétě – Božské srdce Ježíšovo\". Na bočních stěnách jsou zavěšeny obrazy křížové cesty. Na evangelijní straně před kněžištěm je obraz Božího milosrdenství s nápisem \"Jezu ufam tobie\" a pod ním stojí křtitelnice. Na epištolní straně se nachází socha Panny Marie s Ježíškem. Malý oltář se sousoším \"Klanění Tří králů\" a sochami sv. Petra a Pavla po bocích se nachází v levém rohu presbyteria. V zadní části kostela je klenutá kruchta podepřená zděnými sloupy. Na ni se nacházejí varhany a po stranách obrazy sv. Jana Nepomuckého a Klanění Tří králů. Pod kruchtou vlevo je zpovědnice a vpravo Boží hrob.\n"}
{"id": "426363", "url": "https://cs.wikipedia.org/wiki?curid=426363", "title": "Kostel Nejsvětější Trojice (Velká Štáhle)", "text": "Kostel Nejsvětější Trojice (Velká Štáhle)\n\nŘímskokatolický kostel Nejsvětější Trojice ve Velké Štáhli je pozdně gotickou stavbou z roku 1606. Kostel byl prohlášen v roce 2003 kulturní památkou České republiky.\n\nPrvní písemná zmínka o obci pochází z roku 1298. V letech 1576–1606 byl vystavěn v pozdně gotickém slohu kostel Nejsvětější Trojice, který nechal postavit Jan Kobylka z Kobylího a na Sovinci, protestantský majitel panství. Po ukončení třicetileté války proběhla rekatolizace a Velká Štáhle byla přifařena k Moravici. Samostatnou farností byla od roku 1922.\n\nKostelní věž, podle kroniky, byla zapálená bleskem v roce 1860 a kostel vyhořel. V roce 1862 byl opravený kostel znovu vysvěcen a v roce 1863 byla původní cibulová báň byla nahrazena jednodušší přilbovou střechou. Opravován byl v roce 1899.\n\nKostel patří Římskokatolické farnosti Velká Štáhle, Děkanát Bruntál.\n\nJednolodní zděná stavba pozdně gotická s hranolovou věží v průčelí. Původní vnitřní vybavení, které je známo z inventářů, se nedochovalo. Kostel byl modernizován v sedmdesátých letech 20. století.\n\nVarhany od olomouckého varhanáře Johanna Blasmeyera, v roce 1926 renovované, byly nahrazeny novými od krnovské varhanářské firmy Rieger. \n\nZvony byly ve věži tři. Největší pocházel z roku 1572 a nesl nápis: \"Tento zwonecz ulil mistr jan konwarz a zwonarz z letowycz 1572 leta.\" Zvon ulil zvonař Jan z Letovic. Prostřední zvon byl ulit v roce 1693 a nesl nápis: \"ONORI S(ANCTI) JOANNIS BAPTISTAE DICATA ET CONSECRATA P(AULUS) R(EIMER) F(ECIT) O(LOMUCII) 1693.\" Zvon slil olomoucký zvonař Pavel Reimer. Malý zvon z roku 1795 nesl nápis: \"JESUS MARIA JOSEPH STEHET UNS BEI. ANTON OBLETTER 1795.\" Zvon slil olomoucký zvonař Antonín Obletter. Tyto tři zvony byly zničeny při požáru kostela v roce 1860. Další bronzové zvony, které byly pořízeny za zničené, byly rekvírovány v době první světové války. Umíráček pochází z roku 1861. V roce 1971 byly z Vlčnova převezeny dva ocelové zvony z roku 1920, vyrobené brněnskou firmou Manoušek. Doplnili ve věži počet zvonů na tři. Třetí ocelový zvon byl vyroben ve Vítkovických železárnách. \n\nV letech 1900–1901 byl instalován do věže hodinový stroj, který vyrobil bruntálský hodinář Jan Proske. U příležitosti 400. výročí stavby kostela (2006) byly instalovány nové elektrické věžní hodiny.\n\n"}
{"id": "426381", "url": "https://cs.wikipedia.org/wiki?curid=426381", "title": "Optical time-domain reflectometer", "text": "Optical time-domain reflectometer\n\nOptical Time Domain Reflectometry (OTDR) je metoda pro měření a analýzu optických tras. Je založena na Rayleighově rozptylu, při kterém se část vyslaného světelného impulzu při průchodu optickým vláknem odráží zpět k vysílači. Zde je tento odražený paprsek vyhodnocen (jeho amplituda odpovídá vzdálenosti resp. času, odkud se odrazil) a obvykle je vykreslen graf závislosti útlumu na vzdálenosti. Poruchy optického vlákna, například jeho nalomení, se projeví na výsledném grafu a na základě znalosti šíření signálu vláknem je tak možné určit například polohu této poruchy.\n\nPřístroj je rovněž možné využít pro měření měrného útlumu vlákna.\n\nMezi hlavní parametry, ve kterých se jednotlivé měřící přístroje liší, se řadí jeho rozlišení, rozsah délek vlákna, na kterém je schopen provádět měření (ten je omezen i spodní hranicí, neboť během vysílání testovacího impulzu nelze zpravidla přijímat) a další.\n"}
{"id": "426383", "url": "https://cs.wikipedia.org/wiki?curid=426383", "title": "Přípojný vůz", "text": "Přípojný vůz\n\nPřípojný vůz (někdy rovněž označovaný jako přívěsný vůz) je železniční osobní vůz určený k přepravě cestujících, zavazadel či jízdních kol připojovaný za hnací vozy (hnací vůz je hnací vozidlo, které je vnitřně uspořádané pro přepravu osob nebo nákladu, popřípadě obou současně, typickým zástupcem jsou motorové vozy).\n\nNejrozšířenějším českým přípojným vozem je vůz řady Btax určený k provozu s motorovými vozy řady 810.\n\n"}
{"id": "426384", "url": "https://cs.wikipedia.org/wiki?curid=426384", "title": "Rastislav Staňa", "text": "Rastislav Staňa\n\nRastislav Staňa (10. ledna 1980, Košice, Československo) je slovenský hokejový brankář.\n\nS hokejem začínal v Košicích, kde hrával za juniorské týmy. V roce 1998 jej v draftu NHL vybral na celkově 193. místě tým Washington Capitals. Od sezóny 1998/99 nastupoval v týmu Moose Jaw Warriors, který hraje WHL. Zde setrval dvě sezóny. Následoval přestup do Calgary Hitmen (WHL), Richmond Renegades (ECHL), Portland Pirates (AHL) a v sezóně 2003/04 odehrál 6 zápasů za Washington. V roce 2004 se vrátil do Evropy, kde se dohodl se švédským týmem Södertälje SK. Po dvou sezónách následoval přestup do Malmö Redhawks a následně do Linköpings HC, kde odehrál dvě sezóny. Naposledy hrál za HC Sparta Praha. Poté ukončil ze zdravotních důvodů kariéru.\n\nÚčastnil se také světového poháru 2004.\n\n"}
{"id": "426386", "url": "https://cs.wikipedia.org/wiki?curid=426386", "title": "Ġorġ Abela", "text": "Ġorġ Abela\n\nGeorge Abela ( ) (* 22. dubna 1948, Qormi) je maltský politik, v letech roku 2009–2014 maltský prezident. \n\nV období 1982 až 1992 byl předsedou Maltského fotbalového svazu (Malta Football Association (MFA)).\n\nDne 1. dubna 2009 byl sněmovnou zvolen prezidentem Maltské republiky. Prezidentský slib přijal 4. dubna 2009. Jeho předchůdce v úřadu byl Edward Fenech Adami.\n"}
{"id": "426389", "url": "https://cs.wikipedia.org/wiki?curid=426389", "title": "Jõgeva (obec)", "text": "Jõgeva (obec)\n\nObec Jõgeva (estonsky Jõgeva vald) je samosprávná obec náležející do estonského kraje Jõgevamaa, zahrnující sídla v okolí města Jõgeva, ne však město samotné.\n\nV obci žije přes pět tisíc lidí ve čtyřech městečkách (Jõgeva, Kuremaa, Laiuse a Siimusti) a 37 vesnicích (Alavere, Ellakvere, Endla, Kaera, Kassinurme, Kaude, Kivijärve, Kurista, Kõola, Kärde, Laiusevälja, Lemuvere, Liivoja, Lõpe, Mooritsa, Mõisamaa, Paduvere, Painküla, Pakaste, Palupere, Patjala, Pedja, Raaduvere, Rohe, Selli, Soomevere, Teilma, Tooma, Vaimastvere, Vana-Jõgeva, Vilina, Viruvere, Võduvere, Võikvere, Vägeva, Väljaotsa a Õuna). Správním centrem obce je mimo území obce ležící město Jõgeva.\n\n"}
{"id": "426401", "url": "https://cs.wikipedia.org/wiki?curid=426401", "title": "Komora daňových poradců České republiky", "text": "Komora daňových poradců České republiky\n\nKomora daňových poradců České republiky (dále jen Komora) je institucí, garantující vysokou profesní úroveň daňového poradenství v České republice. Dohlíží na řádný výkon daňového poradenství, usměrňuje činnost daňových poradců, vytváří předpoklady pro zvyšování jejich kvalifikace, nabízí svým členům celou paletu různých služeb, chrání a prosazuje jejich oprávněné zájmy a podílí se na tvorbě vhodného prostředí pro práci poradců.\n\nKomora je samosprávnou profesní organizací daňových poradců. Její existence je dána zákonem č. 523/1992 Sb., o daňovém poradenství a Komoře daňových poradců České republiky, který nabyl účinnosti 1. prosince 1992. Tento zákon upravuje postavení a činnost daňových poradců i činnost samotné Komory.\nZákon o daňovém poradenství garantuje očekávané profesní standardy profese, upravuje postavení Komory daňových poradců, práva a povinnosti daňových poradců a definuje i samotné daňové poradenství jako poskytování právní pomoci a finančně ekonomických rad ve věcech daní, odvodů, poplatků a jiných plateb jakož i ve věcech, které s daněmi přímo souvisejí.\nPodle tohoto zákona se mohou daňovými poradci stát pouze fyzické osoby, které jsou zapsány v seznamu Komory daňových poradců ČR. Daňoví poradci jsou ze zákona povinně členy Komory.\n\nDůležitým rysem Komory, který zajišťuje její nezávislost a současně je předpokladem její vysoké odborné úrovně, je její samosprávnost.\n\n\nZákladní úprava výkonu daňového poradenství je zakotvena v zákoně a následně ve stanovách Komory. Daňovým poradcem podle zákona o daňovém poradenství je fyzická osoba zapsaná v seznamu daňových poradců. Daňový poradce je oprávněn a povinen chránit práva a oprávněné zájmy svého klienta. Je povinen jednat čestně a svědomitě, důsledně využívat všechny zákonné prostředky a uplatňovat vše, co podle svého přesvědčení a příkazu klienta pokládá za prospěšné. Daňové poradenství je založeno na nezávislosti, vysoké profesní kvalifikaci a součástí záruk pro klienty je široká profesní mlčenlivost a plná odpovědnost za případnou škodu.\n\nVýznamnou legislativní změnu v oblasti daňového poradenství přinesla s účinností od 1. července 2008 novela zákona č. 523/1992 Sb., o daňovém poradenství a Komoře daňových poradců ČR. Ta upravuje postavení právnických osob oprávněných vykonávat daňové poradenství. Novela reaguje na změnu zákona o správě daní a poplatků z roku 2007, která pod legislativní zkratku „daňový poradce“ zahrnula také právnické osoby oprávněné poskytovat daňové poradenství, čímž umožnila těmto právnickým osobám zastupovat klienty v daňovém řízení ve stejném rozsahu, jako je mohou zastupovat daňoví poradci. Tyto právnické osoby nejsou členy Komory, Komora je eviduje ve zvláštním seznam a musí se při poskytování daňového poradenství řídit zákonem č. 523/1992 Sb.\n\n"}
{"id": "426410", "url": "https://cs.wikipedia.org/wiki?curid=426410", "title": "Jõgeva (rozcestník)", "text": "Jõgeva (rozcestník)\n\nJõgeva může být:\n\n\nJõgeva je součástí názvu:\n"}
{"id": "426411", "url": "https://cs.wikipedia.org/wiki?curid=426411", "title": "Trasování (programování)", "text": "Trasování (programování)\n\nTrasování je v informatice specializovaný zápis informací o běžícím programu (datalogger), které využívá zejména programátor pro ladění nebo mohou být využity pokročilým správcem systému pro diagnostické účely, případně též pro technickou podporu. Často dochází k záměně trasování a logování (viz dále).\n\nRozdíl mezi trasováním a logováním není vždy jasný. Trasování využívá zejména programátor, logování pak správce počítačového systému. Záznamy logů jsou v unixových systémech umístěny v adresáři codice_1, v systémech řady Windows NT je lze zobrazit nástrojem \"Prohlížeč událostí\".\n\nUrčení rozdílů mezi logováním a trasováním není jednoduché, protože některé technologie se používají pro trasování i pro logování. Následující tabulka vymezuje důležité, ale nedostatečně přesné rozdíly mezi nimi. \n\nLogování událostí poskytuje správci systému užitečné informace pro diagnostiku a auditování.\nUdálostí je každá významná situace ať už v systému nebo programu, která vyžaduje pozornost uživatele nebo záznam do protokolu. Z protokolu je pak možné zjistit informace o součástech systému a sledovat například zabezpečení v místním nebo vzdáleném počítači. \n\nTrasování programu poskytuje vývojáři informace, které jsou užitečné pro odstranění chyb v programu. Tyto informace jsou nejen užívány během vývojového cyklu, ale také po uvolnění programu. Oproti logování události, trasování obvykle nesouvisí s konceptem událostních tříd nebo kódováním události. Dalšími důvody, proč logování založené na kódování události není vhodné pro trasovaní softwaru jsou:\n\n\nTrasování (software):\n\nLogování událostí:\n\nVhodné pro oboje:\n\n\n"}
{"id": "426422", "url": "https://cs.wikipedia.org/wiki?curid=426422", "title": "Blanket (hudební skupina)", "text": "Blanket (hudební skupina)\n\nBlanket je česká bluegrassová hudební skupina.\n\nSkupina vznikla na základech pražských bluegrassových Poutníků už v roce 1983. Od ostatních současníků se odlišovala zejména svým repertoárem, zaměřeným kromě tradičního bluegrassu na čtyřhlasé provedení gospelů a spirituálů, za což byl oceněna Portou 1987.\n\nKromě nespočetných koncertů a festivalů po celé tehdejší ČSSR má za sebou i několik úspěšných zahraničních turné po Německu, Holandsku, Francii, Rakousku, Maďarsku a Polsku. Svým projevem zaujal dokonce i televizní produkci a několikrát se objevil v televizním vysílání (\"Klub mladých\",\"Možná přijde i kouzelník\", \"Čundrcountryshow\", \"Country Express Praha – Nashville\" apod.), hrál jako předkapela na prvním československém turné fenomenálního amerického banjisty Tony Trischky, absolvoval sérii koncertů s Karlem Gottem na jeho turné v roce 1991. V jeho řadách se kromě původní sestavy objevili další výrazní bluegrassoví hráči, ať už jako hosté nebo řadoví hráči – František Kacafírek, Jakub Třasák, Jirka Lebeda, Tomáš Tichý nebo Zdeněk Jahoda.\n\nBlanket natočil MC, EP, CD.\n\nKapela ukončila svou činnost v roce 1995. Pod nátlakem veřejnosti a pamětníků však v roce 2008\nznovu obnovila svou koncertní činnost.\n\nSkupina dnes hraje a zpívá svůj původní repertoár v sestavě: \n\n"}
{"id": "426435", "url": "https://cs.wikipedia.org/wiki?curid=426435", "title": "Dáma s hranostajem", "text": "Dáma s hranostajem\n\nDáma s hranostajem je obraz namalovaný zřejmě Leonardem da Vinci, je nesignován (nepodepsán) a nedatován. Vznikl asi v letech 1488-90. Obraz je nyní vystaven v Polsku, v krakovském Muzeu Czartoryských, součásti Národního muzea v Krakově.\n\nLeonardovo autorství obrazu je podobně jako u většiny jeho dalších maleb sporné, poprvé mu bylo přiznáno teprve v roce 1889 a spory o něm se vedou dodnes. Pokud je jeho autorem skutečně da Vinci, jde o jeden ze čtyř (pěti?) dochovaných ženských portrétů s nenáboženskou tematikou, které umělec namaloval. Dalšími jsou Mona Lisa, Ginevra de' Benci a La Belle Ferronière.\n\nPrvní zmínka o existenci portrétu malovaného Leonardem je z 29. dubna 1498 a je uvedena v korespondenci mezi Isabelle d'Este a Cecilií Gallerani.\n\nHistorii samotného obrazu ovšem není možné vystopovat dále než od konce 18. století. Tehdy (v roce 1798) jej koupil Adam Jerzy Czartoryski pro svou matku, princeznu Izabelu Czartoryskou. Mezi lety 1830 a 1876 (po nepokojích v Polsku v listopadu 1830) byl zavěšen v hotelu Lambert v Paříži, kde bylo sídlo polského přistěhovalectví. Poté byl obraz opět v Polsku, v novém Czartoryski Museum v Krakově. V letech 1914-20 znova dočasně opustil Polsko a byl umístěn v Německu, v drážďanské galerii. V roce 1920 se vrátil, ale v roce 1939 byl zabaven nacisty (obraz byl před nimi ukryt ve sklepení hradu Wawel, přesto byl nalezen a přitom došlo k jeho poškození, kvůli kterému musel být po válce restaurován) a odvezen do Kaiser Friedrich Museum v Berlíně. V roce 1940 bylo vyhověno žádosti generálního guvernéra Polska Hanse Franka o navrácení obrazu do Krakova a ten zde byl poté zavěšen v jeho kanceláři. Na konci druhé světové války byl ovšem odvezen do Frankova domu v Bavorsku, kde byl následně objeven spojeneckými vojsky.\n\nDáma s hranostajem se do Polska vrátila v roce 1946 a nyní je opět vystavena v Muzeu Czartoryských v Krakově.\n\nNávrat obrazu do Polska v roce 1946 byl fotograficky zdokumentován. Na nádraží v Krakově jsou s obrazem Major Karol Estreicher, MFAA officer Lt. Frank P. Albright, Everett Parker Lesly a neidentifikovaný americký voják.\n\nObraz následně prošel rekonstrukcí a bylo na něm provedeno několik analýz, při kterých rentgen ukázal, že během uplynulých staletí došlo na obrazu k několika změnám. Za dámou byla například dříve namalována okna (nebo dveře?), dáma měla na hlavě průhledný závoj, který byl později retušován tak, aby vypadal jako vlasy a také spodní 2 prsty byly pozměněny.\n\nV roce 2016 odkoupilo polské ministerstvo kultury od rodu Czartoryských celou uměleckou sbírku včetně Dámy s hranostajem.\n\nJako objekt portrétování byla identifikována Cecilia Gallerani (1473-1536), tehdy šestnáctiletá milenka vévody milánského Lodovica Sforzy, zvaného též podle svého zjevu Ludovico il Moro \"(Ludvík Maur/mouřenín)\", který byl Leonardovým zaměstnavatelem.\n\nRod Gallerani sice nebyl šlechtický, ale i tak patřil mezi vlivné milánské rody. Ceciliin otec Fazio zastával důležité posty u dvora a byl také velvyslancem Florencie. V 1483, ve věku deseti let, byla Cecilia zasnoubena s Stefano Viscontim, svazek byl ale v roce 1487 zrušen. V květnu 1489 poznala vévodu Lodovica Sforzu. Tomu tato krásná, inteligentní (byla aktivní účastnicí filozofických konverzací), vzdělaná (mj. hovořila plynule latinsky a řecky) a nadaná (ovládala hru na několik hudebních nástrojů a zpěv, psala básně) dívka brzo učarovala a pouze absence jejího vznešeného původu zabránila tomu, aby se stala jeho chotí. Jejich milostný poměr pokračoval i po vévodově svatbě s Beatrice d'Este a Cecilia mu porodila v květnu 1491 syna Cesara. Poté musela formálně opustit palác Sforzů, vévoda ovšem narozeného chlapce uznal za svého, styky s nimi nepřerušil a dostatečně je zabezpečil. Další dítě vévodovi porodila v roce 1493.\n\nPrávě z tohoto období pochází další z Leonardových ženských portrétů, nazvaný „Obraz dámy“ La Belle Ferronnière, u něhož není jasné, kdo je na něm zobrazen. Podle některých znalců da Vinciho díla by se mohlo jednat o portrét dvacetileté Cecilie Gallerani, což ovšem nebylo potvrzeno ani vyvráceno. Podle jiných znalců je portrétovaná dáma Lucrezia Crivelli, další vévodova milenka. V horním rohu „Dámy s hranostajem“ je napsáno „La belle FERIONIERE. LEONARD D’AWINCI“, tento zavádějící nápis byl ovšem na obraz dopsán zřejmě v 19. století. Analýza prokázala, že by ořechové dřevo, na které jsou oba obrazy malovány, mělo pocházet z totožného stromu.\n\nDáma drží v náručí zvířátko, které (zvláště v bílé barvě) bylo v období renesance bráno jako symbol cudnosti a čistoty a odkazovalo tak na nezkaženost portrétované dámy.\n\nPodle názvu obrazu by se mělo jednat o hranostaje, dle zoologů se ale spíše jedná o albinotickou fretku. Hranostaj je totiž výrazně menší, je těžko ochočitelný a plachý (a byl by tedy nevhodnou předlohou pro pomalu a důkladně pracujícího Leonarda), navíc bílý je pouze v zimě a ve státech jižní Evropy většinou ani tehdy ne.\n\nOznačení zvířátka jako „hranostaj“ mohlo vzniknout i jako narážka na dívčino příjmení. „Gallé“, které je zkrácenou formou jména Gallerani, je totiž také řecké označení hranostaje.\n\nDalším možným vysvětlením, proč Dáma drží hranostaje, je, že bílá kožešina zvířete, takzvaný hermelín, býval používán na límce královských plášťů. Hranostaj v náručí by tak odkazoval na jistou spřízněnost s vládcem.\n\n Czartoryski Museum v Krakově\n"}
{"id": "426436", "url": "https://cs.wikipedia.org/wiki?curid=426436", "title": "Nanao Sakaki", "text": "Nanao Sakaki\n\nNanao Sakaki (1. ledna 1923 – 22. prosince 2008) byl japonský básník, autor \"Bellyfulls\", hlavní postava \"the Tribe\", japonský souputník amerických beatniků. \n\nNarodil se ve velké rodině v prefektuře Kagošima, a vyrostl v rodině barvíře indiga. Po dokončení základního vzdělání ve věku dvanácti let pracoval jako pomocník v kanceláři v Kagošimě. V druhé světové válce působil jako radarový specialista v japonské armádě na Kjúšú, a tajně četl Nietzscheho, Schopenhauera, Kropotkina, Marxe, a Engelse kdykoliv mu to čas dovolil. Po válce se přestěhoval do Tokia, žil v podjezdu v blízkosti železniční stanice Ueno. Po krátký čas také pracoval ve slévárně v Amagasaki, poté jako soustružník a pak po dva a půl roku také jako pochůzkář pro kancelář vydavatele Sanehiko Jamamota.\n\nKolem let 1952-3 se přestěhoval v Tokiu do čtvrti Sanja a žil z velkorysosti svých sousedů. Všechen svůj čas trávil učením se anglicky a četbou. Po dvou letech se přestěhoval do Šindžuku, kde se začal zabývat jednoduchým uměním a spolupracoval se sochařem specializujícím se na dřevo. Společně navštívili lesy napříč celým Japonskem v průběhu tří let. V tomto čase začal Sakaki psát básně vyjadřující jeho hluboký vztah s lesy. Toto vedlo k výstavě kombinující básně a sochy v Kagošimě v roce 1955 a v Ikebukuru v roce 1959.\n\nPoté šel Sakaki svou vlastní cestou a vrátil se do Šindžuku, kde se spřátelil s Nealem Hunterem, se kterým přeložil některé jeho básně do angličtiny a vydali je v Tokiu v roce 1961 pod názvem \"Bellyfulls\". V roce 1963 za ním přijeli do Japonska Allen Ginsberg a Gary Snyder poté, co jim Hunter představil jeho knihu v Indii.. Snyder a Sakaki sdíleli mnoho zájmů jako například lingvistiku, etnologii, sanskrt, japonskou archeologii, Marxe, Junga, Nagarjuna a některé revoluční myšlenky. Někdy v této době Sakaki pomohl vytvořit a vést \"the Tribe\" a na ostrově Suwanose-džima vznikla kolem něho v roce 1967 dokonce komuna. \n\n\"Bellyfulls\" byla otištěna v USA v roce 1966. Počínaje rokem 1969 Sakaki Spojené státy několikrát navštívil. Zkoumal zde divočinu, psal a četl poezii. Ve Spojených státech strávil asi deset let, převážně v San Francisku a v Taosu v Novém Mexiku, ale také jen chůzí po divočině. \n\nSe Snyderem podnikl přednáškové turné po Austrálii a s Ginsbergem v roce 1990 společně navštívili Prahou. Nanao pak ještě v Olomouci na univerzitě předsedal ekologickému shromáždění.\n\nSakaki byl dvakrát ženat a má jednu dceru, dva syny na Hokkaidu a jednoho v Novém Mexiku. V čase své smrti v roce 2008 žil se svými přáteli v horách okolo Nagana.\n\nPraha\n\n\"Bylo nebylo\n\"Byl jsem jednou brusičem skla v Praze.\n\"Jmenoval jsem se\n\"Rainer Maria Rilke.\n\n\"Bylo nebylo\n\"Byl jsem jednou houslistou v Praze.\n\"Jmenoval jsem se\n\"Franz Kafka.\n\n\"Bylo nebylo\n\"Byl jsem jednou zahradníkem v Praze.\n\"Jmenoval jsem se\n\"Karel Čapek.\n\n\"Bylo nebylo\n\"Byl jsem jednou sládkem v Praze.\n\"Jmenoval jsem se\n\"Nanao Sakaki.\n\npřeložil Jiří Wein\n\n"}
{"id": "426446", "url": "https://cs.wikipedia.org/wiki?curid=426446", "title": "Chřipka prasat", "text": "Chřipka prasat\n\nChřipka prasat je onemocnění způsobované chřipkovými viry, které napadá převážně prasata. Způsobují je chřipkové viry typu A a C.\n\nV roce 2009 se objevil zmutovaný virus chřipky prasat A/H1N1 (písmena H a N označují typ povrchových antigenů viru – hemaglutinin a neuraminidáza), který napadá člověka. Tento virus se šíří z prasat na člověka a byly zaznamenány i případy přenosu z člověka na člověka. Onemocnění způsobované tímto virem začalo být označováno jako „prasečí chřipka“, „nová chřipka“ či „mexická chřipka“).\n\nPřenos z tepelně upraveného vepřového masa na člověka není možný.\n\n\n"}
{"id": "426448", "url": "https://cs.wikipedia.org/wiki?curid=426448", "title": "Lumír Jisl", "text": "Lumír Jisl\n\nLumír Jisl (18. dubna 1921, Svijanský Újezd – 22. listopadu 1969, Praha) byl český archeolog a orientalista.\n\n\nZájem o archeologii měl Lumír Jisl již jako student – na Turnovsku zjistil paleolitické nálezy v jeskyni, která po něm byla později i pojmenována. Po maturitě začal sice pracovat jako úředník v pojišťovně, pod vlivem Jana Filipa však začal studovat po válce archeologii spolu s dějinami umění, srovnávací religionistikou a etnografií. U Jana Filipa pak také byl za studií pomocnou vědeckou silou, o jeho kvalitách svědčí i to, že ještě před koncem studia se na Filipovo doporučení stal správcem sbírek archeologie v tehdejším Zemském museu v Opavě , kde byl později zástupcem (1948–1950) a posléze i ředitelem (1952-1954); zde provedl novou inventarizaci, katalogizaci a přípravu sbírek k nové instalaci (1953–1954), jíž ovšem předcházela výstava \"Pravěk Slezska\" v roce 1950. V roce 1955 založil opavskou pobočku Archeologického ústavu ČSAV Brno a stal se jejím vedoucím, již rok nato však odešel do Archeologického ústavu v Praze, kde byl vědeckým tajemníkem a posléze vedoucím pravěkého oddělení.\n\nByl prvním významným poválečným českým odborníkem, který se věnoval archeologii Opavska (rukopis práce \"Pravěk Slezska\" zůstal nedokončen a dnes je ztracen) – výzkumy pohřebiště kultury popelnicových polí v Opavě-Kateřinkách (1948, 1950), slovanského mohylníku ve Stěbořicích, na hradišti púchovské kultury Požaha (1954), na polykulturní lokalitě Kotouč u Štramberka (1950–1951), na slovanském hradišti Chotěbuz-Podobora; věnoval se především počátkům lužické kultury a slovanskému kmeni Holasiců. Výsledky těchto výzkumů i řady drobnějších akcí (Malé Hoštice, Otice, Holasovice, Brumovice či Úvalno) publikoval především v \"Časopise Slezského muzea\", který po několik let redigoval. Posléze u něj převážila orientace na středoasijské umění a archeologii – v roce 1957 navštívil Mongolsko a následujícího roku tam vedl expedici (jíž se účastnili významný český antropolog Emanuel Vlček a archeolog Antonín Knor), při které byl zkoumán pohřební památník starotureckého vládce Kültegina z 8. století na řece Orchonu); znovu pak v roce 1963. Díky těmto aktivitám i řadě prací o lámaistickém, čínském, mongolském, tibetském a japonském umění byl v archeologickém a umělecko-historickém studiu Střední Asie mezinárodně uznávaným odborníkem. Předčasná smrt v 48 letech mu zabránila všechny tyto bohaté aktivity obsáhleji publikačně zúročit.\n\n\n"}
{"id": "426453", "url": "https://cs.wikipedia.org/wiki?curid=426453", "title": "Aloe", "text": "Aloe\n\nAloe je rod jednoděložných rostlin z čeledi asfodelovité.\nAloe jsou suchomilné, sukulentní rostliny. Je známo více než 500 druhů, původně v subtropické Africe. Šťávy některých druhů se používá v lékařství. Jako okrasné se pěstují \"Aloe variegata\" a \"Aloe arborescens\". \"Aloe perfoliata\" poskytuje z listů textilní surovinu - mauricijské konopí. Nejznámějším zástupcem je aloe pravá (\"Aloe vera\").\n\nVětšina druhů má růžici velkých, silných a masitých listů. Květy jsou trubkovité, jsou často žluté, oranžové, růžové nebo červené. Vyrůstají ze středu listové růžice, na vrcholu jsou rozvětvené a mají holý stonek. Liší se od sebe barvou listů, mohou být pruhované nebo tečkované. Některé aloe původem z Jižní Afriky je stromovitě rozvětvené.\n\nRod je domácí v Africe, rostou zejména na jihu, v horách, u pobřeží a na ostrovech včetně Sardinie, na Madagaskaru a Arabského poloostrova\n\nAloe jsou využívané zejména v léčitelství, nejčastěji využívaným druhem je Aloe pravá \"(aloe vera)\". Starověcí Řekové a Římané používali Aloe vera k léčbě ran. Nezpracovaná aloe, která obsahuje aloin se obvykle používá jako projímadlo, zatímco zpracovává šťáva obvykle významný aloin neobsahuje. 9. května 2002 organizace US Food and Drug Administration vydalo konečné pravidlo zakazující používání aloinu, pro použití do projímadel bez předpisu. Pitné šťávy z aloe neobsahují aloin.\n\nPryskyřice a drť z vnitřku listů se používá ke zmírnění kožních problémů (např. po spálení na slunci). V bylinné medicíně je šťáva z aloe pravé běžně používána vnitřně, ke zmírnění zažívacích potíží. Výtažky z aloe pravé se hojně využívají do nejrůznějších gelů, mastí a jiných léčiv.\nExistuje možnost inhibice nádorového růstu, která pochází ze studií na zvířatech, ale nebylo prokázáno, zda má aloe stejné účinky na lidi. Studie na zvířatech také ukázaly, že extrakty z Aloe mají významný antihyperglykemický účinek, a mohou být užitečné při léčbě diabetes mellitus typu II .\n\nExistuje víc než 500 druhů zařazených do tohoto rodu a ještě více nevyřešených druhů, poddruhů, odrůd a hybridů. Zde je většina z uznávaných druhů:\n\n"}
{"id": "426459", "url": "https://cs.wikipedia.org/wiki?curid=426459", "title": "Eurovision Song Contest 2009", "text": "Eurovision Song Contest 2009\n\nEurovision Song Contest 2009 byl 54. ročník každoroční soutěže. Po vítězství ruského reprezentanta Dimy Bilana na Eurovizi 2008 v Bělehradě pořádání soutěže připadlo Moskvě.\n\nVítězem soutěže se stal zástupce Norska Alexander Rybak s písní \"\"Fairytale\"\" s rekordním počtem 387 bodů. Druhé místo obsadila islandská zpěvačka Yohanna s písní \"\"Is It True\"?\" (218 bodů) a třetí místo ázerbájdžánské duo Arash & Aysel s písní \"\"Always\"\" (207 bodů). Na čtvrté pozici se umístilo Turecko a na páté Spojené království, které tak získalo nejlepší výsledek v soutěži od roku 2002.\nNorsko vyhrálo soutěž potřetí v historii a následně hostilo Eurovision Song Contest 2010 v Oslu.\n\nV roce 2009 byl poprvé ve finále použit systém 50% vlivu diváků a porot. K této změně Evropská vysílací unie (EBU) přistoupila po mohutné kritice původního hlasovacího systému, který údajně zvýhodňoval volební bloky. Semifinálové hlasování zůstalo nezměněno, stejný systém zde byl zaveden až v roce 2010. Soutěže se účastnilo 42 zemí; Lotyšsko a Gruzie původně oznámili svůj záměr stáhnout se ze soutěže, ovšem po vyjednávání s EBU uspořádali výběr reprezentanta. Gruzie se definitivně odhlásila po dlouhém vyjednávání s EBU, která požadovala změnu soutěžní písně (zvolený interpret Stephane & 3G údajně v příspěvku \"\"We Don't Wanna Put In\"\" zmiňovali ruského prezidenta Vladimira Putina v reakci na ruský vpád do Gruzie v roce 2008, čímž bylo porušeno pravidlo o politických sděleních písní). San Marino se odhlásilo z důvodu finanční vytíženosti vysílatelů.\n\nČeská republika vyslala svého zástupce potřetí – skupina Gipsy.cz byla nominována Českou televizí a s písní \"\"Aven Romale\"\" vystoupila 12. května 2009 v prvním semifinálovém kole, kde obsadila poslední místo bez zisku jediného bodu. Po jedenáctileté pauze se do soutěže vrátilo Slovensko, které reprezentovalo duo Kamil Mikulčík & Nela Pocisková s písní \"\"Leť tmou\"\". V druhém semifinálovém kole 14. května 2009 obdrželi předposlední 18. místo se ziskem 8 bodů.\n\nSemifinále se zúčastnilo celkem 37 interpretů. Rozlosování zemí do semifinálových kol se odehrálo 30. ledna 2009 v Moskvě, zatímco pořadí výstupů bylo rozlosováno 16. března 2009.\n\n\n\nFinalisté:\n\nFinále proběhlo 16. května 2009 v Moskvě ve 23:00 místního času (21:00 CET). Vítězem se stalo Norsko.\n\nZástupci jednotlivých zemí vyhlašovali výsledky v tomto pořadí:\n\n\nKompletní výsledky diváků a poroty EBU uvolnila na oficiálních stránkách Eurovize v červenci 2009.\n\n\nBěhem Eurovize 2009 zaznamenaly potíže s telefonickým hlasováním čtyři země\n\nV následující tabulce je přehled dvanáctibodových ocenění, které jednotlivé země ve finále přisoudili soutěžícím:\n"}
{"id": "426463", "url": "https://cs.wikipedia.org/wiki?curid=426463", "title": "Magnum", "text": "Magnum\n\nMagnum (z latinského \"magnum\")\n\n\n\n\n\n\n\n\n\n"}
{"id": "426466", "url": "https://cs.wikipedia.org/wiki?curid=426466", "title": "Vlasovec", "text": "Vlasovec\n\nSlovo vlasovec má více významů:\n\n\noznačení pro několik rodů často vzájemně nepříbuzných hlístic\n"}
{"id": "426471", "url": "https://cs.wikipedia.org/wiki?curid=426471", "title": "Seznam logických integrovaných obvodů řady 7400", "text": "Seznam logických integrovaných obvodů řady 7400\n\nTento článek je seznam logických integrovaných obvodů řady 7400. Jedná se o standardizované obvody, které realizují logické operace, především v kombinačních a sekvenčních obvodech. Poprvé je začala vyrábět firma Texas Instruments v 70. letech 20. století, v současnosti řada 7400 patří mezi standardy a je využívána, jak v sériové výrobě, tak mezi elektronickými nadšenci a kutily i radioamatéry.\n\n\n\n\n\n\n\n\n\n\n\n\n\n"}
{"id": "426474", "url": "https://cs.wikipedia.org/wiki?curid=426474", "title": "Optické zjasňování textilií", "text": "Optické zjasňování textilií\n\nOptické zjasňování textilií je chemický proces, kterým se dosáhne zvýšení stupně bělosti nebo zjasnění pastelových odstínů vybarvení.\n\nZjasňování se provádí speciálními fluorescentními barvivy, optickými zjasňovacími prostředky, které absorbují neviditelné ultrafialové záření vlnové délky 300-400 nm a přemění je na viditelné světlo z modré části spektra s vlnovou délkou (nejčastěji) 420-440 nm. \n\nStupeň optického zjasnění je závislý na množství vyzářené světelné energie. Se stoupající koncentrací zjasňovacích prostředků až k určité hranici se zvyšuje bělost, po překročení tohoto bodu však nastává zešednutí materiálu. Stupeň bělosti se posuzuje u každého druhu zjasňovacího prostředku podle individuálních měřítek, které udává jejich výrobce. \n\nV současné době (2006) se vyrábí ročně asi 33.000 tun zjasňovacích prostředků ve 400 druzích. Asi 80 % z nich jsou po chemické stránce deriváty aromatického uhlovodíku stilben (1,2-difenylethen).\n\nV textilním průmyslu se provádí zjasňování \"vytahovacími\" nebo \"impregnačními\" postupy. Při vytahovacím postupu se používají zjasňovací prostředky s pokud možno vysokou afinitou, zatímco pro impregnační způsoby je nutná velmi nízká afinita.\nProces zjasňování probíhá nejčastěji současně s bělením, zjasňování se však používá také pro zvýšení brilantnosti zejména u pastelových odstínů barveného zboží. Známé je rovněž použití zjasňovačů k tisku přenosem na syntetické materiály a zjasňování polymerů při výrobě umělých vláken.\n\nZe zjasňovacích prostředků zůstává až 50 % v odpadních vodách i po průchodu čisticí stanicí, protože tyto chemikálie jsou rezistentní proti mikrobům, které je mají odbourat. Z těchto důvodů se nedá vyloučit zatížení půdy nebo vodních toků škodlivými látkami.\n\nZjasňovacím prostředkům se připisují také škodlivé hormonální účinky na lidskou kůži při přímém styku s výrobky, které tyto chemikálie obsahují. Někteří výrobci textilií proto upouštějí od jejich používání.\n\n"}
{"id": "426493", "url": "https://cs.wikipedia.org/wiki?curid=426493", "title": "Trasování", "text": "Trasování\n\nVýraz trasování obecně znamená vyhledávání či vytyčování trasy, cesty. V technice má dva odborné specifické významy:\n"}
{"id": "426496", "url": "https://cs.wikipedia.org/wiki?curid=426496", "title": "Flensburg", "text": "Flensburg\n\nFlensburg (dánsky \"Flensborg\", dolnoněmecky \"Flensborg\", severofrísky \"Flansborj\") je město na severu Německa ve spolkové zemi Šlesvicko-Holštýnsko asi 7 km od dánských hranic. Žije tu přibližně 88 000 obyvatel a můžeme tu najít univerzitu s přístavem; čili město žije hlavně z turismu, studentů a německého námořnictva.\n\n\n"}
{"id": "426498", "url": "https://cs.wikipedia.org/wiki?curid=426498", "title": "Amban", "text": "Amban\n\nAmban (mandžusky doslova „vysoký úředník“) je titul, kterým se označoval představitel císařské moci dynastie Čching v tibetské Lhase. Funkci ambana, která existovala od roku 1728 do doby pádu čchingského impéria v roce 1912, vykonávali Mandžuové nebo Mongolové.\n\nFunkce ambana byla zřízena v roce 1728, kdy v Tibetu probíhala již druhým rokem občanská válka mezi pro-čínsky orientovanou vrstvou obyvatel, kterou reprezentovali členové ministerské rady, a proti-čínsky orientovanými Tibeťany, jejichž představitelé patřili ke kruhu osob kolem dalajlámy. Císař Jung-čeng občanských nepokojů využil k tomu, aby na tibetské území vyslal výpravu čítající až 15 000 mužů. Poté, co členové výpravy ovládli úřednický aparát, byla zřízena instituce ambana, čili jakéhosi „vrchního úředníka“. Ambani byli vždy dva, jeden byl hlavní a druhý vedlejší. Měli k dispozici sbor vojáků a úředníků o počtu 2000 mužů, do konce 18. století byl však jejich počet snížen nejdříve na 500, později na 100.\n\nTehdejší postavení ambanů bylo spíše formálního charakteru. V roce 1792, kdy došlo ke konečné porážce Gurkhů spojenou armádou Tibeťanů a Číňanů, započala na popud čínského císaře Čchien-lunga v Tibetu dvouletá reforma administrativy. Ta měla samozřejmě za úkol výrazné posílení postavení ambanů a centralizaci moci do jejich rukou. Reforma byla úspěšná a od roku 1793 moc v Tibetu fakticky náležela čínské vládě skrze instituci ambanů, kteří se ve Lhase střídali vždy po třech letech. Tento stav přetrval až do roku 1912, resp. 1913, kdy Lhasu opustili poslední příslušníci čínské správy.\n\nPostavení ambana je dosud otázkou diskuse, a to zejména v souvislosti se statusem Tibetu v době přítomnosti ambanů ve Lhase. \n\n"}
{"id": "426500", "url": "https://cs.wikipedia.org/wiki?curid=426500", "title": "Kostel svatého Ducha (Břidličná)", "text": "Kostel svatého Ducha (Břidličná)\n\nKostel svatého Ducha v Břidličné je moderní stavbou z roku 1911. Iniciátorem stavby byl zdejší starokatolický farář Karel Erhart, který nejen věnoval pozemek, ale i nemalou finanční částku a sám pracoval na stavbě.\n\nKostel patří starokatolické církvi. Po odsunu německého obyvatelstva po druhé světové válce přestal být kostel využíván pro církevní účely a obec ho využívala jako smuteční síň. Kostel byl obnoven v letech 2007-2008.\n\n"}
{"id": "426504", "url": "https://cs.wikipedia.org/wiki?curid=426504", "title": "Pařidla", "text": "Pařidla\n\nPařidla (zastarale \"Paředly\", německy \"Paredl\") je název zaniklé osady, která byla součástí rovněž zaniklé obce Kopisty v okrese Most v Ústeckém kraji. Nacházela se v nadmořské výšce 249 metrů, zhruba 2,5 km severně od starého města Mostu. Pařidla byla zbořena v letech 1967–1969 kvůli rozšíření těžby uhlí.\n\nPrvní písemná zmínka o Pařidlech se nachází v listině krále Jana Lucemburského z roku 1341, ve které panovník potvrzuje klášteru v Oseku jeho majetek včetně části dvora v Pařidlech. Pro následující staletí nejsou majitelé přesně známi. Nejspíš se jednalo o církev. V roce 1456 je zmiňován klášter na Zderaze, v letech 1564 klášter ve Světci. Na počátku 17. století byla majitelem vsi a místní tvrze drobná šlechta. V polovině 17. století se Pařidla stala součástí statku Židovice a patřila zahražanskému klášteru magdalenitek u Mostu. V roce 1659 se staly samostatným statkem, který v roce 1667 odkázal Martin Meiner mosteckému kostelu sv. Anny. V roce 1785 přešla Pařidla do majetku náboženského fondu, který je vlastnil až do roku 1848.\n\nV Pařidlech byl na konci 17. nebo v 1. polovině 18. století vystavěn patrový zámek, který byl na konci 19. století přestavěn.\n\nObec byla zlikvidována v letech 1967–1969 při těžbě uhlí.\n\n\n"}
{"id": "426506", "url": "https://cs.wikipedia.org/wiki?curid=426506", "title": "Entebbe", "text": "Entebbe\n\nEntebbe je město v Ugandě. Leží na pobřeží Viktoriina jezera, ve vzdálenosti 35 km od hlavního města Kampaly. Ve městě se nachází největší ugandské mezinárodní letiště, které se v roce 1976 stalo místem speciální záchranné protiteroristické operace. Teroristé z Lidové fronty pro osvobození Palestiny (LFOP) zde přistáli, se svolením ugandského diktátora Idiho Amina, s uneseným letadlem společnosti Air France s izraelskými a francouzskými rukojmími na palubě. Speciální jednotka Izraelských obranných sil Sajeret Matkal je však všechny během operace Entebbe osvobodila.\n\nV Entebbe se nachází dobře udržovaná botanická zahrada, která je o víkendu oblíbeným cílem mnoha obyvatel Kampaly.\n\n"}
{"id": "426507", "url": "https://cs.wikipedia.org/wiki?curid=426507", "title": "Alkéstis (divadelní hra)", "text": "Alkéstis (divadelní hra)\n\nAlkéstis je divadelní hra starořeckého dramatika Euripida. Jde o hořce ironickou tragikomedii, nejstarší Euripidovu dochovanou hru. Uvedena byla coby satyrské drama v roce 438 př. n. l. na Velkých Dionýsiích. Byla součástí tetralogie, z níž se ostatní hry (Krétské ženy, Alkmaión v Psófidě a Télefos) nedochovaly. Euripidés, poražen nám neznámou tetralogií Sofoklovou, získal s tímto dílem druhé místo.\n\nV roce 1674 Philippe Quinault sepsal na motivy hry libreto pro Lullyho operu \"Alceste\".\n\nSamotný obsah díla je již tradičně ve stylu euripidovského kritického realismu. Příběh se odehrává v thessalských Ferách a pojednává o králi Admétovi, jemuž bylo souzeno předčasně zemřít. Pomáhá mu bůh Apollón, ke kterému se zachoval velice dobromyslně v době, kdy byl Apollón odsouzen Diem Admétovi sloužit. Bůh mu za odměnu vymůže u sudiček to, že pakliže se za Adméta někdo dobrovolně obětuje, bude král zachráněn. Jeho rodiče ani přátelé se však nechtějí svého života ve prospěch Admétova vzdát, s výjimkou jeho milované manželky Alkéstis. Při jejím pohřbu přichází do paláce Hérakles. Je u svého přítele v paláci ubytován a pohoštěn jako by se nic nestalo, jelikož by Admétos nerad vzácného hosta rozptyloval zármutkem. Když však Hérakles od sluhy dozví, co se stalo, rozhodne se pomoci a vydá se ke královnině hrobu, kde Alkéstis vytrhne z rukou Smrti. Přivede jí zpět jejímu muži a vše má dobrý konec což je u Euripída dosti neobvyklé.\n\nVe hře Euripidés velmi důsledně promýšlí tematiku smrti. Strach ze smrti je to, co motivuje Admétovo jednání a vytváří zápletku. Přímo dokonce sleduje Alkéstino umírání, což je výjev pro řeckou tragédii, kde se podobné události odehrávají za scénou, neobvyklý. Můžeme ovšem díky tomu porovnat, jak se se smrtí která postava vyrovnává. Od smířené Alkéstis, vychutnávající poslední okamžiky na světě, přes sluhy tesknící po dobré královně až po zoufalého, zlomeného Adméta, neschopného se přes ztrátu ženy přenést. Klíčová pro poselství hry je hádka mezi Admétem a jeho otcem Feréem. Admétos jej nejprve viní z toho, že se sám nechtěl obětovat, čímž jej zradil a zavinil Alkéstinu smrt. Ferés ale hájí své právo na život a ostře syna upozorňuje, že celou tragédii způsobil on sám svojí zbabělostí, kvůli které za sebe vháněl do chřtánu smrti jiné.\n\nDostáváme se tak k otázce ambivalence, tedy nejednoznačnosti pro klasickou řeckou tragédii charakteristické. Paradoxů je hra plná. Admétos místo sebe nechává zemřít svoji ženu, aby zjistil, že bez ní stejně nechce žít a pochybuje o tom, že život je lepší než smrt. Po pohřbu vyhlašuje král na celý rok všeobecný smutek, který sám hned poruší, když pozve Hérakla na bujarou hostinu. Apolón sice králi šlechetně pomohl, ale Thanatos (Smrt) jej viní z neférosvosti, protože sudičky \" obelstil šalebným klamem\".\n\nSbor je v této hře tvořen občany Fer a má roli moudrého a umírněného rádce, který se snaží postavy a jejich city uvést na pravou míru.\n\n\n"}
{"id": "426514", "url": "https://cs.wikipedia.org/wiki?curid=426514", "title": "František Peterka (herec)", "text": "František Peterka (herec)\n\nFrantišek Peterka (17. března 1922 Praha – 24. listopadu 2016 Liberec) byl český herec.\n\nOd mládí rád sportoval a chtěl se stát učitelem tělocviku, vzpěračem a olympionikem. Po absolutoriu obchodní školy studoval herectví na Pražské konzervatoři. Po jejím dokončení pracoval jako úředník v pojišťovně a stále toužil po tom stát se úspěšným vzpěračem. Shodou příznivých náhod však získal své první divadelní angažmá ve Slováckém divadle v Uherském Hradišti, kde nakonec zakotvil na delší dobu. Další jeho hereckou štací se stalo Divadlo F. X. Šaldy v Liberci.\n\nByl hercem s výrazným komediální talentem, který v českém filmu debutoval ve snímku \"Černý prapor\" z roku 1958, další hlavní roli si zahrál v nepříliš známém a úspěšném snímku \"Chlap jako hora\" z roku 1960.\n\nMezi jeho nejznámější filmové role patří série komedií \"Zítra to roztočíme, drahoušku…!\" a \"Co je doma, to se počítá, pánové...\", kde hrál manžela Ivy Janžurové, po boku Karla Augusty a Heleny Růžičkové si zahrál ve filmu \"Příště budeme chytřejší, staroušku!\" (všechny snímky v režii Petra Schulhoffa).\n\nZaujaly i některé jeho repliky z filmu \"Jáchyme, hoď ho do stroje!\", kde ztvárnil trenéra juda Tulpacha.\n\nHrál také v televizním seriálu \"Arabela (seriál)\", kde vytvořil postavu českého Fantomase. Výrazná byla jeho postava Krakonoše v hrané večerníčkové sérii \"Krkonošské pohádky\", kde vystupoval společně s Iljou Prachařem, Jaroslavem Satoranským, Zdeňkem Řehořem a Hanou Maciuchovou.\n\nV roce 2001 ve věku 79 let utrpěl velmi vážný úraz, když ho srazil automobil. Po sérii několika desítek operací a třech letech pobytu v liberecké nemocnici jeho sportem trénované tělo přežilo i tuto nepříjemnost.\n\nZemřel hodinu před půlnocí 24. listopadu 2016 v hospici sv. Zdislavy v Liberci ve spánku ve věku 94 let. \n\n\n\n"}
{"id": "426516", "url": "https://cs.wikipedia.org/wiki?curid=426516", "title": "Kuna z Kunštátu a Lysic", "text": "Kuna z Kunštátu a Lysic\n\nKuna z Kunštátu a Lysic byl moravský šlechtic z rodu pánů z Kunštátu a zakladatel lysické větve.\n\nJeho otcem byl Gerhard z Kunštátu. Kuna se poprvé připomíná roku 1351, kdy se angažoval na zasedání zemských soudů v Brně a v Olomouci a psal se po Lysicích. Tehdy však v Lysicích žádné opevněné sídlo neexistovalo, Kuna mohl sídlit na nějakém opevněném dvorci. V roce 1365 zapsal Kuna své ženě Ofce (Žofce) z Cimburka věno na polovině Bošovic. V dalších pramenech se již neuvádí. Byl pravděpodobně stavebníkem hradu Rychvald, který stál poblíž Lysic a který zdědili jeho synové. \n\nKuna po sobě zanechal syny Kuníka, Ješka Pušku, Procka a Aleše a dcery Zdeňku, Skonku, Kateřinu a Annu.\n\nKuna z Kunštátu a Lysic (1351–1365)\n"}
{"id": "426522", "url": "https://cs.wikipedia.org/wiki?curid=426522", "title": "Křížový překladač", "text": "Křížový překladač\n\nKřížový překladač je v informatice upravený kompilátor, který generuje kód spustitelný na jiné platformě, než na které je samotný překlad zdrojových kódů spuštěn. Používá v případech, kdy jsou zdrojové kódy společné pro více cílových platforem, na kterých může být program provozován (Linux a Microsoft Windows) nebo různé varianty téhož systému (16bitový, 32bitový a 64bitový). Často je též využívána pro generování spustitelných souborů pro vestavěné systémy a při překladu pro platformy, které nejsou samy schopny kompilace (např. jednočipové počítače bez operačního systému nebo mobilní telefony). Zvláštním případem jsou překladače, které generují místo spustitelného cílového kódu mezikód (viz mezijazyk), jako například programovací jazyk Java (tzv. java bytecode).\n\nNesprávně je pojmem křížová kompilace někdy označován překlad z jednoho programovacího jazyka do druhého ( ).\n\nHlavním důvodem použití křížové kompilace je oddělení návrhu programu od cílové platformy, což je užitečné z různých důvodů:\n\n\nJedním z důvodů pro vznik a vývoj křížové kompilace je použití virtuálních strojů jako například Java Virtual Machine. Virtuální stroj je schopen na různých platformách spouštět zkompilovaný program od jednoho překladače. Poskytuje tak podobný výsledek jako při použití křížové kompilace, avšak výstupem křížové kompilace je spustitelný soubor pouze pro cílovou platformu.\n\nKřížovou kompilaci lze využít nejen v případech, kdy se liší hardwarová architektura počítače, ale také pokud se liší pouze operační systém (například lze zkompilovat program pro operační systém FreeBSD pod Linuxem).\n\nCanadian Cross je technika vytvoření křížového kompilátoru pro jiné počítače. Na prvním počítači (A) je vytvořen kompilátor, který běží na druhém počítači (B). Na počítači (B) je potom finálně zkompilován program pro třetí počítač (C).\n\nPokud použijeme techniku Canadian Cross s GCC, mohou být zapojeny čtyři kompilátory:\n\nVýsledný GCC křížový kompilátor (4) není možné spustit na počítači A, kde byl vytvořen. Místo toho bude použit na počítači B pro kompilování aplikace do spustitelného souboru. Výsledný spustitelný soubor se zkopíruje na počítač C, kde je možné jen spustit.\n\nNapříklad NetBSD poskytuje POSIX Unix shell skript s názvem codice_1, se kterým je za pomoci kompilátoru hostitele nejprve vytvořen vlastní toolchain. Pomocí takto získaného toolchain lze vytvořit křížový kompilátor, který bude dále použit na vytvoření celého systému.\n\nGCC je sada volně dostupných kompilátorů, které obsahují i podporu křížové kompilace. GCC podporuje mnoho platforem a programovacích jazyků, ale protože je zprovoznění křížové kompilace většinou náročné na správné nastavení kompilátoru, existují snahy vše maximálně zjednodušit.\n\nGCC vyžaduje, aby zkompilovaná kopie binutils byla k dispozici pro každou cílovou platformu. Zvláště důležitý je GNU Assembler. Z tohoto důvodu musí být jako první zkompilován binutils správně s nastavením přepínače codice_2 (parametry přepínače jsou odesílané pomocí konfiguračního skriptu). Vlastní GCC musí být také nakonfigurováno se stejnou hodnotou codice_3 cílové platformy. GCC je pak možné spustit normálním způsobem za předpokladu, že nástroje, které binutils vytváří, jsou k dispozici v zadané cestě. V operačních systémech založených na UNIXU to lze pomocí bash provést následujícím příkazem:\n\nPři křížové kompilaci s GCC je požadováno, aby na \"hostitelské platformě\" byly k dispozici části \"cílové platformy\" se standardní knihovnou jazyka C. Minimálně komponenta standardní knihovny jazyka C s názvem crt0 musí být k dispozici. Komponenta crt0 po svém zkompilování do programu zajišťuje veškeré potřebné inicializace před voláním hlavní funkce programu. Další možností je do cílového programu zkompilovat celou standardní knihovnu jazyka C. Výsledný spustitelný soubor ale může být pro mnoho platforem příliš velký.\n\nVhodnou alternativou se nabízí použití newlib, což je malá standardní knihovna jazyka C, která obsahuje jen ty nejzákladnější součásti potřebné pro kompilaci zdrojových kódů napsaných v jazyce C. Chcete-li nakonfigurovat GCC takovým způsobem, aby při kompilaci zdrojového kódu používal knihovnu newlib, použijte přepínač codice_4.\n\nGNU build systém, také známý jako GNU autotools, je sada programovacích nástrojů (např. autoconf, automake a libtool), které mají pomoci k vytváření balíčků zdrojového kódu přenositelných mezi operačními systémy založenými na Unixu. \nV GNU build systému jsou běžně používány pojmy jako \"vytvářející platforma (build platform)\", \"hostitelská platforma (host platform)\" a \"cílová platforma (target platform)\". \"Vytvářející platforma (build platform)\" je platforma, kde je zdrojový kód aktuálně kompilován. \"Hostitelskou platformou\" nazýváme platformu, na které bude zkompilovaný kód spouštěn. \"Cílová platforma\" se obvykle vztahuje pouze na kompilátory, kde reprezentuje, jaký typ strojového kódu bude samotný balíček GNU autotools produkovat.\nDalší metodou, která je populární zejména mezi vývojáři vestavěného Linuxu, je použití nástrojů gcc, g++, gjc, atd., s technologií scratchbox nebo novější scratchbox2. Tyto nástroje vytvoří chroot, kde je možné umístit standardní knihovny jazyka C a další knihovny nutné ke kompilaci zdrojového kódu, aniž by bylo třeba zvlášť nastavovat cesty k těmto knihovnám. Nevýhodou použití scratchboxu je mírná ztráta rychlosti při kompilaci a ztrátě přístupu k mnoha nástrojům umístěným mimo scratchbox. Tyto nástroje je však možné do scratchboxu dodatečně přesunout a tím problém vyřešit.\n\nVe firmě Manx Software Systems byly kompilátory pro jazyk C vyvíjeny již od roku 1980 pro různé platformy (například IBM PC kompatibilní a Macintosh). Již v té době firma nabízela křížové kompilátory pro tyto platformy i pro počítače Commodore 64 a Apple II.\n\nManx Aztec C programovací jazyk byl dostupný pro různé platformy zahrnující, MS DOS, Apple II, DOS 3.3 a ProDOS, Commodore 64, Macintosh 68XXX a Amiga.\n\nOd 80. let pokračuje dále po celou dobu 90. let dokud Manx Software Systems nezaniklo, MS-DOS verze Aztec C byla nabídnuta jako nativní kompilátor a také jako křížový kompilátor pro ostatní platformy s různými procesory zahrnující Comodore 64 a Apple II. Internetové distribuce stále pro Aztec C existují a zahrnují na MS-DOS založený křížový kompilátor. Používají se ještě dnes.\n\nManx Aztec C86, jeho nativní 8086 MS-DOS kompilátor, byl také křížový kompilátor. Ačkoliv to nekompilovalo kód pro jiný procesor, jako jsou Aztec C65 6502 křížové kompilátory pro Commodore 64 a Apple II, vytvořili binární spustitelné soubory pro tehdejší operační systémy pro 16 bitovou 8086 rodinu procesorů.\n\nKdyž byl poprvé představen IBM PC byl dostupný s možností výběru operačního systému CP/M-86 nebo PC DOS. Aztec C86 byl poskytován s knihovnami pro generování kódu pro oba operační systémy IBM PCjr. Dále v 80. letech verze Aztec C86 (3.xx, 4.xx a 5.xx) přidávala podporu pro MS-DOS verze 1 a verze 2, které byly méně robustní než MS-DOS verze 3 a novější na které se Aztec C86 zaměřil až po jejich ústupu.\n\nNakonec Aztec C86 poskytnul vývojáře jazyka C se schopností produkovat ROM-able \"HEX\" kód mohl být dále přenesen pomocí ROM vypalovače přímo na 8086 procesory. Paravirtualizace mohou být častější, ale v praxi vytváření low-level ROM kódu je mnohem běžnější že jí vytváří jeden člověk během těch let kdy je ovladač zařízení vyvíjen často aplikačními programátory pro jednotlivé aplikace. Pro aplikační programátory je méně časté přijít do styku přímo s hardwarem bez podpory od výrobce. Tato praxe je podobná dnešním vestavěným systémům. \n\nThomas Fenwick a James Goodnow II byly dva hlavní vývojáři Aztec-C. Fenwick se později stal podivuhodně autorem Microsoft Windows CE jádra nebo také nazvaného NK (\"New Kernel\").\n\nHistorie křížové kompilace u firmy Microsoft sahá do počátku 80. let 20. století. Křížová kompilace byla využívána při přechodu z Lattice C na Microsoft C. Koncem 80. let 20. století začalo mnoho vývojářů přecházet k používání programovacího jazyka Microsoft C a ještě více následovalo během vývoje Microsoft Windows až do současného stavu. Objevily se produkty jako Clipper a později Clarion, které umožňovaly jednoduchý vývoj databázových aplikací za použití techniky křížení jazyků tím, že dovolovaly, aby část jejich programů byla kompilovatelná v jazyce C.\n\nV roce 1987 byla vydána verze jazyku Microsoft C 5.1, která nabízela „cross-language“ vývojové prostředí (křížení jazyků) v MS DOSu. 16bitový objektový kód psaný v Jazyce symbolických adres a také v jiných jazycích Microsoftu, jako Fortran, QuickBASIC a Pascal, mohl být poté spojen do jednoho programu v procesu zvaném „Mixed Language Programming“ – programování za použití více různých jazyků a nyní také „InterLanguage Calling“ – mezijazykové volání. Kód v jazyce C musel být napsán tak, aby při překladu procházel své proměnné v obráceném pořadí, než jak byly uloženy na zásobníku a aby vracel jejich hodnoty zpět na zásobník, nikoli do procesorového registru. Byla zde i jiná pravidla programování, aby bylo možné primět různé programovací jazyky spolupracovat, nicméně toto konkrétní pravidlo přetrvalo celým vývojem křížení jazyků, který pokračoval skrze 16bitové a 32bitové verze Windows až dodnes. Je známé jako „volací konvence Pascalu“ (Pascal Calling Convention), ale je tak běžně používané, že je bráno jako samozřejmé a jeho přesný název je užíván zřídka.\n\nBěhem 90. let se Microsoft s začínající verzí MSC 6 zaměřil na Windows, ale také OS/2 a vývoj GUI programů. Například API pro Windows 3.x bylo napsáno pomocí MSC 6. Tato verze byla také rozšířena o lepší podporu 32bitových záležitostí. Pro křížení programů s 16bitovými a 32bitovými instrukcemi byla představena technika zvaná Thunk. Podpora MS DOSu a programování 16bitového kódu pokračovala až do verze MSC 8.00c, která byla svázána s Microsoft C++ a Microsoft Application Studio 1.5, předchůdcem Microsoft Visual Studia.\n\nV roce 2001 vyvinul Microsoft Common Language Runtime (CLR), což vytvořilo jádro pro jejich .NET překladač ve Visual Studiu IDE. Tato vrstva (CLR), která je v API operačního systému, umožňuje míchání různých programovacích jazyků přes různé platformy, na kterých ovšem běží Windows. Ve vývojovém nástroji Microsoft Visual Studio je také možno vytvářet a kompilovat programy i pro mobilní platformu Windows Mobile na procesorech ARM. Runtime non-Windows operačních systémů (včetně Linuxu), jako například Mono, samozřejmě poskytují kompatibilitu pro křížově překládané .NET programy.\n\n"}
{"id": "426523", "url": "https://cs.wikipedia.org/wiki?curid=426523", "title": "Jízdní doba", "text": "Jízdní doba\n\nJízdní doba je časový úsek, který potřebuje dopravní prostředek pro překonání vzdálenosti mezi dvěma sousedními body (např. zastávkami, dopravnami apod.) na určené trase dopravního prostředku. Součet jízdních dob mezi výchozím a cílovým bodem jízdy dopravního prostředku se nazývá celková jízdní doba. Určení jízdních dob je potřebné pro přípravu grafikonu dopravy nebo jízdního řádu.\n"}
{"id": "426525", "url": "https://cs.wikipedia.org/wiki?curid=426525", "title": "Vilma Kadlečková", "text": "Vilma Kadlečková\n\nVilma Kadlečková, vlastním jménem Vilma Klímová (* 27. května 1971 Praha) je česká spisovatelka science fiction a fantasy, příznivkyně fandomu.\n\nNarodila se v Praze. Absolvovala střední ekonomickou školu a obor vědecké informace a knihovnictví na Filozofické fakultě Karlovy univerzity. Studium zahradní architektury na MZLU Brno z rodinných důvodů nedokončila. Je vdaná za Martina Klímu (od r. 1994), dívčí jméno Kadlečková používá jako literární pseudonym. Má tři dcery (Hedviku, Alžbětu, Karolínu Uršulu). Po letech strávených v Brně a kratším pobytu v Anglii žije v Praze.\nPočátkem 90. let spolupracovala na vzniku hry Dračí doupě, při založení klubu Hexaedr a v nakladatelství Altar. Poté nastoupila jako redaktorka do nakladatelství Harlequin. Od narození dětí pracuje z domova jako překladatelka.\n\nJejí povídky se začaly objevovat ve fanzinech a v literárních soutěžích SF klubů v roce 1987 (zvítězila např. v soutěžích O nejlepší fantasy, O stříbřitělesklý halmochron, Huňáč zelený, Cena Karla Čapka). Na počátku devadesátých let v rychlém sledu vydala několik knih, ale poté se na dlouhou dobu odmlčela. Od roku 2007 znovu publikuje.\n\nVětšina jejích prací náleží k cyklu 'Legendy o argenitu'. Jsou to příběhy na rozhraní science fiction a fantasy ('science fantasy', 'psychotronická science fiction'), mapující budoucí historii vesmíru, který je podobný našemu, ale existuje v něm 'argenit': fiktivní nerost, sloužící jako zdroj energie lidem s psychotronickými schopnostmi. Součástí cyklu jsou například romány Na pomezí Eternaalu, Meče Lorgan, Stavitelé věží a další novely a povídky. Motiv argenitu se projevuje i v prozatím nedokončené šestidílné sáze Mycelium.\nAutorka se věnuje také fantasy (částečně sbírka Jednou bude tma, román Pán všech krůpějí, novela O snovačce a přemyslovi). Podílela se na projektu Tajná kniha Šerosvitu.\nPovídky bez SFF motivů píše výjimečně (Elixír stáří – In: O čem ženy píší, IFP Publishing 2008).\n\nAktivně se zapojovala do různých aktivit tohoto hnutí. Od roku 1987 začala uveřejňovat své sci-fi povídky v různých fanzinech, účastnila se klubových literárních soutěží a Parconů, společenských zábav sci-fi hnutí. Povídky oceněné v soutěžích byly později otištěny v různých časopisech..\n\n\na různé ceny z amatérských literárních soutěží na konci osmdesátých let\n\n"}
{"id": "426532", "url": "https://cs.wikipedia.org/wiki?curid=426532", "title": "Fed Cup 2009 – Americká zóna", "text": "Fed Cup 2009 – Americká zóna\n\nAmerická zóna je jednou ze tří oblastních zón Fed Cupu.\n\n\n\n\n"}
{"id": "426534", "url": "https://cs.wikipedia.org/wiki?curid=426534", "title": "Jízdní pruh pro cyklisty", "text": "Jízdní pruh pro cyklisty\n\nJízdní pruh pro cyklisty, zkráceně \"cyklopruh\" je typ liniového dopravního opatření sloužícího k integraci cyklistů do hlavního dopravního prostoru. V České republice jej lze vyznačit jako vyhrazený jízdní pruh pro cyklisty a nebo ochranný jízdní pruh pro cyklisty.\n\nCyklistický jízdní pruh se z hlediska způsobu vyznačení i z hlediska pravidel provozu zásadně liší od jízdního pásu v přidruženém prostoru, který je označen jako stezka pro cyklisty a zpravidla od vozovky oddělený výškově (obrubníkem) nebo pásem zeleně podobně jako chodník. Za vyhrazený cyklistický jízdní pruh se nepovažuje ani pruh pro cyklisty vyznačený na stezce pro chodce a cyklisty.\n\nJízdní pruh pro cyklisty se obvykle zřizuje tam, kde není možné nebo vhodné zřídit oddělenou stezku pro cyklisty a/nebo kde by se cyklista zpravidla pohyboval automaticky v případě společného provozu (tedy i bez jejich realizace). Zpravidla je značen při pravém okraji vozovky. V některých městech je cyklistům povoleno užívání jízdního pruhu vyhrazeného pro hromadnou dopravu (autobusy, případně trolejbusy). Z hlediska prostorového řešení by rovněž bylo výhodné zřizovat společné jízdní pruhy pro cyklisty a motocyklisty, avšak protože v současné době je cyklistická doprava podporována především v rámci zklidňování dopravy, nebývají motocyklisté do opatření zahrnováni.\n\nZvláštním použitím cyklistického jízdního pruhu je jednosměrná komunikace s obousměrným provozem cyklistů, t. j. komunikace, v níž pro jeden směr je jízdní pruh standardní šířky sdílený cyklisty i motorovými vozidly a v druhém směru může být užší jízdní pruh pro cyklisty (tzv. cykloobousměrky).\n\nNa křižovatkách může být pro cyklisty zřízen tzv. cyklobox, vyčkávací prostor pro cyklisty vytvořený předsunoutou stopčárou pro ostatní vozidla. Odbočování z vyhrazeného jízdního pruhu je na některých místech řešeno tzv. nepřímým odbočením (tzv. tah koněm), tedy buď společným odbočovacím pruhem pro cyklisty (cyklista se pak nemusí řadit do levé části vozovky) nebo tak, že odbočovací pruh pro odbočení cyklistů vlevo se nachází vpravo od průběžného cyklistického pruhu. Pravidla silničního provozu s takovým řešením nepočítají a neupravují je.\n\nZ hlediska psychologického působení na jednotlivé účastníky provozu integrační opatření především napomáhají lepšímu vzájemnému vnímání cyklistů a řidičů motorových vozidel, předvídatelnějšímu chování, lepšímu vnímání společného dopravního prostoru a orientaci, vizuálním přerozdělením prostoru zklidňují provoz a v mnoha situacích tím usnadňují průjezd všem účastníkům silničního provozu. Z hlediska prostorového je při správné realizaci vhodně vybraných integračních opatření zaručen bezpečný a plynulý průjezd cyklistů a oproti běžnému společnému provozu jsou jasně garantovány nezbytné návrhové parametry, především šířkovým uspořádáním průjezdných profilů a bočních bezpečnostních odstupů. \n\nPři špatném provedení hrozí kolize s kanálovými vpustmi a štěrkem při okraji vozovky. Potenciálně nebezpečný může být souběh s parkovacím pruhem a narušování průjezdu překážkami (neoprávněné parkující vozidla, odpadové kontejnery, skládky materiálu atd.). \n\nPro zřizování vyhrazených jízdních pruhů pro cyklisty vytvořila legislativní prostor vyhláška č. 30/2001 Sb. tím, že s účinností od 31. ledna 2001 umožnila vyznačit vyhrazený jízdní pruh pro jiný druh vozidla (než autobus MHD nebo trolejbus, což byla do té doby jediná možnost) nebo pro určitý účel. Na Slovensku ještě vyhláška č. 225/2004 Z. z. z 29. března 2004 v příloze, díl II. článek 4 odst. 41, neumožňovala vyhradit jízdní pruh pro jiná vozidla než autobusy MHD a trolejbusy. Ochranný pruh pro cyklisty (z hlediska zákona jen jako „jízdní pruh pro cyklisty“) byl v české legislativě zaveden 20. února 2016 novelou zákona č. 361/2000Sb., o provozu na pozemních komunikacích. Provedení jednotlivých opatření řeší Technické podmínky TP179, které nabyly platnosti dnem 1. června 2017.\n\nVyhrazené jízdní pruhy se označují svislou dopravní značkou IP 20a a vodorovným dopravním značením se symbolem jízdního kola V14 a od ostatního provozu se oddělují podélnou čárou souvislou nebo přerušovanou šířky 0,25m. Platnost svislé dopravní značky vyhrazující jízdní pruh končí na vzdálenější hranici nejbližší následující křižovatky, pokud není dříve ukončena dopravní značkou IP 20b „Konec vyhrazeného jízdního pruhu“, IP 16 nebo IP 17 „Uspořádání jízdních pruhů“, IP 18a „Zvýšení počtu jízdních pruhů“, IP 18b „Snížení počtu jízdních pruhů“, IP 18c „Jízdní pruh pro pomalá vozidla“ nebo IP 19 „Řadicí pruhy“. Provoz v jízdním pruhu lze omezit nebo vyhradit také například dopravní značkou „omezení v jízdním pruhu“. Podobně lze určení jízdních pruhů vyznačit také na dopravních značkách, které určují uspořádání jízdních pruhů před křižovatkou. V prostoru křižovatky se vyhrazené jízdní pruhy značí jen vodorovným značením. V rizikových úsecích se pro zvýraznění mohou podbarvit červenou barvou. \n\nZe všech liniových opatření jsou vyhrazené pruhy pro cyklisty prostorově nejnáročnější. Nelze zde počítat s pojížděním jinými vozidly a základní šířka je 1,5 m pro cyklopruh a 3,25 m pro přilehlý jízdní pruh.\n\nOchranné jízdní pruhy pro cyklisty se označují pouze vodorovným dopravním značením se symbolem jízdního kola V14 a od ostatního provozu se oddělují podélnou čárou přerušovanou šířky 0,125 m. Barevně se zpravidla nepodbarvují. Jsou prostorově úspornější, počítá se zde s pojížděním jinými vozidly, které se nevejdou do přilehlého jízdního pruhu. Základní šířka je 1,5 m pro cyklopruh a 2,5 m pro přilehlý jízdní pruh. Zákon č. 361/2000 Sb hovoří o ochranném jízdním pruhu pro cyklisty jen jako o „jízdním pruhu pro cyklisty“. \n\nKilometry těchto pruhů byly od zavedení vyznačeny v Praze, nebo například v Břeclavi a Brně.\n\nKromě jízdních pruhů pro cyklisty začaly být (například v Praze roku 2009) značeny na vozovkách i tzv. piktogramové koridory pro cyklisty. Ty mají pouze doporučující a výstražný charakter, cyklisté nemají povinnost je využívat a ostatní řidiči nemají zakázáno na ně vjíždět. Cyklisté nemají přednost před vozidly, která při odbočení koridor přejíždějí. Používají se v případech, kdy pro zřízení řádného pruhu pro cyklisty není na vozovce dostatek místa, avšak šířka jízdního pruhu umožňuje souběžnou jízdu automobilů a cyklistů, popřípadě jako doplňkové značení propojující jízdní pruhy pro cyklisty nebo vyznačující způsob jízdy cyklistů ve společném vyhrazeném pruhu pro cyklisty a autobusy. Vyhláška č. 247/2010 Sb. toto značení oficiálně zavedla s účinností od 15. září 2010 pod názvem V 20 Piktogramový koridor pro cyklisty (do té doby bylo toto značení považováno za variantu značky V 15 Nápisy na vozovce).\n\nPrvní pražský cyklopiktokoridor byl vyznačen ve Vršovické ulici mezi ulicemi U Vršovického nádraží a Sportovní v květnu 2009, v letech 2009 a 2010 byly vyznačeny další v ulicích Vršovická a V Olšinách, Vinohradská, Černokostelecká, Terronská, Koněvova, Jugoslávských partyzánů, Milady Horákové, Dukelských hrdinů a nábřeží Kapitána Jaroše, Střešovická, Na Petřinách, Tupolevova, Českomoravská, Rohanské nábřeží a Vrbova.\n\nPo zavedení ochranného pruhu pro cyklisty se počítá s postupným nahrazováním piktokoridorů v mimokřižovatkových úsecích ochrannými cyklopruhy.\n\nPodle § 14 zákona č. 361/2000 Sb., o provozu na pozemních komunikacích, mohou ostatní vozidla na vyhrazený jízdní pruh vjíždět nebo jej přejíždět jen ve vyjmenovaných případech a jejich řidiči přitom nesmí ohrozit ani omezit v jízdě vozidlo jedoucí ve vyhrazeném jízdním pruhu. Na ochranný jízdní pruh pro cyklisty mohou řidiči v podélném směru vjíždět i tehdy, není-li přilehlý jízdní pruh pro toto vozidlo dostatečně široký. Při vjíždění na jízdní pruh pro cyklisty nesmí řidič ohrozit cyklistu jedoucího v tomto pruhu. Podle § 21 odst. 5 musí odbočující řidič dát přednost vozidlům ve vyhrazeném jízdním pruhu a cyklistům v jízdním pruhu pro cyklisty. V tom je zásadní rozdíl mezi jízdním pruhem pro cyklisty a světelnými signály neřízeným přejezdem pro cyklisty , protože na takovém přejezdu pro cyklisty cyklisté tímto způsobem chráněni nejsou.\n\nPřejíždí-li řidič z vyhrazeného jízdního pruhu do přilehlého jízdního pruhu, jsou řidiči v tomto jízdním pruhu povinni mu to umožnit, on je však nesmí ohrozit. Kdyby byl vyhrazený jízdní pruh pro cyklisty vyznačen na tramvajovém pásu (což by ovšem v praxi bylo nevhodné), měl by i cyklista, který by z takového jízdního pruhu odbočoval, přednost před souběžně jedoucími vozidly za obdobných podmínek jako tramvaj.\n\nPravidla silničního provozu obecně předpokládají, že souběžně jedoucí vozidla při odbočování nekříží svoje směry jízdy. Proto není stanovena pro tyto případy přednost v jízdě. Jedinou výjimkou je, že nesmí být zleva předjížděno vozidlo, které při odbočování vlevo musí zajet k pravém okraji vozovky: pokud však v obci jedou vozidla v jednom z vyznačených jízdních pruhů rychleji než vozidla v jiném jízdním pruhu, nepovažuje se to za předjíždění, takže na odbočování z vyhrazeného jízdního pruhu pro cyklisty se tato úprava nevztahuje.\n\nProvoz ve vyhrazeném jízdním pruhu pro cyklisty a jízdním pruhu pro cyklisty může být řízen buď běžnou světelnou signalizací pro silniční vozidla, nebo speciálními světelnými signály pro cyklisty. Mohou být použita také plná kruhová světla s dodatkovou tabulkou s vyobrazením cyklisty.\n\nVe vyhrazeném jízdním pruhu a jízdním pruhu pro cyklisty je podle § 27 odst. 1 písm. i) zák. č. 361/2000 Sb. zakázáno zastavení a stání (a to všem, tedy jak cyklistům, tak i motoristům).\n\nVyhrazený jízdní pruh pro cyklisty mohou, podobně jako stezku pro cyklisty, užívat kromě cyklistů (za něž jsou považováni i jezdci na koloběžce) podle § 57 odst. 7 zákona č. 361/2000 Sb. také osoby na lyžích, kolečkových bruslích nebo obdobném sportovním vybavení. Může být ale výkladově sporné, zda i na ně se v plném rozsahu vztahuje právo přednosti před odbočujícími vozidly přejíždějícími vyhrazený jízdní pruh a právo nebýt vozidly vjíždějícími na vyhrazený jízdní pruh omezeni v jízdě ani ohroženi. Jízdní pruh pro cyklisty mohou užívat pouze cyklisté. \n\nV Praze začaly být intenzivněji zřizovány jízdní pruhy pro cyklisty kolem roku 2007.\n\nOd května 2009 bylo v Praze určení vyhrazených jízdních pruhů pro autobusy Pražské integrované dopravy rozšířeno i na jízdní kola a taxi například v ulicích Českobrodská, Duškova, Horňátecká, Vrchlického, Vysočanská a Zálesí. Vodorovné značení těchto pruhů bylo upraveno léta 2009.\n\n\n"}
{"id": "426535", "url": "https://cs.wikipedia.org/wiki?curid=426535", "title": "Kostel svatého Jakuba Většího (Dolní Moravice)", "text": "Kostel svatého Jakuba Většího (Dolní Moravice)\n\nŘímskokatolický kostel svatého Jakuba Většího v Dolní Moravici je klasicistní stavbou z let 1795-1796. Při výstavbě byla ponechána věž a presbytář původního gotického kostela, údajně z roku 1595. Nový kostel je tak orientován severo-jižně. Kostel je zapsán na seznamu kulturních památek České republiky.\n"}
{"id": "426536", "url": "https://cs.wikipedia.org/wiki?curid=426536", "title": "Pelecanimimus", "text": "Pelecanimimus\n\nPelecanimimus, (\"napodobitel pelikána\") byl rod vývojově primitivního \"pštrosího\" dinosaura (ornitomimosaura). Žil v období spodní křídy (asi před 128 miliony let) na území dnešního Španělska (provincie Cuenca, lokalita Las Hoyas).\n\nNa rozdíl od svých mnohdy bezzubých příbuzných vykazoval tento rod velké množství zubů (až 220) v ústní dutině. Jediný dosud objevený jedinec byl popsán podle přední části kostry v roce 1994. Dosahoval jen malých rozměrů, jeho délka dosahovala asi 1,8 až 2,5 metru a hmotnost zhruba 30 kilogramů. Zdá se, že tento rychle běhající dvounohý dinosaurus byl všežravý. Zajímavé je, že v krční části páteře byl v místě hrdelní oblasti objeven pozůstatek jakéhosi hrdelního vaku, sloužícího zřejmě podobným způsobem jako u pelikána. Je také pravděpodobné, že zaživa byl tento teropod alespoň zčásti opeřený. Typovým druhem je \"P. polyodon\" (druhové jméno lze přeložit jako \"mnohozubý\").\n\n\n"}
{"id": "426539", "url": "https://cs.wikipedia.org/wiki?curid=426539", "title": "Piti Piti Pa", "text": "Piti Piti Pa\n\nPiti Piti Pa (1970) je francouzsko-italská komedie v hlavní roli s Louisem de Funèsem.\n\nDívčí taneční skupina pod vedením slavného manažera a choreografa \"Evanse\" slaví úspěchy po celém světě. Uhlídat tento rej krasavic je pro Evanse úkol vskutku heroický. Snad proto u něj platí cosi o tom, že účel světí prostředky. Musí totiž udržet nejen profesionální kázeň, ale především i kázeň morální.\n\nMuži, to je hlavně sex – vztah – manželství – dítě a z toho pak pro dívku znamená konec taneční kariéry. Pro Evanse to znamená hledání nové tanečnice a pro soubor narušení disciplíny. I nová tanečnice však tají, že má dítě u chůvy v Římě, a samozřejmě je navštíví uprostřed úspěšného turné zde. Protože chůva se o děcko nemůže dál starat, tanečnice spolu s kolegyněmi řeší, kam s dítětem. A napadne je podstrčit Evansovi s patřičným průvodním dopisem, že se jedná o hřích jeho synovce... Zděšení zavládne, nejen když Evans najde ve svém pokoji nemluvně, ale když se synovec přizná, že skutečně zde během předchozího turné zplodil děcko. A tak děcka jsou tu najednou dvě! Co teď? Je třeba zachovat chladnou hlavu a hlavně: udržet si autoritu v dívčím souboru.\n\nVedle Louis de Funèse si zde zahrál roli synovce Funèsův vlastní syn Olivier. Kromě Paula Preboista zde ovšem další obvyklý Funèsův herecký ansámbl není.\n\nFunès ve filmu \"Piti piti Pa\" překvapil nejen svým mistrovstvím vyprávět \"pohádky\", ale především svým perfektním tanečním uměním, založeným na originální a ve své době velmi avantgardní hudbě.\n\nHudbu k filmu zkomponoval předčasně tragicky zesnulý skladatel François de Roubaix 1939–1975. Byl to experimentátor se zvuky, s hudbou a jako první zapojil do hudby syntetizátory. Dodnes je ceněným skladatelem a hudba \"Piti Piti Pa\" patří k tomu nejlepšímu co složil.\n"}
{"id": "426541", "url": "https://cs.wikipedia.org/wiki?curid=426541", "title": "Rinčengín Barsbold", "text": "Rinčengín Barsbold\n\nRinčengín Barsbold () (* 21. prosince 1935, Ulánbátar) je přední mongolský paleontolog a geolog, zabývající se především druhohorními obratlovci. Je znám zejména svým významným podílem na prozkoumání dinosauřích fosílií v mnoha lokalitách pouště Gobi.\n\nOd 90. let je také jedním z předních odborníků na opeřené dinosaury a původ ptáků. Sám popsal asi 8 nových rodů dinosaurů a 6 vyšších taxonomických jednotek (čeledí a podřádů). Dva rody dinosaurů byly dokonce pojmenovány na jeho počest - \"Barsboldia\" (1981) a \"Rinchenia\" (2004). Také sauropod \"Abdarainurus barsboldi\" nese v druhovém jméně poctu tomuto paleontologovi.\n\n"}
{"id": "426542", "url": "https://cs.wikipedia.org/wiki?curid=426542", "title": "Ješek Puška z Kunštátu a Otaslavic", "text": "Ješek Puška z Kunštátu a Otaslavic\n\nJešek Puška z Kunštátu a Otaslavic (před 1368–1406) byl moravský šlechtic z lysické větve rodu pánů z Kunštátu.\n\nJeho otcem byl Kuna z Kunštátu a Lysic, který vystavěl hrad Rychvald. Ješek Puška, o němž je první zmínka v písemných listinách uvádí roku 1368, tento hrad sdílel společně s dalšími třemi bratry a psal se zpočátku s přízviskem \"z Rychvadu\"\".\" Sňatkem s Annou z Otaslavic však Ješek Puška roku 1373 vyženil spodní hrad v Otaslavicích s dalšími majetky. Horní hrad držel Mikuláš z Otaslavic, který si vzal za ženu Ješkovu sestru Skonku. \n\nJešek Puška vstoupil do služeb mladšího moravského markraběte Prokopa, který mu udělil v léno hrad Plankenberk. V roce 1386 se ale přiklonil k jeho staršímu bratru Joštovi, což ho vyneslo o dva roky později do funkce moravského zemského hejtmana. Roku 1400 vedl Ješek Puška předběžné konzultace, které měly vést k ukončení moravských markraběcích válek, ale poté se z vrcholné politiky vytratil. \n\nJešek se snažil postupně rozšiřovat své panství a přikupoval další vsi. Smůlu měl v tom, že hrad Vícov, ležící nedaleko Otaslavic, vlastnil společně s Janem Ozorem z Boskovic, který stál v opozici vůči staršímu moravskému markraběti Joštovi. V roce 1389 byl při trestné výpravě proti Ozorovým hradům dobyt také Vícov. Téhož roku koupil Ješek Puška značný podíl Čech pod Kosířem a roku 1391 hrad Doubravici a doubravické panství. \n\nZemřel roku 1406. Ještě za svého života rozdělil majetek mezi své dva syny (nejmladší z nich Půta zemřel předčasně roku 1398). Nejstarší Jan Puška (před 1392–1425) získal hrad v Otaslavicích, Heralt (před 1392 – po 1419) získal Čechy a Doubravici.\n"}
{"id": "426549", "url": "https://cs.wikipedia.org/wiki?curid=426549", "title": "Saskia De Coster", "text": "Saskia De Coster\n\nSaskia de Costerová (* 1976) je vlámská spisovatelka, scenáristka a redaktorka.\n\nNarodila se v zimě roku 1976. Píše už od dětství, když jí bylo 11 let, získala první ocenění v národní soutěži „Mladý Novinář“ („Junior Journalist“). V letech 1994–1998 studovala germanistiku na Katolické univerzitě v Lovani (KUL). O rok později pak absolvovala magisterský obor literární věda, na stejné univerzitě.\n\nDebutovala v roce 2000 v časopisu \"Nieuw Wereldtijdschrift\" (který později zanikl) povídkou \"Onder elkaar\" (Mezi sebou), která pojednávala o úpadku podivné rodiny. Současně se věnovala výtvarnému umění a tvorbě videoartu. Vedle toho i přispívala do knižní přílohy vlámského deníku \"De Morgen\".\n\nV roce 2002 vyšel její první román pod názvem \"Vrije val\" (Volný pád). Román popisuje příběh obrynĕ Charlotte a hubeného chlapečka Atlantis, který si neví se sebou rady. Spolu procestují celý svět na lodi a prožijí různé zážitky. Kritika ho přijala téměř jednoznačně kladně. Ve stejném roce redakce literárního časopisu \"Brakke Hond\" zařadila De Costerovou mezi nové vlámské talenty ve sborníku \"Mooie jonge honden\" (Krásní mladí psi). Kromě toho, že píše romány, také pravidelné publikuje sloupky v periodickém tisku (mimo jiné přispívá do deníku \"De Morgen\" a \"De Standaard\"). Navíc píše scénáře pro divadelní společnosti a pracuje jako písňová textařka. Je členkou redakce literárního časopisu \"DWB\" (Dietsche Warande & Belfort), což je nejstarší vlámský literární časopis.\n\nV roce 2004 představila svůj druhý román \"Jeuk\" (Svědění), který pojednává o bastardovi Borisovi a jeho mluvící kryse. Oba mají za cíl ztrpčovat Borisovu nevlastnímu bratru život. O dva roky později vyšel \"Eeuwige roem\" (Věčná sláva). V kterém se může čtenář seznámit s věštcem Lou a se zpěvačkou Julie. V roce 2007 měla pak velký úspěch se čtvrtým románem \"Held\". Za něj de Costerová získala cenu “Cutting Edge Award 2007” za nejlepší román v nizozemském jazyce. Held se opírá o příběh dvou osamělých dětí, devítileté Lien a jejího nepřítele/kamaráda autistického chlapce Marcuse. I když Lien cítí k tomu chlapci odpor, současně ji přitahuje. V roce 2008 byl román \"Held\" přeložen do češtiny pod názvem \"Hrdina\" .\n\nJejími velkými vzory jsou spisovatelé Vladimir Nabokov a Virginia Woolfová. Nepřekvapuje proto, že se literární tvorba de Costerové vyznačuje důrazem na formu na úkor sevřeného příběhu či psychologického prokreslení postav. Bývá přirovnávána také k anglické spisovatelce Jeanette Wintersonové.\n\n\n2008 \"Hrdina\" z nizozemského originálu \"Held\", přel. Magda de Bruin–Hüblová, Pistorius & Olšanská\n\n"}
{"id": "426550", "url": "https://cs.wikipedia.org/wiki?curid=426550", "title": "Otaslavice (hrad)", "text": "Otaslavice (hrad)\n\nOtaslavice jsou zbytky středověkého hradu, nacházející se na skalním ostrohu nad Drahanským potokem v obci Otaslavice. Jedná se vlastně původně o hradní dvojici s viditelnými zbytky znaku pánů z Kunštátu. Horní hrad, dnes již úplně zaniklý a téměř zcela pohlceny v zástavbě místní části „Sýpky“, vévodil Horním Otaslavicím, dolní hrad, z něhož zbyla polovina bergfritu (válcové věže, pocházející ze 13. století), dominoval Dolním Otaslavicím. Důvodem pro dva hrady bylo rozdělení obce mezi dvě dominia, které trvalo až do roku 1590.\n\nRod z Otaslavic je zmiňován od roku 1279, první zmínka o hradu pochází z roku 1353. Roku 1373 vyženil dolní hrad Ješek Puška z Kunštátu, jeho sestra Skonka si vzala majitele horního hradu Mikuláše z Otaslavic. Za husitských válek byl hrad dobyt buď v roce 1423 husitským vojskem Bořka z Miletína, nebo o rok později katolickým vojskem vévody Albrechta. Byl rozbořen a nebyl již obnoven. Z celé stavby zbyla polovina věže vysoká 12 metrů.\n\nJeho zbytky jsou chráněny od roku 1973 jako kulturní památka.\n\nPřes hrad prochází zelená turistická značka, která začíná v Otaslavicích na návsi a pokračuje přes Myslejovice a Alojzov až do Plumlova. Zbytky hradu jsou volně přístupné, z místa je výhled na obec a okolí.\n\nHrad leží na skalním ostrohu, který obtéká potok Brodečka, jenž přítéká od západu, stáčí se na sever, hrad obkrouží a teče dále na jih.\n\n"}
{"id": "426553", "url": "https://cs.wikipedia.org/wiki?curid=426553", "title": "Skalník (Cotoneaster)", "text": "Skalník (Cotoneaster)\n\nSkalník (\"Cotoneaster\") je rod stálezelených nebo opadavých keřů, méně často stromů, z čeledi růžovitých. Zahrnuje dle různých pojetí 50–90–300 druhů rostoucích v palearktické oblasti severní polokoule, tedy v Eurasii a severní Africe, s největším druhovým bohatstvím v Číně a Himálaji. Dva druhy jsou původní i v ČR, dalších několik zde příležitostně zplaňuje. Patří k velice často pěstovaným okrasným dřevinám.\n\nJedná se o vzrůstově spíše menší, bohatě větvené, beztrnné dřeviny. Většina druhů jsou keře vzpřímeného nebo poléhavého vzrůstu, několik zástupců jsou malé stromy (např. \"Cotoneaster frigidus\"). Kořenový systém je spíše povrchový, přizpůsobený konkrétnímu stanovišti. Skalníky mají dvojí typ větvičekː prodlužovací, které zajišťují růst, a zkrácené, nesoucí květy a plody; větve tak často formují strukturu \"rybí kostry\". Listy jsou jednoduché, střídavě postavené, celokrajné, vejčitého, obvejčitého nebo kopinatého tvaru, podle druhu 1-12 cm dlouhé a 1-10 cm široké, s opadavými palisty.\n\nDrobné bílé, narůžovělé nebo růžové pětičetné květy mající 5–10 mm v průměru jsou oboupohlavné a vyrůstají jednotlivě, po dvou či po třech a nebo v chudých či bohatých chocholících, někdy převislých. Semeník je spodní, kalich je zformován v češuli, kališní cípy vytrvávají na plodu. Plody jsou malé (5–12 mm) červené, oranžové, fialové nebo černé malvice, kulovitého nebo soudkovitého tvaru, s peckovitým endokarpem obsahujícím 1-3 semena. Plody některých druhů jsou jedlé, jiné se uvádí jako mírně jedovaté.\n\nSkalníky vesměs preferují dostatek slunce, stálezelené druhy rostou i v polostínu. Vyžadují propustné, sušší a lehčí půdy, na živiny nejsou příliš náročné. Jsou odolné vůči zakouřenému průmyslovému prostředí. Druhy s přitisklým, poléhavým habitem jsou domovem ve vysokých horách (v Himálaji až 4000 m n. m.), zatímco mohutnější druhy obývají lesy a křoviny nižších poloh.\n\nAreál rozšíření rodu zahrnuje palearktickou oblast severní polokoule, kde se vyskytují od severní Afriky přes Evropu, Malou a Střední Asii a Himálaj až po Čínu (zde roste největší počet druhů – až 59, z toho 37 endemických) a jihovýchodní Asii; přirozeně chybí v Japonsku a v Severní Americe. V Česku jsou původní skalník celokrajný a černoplodý, některé pěstované druhy (skalník Dielsův, rozkladitý, lesklý, puchýřnatý a další) zde příležitostně zplaňují.\n\nKvěty skalníků jsou hojně navštěvovány včelami a jiným opylujícím hmyzem, takže jsou v některých oblastech (např. na Britských ostrovech) využívány jako včelí pastva. Plody jsou požírány ptactvem, což přispívá k šíření semen.\n\nRod patří v rámci čeledi růžovitých do podčeledi \"Amygdaloideae\" (dříve \"Spiraeoideae\") a tribu \"Maleae\". Nejbližšími příbuznými rody jsou hloh (\"Crataegus\"), hlohyně \"(Pyracantha\"), blýskalka (\"Photinia\") a jeřáb (\"Sorbus\"). Počet popisovaných druhů kolísá mezi 50 až 300 vzhledem k existenci množství apomiktických mikrodruhů, které jsou některými autory považovány za samostatné druhy, jinými za pouhé variety. Rod bývá dělen do dvou sekcíː\n\n\nMezi jednotlivými druhy i napříč sekcemi dochází k časté hybridizaci, což značně komplikuje určení i systematické zařazení.\n\nOdborný název \"Cotoneaster\" byl vytvořen z latinského slova \"cotoneum\" (kdoule) příponou \"-aster\" (připomínající něco).\n\n\n\n\nSkalníky patří k velmi často pěstovaným okrasným dřevinám s všestranným využitím a pro tento účel bylo vyšlechtěno množství kultivarů a kříženců. Jejich hlavním estetickým účinkem je olistění (u opadavých druhů zvláště na podzim, kdy se barví do nápadných žlutých, oranžových, červených nebo červenohnědých barev, u stálezelených po celý rok) a dále nápadné barevné plody. Dekorativní je též kvetení drobnými, ovšem nepříliš příjemně aromatickými kvítky.\n\nLze je použít ke zpevnění svahů, ozelenění okrajů chodníků a cest, jako živé ploty či kulisové výsadby, hodí se na skalky i vřesoviště. Poléhavé druhy jsou pěstovány jako půdopokryvné dřeviny a jako náhrada trávníku, vzrůstnější i jako solitéry. Drobnější druhy se hodí pro přenosnou výsadbu do nádob i na tvorbu bonsají. Mají vesměs velmi dobrou regenerační schopnost, takže se dobře tvarují a i po radikálním zmlazení znovu obrůstají.\n\n"}
{"id": "426559", "url": "https://cs.wikipedia.org/wiki?curid=426559", "title": "Jan Nepomuk Polášek", "text": "Jan Nepomuk Polášek\n\nJan Nepomuk Polášek (16. dubna 1873, Frenštát pod Radhoštěm – 3. dubna 1956, Valašské Meziříčí) byl pedagog, hudební skladatel a sběratel lidových písní na Valašsku.\n\nStudoval varhanickou školu u Leoše Janáčka v Brně, hudební pedagogické kurzy absolvoval ve Vídni u dvorního kapelníka J. Böhma, státní zkoušky z varhan, klavíru, sóĺového a sborového zpěvu dokončil v Praze roku 1902 u prof. Otakara Ševčíka.\n\nPo studiích učil na valašskomeziříčském gymnáziu, učitelském ústavu a ve vlastní hudební škole. Sběru lidových písní, na nějž mu opakovaně vymohl stipendiem Leoš Janáček, se věnoval spolu se svým žákem a pozdějším kolegou Arnoštem Kubešou. Spolu nasbírali na 4 000 lidových písní, popěvků a tanců ze všech koutů Valašska. J. N. Polášek upravoval, harmonizoval písně a skládal pro sólový hlas i sborový zpěv. Aktivně komponoval hudbu k divadelním hrám, uváděným převážně na sokolské scéně, věnoval se též symfonickým básním, operám a operetám. Ve volném čase se vášnivě věnoval rybaření, jemuž věnoval 2 publikace.\n\nJe pohřben na Valašském Slavíně v Rožnově pod Radhoštěm.\n\nMiloš Kašlík o J. N. Poláškovi napsal: \n\n\n\n"}
{"id": "426560", "url": "https://cs.wikipedia.org/wiki?curid=426560", "title": "Changchengopterus", "text": "Changchengopterus\n\nChangchengopterus je rod svrchnojurského ramforynchoidního ptakoještěra, jehož fosílie byly objeveny v čínské provincii Che-pej. Typový druh \"C. pani\" byl popsán v roce 2009. Fylogenetická analýza prokázala, že šlo o vývojově primitivního ptakoještěra, příbuzného staršímu evropskému rodu \"Dorygnathus\".\n\n"}
{"id": "426561", "url": "https://cs.wikipedia.org/wiki?curid=426561", "title": "Plankenberk", "text": "Plankenberk\n\nPlankenberk je zaniklý hrad, jehož nepatrné zbytky leží v okrese Svitavy nad Nectavským údolím. Od roku 1964 je chráněn jako kulturní památka.\n\nHrad založil moravský markrabě Jan Jindřich. Po něm ho zdědil jeho syn Prokop Lucemburský, který ho roku 1386 udělil lénem Ješku Puškovi z Kunštátu, který však v moravských markraběcích válkách přešel na stranu Jošta. Prokop přenesl zástavu na Jana z Boskovic, ovšem hrad držela Joštova strana, která odsud podnikala nájezdy na své protivníky. Poté vedli Ješek Puška a Jan z Boskovic o hrad spory, ale ten dostal kompromisem Erhart ze Skal. Hrad byl v té době již pustý, ale ne zničený, protože ho roku 1421 obsadili husité, kteří zde měli základnu. Roku 1437 prodala Erhartova dcera Žofie ruinu vladykům z Drahanovic. Zříceninu ještě obnovil královský hejtman Václav Šatný z Ještěda, který odsud v době česko-uherských válek podnikal útoky proti vojskům Matyáše Korvína. Za těchto válek však byl hrad zcela vypálen a zničen.\n\n"}
{"id": "426562", "url": "https://cs.wikipedia.org/wiki?curid=426562", "title": "Silvia Šuvadová", "text": "Silvia Šuvadová\n\nSilvia Šuvadová (* 4. dubna 1973 Ružomberok) je slovenská herečka a spritualistka.\n\nAbsolvovala studium herectví na Vysoké škole múzických umění v Bratislavě. Po studiu působila jako herečka ve svobodném povolání. Hostovala na více divadelních scénách, v Divadle Astorka Korzo '90, nitranském Divadle Andreje Bagara, zvolenském Divadle Jozefa Gregora Tajovského a v Činohře SND.\n\nModerovala, natáčela reklamy, hrála v televizních inscenacích a ve filmu. V roce 2002 odcestovala do kalifornského Los Angeles, kde se snažila herecky prosadit. Účinkovala v několika menších rolí a reklamních kampaních.\n\n\n"}
{"id": "426564", "url": "https://cs.wikipedia.org/wiki?curid=426564", "title": "William P. Rogers", "text": "William P. Rogers\n\nWilliam P. Rogers (23. června 1913, Norfolk, New York, Spojené státy americké – 2. ledna 2001, Bethesda, Maryland) byl americký politik, který v letech 1969 až 1973 zastával post ministra zahraničních věcí USA ve vládě Richarda Nixona. V letech 1957 až 1961 působil v úřadu generálního prokurátora. Mezi jeho iniciativy patří takzvaný Rogersův plán, který měl stabilizovat arabsko-izraelský konflikt. V roce 1973 obdržel prezidentskou medaili svobody.\n\nPohřben je na Arlingtonském národním hřbitově.\n"}
{"id": "426569", "url": "https://cs.wikipedia.org/wiki?curid=426569", "title": "Sunita Williamsová", "text": "Sunita Williamsová\n\nSunita Lyn Williamsová (* 19. září 1965 Euclid, Ohio, USA) byla původně vojenská pilotka, od června 1998 je americká astronautka, členka oddílu astronautů NASA. Má za sebou půlroční kosmický let (od prosince 2006 do června 2007) na Mezinárodní vesmírnou stanici (ISS) jako členka zprvu Expedice 14, později Expedice 15. V červenci 2012 odletěla na stanici znovu, tentokrát jako členka Expedice 32 a 33.\n\nSunita Lyn Williamsová se narodila v Euclidu v Ohiu, po svých rodičích má indické a slovinské kořeny. Dětství a mládí prožila v Needhamu ve státě Massachusetts. Vystudovala Námořní akademii (United States Naval Academy) a od roku 1987 sloužila ve vojenském námořnictvu, zprvu na velitelství pobřežních systémů (Naval Coastal System Command), od roku 1989 jako pilotka vrtulníku.\n\nV červnu 1998 byla v 17. náboru vybrána mezi astronauty NASA. Zahájila roční kosmonautický výcvik a v srpnu 1999 získala kvalifikaci „letový specialista“. Během letu Expedice 1 na ISS působila v Moskvě jako představitelka NASA u Roskosmosu. Po návratu do Houstonu se věnovala práci v oddělení vyvíjejícím pro ISS robotické manipulátory.\nV listopadu 2002 byla zařazena do záložní posádky Expedice 10. Po havárii Columbie bylo složení posádek měněno, nakonec byla v prosinci 2003 určena do Expedice 12 jako vědecký pracovník. Po dalším odložení letů raketoplánu byla Expedice 12 omezena na dva členy a Williamsová z ní vypadla. Nakonec byla v květnu 2006 zařazena do Expedice 14.\n\nDo vesmíru odstartovala 10. prosince 2006 na palubě raketoplánu Discovery (let STS-116). Na stanici ISS vystřídala Thomase Reitera, aby se připojila k členům Expedice 14 (Michael López-Alegría a Michail Ťurin), pracujícím na stanici už od září. V průběhu letu provedla čtyři výstupy do otevřeného vesmíru o celkové délce 26 hodin 17 minut. V dubnu 2007 Lopeze-Alegriu a Ťurina nahradili Fjodor Jurčichin a Oleg Kotov, čímž se posádka ISS přejmenovala na Expedici 15. Williamsová zůstala na stanici do června 2007, kdy ji odvezl raketoplán Atlantis v letu STS-117.\n\nV únoru 2008 přešla mezi astronauty-manažery a byla jmenována zástupkyní vedoucího oddílu astronautů (Astronaut Office) NASA. V červnu 2008 se vrátila mezi aktivní astronauty.\n\nRoku 2009 zahájila přípravu k letu jako členka zálohy pro Expedici 30 (start v listopadu 2011) a hlavní posádky Expedice 32 se startem v květnu 2012. Podruhé se na stanici ISS vypravila v Sojuzu TMA-05M, odstartovala 15. července 2012 společně s Jurijem Malenčenkem a Akihoko Hošidem. O dva dny později se připojili k posádce ISS. Na ISS pracovala čtyři měsíce, přičemž od poloviny září jako velitelka Expedice 33. Dne 18. listopadu 2012 v 22:26:03 UTC se Williamsová s Malenčenkem a Hošidem se Sojuzem TMA-05M odpojili od stanice a druhý den v 01:53:30 UTC přistáli v kazašské stepi severovýchodně od Arkalyku, let Sojuzu trval 126 dní, 23 hodin, 13 minut a 27 sekund.\n\n"}
{"id": "426571", "url": "https://cs.wikipedia.org/wiki?curid=426571", "title": "Mehmed Paša Sokolović", "text": "Mehmed Paša Sokolović\n\nMehmed Paša Sokolović ( Sokollu Mehmet Paşa, zhruba 1505 — 11. října 1579) byl velký vezír a janičář v Osmanské říši, a to za vlády celkem tří sultánů.\n\nMehmed Paša Sokolović se narodil ve vesnici Sokolovići v Bosně, nedaleko od města Rudo. Jako jeden z mnoha byl odebrán tehdejší srbské pravoslavné rodině, když mu bylo 15 let. Následujících 13 let strávil na škole v Edirne, nedaleko od Istanbulu. Později se účastnil mnohých bitev Osmanské říše; jak té u Moháče, tak i prvního obléhání Vídně. V následujícím desetiletí se pak podílel na válkách mezi Turky a Persií; účastnil se obsazení Bagdádu. Roku 1546 se stal admirálem osmanské flotily, o pět let později pak získal post rumelijského správce (beylerbeye).\n\nRoku 1565 se stal velkým vezírem (v moderní terminologii předsedou vlády), nastupoupil po zemřelém Semiz Ali Pašovi. Nedlouho poté vedl Sokolović výpad osmanských vojsk do Uher; 5. listopadu 1566 obsadil opevněný Siget, tou dobou však shodou okolností zemřel sultán Sulejman I.. Nová hlava státu, kterou se stal Selim II., se ukázal rychle jako nepříliš silný a zkušený vůdce, díky čemuž moc Sokoloviće ještě vzrostla. Na jeho příkaz byl ve Višegradu v jihovýchodní Bosně vybudován most, který dodnes nese Sokolovićovo jméno a kde se odehrávají moderní díla spisovatele Iva Andriće, kromě toho vzniklo za Sokolovićovy vlády nesčetné množství architektonicky hodnotných i (ve své době) velmi užitečných staveb. Kolem roku 1573 byl Sokolović na vrcholu své moci; jeho bohatství i vliv byly veliké. Obnovil také Srbský patriarchát a na místo patriarchy postavil svého bratra, Makarije Sokolovićé. Selim II. zemřel 12. prosince 1574, k moci se následně dostal jeho syn Murad III. Ten se sice zajímal o státní záležitosti méně, avšak ve schopnosti vezíra neměl na rozdíl od svého otce velkou důvěru. To vedlo k pádu Sokolovićovy moci, byť sám zůstal ve funkci velkého vezíra. 11. října 1579 byl při atentátu duševně narušeného derviše, který ho navštívil doma, zabit, útočnou zbraní byl nůž. Pohřben byl v Istanbulu.\n"}
{"id": "426573", "url": "https://cs.wikipedia.org/wiki?curid=426573", "title": "Husajn I.", "text": "Husajn I.\n\nl\nHusajn I. (arabsky: حسين بن طلال, \"Ḥusajn bin Ṭalāl\"; 14. listopadu 1935, Ammán – 7. února 1999, Ammán), známý též jako Husajn Jordánský, byl králem Jordánska. Panoval 47 let, což je zatím nejdéle ze všech jordánských králů (na rozdíl od svého otce, krále Talála, který vládl nejkratší dobu).\n\nHusajn bin Talál se stal králem v roce 1952 a byl jím až do své smrti v roce 1999. Husajn nastoupil na trůn v sedmnácti letech po abdikaci jeho otce Talala ze zdravotních důvodů. Když byl v roce 1951 zavražděn jeho dědeček král Abdalláh, stal se Husejn, který ho doprovázel, také cílem jedné ze střel, jež zabily krále, ale život mu zachránila medaile, kterou měl na hrudi, a tak se o rok později stal nejmladším jordánským králem. Král Husajn I. zemi vládl během studené války, po čtyři desetiletí arabsko-izraelského konfliktu a musel se vyrovnat s nátlakem arabského nacionalismu a zátěží způsobenou palestinskými uprchlíky. Ty v roce 1970 v událostech takzvaného černého září vyhnal ze země poté, co se jej pokusili zabít. Král Husajn byl členem hášimovské dynastie a byl údajně ve 42. generaci přímým potomkem proroka Mohameda.\n\nVýrazným způsobem se zasadil o přijetí izraelsko-jordánské mírové smlouvy v roce 1994. O rok později mu bylo uděleno ocenění Ronald Reagan Freedom Award.\n\nPo jeho smrti se stal jeho nástupcem jeho prvorozený syn Abdalláh II. Což bylo i přes to, že byl nejstarším synem, překvapivé, ale stalo se to proto, neboť dlouholetý korunní princ a následník trůnu králův bratr princ Hassan byl krátce před smrtí Husajna I. nařčen z různých zločinů proti králi.\n\n\n"}
{"id": "426576", "url": "https://cs.wikipedia.org/wiki?curid=426576", "title": "VIAMONT Cargo", "text": "VIAMONT Cargo\n\nVIAMONT Cargo a.s. (VKM: VIAC) byl český železniční dopravce podnikající v nákladní dopravě. Sídlo společnosti bylo v Ústí nad Labem. Společnost zanikla sloučením s firmou OKD, Doprava.\n\nSpolečnost byla založena k 22. srpnu 2007 vyčleněním aktivit spojených s nákladní železniční dopravou z mateřské společnosti VIAMONT. V srpnu 2008 byl avizován prodej VIAC společnosti OKD, Doprava (OKDD). Transakce byla schválena ÚOHS 11. září 2008 a od 17. prosince 2008 je pak OKDD uvedena jako jediný akcionář této firmy. K 31. srpnu 2009 pak došlo k fúzi s firmou OKD, Doprava, na kterou přešlo veškeré jmění společnosti a Viamont Cargo tímto zanikl.\n\nPři vyčlenění z mateřského Viamontu byly do nově utvořené firmy VIAC vložena kolejová vozidla potřebná pro provozování nákladní železniční dopravy. Vedle několika řad nákladních vozů (např. samovýsypných, kotlových, plošinových aj.) se jednalo také o lokomotivy následujících řad: \n"}
{"id": "426579", "url": "https://cs.wikipedia.org/wiki?curid=426579", "title": "Beesel", "text": "Beesel\n\nBeesel je obec a správní obvod v nizozemském Limburgu. Obvod leží mezi obcemi Swalemen (správní obvod Roermond), Belfeld (správní obvod Venlo), Kessel a Brüggen (Německo). Správní obvod má 13.802 obyvatel a má rozlohu 29,20 km² (z toho 2,50 km² vodní plochy).\n\n\nRadnice se nachází v obci Reuver.\nPod správní obvod Beesel spadá několik samot, mezi jinými Rijkel, Bussereind, Witteberg, Meuleberg Markt en Mortel.\n\nPrvní zmínka o Beeselu je z roku 1275, kdy společně s Belfeldem vytvářely po staletí jednotnou konšelskou stolici. Dlouhý čas patřila obě místa k hlavnímu vévodství španělského Gerle. V roce 1713 byla obec přiřazena společně s několika jinými správními obvody jako Státní vrchní Gerle ke Spojeným provinciím. Jednou z nejstarších dochovaných staveb je zámek Nieuwenbroek.\n\nNa vyvýšenině u obce stojí větrný mlýn De Grauwe Beer, který bývá pravidelně v provozu.\n\nBeesel je především známý divadelním představením hry Skolení draka, legendou o svatém Jiřím a drakovi, které se odehrává pod širým nebem v prostředí zámku Nieuwenbroek. Každý sedmý rok je Beesel ve znamení tohoto prastarého boje mezi dobrem a zlem. Poslední představení bylo v roce 2009.\n\nBeesel je známý jak doma, tak ve světě svojí keramikou. V roce 1923 zahájil provoz \"St. Joris keramische industrie bv\", podnik, který je doposud v provozu a dnes vyrábí především prvky pro stavebnictví (glazurované cihly). Ve 30. až 60. letech dvacátého století měl St. Joris umělecký ateliér, kde se vedle výroby pro kostely a pro veřejná místa také vyráběli pod jménem 'Terraco' užitkové potřeby a vázy. Zaměstnávali zde výtvarníky jakými byli například Piet Schoenmakers, Mathieu Boessen a Frans Lommen. Také Handwerk Loré (1955-1981) a Ciro Keramiek (1971-?) byli v Beeselu aktivní. Svaz \"Keramické dědictví Beesel\", který byl založen roku 2006, se zasazuje o udržení tohoto unikátního materiálu.\n\n\"Kostel sv. Gertrudy\" pochází z roku 1842 a byl postaven podle návrhu architekta Jeana Dumoulina. V roce 1926 byla severní část rozšířena v neogotickém stylu a o 2 roky později byl na tento styl přestavěn celý kostel. Architektem těchto úprav byl Caspar Franssen.\n\nNa pozemcích Rijkel se nachází Historická zeleninová zahrada, organizace, která se zaměřuje na pěstování a propagování zapomenuté, ojedinělé a zvláštní zeleniny. Od poloviny července do konce září je Historická zeleninová zahrada otevřena pro veřejnost.\n\nVeřejnou dopravu ve správním obvodu Beesel má na starosti Veolia Transport.\n\nAutobusová linka:\nVlakové spojení:\n"}
{"id": "426582", "url": "https://cs.wikipedia.org/wiki?curid=426582", "title": "Deadmau5", "text": "Deadmau5\n\nDeadmau5 (vyslovováno \"[ded maus]\"; vlastním jménem Joel Zimmerman, * 5. ledna 1981) je DJ a producent elektronického a progresivního housu z Toronta v Kanadě. Jeho rozsáhlá diskografie zahrnuje skladby jako \"Arguru\" a \"Not Exactly\", které byly zařazeny do kompilací \"In Search of Sunrise 6: Ibiza\" a \"Mixmag to Tech-Trance-Electro-Madness\", jenž mixoval sám Deadmau5. Spolupracuje s mnoha dalšími DJs a producenty, jako je např. Steve Duda pod přezdívkou BSOD. Jeho nejúspěšnější album \"Random Album Title\" bylo vydáno v září 2008 v elektronické podobě prostřednictvím Ultra Records v USA a Ministry of Sound ve Velké Británii a Evropě. Fyzická kopie alba byla vydána v listopadu 2008. V roce 2009 vydal album For Lack of a Better Name a o rok později 4x4=12. V roce 2013 se objevil ve videoklipu By Crooked Steps od skupiny Soundgarden.\n\nSkladby od Deadmau5 jste mohli slyšet i v hrách(např. nebo v Dotě 2,také ještě ve )\n\nSaints Row:The Third od studia Deep Silver Studios,\nGrand Theft Auto: Chinatown Wars od studia Rockstar Games a Goat Simulator od studia Coffee Stain Studios\n\n\n\nVětšina songů, jenž prozatím nebyly vydány v žádném z jeho studiových, kompilačních či jiných alb, ev. jako singl. Některé jsou uveřejněny na portálu live.deadmau5.com.\n"}
{"id": "426584", "url": "https://cs.wikipedia.org/wiki?curid=426584", "title": "Rychvald (hrad)", "text": "Rychvald (hrad)\n\nRychvald je zřícenina hradu asi 1,5 km od Lysic v okrese Blansko. Zřícenina je chráněna jako kulturní památka.\n\nHrad nechali v polovině 14. století vystavět příslušníci pánů z Kunštátu, pravděpodobně Kuna z Kunštátu a Lysic. Po jeho smrti hrad zdědili jeho čtyři synové, kteří se po hradu psali. Ješek Puška z Kunštátu, který se po Rychvaldu uváděl již roku 1371, zakrátko nato vyženil hrad Otaslavice, kam se odstěhoval. Roku 1375 hrad, z dosud neznámých příčin (pravděpodobně kvůli sporu pánů z Kunštátu s markrabětem Janem Jindřichem) dobyly a zbouraly oddíly brněnských měšťanů. Ten byl však zakrátko nato obnoven a od roku 1398 byl součástí lysického panství. Další osudy hradu nejsou blíže známy. Jeho zánik lze dle archeologických nálezů předpokládat v první polovině 15. století. Poslední zmínka pochází z roku 1437, kdy jej Hynek z Ronova a Mitrova zastavil své manželce.\n\nHrad byl dvojdílné dispozice. Předhradí má tvar trojúhelníka s rozměry 30 × 25 metrů) a byla na něm zřejmě jen dřevěná zástavba. Ze dvou stran bylo chráněno příkopem a valem. Na straně přístupové šíje se dochoval pouze příkop široký 10–18 metrů. Další příkop o šířce 17 metrů a hloubce až 6,5 metru je částečně vylámán ve skále a odděloval předhradí od zděného hradního jádra o rozměrech (55 × 30 metrů).\n\nSníženou zadní část hradního jádra spojovalo s vyvýšenou palácovou částí částečně dochované schodiště vytesané do skály. Hrad byl na severní a západní straně vybaven parkánem. Na severozápadě zřejmě stála vstupní stavba, do které ústila přístupová cesta procházející parkánem. Na jižní straně jádra se nacházel zřejmě čtyřprostorový palác a nelze vyloučit, že do jádra se vstupovalo právě jím. Věž hrad zřejmě neměl a šlo tedy o hrad s modifikovanou plášťovou dispozicí či palácovou dispozicí. Obvodní zdi hradu jsou až 2,7 metru silné. Ze staveb v jádře se dochovala část zdiva paláce, parkánu a zadní části hradu. Na hradě byl ve 20. století proveden archeologický výzkum Františkem Zřídkaveselým. Z hradu mají pocházet dvoje železné plátované dveře dnes osazené ve sklepení zámku v Lysicích.\n\n"}
{"id": "426585", "url": "https://cs.wikipedia.org/wiki?curid=426585", "title": "Masakr Dejr Jásin", "text": "Masakr Dejr Jásin\n\nJako masakr Dejr Jásin se označuje operace oddílů Irgunu a Lechi z 9. dubna 1948, která měla za cíl obsadit arabskou vesnici Dejr Jásin západně od Jeruzaléma. Oddíly však narazily na tvrdý odpor a třetina z nich byla zraněna či zabita. Po osmi hodinách bojů zůstalo na místě 110 až 250 mrtvých Arabů (údaje se různí).\n\nDne 29. listopadu 1947 byl ve Valném shromáždění OSN schválen plán na rozdělení Palestiny a záhy propukla na území mandátní Palestiny občanská válka mezi Židy a Araby, která probíhala v letech 1947 až 1948. Během ní došlo k obléhání Jeruzaléma, jehož židovské obyvatelstvo bylo postupně odříznuto od zásobování kvůli arabským útokům ve vesnicích v Judských horách. Z toho důvodu zahájila Hagana (hlavní židovská podzemní vojenská organizace) v dubnu 1948 operaci Nachšon, jejímž cílem bylo ovládnutí přístupového koridoru do Jeruzaléma obsazením strategických návrší a sousedních arabských vesnic. Jednou z nich měl být i Dejr Jásin, nacházející se západně od Jeruzaléma v blízkosti čtvrti Giv'at Ša'ul.\n\nNa vesnici ale nakonec 9. dubna zaútočily místo Hagany oddíly Irgunu a Lechi o síle 110–120 mužů. Ti napřed amplionem vyzvali její obyvatelé, aby místo opustili (podle některých zdrojů však k varování nedošlo). Setkali se ale s tuhým odporem a dostali se pod palbu odstřelovačů a místních obyvatel. Vzhledem k nedostatečnému výcviku a špatné výzbroji rostl rychle počet raněných a mrtvých na straně Irgunu a Lechi, a to i mezi veliteli, který nakonec dosáhl 40 osob (35 raněných a 5 mrtvých). Zbylí velitelé již neměli situaci plně pod kontrolou a jednotlivé skupinky jednaly samostatně. Jejich členové se nakonec rozhodli vyčistit oblast pomocí ručních granátů a výbušnin. Celá akce trvala osm hodin a na jejím konci bylo ve vesnici mezi 110 a 250 mrtvými Araby (arabské zdroje uvádí 110 obětí, židovské 200–250 obětí), mezi nimiž byli muži, ženy i děti.\n\nOd této akce se okamžitě distancovala jak Hagana, tak většina hlavních židovských politických vůdců, včetně Židovské agentury.\n\nArabové se za tento masakr pomstili již 13. dubna, když zaútočili na obrněný konvoj automobilů s lékaři, sestrami a pacienty směřující do židovské nemocnice Hadasa v Jeruzalémě, při němž zaživa uhořelo 77 osob.\n\nUdálosti ve vesnici Dejr Jásin vyvolaly paniku mezi arabským obyvatelstvem a přispěly k exodu Arabů, jejichž strach a paniku ještě umocnili jejich představitelé, kteří v rozhlase tvrdili, že irgunisté během útoku znásilnili arabské ženy.\n"}
{"id": "426591", "url": "https://cs.wikipedia.org/wiki?curid=426591", "title": "MACD", "text": "MACD\n\nMACD je zkratkou pro Moving Average Convergence Divergence je pojem z ekonomie. Jedná se o jeden z mnoha indikátorů technické analýzy. Obvykle se řadí do skupiny klouzavých průměrů (Moving Averages, MA), nazývanými jako tzv. „trend-following“ nebo také „lagging“ indikátory. Poukazují na to, co se právě stalo na trhu. MACD vyjadřuje vztah mezi dvěma klouzavými průměry. Je nejčastěji rozdílem 12denního a 26denního exponenciálního klouzavého průměru. Dané parametry se mohou upravit podle individuálních potřeb analytika. Tento indikátor lze vyjádřit vzorcem:\nMACD(12,26)=E(12)-E(26) \n\"E(12) 12 denní klouzavý průměr\"\n\"E(26) 26 denní klouzavý průměr\"\nZobrazuje se obvykle v grafu. Kromě MACD hraje důležitou roli také signální křivka nazývaná „trigger“ a nulová přímka. Trigger je 9denním exponenciálním klouzavým průměrem. Nulová přímka je horizontální přímkou procházející hodnotou 0 (neboli místem, kde se 12denní MA = 26dennímu MA).\n\nNejběžněji se tento indikátor používá pro identifikaci nákupních a prodejních signálů. Dále se využívá pro předpověď překoupeného či přeprodaného trhu a pro potvrzení rostoucího nebo klesajícího trendu, popřípadě slábnoucího trendu.\nNákupní a prodejní signály: Pro jejich identifikaci se využívá překřížení MACD se signální křivkou. Pokud MACD protne signální křivku zdola nahoru, jedná se o nákupní signál. Pokud MACD protne signální křivku shora dolů, jedná se o prodejní signál.\nPřekoupený a přeprodaný trh: Pro identifikaci tohoto jevu je nutno sledovat rychlost růstu MACD, respektive velikost rozdílu 12denního krátkodobého exponenciálního klouzavého průměru od 26denního exponenciálního klouzavého průměru. Pokud MACD výrazně roste (výrazně roste krátkodobý klouzavý průměr), naznačuje to budoucí překoupený trh. Naopak při prudkém poklesu se jedná o signál přeprodaného trhu.\n\nPotvrzení rostoucího a klesajícího trendu: Pokud je MACD a signální křivka nad nulovou přímkou, jedná se o rostoucí trend (býčí trh). Pokud jsou obě křivky pod nulovou přímkou, jedná se o klesající trend (medvědí trh).\n\nSlábnoucí trend: Při snaze o rozpoznání slábnoucího trendu je důležité sledovat odchylky mezi pohybem MACD a kurzem cenného papíru. Býčí divergence nastává tehdy, pokud kurz cenného papíru dosahuje nižšího dna a MACD vyššího dna. Značí to slábnoucí klesající trend. Medvědí divergence nastává při stále vyšších vrcholech kurzu cenného papíru a nižších vrcholech MACD. Značí to slábnoucí rostoucí trend.\n\nVe vrchní části grafu se vyskytuje čárový graf kurzu cenného papíru. V dolní části grafu je červené MACD, zelená signální křivka a červená horizontální nulová přímka. Nákupní signál je identifikovatelný 24. listopadu 2008 nebo 20. února 2009, kdy MACD překřížilo signální přímku zdola nahoru. Naopak prodejní signál nastal dne 15. 1. 2009. Rychlý růst MACD je typický pro začátek listopadu 2008, což signalizuje překoupený trhu a možnou korekci, ke které opravdu došlo. Rostoucí trend v únoru a březnu 2009 byl potvrzen výskytem MACD a signální křivky nad nulovou přímkou. Naopak klesající trend v lednu a únoru 2009 byl potvrzen poklesem MACD a signální křivky dne 26. 1. 2009 pod nulovou přímku. Mírná divergence mezi kurzem cenného papíru a MACD nastala na konci února 2009, kdy trend kurzu byl mírně klesající a MACD již rostlo. Jednalo se tedy o býčí divergenci, neboli signál slábnoucího klesající trendu, který vyústil ve dno a následnou změnu trendu.\n\n\n"}
{"id": "426598", "url": "https://cs.wikipedia.org/wiki?curid=426598", "title": "On-balance volume", "text": "On-balance volume\n\nOn Balance Volume je indikátor technické analýzy. Řadí se do skupiny objemových indikátorů a zobrazuje se obvykle v grafu. Hlavním předpokladem modelu je myšlenka, že změna objemu předchází změně ceny. Rozlišují se tři typy OBV trendu – up, down, a doubtful. Up trend, neboli rostoucí trend, nastává v situaci, kdy je aktuální vrchol OBV na vyšší úrovni, než vrchol minulý a současně je dno na vyšší úrovni než dno minulé. Down trend, neboli klesající trend, je trendem opačným k up trendu. Doubtful trend se označuje jako nejasný trend. Nastává vždy, když není up nebo down trend. Indikátor bere v potaz, zda objemy plynou do akcie (nákup) nebo naopak (prodej). \n\n\nTento indikátor se používá k odhalování nákupů a prodejů, které uskutečňují profesionální investoři (ti jsou často nazýváni tzv. „smart money“). Profesionální investoři jsou dlouhodobě úspěšní, většinou nakupují do 2/3 býčího trhu a prodávají v nejvyšších cenách. Druhou skupinu investorů tvoří všeobecná investorská veřejnost, která v delším časovém měřítku nedosahuje dobrých obchodních výsledků a obvykle vstupuje na trh až po profesionálních investorech. OBV zachycuje chování profesionálních investorů a signalizuje tedy vhodné nákupní a prodejní signály.\n\nNákupní a prodejní signály: V případě OBV up trendu a rostoucího kurzu cenného papíru, popřípadě OBV down trendu a klesajícího kurzu, by měl trend nadále pokračovat. Důležitý signál dává až divergence mezi indikátorem a kurzem cenného papíru. Klesající kurz se zvyšujícím se objemem dává nákupní signál. V tomto případě profesionální investoři začali nakupovat. Ceny jsou prozatím nízké, dokud nezačne nakupovat i široká veřejnost, která vyvolá vzestup ceny. Naopak při rostoucí ceně a klesajícím OBV nastává prodejní signál, neboť profesionální investoři začali prodávat za vysoké ceny. V případě doubtful trendu, který trvá více jak 3 dny, můžeme očekávat pohyb opačný k trendu, který probíhal před doubtful trendem.\n\nVe vrchní části grafu je černou barvou vyznačen čárový graf kurzu cenného papíru. V dolní části grafu je červená křivka OBV. Up trend je typický pro období od března 2009, down trend pro období od druhé poloviny prosince 2008 do začátku února 2009. Naprosto typický doubtful trend lze zpozorovat v první polovině prosince 2008. Divergence mezi OBV a kurzem cenného papíru nastala na přelomu roku 2008/2009, kdy OBV trend byl nejasný a poté klesající, kurz ovšem stoupal. Nedlouho poté došlo ke změně trendu a poklesu ceny cenného papíru.\n\n\n"}
{"id": "426600", "url": "https://cs.wikipedia.org/wiki?curid=426600", "title": "Místní ústředna", "text": "Místní ústředna\n\nMístní ústředna (MÚ, MTÚ) se nachází v hierarchii telefonních ústředen nejníže, tedy nejblíže k účastníkovi. Zpravidla obsluhuje lokalitu o poloměru okolo 5 kilometrů, která se nazývá MTO, neboli místní telefonní obvod. Jeho velikost je omezena fyzikálními parametry účastnického vedení (odpor, indukčnost a kapacita vodičů, které by mohly způsobit překročení povolených limitů pro úbytek napětí potřebného k napájení telefonu a maximálního přípustného útlumu hovorového signálu).\n\nVeřejná pevná telefonní síť v České republice je dvouúrovňová:\n\n\nV rámci UTO existuje skryté směrové číslování. UTO je přirozená spádová oblast, spojená kulturně, historicky a administrativně. UTO, existující v bývalém Československu a současné České republice jsou v podstatě pozůstatkem starého administrativního členění z dob předválečné Republiky Československé. Do komunistické administrativní reformy z roku 1960 se UTO nazývaly Okresní Telefonní Síť, neboť skutečně pokrývaly území tehdejších okresů.\n\nStruktura telefonní sítě v různých zemích závisí na množství faktorů:\n\n\nV USA se ústředny označují pomocí třídy (Class); 1 jsou ústředny nejvyšší úrovně. Někdy se používají také následující názvy:\n\n\nJejich význam se však v různých zdrojích může lišit.\n\n"}
{"id": "426604", "url": "https://cs.wikipedia.org/wiki?curid=426604", "title": "Andrej Rublev", "text": "Andrej Rublev\n\nAndrej Rublev, používá se též transkripcí převedený tvar Rubljov, rusky Андрей Рублёв, (1360 – 29. leden 1430) je považován za nejvýznamnějšího malíře pravoslavných ikon a fresek ruského středověku.\n\nO jeho životě se toho ví jen málo. Místo jeho narození je neznámé, vyrůstal pravděpodobně v Trojicko-sergijevské lávře.\n\nPrvní zmínka o něm pochází z roku 1405, kdy spolu s Teofanem Grekem a Prochorem z Gorodece pracoval na ikonách a freskách pro chrám sv. Zvěstování v moskevském Kremlu. Teofan, původem z Byzance, byl patrně Rublevovým učitelem.\n\nJak uvádějí kroniky, roku 1408 spolu s Daniilem Čorným vymaloval Chrám Zesnutí přesvaté Bohorodice ve Vladimiru a v letech 1425-1427 pracoval na katedrále sv. Trojice v Trojicko-sergijevské lavře. Po Daniilově smrti odešel do moskevského Andronikovova kláštera, kde vytvořil své poslední dílo, fresky v chrámu Spasitele.\n\nJde patrně o autora nejméně jedné z iluminací v Chitrovově evangeliáři.\n\nIkona sv. Trojice z roku 1410 je jediné jeho dílo prokazatelně vytvořené jím samotným (nyní se nachází v Treťjakovské galerii v Moskvě). Jako předloha mu posloužila ikona \"Pohostinnost Abrahamova\" (ilustrace ke Genesis 18), Rublev z ní odstranil postavy Abrahama a Sáry.\n\nV jeho díle se mísí tradiční asketismus s klasickou vyvážeností byzantského manýrismu. Ze zobrazovaných postav je vždy cítit klid a rovnováha. Časem se jeho dílo stalo vzorem chrámové malby a pravoslavné ikonografie.\n\nZemřel v Andronikovském klášteře 29. ledna 1430 (přesné datum je ovšem stále nejisté). Jeho dílo ovlivnilo celou řadu dalších umělců. Na církevním koncilu Stoglavij Sobor byl jeho styl oficiálně prohlášen za vzor pro další církevní malby. Roku 1988 byl kanonizován ruskou pravoslavnou církví. Jeho svátek se slaví 29. ledna a 4. července.\n\nRoku 1959 bylo v Andronikovském klášteře otevřeno Muzeum Andreje Rubleva.\n\nRoku 1966 natočil Andrej Tarkovskij oceňovaný film \"Andrej Rublev\", inspirovaný jeho životem.\n\n\n"}
{"id": "426605", "url": "https://cs.wikipedia.org/wiki?curid=426605", "title": "KDE 1", "text": "KDE 1\n\nKDE 1 byla série vydání desktopového prostředí KDE založená na tehdy nesvobodné knihovně QT. V rámci KDE 1 byly vydány 2 významné verze; KDE 1.0 a KDE 1.1.\n\nTvůrci KDE byli kritizováni především pro použití tehdy nesvobodné knihovny QT, hlavním kritikem byla především nadace Free Software Foundation. Toto posléze vedlo k zahájení vývoje na svobodné knihovně založeném prostředí Gnome jako protiváze ke KDE.\n\n"}
{"id": "426607", "url": "https://cs.wikipedia.org/wiki?curid=426607", "title": "Ruda Kubíček", "text": "Ruda Kubíček\n\nRuda Kubíček, vlastním jménem Rudolf Josef Maria Kubíček (18. března 1891, Uherské Hradiště — 6. dubna 1983, tamtéž), byl český akademický malíř, kustod grafických sbírek Slováckého muzea a ředitel Střední uměleckoprůmyslové školy v Uherském Hradišti. Byl také aktivním příznivcem jazyka esperanto.\n\nRuda Kubíček byl synem Rudolfa Kubíčka, který působil v Uherském Hradišti také jako malíř, a jeho ženy Johanny. V mládí studoval na uherskohradišťském gymnáziu. V roce 1932 se v kurzu ve městě vedeném jeho spolupracovníkem grafikem Dolfou Bartošíkem (rodákem z Boršic u Buchlovic) seznámil s esperantem a v září 1933 se stal spoluzakladatelem „Slovenského esperantského klubu“ (\"Slovaka Esperanto-Klubo\", \"SEK\") se sídlem v Uherském Hradišti, jehož prvním předsedou byl následně zvolen. V roce 1937 se hradišťští esperantisté zapojili do Výstavy Slovácka. Klub byl činný do roku 1940 (zákaz činnosti nacisty), později znovu v letech 1946-1948 (poté zákaz činnosti komunisty). Ruda Kubíček byl jeho předsedou i v této druhé periodě, ve své esperantské činnosti spolupracoval také s dalšími umělci-esperantisty z regionu jako byli František Kožík (původem z Uherského Brodu) či František Omelka (ze Starého Města).\n\nPro svoji uměleckou činnost je Ruda Kubíček znám především jako grafik, malíř, autor vitráží, fresek a sgrafit, dále také jako výtvarný pedagog. Jedna z ulic uherskohradišťského sídliště Východ v místní části Mařatice, postaveném na konci 80. let 20. století, nese jeho jméno (ulice „Rudy Kubíčka“).\n\nJeho syn, Ruda A. Kubíček (narozen 13. dubna 1924, zemřel 27. srpna 2009), žil až do své smrti v Uherském Hradišti v původním rodinném domě na křižovatce ulice Svatoplukova a Šafaříkova, zvenku zdobeném grafikou vytvořenou jeho otcem, a taktéž za svůj život dosáhl mnoha uměleckých úspěchů, především jako malíř.\n\n"}
{"id": "426608", "url": "https://cs.wikipedia.org/wiki?curid=426608", "title": "Směrové číslování", "text": "Směrové číslování\n\nSměrové číslo (hovorově „volačka“) je v telefonii unikátní telefonní číslo přidělené každé hlavní telefonní stanici, které je dáno její geografickou polohou, příslušností k síti provozovatele, pořadím, ve kterém bylo uděleno, atd.\n\nVytáčením tohoto čísla dochází k vytváření telefonního spojení. Podle podoby a struktury telefonního čísla je možno do určité míry zjistit, odkud majitel telefonního čísla pochází. Směrové číslování je buďto skryté nebo zjevné, popřípadě kombinace obojího.\n\nSkryté směrové číslování se používá například v rámci města, okresu, nebo i třeba v rámci celé země. Znamená to, ze na území určitého teritoria vytáčíme stejné telefonní číslo z jakéhokoliv telefonního přístroje, který se v dané oblasti nachází.\n\nPo posledním přečíslování je v Česku skryté směrové číslování používáno na celém území. Každý telefon, ať už pevná linka nebo mobilní telefon, má své unikátní devítimístné telefonní číslo a to je vytáčeno na celém území republiky.\n\nNe vždy tomu tak bylo. Praha například mívala předvolbu 02, za kterou následovalo šesti až osmimístné číslo. Menší města mívala „volačku“ až čtyřmístnou (po rozlišovacím čísle pro meziměstské volání, kterým byla 0 následovalo až třímístné číslo UTO) a účastnická čísla pro dané město a jeho okolí bylo čtyř až šestimístné.\n\nPříklad:\n0322 – Čáslav\n0327 – Kutná Hora\n0328 – Uhlířské Janovice\n\nKaždé z těchto tří měst mělo svou Uzlovou telefonní ústřednu, neboť do roku 1960 bylo každé z nich okresním městem, jedná se o tři přirozené regiony s vlastní spádovou oblastí. Po přečíslování zůstala telefonní ústředna v Kutné Hoře a všechny místní ústředny byly nahrazeny vzdálenými analogovými účastnickými stupni, což jsou v podstatě A/D převodníky převádějící analogový signál telefonního přístroje na signál digitální, který je optickým kabelem přenášen na telefonní ústřednu, která může být prakticky kdekoliv na území naší republiky.\n\nProto telefonní čísla těchto tří měst a jejich blízkého okolí nyní začínají trojčíslím 327, místo tří telefonních ústředen je třeba obsluhovat a udržovat ústřednu jedinou. Něco podobného je ale výhodné realizovat jen na území relativně malé země a pouze v případě moderní, plně digitalizované telefonní sítě.\n\nDůvody pro setrvání u zjevného směrového číslování mohou být velikost země (USA či Rusko), zastaralá telekomunikační infrastruktura, či prostě jen ze zvyk či tradice.\n"}
{"id": "426613", "url": "https://cs.wikipedia.org/wiki?curid=426613", "title": "Gymnázium a Střední odborná škola pedagogická Jeronýmova", "text": "Gymnázium a Střední odborná škola pedagogická Jeronýmova\n\nGymnázium a SOŠPg Jeronýmova je všeobecné gymnázium v Liberci se čtyřletým a osmiletým studiem a střední odbornou školou pedagogickou. Toto gymnázium bylo založeno roku 1933 v Jeronýmově ulici v městské části Horní Růžodol Josefem Votočkem, prvním českým starostou Horního Růžodolu.\n\nSlavnost položení základního kamene školy proběhla 26. června 1932. Škola byla postavena staviteli Antonínem Vašátkem z Velkých Hamrů a Josefem Frýdou z Jilemnice podle projektu městského architekta Františka Cuce. Následující den vyšel od Votočků mohutný průvod, který prošel celým městem až na staveniště školy kde starosta Josef Votoček pronesl slavnostní řeč. Budova školy byla slavnostně otevřena o více než rok později 22. října 1933, opět se konal průvod, jenž tentokrát zastavil u hrobu Josefa Votočka, který se otevření školy nedožil. Ve škole byly instalovány bronzové pamětní desky s nápisy: „Postaveno za prvního prezidenta T. G. Masaryka a ministra školství a národní osvěty Ivana Dérera“ a „Památce Josefa Votočka, prvního českého starosty města, jakož i ostatních průkopníků českého školství v Horním Růžodole“. V budově byla zřízena Masarykova obecná a měšťanská škola. V roce 1953 se do školy přestěhovalo České gymnázium F. X. Šaldy z Hálkovy ulice, změněné reformou na jedenáctiletou školu, pod názvem 2. Střední všeobecně vzdělávací škola, které zde zůstalo až do roku 1986. V roce 1976 zde byla zřízena Střední pedagogická škola. V letech 1975–1986 se škola vyskytovala na několika místech v Liberci, postupně se vytvářela struktura školy až do roku 1986, kdy se škola přestěhovala do školní budovy v Jeronýmově ulici. V roce 1987 bylo zřízeno gymnázium a vznikly tři třídy prvního ročníku čtyřletého studia. Pedagogická škola, která v roce 1989 zanikla, byla o rok později opět obnovena, rovněž bylo otevřeno sedmileté studium v roce 1995 pak i osmileté studium. V roce 2012 škola zřídila nový čtyřletý obor, pedagogické lyceum. Vzniká Gymnázium a Střední pedagogická škola v Liberci.\n\nBudova školy postavena v roce 1933 byla využívána bez větších rekonstrukcí až do roku 1991, kdy nastalo období oprav a stavebně technických změn, které trvalo až do roku 1995. Byly instalovány nové rozvody vody a tepla, vyměněna střešní krytina a nová okna. Z půdních prostorů byly vybudovány nové učebny, kabinety a ateliéry. V roce 1996 byla zahájena první etapa přístavby školy podle projektu Ing. Petra Veneše. Postavila se nová budova s učebnami, kuchyní, jídelnou, velkou tělocvičnou a vstupní hala spojující obě hlavní budovy. Druhá etapa přístavby školy proběhla v roce 1999, kdy byla postavena oddělená budova s knihovnou a studijním sálem. Venku za školou se postavilo nové sportoviště a parkovací plocha. V roce 2005 proběhla už jen rekonstrukce malé tělocvičny v hlavní budově.\n\nŠkola se nyní tedy skládá ze čtyř budov a dvou venkovních hřišť. K výuce zde slouží desítky klasických tříd, několik odborných učeben, které jsou všechny vybaveny DVD přehrávači, počítači a dataprojektory – a to učebna chemie, fyziky, biologie, zeměpisu, dějepisu, angličtiny a ZSV. Dále jsou zde tři počítačové učebny a tři vybavené laboratoře – chemie, biologie a fyziky. Mimo jiné jsou ve škole dva ateliéry – výtvarné výchovy a hudební výchovy, pro samostatné studium žáků je zde školní knihovna a pro sportovní aktivity malá a velká tělocvična, dvě venkovní hřiště a nově zrekonstruovaná posilovna. V roce 2016/2017 by měla být ve škole k dispozici nová sít Wi-Fi.\n\n\n\nVe škole je momentálně 22 tříd a to 8 tříd osmiletého gymnázia, 8 čtyřletého, 4 třídy střední odborné školy pedagogické a 2 třídy pedagogického lycea.\n\nKód: 7941K401\n\nZaměření čtyřletého studia je všeobecné, ale žáci se mohou volitelnými předměty částečně specializovat na humanitně nebo přírodovědně zaměřenou výuku. Studium je zakončeno maturitní zkouškou a jeho úkolem je připravit žáky na vysokoškolské studium.\n\nKód: 7941K801\n\nZaměření osmiletého studia je všeobecné, ale žáci se mohou vhodnými volitelnými předměty specializovat na humanitní nebo přírodovědné obory. Studium je zakončeno maturitní zkouškou a jeho úkolem je připravit žáky na vysokou školu.\n\nKód: 7531M005\n\nČtyřleté studium zakončené maturitní zkouškou, studenti pedagogické školy jsou připravování na učitelství v\nmateřských školách nebo na následné studium na vysokých školách. Tento obor umožňuje studium nejen dívkám, ale i chlapcům. Studium je vhodné pro humanitně zaměřené žáky.\n\nKód: 7842M03\n\nStudium na Pedagogickém lyceu je čtyřleté, zakončené maturitní zkouškou. Studenti lycea jsou připravováni k vysokoškolskému studiu především na humanitně zaměřených VŠ, nebo pro povolání asistent pedagoga. Takto široce koncipovaný obor umožňuje studium nejen děvčatům, ale i chlapcům.\n\nVe škole probíhá mnoho projektů a spojených s mnoha aktivitami, například:\n\nPod vedením tehdejšího studenta tercie Matouše Müllera a prof. českého jazyka Mgr. Žanety Horanové vznikla v květnu roku 2013 na libereckém gymnáziu školní televize. Každý měsíc vysílá svůj pořad Zprávy jergym, který ve zhruba deseti minutách představí ty nejzajímavější a nejdůležitější události, které se událo v souvislosti s Gymnáziem & SOŠPg Jeronýmova. Školní televize mj. natáčí také společenské akce, jako jsou např. školní akademie, maturitní plesy, besedy zajímavých osobností a mnoho dalších. V současné době je hlavní tváří školní televize studentka čtyřletého gymnázia Tereza Štěpařová společně se studentem gymnázia Vojtěchem Bujárkem. Facebookové stránky spravuje Jiří Kubánek (ze stejné třídy, jako Matouš Müller).\n\nJégéčko je studentský měsíčník při Gymnáziu & SOŠPg Liberec Jeronýmova. Pokud máte chuť se na tomto projektu podílet a nevíte, kde začít, můžete nám nenápadně podsouvat články do rubrik Čím se baví gympláci či Cestování. Uvítáme krátké recenze nedávných kulturních akcí, též poezii a prózu jinak skladovanou na dně šuplíku. V neposlední řadě máte možnost pomocí inzerátů prodat nebo nakoupit učebnice. Poslední číslo vyšlo v lednu 2016 (kvůli rozpuštění redakce), avšak Mgr. Žaneta Horanová nechtěla tento projekt nechat zaniknout, tak požádala svou třídu, tercii, jestli by se tohoto projektu neujala. Plánuje se o novém rozvržení (A4→A5) a nových tématech. Původně se zamýšlelo o novém názvu, ale redakce se shodla, že je název Jégéčko již velmi zažitý a většina lidí na škole by si na to ani nezvykla.\n\n\n"}
{"id": "426620", "url": "https://cs.wikipedia.org/wiki?curid=426620", "title": "Josef Votoček", "text": "Josef Votoček\n\nJosef Votoček (18. června 1875, Jilemnice – 1. listopadu 1932) byl první český starosta Horního Růžodolu a zakladatel\nlibereckého Gymnázia a Střední odborné školy v Jeronýmově ulici.\n\nJosef Votoček se narodil 18. 6. 1875 v Jilemnici jako syn Josefa a Antonie Votočkových. Do Liberce přišel jako\núčetní v roce 1889 kde se zapojil do menšinové práce, hlavně v dramatickém oboru České besedy. Roku 1900 koupil hostinec Wilhemshöhe na rohu ulic Hradební a Tylovy (č. p. 196), který pojmenoval restaurace U Votočků. Vedl o něj, ale několikaletý spor s německou obecní správou.\nPo vzniku ČSR se stal Josef Votoček členem správní komise a od prvních voleb náměstkem starosty po jehož rezignaci získal místo prvního českého starosty Horního Růžodolu, kde se zasloužil o výstavu budovy, ve které se nachází nynější Gymnázium a Střední odborná škola pedagogická v Jeronýmově ulici. Josef Votoček zemřel 1. listopadu roku 1932 a jeho urna byla pochována na hřbitově v Horním Růžodole, který nechal zřídit za svého starostování.\n\nRestaurace U Votočků byla významným střediskem českých obyvatel z celého okolí, jelikož se tam konaly spolkové\nschůze, cvičili zde sokolové a pořádala se tam ochotnická představení. Dokud nebylo postaveno kino Lípa v Šlikově\nulici promítaly se tam také filmy. V suterénu budovy provozoval pan Dojč holičství, v přízemí byl výčep malý sál\na v podkroví obytné místnosti. Velký sál byl k budově přistavěn až v roce 1918. Na severní straně přiléhala k domu zahradní restaurace do níž byl vstup i z výčepu.\nPo Josefově smrti provozovala jeho žena živnost nadále až do roku 1939 kdy pro paní Votočkovou přijela policie, která ji bez jakéhokoliv vysvětlení nařídila restauraci opustit. A vyvezla ji bez jediného zavazadla za hranice\nbývalého protektorátu. Za okupace se restaurace U Votočků změnila na tábor pro ruské, italské a francouzské\nzajatce. A její stav se zhoršil natolik, že se uvažovalo o jejím zbourání. Nakonec byl stržen jen velký sál a\nhlavní vchod se přesunul na severní stranu a restaurace se časem změnila na místní osvětovou besedu.\n"}
{"id": "426627", "url": "https://cs.wikipedia.org/wiki?curid=426627", "title": "Kloten", "text": "Kloten\n\nKloten je město ležící na severu Švýcarska asi 20 km od německých hranic. Patří do curyšského kantonu. Centrum Curychu leží asi 5 km jihojihozápadně od centra Klotenu. Samotné město se dá považovat za předměstí Curychu.\n\nNa místním hokejovém stadionu Kolping Arena se v roce 2004 konalo mistrovství světa ve florbalu a v roce 2009 mistrovství světa v ledním hokeji.\n\nS městem těsně sousedí curyšské letiště, které je po Klotenu také pojmenované (letiště Zurrich-Kloten). S Curychem je město spojeno dálnicí A51.\n"}
{"id": "426631", "url": "https://cs.wikipedia.org/wiki?curid=426631", "title": "Alexa Glatchová", "text": "Alexa Glatchová\n\nAlexa Glatchová (* 10. září 1989 v Newport Beach, Kalifornie, Spojené státy americké) je současná americká profesionální tenistka.Ve své dosavadní kariéře zatím nevyhrála žádný turnaj na okruhu WTA.\n\nŽádného finále na WTA se neúčastnila.\n\nAlexa Glatchová se zúčastnila 2 zápasu ve Fed Cupu za tým USA s bilancí 2-1 ve dvouhře.\n\n"}
{"id": "426634", "url": "https://cs.wikipedia.org/wiki?curid=426634", "title": "Antonín Šuránek", "text": "Antonín Šuránek\n\nAntonín Šuránek (29. května 1902, Ostrožská Lhota – 3. listopadu 1982, Petřkovice) byl římskokatolický kněz a spirituál olomouckého kněžského semináře.\n\nNarodil se v domě č. 28 v Ostrožské Lhotě jako předposlední ze šesti dětí rodičů Martina Šuránka a Anny roz. Vaňkové. Jeho dětství bylo poznamenáno smrtí matky, která zemřela, když mu bylo pouhých 10 let. Po studiích na obecné škole v Ostrožské Lhotě a měšťanské škole v blízkém Uherském Ostrohu pokračoval ve studiu v Uherském Hradišti, kde žil v podnájmu a studoval na místním gymnáziu. Po maturitě v roce 1922 studoval bohosloví na Cyrilometodějské teologické fakultě Univerzity Palackého v Olomouci. Na kněze byl vysvěcen 5. července 1926 v Olomouci.\n\nJeho prvním působištěm byly Slatinice u Olomouce (od 2. srpna 1926), kde byl nejprve kaplanem a posléze krátce administrátorem (od 29. července 1929), avšak již k 21. listopadu 1929 byl ustanoven spirituálem v kněžském semináři, ve kterém dříve sám studoval a kde v této funkci setrval až do 31. srpna 1948. Kontakt se Slatinicemi udržoval i během této doby a tak se např. okolo roku 1944 zasloužil o vznik svatoantonínského kultu na nedalekém Malém Kosíři a o vznik \"Matice sv. Antonína na Kosíři\", která zde měla vybudovat poutní komplex podobný Svatému Kopečku u Olomouce. Za druhé světové války také podporoval utiskované studenty bohosloví i jejich rodiny. O prázdninách pobýval při poutní kapli sv. Antonína Paduánského na kopci nad rodnou Ostrožskou Lhotou směrem k Blatnici, o jejíž zvelebování se zasloužil (na tomto místě pak působil znovu ještě v letech 1968–1970).\n\nOd 1. září 1948 působil ještě chvíli jako kaplan u sv. Mořice v Olomouci a suplent pastýřské bohovědy na Cyrilometodějské teologické fakultě Univerzity Palackého. Když však v roce 1950 odmítl spolupracovat s komunistickým režimem, byl zbaven všech funkcí a k 24. září 1950 jmenován kaplanem ve Velkém Ořechově, kde setrval do 11. července 1951. V roce 1951 byl přes nemoc zatčen a bez sdělení obvinění internován v klášteře v Želivě, odkud na protest proti svému zatčení a následnému propuštění odmítl odejít, než byl v roce 1955 z vězení vykázán. Po odchodu z vězení manuálně pracoval (mj. ve vápence ve Štramberku) a v roce 1962 nastoupil do důchodu. V roce 1968 mu bylo umožněno znovu vykonávat kněžskou službu. Krátkou dobu (od 1. října 1968 do 30. června 1969) opět působil jako spirituál v obnoveném kněžském semináři v Olomouci. Na začátku normalizace v roce 1970 byl umístěn jako kněz do Blatničky, v roce 1975 mu však byl opět odebrán státní souhlas s výkonem kněžské služby.\n\nV dobách své kněžské služby (1926–1951 a 1968–1975) usiloval Antonín Šuránek vedle péče o Svatý Antonínek také o záchranu kaple sv. Rocha nad Mařaticemi, kaple sv. Floriána a Šebestiána v Uherském Hradišti a zámečku Pepčína u Vlčnova – ovšem vzhledem k nevoli komunistického režimu jen s částečným úspěchem. K podobnému neúspěchu byly odsouzeny i jeho snahy o zbudování památníku padlým vojákům rumunské armády na kopci Radošově, opravu kaple sv. Floriána v Bzenci (k té nakonec došlo roku 2018) či o podporu československé vzájemnosti zbudováním kaple Panny Marie, Matky jednoty, na vrcholu Velké Javořiny.\n\nZ Blatničky se přestěhoval nejdříve do Uherského Hradiště, a později se svým synovcem P. Antonínem Dominikem pobýval na farách v Liptani, Písařově a Ludgeřovicích, kde dokončil životopis C.A.Stojana. Na tomto jeho posledním pobytu dostal - necelý rok před smrtí - povolení zpovídat. Tehdejší zdravotní stav mu stejně již kázat nedovoloval.\n\nZemřel 3.listopadu 1982 v nemocnici v Petřkovicích, pochován byl v rodišti, v Ostrožské Lhotě. \n\nPo jeho smrti a pádu socialistického režimu v Československu byl započat proces jeho kanonizace. V důsledku toho mu nyní náleží titul Služebník Boží. Diecézní proces blahořečení probíhal v letech 1996–1999, jeho platnost byla potvrzena v roce 2001. V roce 2002 bylo při příležitosti oslav stého výročí jeho narození v Ostrožské Lhotě otevřeno Pastorační centrum P. Antonína Šuránka.\n\nJedná se o autora životopisu Antonína Cyrila Stojana (vyšel v několika formách, mj. jako kniha \"Světlo z Beňova\"). Mimo něj napsal také mnoho náboženských textů, které byly ale řádně vydány teprve po jeho smrti, společně s knihami o něm a jeho životě. V roce 1948 obhájil svou teologickou doktorskou práci \"Kořeny Kalvarské oběti\", kterou tehdy vlastním nákladem také vydal.\n\n\n"}
{"id": "426637", "url": "https://cs.wikipedia.org/wiki?curid=426637", "title": "Prašivice", "text": "Prašivice\n\nPrašivice (též \"Ballymotte\") je umělá zřícenina hradu v západních Čechách. Stavbu nechal kolem roku 1840 postavit majitel zdejšího panství hrabě Eduard Taaffe. Nechal se přitom inspirovat sídlem rodu Taaffe – hradem Ballymotte v obci Carlingford v irském hrabství Louth.\n\nV blízkém okolí Prašivic se nachází \"pohádkový les\". Skalky a kameny upravené do podoby draka, želvy a dalších tvorů. \nZřícenina se nachází v Plzeňském kraji (okres Klatovy) nedaleko města Nalžovské Hory na zalesněném kopci Prašivice (575 m. n m.). Je přístupná z modré turistické trasy Nalžovské Hory – Pačejov.\n"}
{"id": "426638", "url": "https://cs.wikipedia.org/wiki?curid=426638", "title": "Miloslav Kvasnička", "text": "Miloslav Kvasnička\n\nMiloslav Kvasnička (* 22. srpna 1963 Český Brod) je bývalý český závodník v cyklokrosu a na horském kole (disciplina cross country). Je trojnásobným vicemistrem světa v cyklokrosu (1× v kategorii juniorů, 2× v kategorii amatérů). Stal se průkopníkem závodění na horských kolech v České republice. Až do roku 2008 byl plných sedmnáct let držitelem nejlepšího umístění českého bikera v cross country na mistrovství světa (14. místo v Cioccu 1991), než ho překonal Jaroslav Kulhavý. V současnosti je cyklistickým trenérem (v dimp GIANT Cycling teamu trénuje Jana a Jitku Škarnitzlovi a mládež) a dále provozuje obchod s cyklistickými potřebami MKV Sport v Michli.\n\nJe ženatý, má dceru a syna. Syn Tomáš Kvasnička (* 1990) závodí v silničních a dráhových disciplínách kvůli vrozenému handicapu v kategorii spastiků (CP3) a na paralympiádě v Pekingu 2008 vybojoval tři bronzové medaile, za své úspěchy byl vyhlášen nejlepším handicapovaným juniorem České republiky za rok 2008.\n\n\n"}
{"id": "426639", "url": "https://cs.wikipedia.org/wiki?curid=426639", "title": "Khaled Hosseini", "text": "Khaled Hosseini\n\nKhaled Hosseini (* 4. března 1965) je americký prozaik a lékař afghánského původu. Hosseiniho románová prvotina z roku 2003, \"Lovec draků\", vydaná v několika desítkách světových jazyků, se svými více než 10 miliony prodanými výtisky řadí mezi světové bestsellery. Jeho druhý román, \"Tisíce planoucích sluncí\", z roku 2007, patří mezi nejprodávanější románové tituly ve Velké Británii (přes 700 000 prodaných výtisků).\n\nHosseini se narodil v afghánském Kábulu v rodině zaměstnance afghánského ministerstva zahraničí. V roce 1970 se rodina stěhuje do íránského Teheránu, kde Hosseiniho otec získává práci na afghánském velvyslanectví. V roce 1973 následuje návrat do Kábulu, v červenci téhož roku přichází na svět Hosseiniho mladší bratr.\n\nV roce 1974 se rodina stěhuje do Paříže, nového působiště Hosseiniho otce. Zde se rodina rozhodne zůstat, neboť v Afghánistánu se mezitím chopí moci Lidově-demokratická strana Afghánistánu, vyznávající komunistickou ideologii. V roce 1980 rodina nalézá azyl v USA a usazuje se v kalifornském Fremontu. Středoškolská a univerzitní studia, jež absolvoval v San Jose a San Diegu, zakončil roku 1993 doktorátem medicíny, po jehož obdržení se věnuje lékařské praxi.\n\nSoučasným bydlištěm Hosseiniho, jeho ženy Royi a jejich dvou dětí je severní Kalifornie.\n\n\n\n"}
{"id": "426657", "url": "https://cs.wikipedia.org/wiki?curid=426657", "title": "VKM", "text": "VKM\n\nVKM ( ) je zkratka používaná pro písmenný kód označující držitele drážního vozidla. Tento kód se používá jako součást jednotného mezinárodního značení železničních vozidel, kde se uvádí za kódem registrující země. Zpravidla se jedná o určitou formu zkratky názvu držitele vozidla.\n\nKód VKM se skládá ze dvou až pěti znaků, přičemž jako znaky je povoleno používat pouze znaky latinky, včetně diakritických znamének. V kódu se používají velká písmena, ale u písmen, která nejsou prvními písmeny názvu držitele, je povoleno psaní malých písmen. V kódu se nesmí používat číslice, pomlčky, tečky a jiné podobné znaky.\n\nKód VKM přiděluje žadateli národní orgán odpovědný za vedení registru drážních vozidel v daném státě (např. Drážní úřad). Ten na základě žádosti držitele o přidělení VKM předá návrh nového kódu Evropské železniční agentuře (ERA), která provede kontrolu unikátnosti kódu (jednotlivé VKM se nesmí opakovat v rámci Evropské unie a členských států Mezivládní organizace pro mezinárodní železniční dopravu OTIF) a výsledek sdělí registračnímu orgánu. V případě souhlasu ERA je daná zkratka žadateli přidělena, v opačném případě je žadatel požádán o úpravu návrhu VKM.\n\n\n"}
{"id": "426669", "url": "https://cs.wikipedia.org/wiki?curid=426669", "title": "Santo Stefano extra moenia", "text": "Santo Stefano extra moenia\n\nSanto Stefano extra moenia nebo Oltr'Ozeri je kostel stojící vně hradeb města Pisy, na via Santo Stefano. Poloha stavby se objevuje i v jejím názvu.\n\nPrvní zmínka o kostele pochází z roku 1085, spolu s přilehlým špitálem. Od roku 1122 byl užíván benediktínkami.\n\nFasáda je zdobena keramikou (originály jsou uloženy v Museo di San Matteo). Roku 1792 proběhla rekonstrukce a částečná přestavba.\n\nInteriér uchovává zoomorfní hlavice sloupů, kryptu (v současnosti zatopenou) a krucifix z roku 1700.\n\n"}
{"id": "426670", "url": "https://cs.wikipedia.org/wiki?curid=426670", "title": "Chrastiny", "text": "Chrastiny\n\nChrastiny jsou vesnice v okrese Písek ležící asi 1 km východně od Dolních Novosedel, pod které patří. Nachází se v členitém terénu, na jižním předhůří Píseckých hor. V dolní části vesnice se rozprostírá rybník. V roce 2011 zde trvale žilo 112 obyvatel.\n\nPrvní písemná zmínka o vesnici pochází z roku 1854.\n\n * V severní části vesnice stojí monumentální chráněná lípa.\n"}
{"id": "426699", "url": "https://cs.wikipedia.org/wiki?curid=426699", "title": "RSI", "text": "RSI\n\nZkratka RSI může mít následující významy:\n\n"}
{"id": "426714", "url": "https://cs.wikipedia.org/wiki?curid=426714", "title": "Elbridge Gerry", "text": "Elbridge Gerry\n\nElbridge Thomas Gerry (17. července 1744, Marblehead, Massachusetts – 23. listopadu 1814, Washington, D. C.) byl americký politik a diplomat, 5. viceprezident USA za prezidenta Jamese Madisona od března 1813 do své smrti v listopadu 1814. Byl signatářem Deklarace nezávislosti.\n\nElbridge Gerry se narodil 17. července 1744 v Marblehead, Massachusetts. Jeho otec, Thomas Gerry, byl obchodník provozující lodní dopravu v Marblehead a jeho matka Elizabeth (Greenleaf) Gerry byla dcerou úspěšného bostonského obchodníka. Gerry své křestní jméno dostal po Johnu Elbridgovi, jednom z předků své matky. Gerryho rodiče měli celkem jedenáct dětí, pouze pět přežilo do dospělosti. Z nich byl Elbridge třetí. Nejprve ho vzdělávali soukromí učitelé, v necelých čtrnácti letech vstoupil na Harvard College. Po absolvování nastoupil v roce 1765 do otcovy firmy. V 70. letech 18. století se rodina řadila mezi nejbohatší rodiny v Massachusett. Měli obchodní spojení ve Španělsku, západní Indii a podél severoamerického pobřeží. Gerryho otec, který emigroval z Anglie v roce 1730, byl aktivní v místní politice a měl vedoucí roli v místní milici.\n\nGerry Elbridge velmi oponoval britské koloniální politice a byl aktivní v raných fázích organizace odporu v americké revoluční válce. Zvolen do druhého kontinentálního kongresu, Gerry podepsal Deklaraci nezávislosti a Articles of Confederation. Byl jedním ze tří mužů, kteří se v roce 1787 odmítli podepsat pod United States Constitution (ústavu USA), protože neobsahovala Bill of Rights. Po ratifikaci ústavy byl zvolen do United States Congress, kde se aktivně podílel na přípravě a průchodu Bill of Rights jako obhájce individuálních a státních svobod.\n\nGerry byl zpočátku proti myšlence politických stran a snažil se kultivovat vztahy na obou stranách politického spektra, tedy mezi federalisty a demokratickými republikány. Byl členem diplomatické delegace ve Francii, která měla problémy kvůli tzv. aféře XYZ, kdy jej federalisté považovali za zodpovědného za přerušení jednání. Gerry se poté stal demokratickým republikánem, několikrát neúspěšně kandidoval na guvernéra státu Massachusetts, než v roce 1810 tento úřad získal. Během svého druhého funkčního období jako zákonodárce schválil nové volební hranice obvodů, což vedlo ke vzniku pojmu Gerrymandering, označující účelovou manipulaci s hranicemi volebních obvodů. V dalších volbách neuspěl, přestože senát USA zůstal demokraticko-republikánský. V roce 1812 za vlády Jamese Madisona byl Gerry zvolen viceprezidentem USA. Gerry zemřel rok a půl po svém zvolení. \n\nJe jediným signatářem Deklarace nezávislosti, který je pohřben ve Washingtonu, DC.\n\n\n\n"}
{"id": "426716", "url": "https://cs.wikipedia.org/wiki?curid=426716", "title": "Daniel D. Tompkins", "text": "Daniel D. Tompkins\n\nDaniel D. Tompkins (21. června 1774, Fox Meadows, později Scarsdale, New York – 11. června 1825, Tompkinsville) byl americký politik, 6. viceprezident USA.\n\nNarodil se jako Daniel Tompkins, prostřední iniciálu „D.“ si ke jménu přidal během studia na Columbia College, aby se odlišil od jiného studenta téhož jména a příjmení.\n\nByl to právník. Mezi lety 1807 a 1817 byl v úřadu guvernéra státu New York za demokraty. Pracoval jako viceprezident Jamese Monroea od 4. března 1817 do 4. března 1825. Zemřel 18. června 1825 v Tompkinsville ve státě New York.\n"}
{"id": "426718", "url": "https://cs.wikipedia.org/wiki?curid=426718", "title": "Fujifilm", "text": "Fujifilm\n\nFujifilm (plným názvem Fujifilm Holdings Corporation) je japonský největší světový výrobce fotoaparátů a filmů. Později začala firma vyrábět i vyvolávací zařízení a tiskárny.\n\nŘeditelem je Šhigetaka Komori (Shigetaka Komori)\nSídlo je v ulici Akasaka 9-chome 7-3, ve čtvrti Minato-ku v Tokiu, Japonsko\nJejí kapitál je 40 miliard jenů (8 miliard Kč, stav v březnu 2009).\nCelkem holding a jeho 234 společnosti zaměstnávají 76 252 lidí.\n\nSpolečnost byla založena již 20. ledna 1934 a 1. října 2006 se z Fuji Photo Film Co., Ltd. transformovala na holdingovou společnost s nynějším názvem. Obchod převzala nově ustavená FUJIFILM Corporation.\n\nOborem činnosti je vývoj, výroba, prodej a servis zobrazovací techniky a řešení:\n\nJejí celosvětové obchodní aktivity v oblasti zobrazovací a informační techniky provozuje společnost FUJIFILM Corporation, založená 2. října 2006. Přímo navazuje na činnost společnosti Fuji Photo Film. Co. Ltd. (založené již v roce 1934), která se roku 2006 přeměnila na holding Fujifilm Holdings Corporation.\nPrezidentem a CEO (chief executive officer) i této společnosti je Šigetaka Komori (Shigetaka Komori).\nOblasti jejího zájmu, základní jmění a sídlo jsou shodné, jako u FUJIFILM Holdings Corporation.\n((fujifilm))\n\n"}
{"id": "426721", "url": "https://cs.wikipedia.org/wiki?curid=426721", "title": "John Ciardi", "text": "John Ciardi\n\nJohn Anthony Ciardi (24. června 1916 - 30. března 1986) byl americký básník, překladatel a etymolog italského původu. Narodil se v Bostonu. Jeho otec zemřel brzy po Johnově narození, chudá rodina šetřila, aby John mohl studovat. V roce 1938 promoval na Tufts University, poté vyučoval na University of Kansas City a University of Florida. V roce 1940 vydal svou první básnickou sbírku, \"Zpět do Ameriky\" (\"Homeward to America\"). V roce 1942 vstoupil do letectva, stal se střelcem na Boeing B-29 Superfortress a bojoval v Japonsku. V roce 1946 se oženil a začal učit etymologii a dějiny literatury na Harvardu. Vydával básnické sbírky (\"Jiné oblohy\" - \"Other Skies\", 1947, inspirováno jeho válečnými zkušenostmi), a velmi reprezentativní antologie americké literatury (\"Mid-Century American poets\", 1950). \n\nBěhem svého vyučování na Harvardu se věnoval překládání Dantovy Božské komedie (\"Peklo\", 1954, \"Očistec\", 1961, \"Ráj\", 1970), přičemž zachoval v angličtině složitou tercínovou formu originálu (většina anglických překladů včetně nejpoužívanějšího Longfellowova od rýmů upouští a používá blankvers). Překlad je velmi ceněn pro svůj moderní jazyk, formální zdařilost a zachování básnické krásy originálu. Ve své době byl dosti oceňovaným básníkem ze skupiny tzv. novoformalistů (\"New Formalists\"), vydal několik sbírek, z nichž jsou nejvíc ceněny básnická autobiografie \"X-ovy životy\" (\"Lives of X\", 1971). Jeho \"Collected Poems\" byly vydány v roce 1997. John Ciardi byl znám také pro své sloupky a také rozhlasové a televizní pořady o etymologii slov. Z Ciardiho díla nebylo doposud nic přeloženo do češtiny.\n"}
{"id": "426739", "url": "https://cs.wikipedia.org/wiki?curid=426739", "title": "Jakob van Hoddis", "text": "Jakob van Hoddis\n\nJakob van Hoddis (vlastním jménem Hans Davidsohn, 16. května 1887 Berlín – květen nebo červen 1942 pravděpodobně koncentrační tábor Sobibór, Polsko) byl německý expresionistický básník židovského původu. Jeho nejslavnější báseň \"Světaskon\" (\"Weltende\", 1911) je pokládána za vůbec první expresionostickou báseň. Jeho básně se vyznačují groteskním stylem, černým humorem a zároveň přísně dodržovanou veršovou formou. Typické jsou pro něj temné a katastrofické obrazy smrti, podzimu a zániku, popisované ovšem velmi sarkastickým způsobem. Patřil k nejvlivnějším expresionistickým básníkům.\n\nNarodil se v rodině židovského lékaře Hermanna Davidsohna a jeho ženy Doris. Byl nejstarším ze čtyř sourozenců. Jeho tetou byla německá lyrická básnířka Friederike Kempnerová.\n\nOd roku 1893 navštěvoval gymnázium Fridicha Wiléma v rodném Berlíně, tam začal psát své první básně. Roku 1905 školu opustil, aby se vyhnul vyloučení a maturitu složil externě o rok později. Poté se věnuje studiu architektury a filologie. Na univerzitě vstupuje do Svobodného vědeckého společenství (Freie wissenschaftliche Vereinigung), kde poznává nové přátele, především Kurta Hillera. V roce 1909 založil skupinu \"Nový klub\" (\"Der Neue Club\"), ke které se přidali jeho přátelé Kurt Hiller, Georg Heym, Ernst Blass, Erich Unger, Alfred Lichtenstein a později Else Lasker-Schülerová. Pořádali spolu literární večery, které nazvali Neopatetický kabaret. Po smrti svého otce (1909) působil pod pseudonymem van Hoddis, který je anagramem jeho občanského příjmení.\n\nJeho báseň Weltende se roku 1911 stala základem raného expresionismu a je pokládána za vůbec první expresionistickou báseň. Poprvé vyšla v časopise Der Demokrat. Ve stejném roce byl ovšem vyloučen z univerzity pro zanedbávání povinností. V dalším roce odešel do Mnichova, kde se obrátil ke katolicismu. Zde se poprvé začala projevovat jeho psychóza, psychicky se zhroutil, pro rozpory se svou rodinou se odstěhoval do léčebny ve Wolbecku u Münsteru a později trávil čas v různých léčebných ústavech.\n\nCestoval do Paříže a po Německu a roku 1914 se vyčerpán a zcela bez prostředků vrátil do Berlína, kde přednesl svou poslední přednášku v Novém Clubu. Van Hoddisovy životní podmínky se zhoršovaly, ztrácel přátele, nebyl přijat na universitu, duševně se zhroutil a musel být hospitalisován. Od roku 1914 se zhoršovalo jeho duševní zdraví a od roku 1915 musel být soustavně v lékařské péči. Ranou je pro něj smrt bratra Ludvíka na frontě (1915). V roce 1918 Franz Pfemfert vydal sbírku s několika van Hoddisovými básněmi a jeho básně byly přednášeny například v Galerii DADA ve švýcarském Zürichu. Hned po válce odešel jeho bratr Ernst z Německa do Palestiny.\nOd roku 1922 se van Hoddis podrobil intenzivní lékařské péči v Tübingenu a ještě později (od roku 1927) v Göppingenu.\n\nKdyž se Hitler v roce 1933 stal kancléřem, matka Doris s dcerami emigrovala do Palestiny. Jakob van Hoddis ale jako nesvéprávný nemohl odjet ze země a proto zůstal v Německu. Třicátého dubna 1942 byl spolu s pěti sty dalšími chovanci ústavu odvezen do vyhlazovacího tábora Sobibor, kde byli všichni zavražděni. Přesné datum smrti není známé.\n\nSvětaskon\n\nZ měšťácké ostré lbi se klobouk zdvih,\nvzduch jak by chvěl se v pokřiku a pláči,\npádem se rozpolcují pokrývači\na potopa prý stoupá na březích.\n\nVichr je zde a divé moře líže\nuž břeh a hodlá hráze provalit.\nVíce či méně s rýmou chodí lid.\nVlaky se řítí z mostů kamsi níže.\n\n\n"}
{"id": "426745", "url": "https://cs.wikipedia.org/wiki?curid=426745", "title": "CMP", "text": "CMP\n\nZkratka CMP má několik významů:\n\n"}
{"id": "426747", "url": "https://cs.wikipedia.org/wiki?curid=426747", "title": "Oren Smadža", "text": "Oren Smadža\n\nŠaj-Oren Smadža (hebrejsky: אורן סמדג'ה; * 20. červen 1970, Izrael) je izraelský judista a bronzový olympijský medailista. Bronzovou medaili vyhrál v roce 1992 na LOH v Barceloně v kategorii 71 kg. Stal se v pořadí druhým Izraelcem, který získal olympijskou medaili.\n\n"}
{"id": "426750", "url": "https://cs.wikipedia.org/wiki?curid=426750", "title": "Skalník Franchetův", "text": "Skalník Franchetův\n\nSkalník Franchetův (\"Cotoneaster franchetii\") je až 3 metry vysoký opadavý keř, pocházející z Číny, Thajska a Myanmaru.\n\nSkalník Franchetův je druh skalníku, přirozeně rostoucí na jihozápadě Číny, v provinciích Kuej-čou, S’-čchuan a Jün-nan, v Tibetu, v severním Myanmaru a severním Thajsku.\n\nSkalník Franchetův je stálezelená rostlina, dřevina, kterou řadíme mezi keře. Dorůstá výšky až 3 m. Listy jsou oválné , 2-3,5 cm dlouhé a 1-1,5 cm široké, lesklé, zelené, řídce porostlé bílými až nažloutlými chloupky. Květy vyrůstají v chocholících po 5-15. Každý květ je široký 6–7 mm, má pět lístků, růžových na vnější straně, bílých na vnitřní straně. Plody jsou červené malvice o průměru 6–9 mm. Plody jsou pojídány ptáky, kteří rozšiřují semena ve svém trusu.\n\nOsemení skalníků obsahuje inhibitory klíčení. Pro výsev je třeba zbavit semena osemení, podobně jako v přírodě, kde je osemení rozrušeno v trávicím traktu ptáků.\n\nOblíbený ozdobný keř, pěstovaný na severovýchodě Evropy, severovýchodě Pacifiku a ve východní Americe. Místně (v části Velké Británie) proniká do přírody a stává se součástí přírodních společenstev.\n"}
{"id": "426751", "url": "https://cs.wikipedia.org/wiki?curid=426751", "title": "Bitva u Hohenlinden", "text": "Bitva u Hohenlinden\n\nBitva u Hohenlinden byla rozhodující bitvou války mezi Francií a tzv. třetí koalicí. Prakticky ihned po skončení příměří mezi Rakouskou a francouzskou armádou zaútočila spojenecká rakousko-bavorská armáda pod velením arcivévody Jana směrem na Mnichov.\n\nArcivévoda Jan i přes naléhání svého mentora, ženijního generála Franze Lauera, trval na zahájení bleskové ofenzívy proti francouzským silám. Pro zahájení ofenzívy byl také i náčelník štábu plukovník Franz von Weyrother. V průběhu ofenzivy narazila rakouská vojska 1. prosince u Ampfingu na zadní voj Moreauovy armády pod velením generála Michela Neye a po urputném boji jej vrhla zpět.\n\nMoreau se na základě získaných informací rozhodl rozmístit svoje jednotky na otevřeném terénu u vesnice Hohenlinden, ležící asi 35 km východně od Mnichova. Postavení to bylo výhodné, jelikož útočící rakousko-bavorská armáda byla nucena útočit přes silně zalesněný terén. Moreau disponoval armádou o síle cca 56 000 mužů oproti 64 000 Rakušanů a Bavorů.\n\nMoreauova obranná pozice sestávala ze čtyř divizí čelem k východu. Od severu k jihu byly pod velením Clauda Legranda (8 000), Louise Bastoula (6 000), Michela Neye (10 000) a Emmanuela, markýze de Grouchyho (9 000). Legrandova, Bastoulova a Neyova divize náležela ke sboru generála Paula Greniera. Moreau si podržel 2 000 mužů těžkého jezdectva pod velením generála Jeana-Josepha Ange d'Hautpoula v záloze. Dále k jihu byly dvě další divize pod velením generála Antoine Richepanse (11 000) a gen. Charlese Decaena (10 000), které společně s Grouchyho divizí tvořily Moreauův záložní sbor. Moreau plánoval Richepansův přesun na severovýchod, kde by zaútočil na rakouské levé (jižní) křídlo, Jeho hlavní linie pak měla manévrovat na otevřeném terénu, bránit rakouskému postupu a později vyrazit do protiútoku, aby vytlačila Rakušany z lesa. Decaen měl pak podporovat Richepansův postup.\n\nNa základě bitevního plánu, vyhotoveného náčelníkem štábu plukovníkem Weyrotherem, Rakušané postupovali vpřed ve čtyřech kolonách. Od severu k jihu podmaršálek Michael von Kienmayer (16 000), generál Maximilien von Baillet Latour (11 000), kníže Jan Kollowrat-Krakowský (20 000) a Johann Riesch (13 000). Arcivévoda Jan pak jel s kolonou knížete Kollowrata, která postupovala po hlavní cestě vedoucí od východu směrem na západ skrze les (dnešní státní silnice číslo 12 - Bundestrasse 12).\nDíky nepříliš dobré štábní práci a také díky velmi hustě zalesněnému terénu postupovaly rakouské kolony odděleně s velmi malou možností vzájemné podpory. Jejich velitelé mylně předpokládali, že francouzská armáda ustupuje a tomu odpovídala i předpokládaná bitevní sestava.\n\nV pět hodin ráno 3. prosince 1800 zahájily rakouské předsunuté jednotky pod velením generála Löperta, umístěné ve vsích Kreith a Birkach, palbu na francouzské pozice.\nBěhem této palby zahájila rakousko-bavorská Kollowratova kolona postup směrem na západ od vesnice Haag ležící na cestě lesem. Rakouští a bavorští vojáci museli tábořit celou noc venku, cesta byla rozmočená a blátivá a tak postup poněkud vázl. Během dopoledne se také přidal sníh s deštěm.\n\nPravé křídlo pod velením podmaršálka Kienmayera mělo na severu mezi obcemi Isen, Harthofen a Buch am Buchrain zatlačit zde rozmístěné francouzské jednotky zpět, levé křídlo pod Rieschovým velením zůstávalo jihovýchodně od Maitenbethu.\n\nPrvní jednotky Kollowratovy kolony dosáhly kolem sedmé východů z Egerberského lesa a velmi záhy narazily východně od Hohenlinden u vesnice Kreith na francouzské jednotky stojící v bitevní sestavě pod velením generála Grouchyho. Během přesunu se díky velmi špatnému počasí a o to horší cestě další postupující jednotky Kollowratovy kolony zpozdily a roztáhly po celé délce cesty v délce takřka sedmi kilometrů.\nI přesto, že Kollowrat zapojil všechny příchozí jednotky do útoku proti francouzské linii, podařilo se francouzské pěchotě pozice udržet.\n\nKonečné rozhodnutí však padlo na levém křídle. Zde francouzská křídelní divize pod velením gen. Richepanse vyrazila již kolem čtvrté hodiny ranní. Severně od obce Steinhöring u St. Christoph se jednotky zkoncentrovaly a kolem čtvrt na osm dosáhly Maitenbeth.\nKolona generála Riesche, která v tu dobu měla již značné zpoždění pochodovala jihovýchodně na Albaching a poté na Marsmaier a dále se opožďovala. Jakmile narazily jednotky rakouského levého křídla francouzské předsunuté hlídky, byly jižně od Maitenbethu vtaženy do boje s postupující francouzskou Decaenovou divizí a k útoku na Maitenbeth si již nedostaly.\n\n"}
{"id": "426756", "url": "https://cs.wikipedia.org/wiki?curid=426756", "title": "Ari'el Ze'evi", "text": "Ari'el Ze'evi\n\nAri'el „Arik“ Ze'evi (hebrejsky: , * 16. ledna 1977, Bnej Brak, Izrael) je bývalý izraelský zápasník–judista, bronzový olympijský medailista z roku 2004.\n\nZe'evi se narodil a vyrostl v ortodoxním židovském městě Bnej Brak, které je součástí telavivské metropolitní oblasti Guš Dan. Zatímco vyrůstal, trénoval společně se svým bratrem Ronim v místním klubu juda (jeho bratr získal zlatou medaili na Izraelském mistrovství v judu). Ze'evi, který byl velmi ovlivněn svým bratrem a jeho úspěchem, začal intenzivně trénovat a ve čtrnácti letech vyhrál svou první národní soutěž v kategorii dospělých, čímž se stal nejmladším izraelským šampionem všech dob. Navzdory nedostatku moderního vybavení pokračoval v tréninku ve svém místním klubu a postupně se vypracoval na světovou úroveň a začal soutěžit i v zahraničí.\n\nVe svém soukromém životě Ze'evi vystudoval bakalářský obor práva na Interdisciplinárním centru v Hercliji.\n\nVystoupil rovněž ve sportovní televizní show Izraelské vysílací společnosti\n\nJudu se věnoval od svých 13 let pod vedením Avi Aškenaziho. V izraelské seniorské reprezentaci se objevil poprvé v roce 1995 jako mezinárodně úspěšný junior. V roce 2000 se kvalifikoval na olympijské hry v Sydney. V prvních kolech porazil dva olympijské vítěze v polotěžké váze Poláka Pawła Nastulu a Maďara Antala Kovácse, ale ve čtvrtfinále byl nad jeho síly tehdy neporazitelný Japonce Kósei Inoue. Přes opravy se probojoval do boje o třetí místo, ve kterém nestačil v boji na zemi na Francouze Stéphane Traineau a obsadil páté místo.\n\nV roce 2004 startoval na olympijských hrách v Athénách jako trojnásobný mistr Evropy v polotěžké váze do 100 kg. Ve čtvrtfinále ještě minutu před koncem vedl na wazari nad Jihokorejcem Čang Song-hoem, ale následně se po hrubé chybě nechal zvedačkou sukui-nage hodit na ippon. Přes opravy se probojoval do boje o třetí místo proti Nizozemci Elco van der Geestovi. Minutu před koncem vedl náskokem koky a po chvíli využil Geestova zaváhání, podrazil ho technikou ko-uči-gari na ippon a získal bronzovou olympijskou medaili.\n\nV roce 2005 musel vynechat start na mistrovství světa v Káhiře kvůli problémům s ramenem a v roce 2007 přišel o mistrovství světa v Riu kvůli problémům s loktem. Přes tyto problémy se dokázal v roce 2008 kvalifikovat na olympijské hry v Pekingu, kde však optimálně nevyladil formu a skončil ve druhém kole na lépe připraveném Nizozemci Henku Grolovi. V roce 2011 po nevýrazných výsledcích na mistrovství světa nahradil trenéra Aškenaziho trenérem Šani Herškem. Pod vedením Herška získal v roce 2012 svůj čtvrtý titul mistra Evropy v polotěžké váze a zároveň se ve 35 letech stal nejstarším držitelem titulu mistra Evropy ve váhových kategoriích mezi muži. Při své čtvrté účasti na olympijských hrách v Londýně však prožil zklamání, když v úvodním kole nestačil v boji na zemi na Němce Dmitrije Peterse. Vzápětí ukončil sportovní kariéru. Věnuje se trenérské práci.\n\nAriel Ze'evi byl pravoruký judista s osobní technikou seoi-nage a ko-uči-gari. Velmi pěkná byla zvláště v jeho podání kombinace těchto tvou technik, kdy zaútočil technikou seoi-nage a výpad dokončil technikou ko-uči-gari.\n\n\n"}
{"id": "426759", "url": "https://cs.wikipedia.org/wiki?curid=426759", "title": "Kaple svatého Jana (Špejchar)", "text": "Kaple svatého Jana (Špejchar)\n\nKaple svatého Jana na Špejcharu v Praze je v současnosti jediný vlastní sakrální prostor české Obce křesťanů, vestavěný do přízemí Modrého domu.\n\nKaple byla vybudována během roku 1995 podle návrhu architekta Petra Kříže rozšířením a zahloubením z někdejší velké garáže a skladu v přístavbě na severní straně domu. K vysvěcení kaple došlo 16. září 1995.\n\nInteriérové řešení kaple je inspirováno stavebním stylem, užívaným Obcí\nkřesťanů v mnoha zemích, vycházejícím z antroposofické architektury. Prostor tvoří podélná chrámová loď o rozměrech 8,4 × 16,8 m, orientovaná východozápadním směrem. Je členěna ve vyvýšené kněžiště na východní straně, hlavní prostor pro shromáždění věřících uprostřed a vyvýšené jeviště pro příležitostné neliturgické využití kaple na západní straně. Vertikálně je stavba kaple omezena dalšími podlažími domu, výšky 4,2 m bylo dosaženo zahloubením střední části. \n\nHlavní přístup do kaple je z jihu na jeviště přes hlavní korpus domu, v němž je situována předsíň, šatna, sociální zařízení a další provozní prostory. Naproti hlavnímu vchodu na severní straně jeviště se nachází vedlejší vchod ze dvora, a u paty kněžiště v jižní stěně vchod do sakristie, která je rovněž situována v hlavním korpusu stavby.\n\nUmělecká výzdoba a interiérové prvky kaple jsou zdrženlivé a jednoduché. Lehce zalamované stěny kaple jsou lazurovány světlefialovými tóny, ztmavujícími se směrem k oltáři. Rovněž lomený strop je zhotoven z nehoblovaných prken, ošetřených pouze světlou lazurou. Okna a dveře jsou dřevěné, tvarově přizpůsobené jak interiéru kaple, tak původním oknům domu. Okna jsou dvě a jsou umístěna v severní stěně kaple a spolu s prosklenou horní částí vchodu ze dvora zajišťují denní osvětlení. Umělé osvětlení je řešeno třemi páry elektrických nástěnných svítidel, vybavených též olejovými kahany. Svítidla, oltář, kazatelna a stolek na liturgické náčiní byly zhotoveny zakázkově podle návrhu faráře Franka Peschela, barevná (a po nemnoha letech již vybledlá) malba na oknech je dílem výtvarnice Michaely Pokové. Nina Sombart je autorkou oltářního obrazu tváře žehnajícího Krista, v dolní části obrazu lze vidět kříž Golgoty.\n\nProstor má výtečnou akustiku díky harmonickým základním rozměrům a vhodně volenému řešení stěn a stropu, a nepředpokládá proto používání zvukotechniky. Kaple je běžně vybavena 80 židlemi, při větších akcích je její kapacita zvyšována dalšími židlemi a lavicemi. Odvětrávání je řešeno ručně ovládaným odsávacím ventilátorem, vzduchotechnika není instalována. Vytápění je podlahové teplovodní, napojené na centrální systém celého objektu.\n\nKaple slouží především k bohoslužbám pražského sboru Obce křesťanů. Její tvářnost a barevnost vycházejí právě z tohoto primárního určení. Protože je to však v současnosti jediná vlastní sakrální prostora české Obce křesťanů a zároveň největší místnost, kterou má ve vlastní nemovitosti česká Obec křesťanů k dispozici, bývá často využívána k akcím přesahujícím rámec pražského sboru, a to i pro neliturgické příležitosti, jako jsou divadelní představení, koncerty, semináře a jiné pořady zejména kulturní a vzdělávací.\n\n"}
{"id": "426760", "url": "https://cs.wikipedia.org/wiki?curid=426760", "title": "Miliónový brouk", "text": "Miliónový brouk\n\nMiliónový brouk (v originále \"Piedone d'Egitto\") je italský film z roku 1980 režiséra Stena (původně se jmenoval Stefano Vazina). Bud Spencer jako inspektor Rizzo se vydává do Egypta osvobodit profesora Cerulla, který objevil brouka, jenž se vyskytuje všude tam, kde se nachází naleziště ropy. Chce dopadnout drogového mafiána zvaného „Švéd“.\n\n"}
{"id": "426763", "url": "https://cs.wikipedia.org/wiki?curid=426763", "title": "The Amazing Race", "text": "The Amazing Race\n\nThe Amazing Race, zkracováno jako TAR, je televizní reality show. Jde o soutěž obvykle dvoučlenných týmů sestavených z příbuzných, známých, partnerů a rodinných členů. Týmy musí za pomoci různých dopravních prostředků projet stanovenou trasu po celém světě. Tým, který to zvládne nejrychleji, vyhrává milion dolarů. Soutěž vznikla v roce 2001 v americké televizi CBS a jejím moderátorem je Phil Keoghan. K roku 2017 vzniklo už dvacet devět sérií a dvanáct zahraničních mutací (TAR Australia, Israel, Asia, Latino America, Norge, Brazílie, Kanada, Čína, Francie, Filipíny, Ukrajina, Vietnam). Byla zvažována i středoevropská (TAR Central Europe), ale projekt byl nakonec zrušen.\n\nSoutěž je založena na správné strategii, jak nejrychleji dojet na cílové místo. Při porušení pravidel se soutěžícím přičte penalizace v rozmezí 15 minut až několika hodin (podle toho,jak je porušení pravidel závažné). V každé etapě na soutěžící čeká většinou jedna objížďka a jeden zátaras. V objížďce si mají vybrat mezi dvěma možnosti, jak vyřešit úkol. Musí tak zvážit, která bude rychlejší či méně náročnější. Zátaras musí plnit jen jeden člen týmu. Vždy se vybere, který to bude a až poté se dozví zadání úkolu. Většinou jsou to úkoly nebezpečné, těžké na psychiku, např. adrenalinový úkol či pojídání nezvyklých pokrmů. \n\nSoutěž byla vysílána již na STV 1 (slovensky \"Úžasné dobrodružstvo\") nebo na AXN, ale kvůli tomu, že v Česku byla tato reality show skoro neznámá, rozhodla se od ledna roku 2012 Nova Cinema odvysílat postupně většinu sérií. Reality show byla vysílána každý všední den v 18:10 na Nova Cinema a následující den byla dopoledne reprízována. \n\nNa začátku závodu vyráží 11 (případně 12) týmů z USA, aby si zazávodily kolem světa. V USA závod začíná a zároveň končí. Závod je rozdělen na jednotlivé etapy, přičemž jedna etapa se v drtivé většině rovná jedné epizodě. Konec etapy vytyčuje „zastávka v boxech“, na kterou se týmy musí dostat co nejdříve, protože poslední tým je ze závodu vyřazen. Výjimku tvoří předem určená nevyřazovací kola, kde tým postoupí do dalšího kola i přesto, že skončil poslední. První naopak získá zajímavou cenu, ať už finanční, hmotnou, nebo například dovolenou. Vítěz etapy má právo jak na cenu, tak i stejně jako i ostatní soutěžící, kteří jsou stále v závodě, na náskok, který si vybudoval. Příště tedy bude vyrážet z prvního místa před zbytkem startovního pole. V každé etapě na soutěžící čekají úkoly, které jim buďto pomohou směrem dopředu, nebo je naopak zbrzdí, vše záleží na jejich šikovnosti (více ve spodní části článku). Ve finále si to rozdají tři nejlepší týmy (ty, které zbyly) o 1 milion dolarů.\n\nNazačátku kola každý tým dostane určitý obnos peněz, kterým zaplatí všechny finance (např. jídlo, spaní v hotelu, vstupenky, taxi, vlak ...) kromě letenek, které platit nemusí. Další výjimku tvoří ty týmy, které minulé kolo dorazily poslední, ale nebyly vyřazeny. Tyto týmy na začátku kola žádné peníze nedostanou a musí si peníze sehnat. Toto pravidlo platí pouze do 12. série, kde je nahrazeno retardérem.\n\nUkazatele ukazují, kam mají soutěžící pokračovat. Někdy také ukazují cestu při plnění objížďky nebo zátarasu.\n\nROUTE INFO (instrukce) - představuje instrukce k úkolu nebo informaci kam se mají soutěžící dostat, jaká je další destinace... Obsahuje ale i detaily, které nesmí být opomenuty. Tyto instrukce jsou vloženy v modrých \"obálkách\". Pokud instrukce ztratí musí je najít nebo se zeptat jiných týmů. Pokud nějaký tým vezme novou obálku ze schránky (např. The Amazing race 6), dostane 30 minut penalizaci. Týmy je vytahují z legendární černožluté obálky, která je symbolem celé soutěže. Týmy provází celým závodem. Od začátku první etapy, až ke konečnému vítězství. Pokud týmy poruší úkol v této obálce, dostanou penalizaci 30 minut a čas, který porušením nahnali.\n\nDETOUR (objížďka) spolu se zátarasem je základním pilířem každé etapy. Objížďka je povinný úkol pro všechny členy týmu. Zahrnuje možnost volby mezi dvěma úkoly, které jsou předem připraveny a tým se musí rozhodnout, který chce splnit.Většinou má každé své plus a mínus. Většinou jeden úkol se dá splnit rychleji, ale je fyzicky náročný. Druhý sice není fyzicky náročný, ale může trvat déle. Pokud tým nesplní objížďku, dostane po příchodu do cíle 6 hodin penalizaci. \n\nROAD BLOCK (zátaras) spolu s objížďkou je základním pilířem každé etapy. Zátaras je povinný úkol pro jednoho člena týmu. Musí si však zvolit tuto osobu před tím, než si přečtou zalepené instrukce, co tento úkol obnáší. Vždy najdou v obálce nějakou otázku např. Kdo má hlad? nebo Kdo se nebojí výšek? na základě které se musí rozhodnout. Nemá tedy možnost výběru, jako při objížďce. Pokud jeden člen z týmu vezme zátaras, pak ho druhý nesmí vystřídat a tým je na něm zaseknutý do té doby, dokud ho nesplní. Pokud vybraný člen týmu zjistí, že je na něho úkol moc náročný a nedokáže ho splnit, dostane penalizaci 4 hodiny. Pokud se jim to z nějakého důvodu nepovede, vypadávají ze závodu, zátaras je povinný. V šesté sérii byla přidána novinka spočívající v tom, že nikdo nesmí splnit více než šest zátarasů během celého závodu.\n\nFAST FORWARD (zkratka) se ve starších řadách objevovala v \"každé\" etapě. Od páté řady se objevuje jen zřídka. Je to možnost \"přeskočit\" všechny zbývající nebo následující úkoly. Může ji však získat ale jen jeden tým a navíc tuto možnost má každý tým v celém závodě jen jednou. Takže musí zvážit kdy je to nejvýhodnější. Vždy se jedná o nějaký úkol.\n\nSwitchback je úkol, který se objevil v některé z předešlých sérií a dal soutěžícím obzvlášť zabrat, nebo byl něčím zajímavý. Poprvé byl použit v 15. sérii, kdy se opakoval zátaras z 6. série, kde musela Lena rozbalovat balíky sena, aby našla obálku. Tento zátaras dělala 10 hodin a kvůli tomu byl její tým vyřazen. Další switchback se objevil v 20. sérii, kde se objevila zkratka z 5. a 7. série. Tým, aby získal zkratku, se musel zúčastnit hinduistického rituálu, kvůli kterému si týmy musely oholit hlavu. \n\nU-TURN (zpátečka, obrat) je druhým zákeřným prvkem hry. Je k zahrání hned po objížďce a tým, který ho využije může „obrátit“ jiný, kterému chce uškodit. Obrácený tým se pak musí vrátit a udělat druhý úkol objížďky. Celý tým je tedy zdržen a celkové pořadí se zamíchá. Obrat není povinný a žádný z týmů ho nemusí využít, to je ale díky velkému startovnímu poli dost nepravděpodobné. Obrat se objevuje v závodě maximálně 2x. Tým může využít U-Turn pouze jednou v závodě. Poprvé se objevuje v 12. sérii.\n\nYIELD (blokace) je předchůdce U-TURNu, objevuje se tedy ve starších řadách. Nejde o nic jiného, než o zdržení konkurenčního týmu. Tým, který využije „blokaci“, zdrží konkurenční tým na 30 minut. Ten po uplynutí času může v závodu pokračovat. Využít „blok“ na jiný tým stejně jako U-TURN není povinné, proto ho nikdo z týmů nemusí využít. Tým může využít blokaci pouze jednou v závodě. Blokace se poprvé objevila v 5. sérii a skončila v 11. sérii.\n\nSPEED BUMP (retardér) je důležitý prvek hry. Některé etapy závodu jsou „nevyřazovací“, proto tým, který doběhne poslední nemusí být vyřazen. Pokud poslední tým má to štěstí a doběhl poslední zrovna v etapě, v které se nevyřazuje, čeká ho v další trest v podobě „retardéru“. To je úkol navíc, který musí v následující etapě splnit pouze on a nikdo jiný. Vyráží tedy z posledního místa a k tomu má časovou zátěž v podobě tohoto úkolu. Objevuje se až od 12. série.\n\nINTERSECTION (křižovatka) je prvek hry, který se objevuje jen v některých řadách (řady 10, 11, 16). Donutí dva týmy, aby spolupracovaly. To je v některých sezónách, kdy jsou všichni na nože celkem obtížně realizovatelné, proto je tento prvek tak zajímavý. Spolupráce týmů je povinná, proto tým, který si není schopný najít parťáka, musí čekat na další, který by se s ním spojil a může tak ztratit mnoho času. Křižovatka ve většině případů platí pouze na jeden úkol objížďky nebo zátarasu. Poté jsou týmy rozpojeny a mohou dál pokračovat zvlášť. \n\nEXPRESS PASS (propustka) je herní prvek, který se poprvé objevil v 17. sérii. Většinou je předáván Philem v cíli 1. etapy a obdrží ho vítězný tým 1. etapy závodu. Tento tým ho může použít do obvykle 8. etapy k \"přeskočení\" jedné objížďky nebo zátarasu.\n"}
{"id": "426766", "url": "https://cs.wikipedia.org/wiki?curid=426766", "title": "Špejchar (Praha)", "text": "Špejchar (Praha)\n\nŠpejchar je pomístní označení části Prahy na hranicích Letné, Bubenče a Dejvic, odvozené od někdejšího městského špejcharu, který stál na místě dnešního nároží ulic Badeniho a Milady Horákové.\n\nV běžné řeči se Špejcharem míní právě tato křižovatka, která je čtyřmezím katastrálních území Bubeneč, Dejvice, Hradčany a Holešovice. V ní je kolejový trojúhelník spojující trať v ulici Milady Horákové s tratí v ulici Badeniho. Další sem zaústěná ulice Pelléova v blízkosti kříží úrovňovým přejezdem železniční trať Praha - Rakovník.\n\nNázev zastávek městské dopravy \"Špejchar\" byl po vybudování linky A metra opuštěn ve prospěch názvu \"Hradčanská\". Zůstal jen zastávkám v blízké smyčce, kam není vedena žádná pravidelná linka.\n\n"}
{"id": "426773", "url": "https://cs.wikipedia.org/wiki?curid=426773", "title": "Marie Tereza Toskánská", "text": "Marie Tereza Toskánská\n\nMarie Tereza Toskánská (21. března 1801 Vídeň – 12. ledna 1855 Turín) byla toskánská vévodská dcera a provdaná sardinsko-piemontská královna a savojská vévodkyně.\n\nJejí rodiče byli Ferdinand III. Toskánský a Luisa Marie Amélie Tereza Neapolsko-Sicilská. Narodila se jim v roce 1801 jako nejmladší potomek. Její čtyři starší sourozenci byli: Karolina Ferdinanda (1793–1802), František Leopold (1794–1800), toskánský velkovévoda Leopold II. (1797–1870) a Marie Luisa (1799–1857).\n\nJejím manželem, za kterého byla 30. září 1817 provdána otcem Ferdinandem III. Toskánským, se stal sardinsko-piemontský král a savojský vévoda Karel Albert.\n\nPotomci s Karlem Albertem:\n\n"}
{"id": "426778", "url": "https://cs.wikipedia.org/wiki?curid=426778", "title": "Churchillova bílá kniha", "text": "Churchillova bílá kniha\n\nChurchillova bílá kniha (anglicky: \"Churchill White Paper\"), někdy též Churchillova bílá listina, bylo prohlášení britské politiky z 3. června 1922, které se vztahuje k budoucímu uspořádání Palestiny. Spojené království v tomto dokumentu rovněž mimo jiné upřesňovalo, jak vnímá Balfourovu deklaraci z roku 1917 (ta totiž mimo jiné obsahovala prohlášení: \"„Vláda Jeho Veličenstva pohlíží příznivě na zřízení národní domoviny židovského lidu v Palestině…“\").\n\nTato bílá kniha Židům potvrdila nárok na zřízení národního státu v Palestině a zdůraznila, že Židé jsou v Palestině „právem a nikoli z útrpnosti.“ Odmítala však sionistickou představu o čistě židovském státu a omezila židovské přistěhovalectví na „ekonomickou kapacitu země.“ Kromě toho také rozdělila britský mandát podél řeky Jordán a území na východ od ní, označované jako Zajordánsko, svěřila téhož roku hášimovskému králi Abdalláhovi. Pro židovský stát tím bylo omezeno území na západ od řeky Jordán, které představovalo pouhých 22 % původního Mandátu.\n\nŽidé britskou bílou knihu neochotně přijali, zatímco Arabové ji odmítli. O necelý měsíc později, 1. července, byla publikována jako oficiální interpretace mandátu.\n\n"}
{"id": "426782", "url": "https://cs.wikipedia.org/wiki?curid=426782", "title": "Josef Drásal", "text": "Josef Drásal\n\nJosef Drásal (4. července 1841 v Chromči na Šumpersku – 16. prosince 1886 v Holešově) byl nejvyšší člověk, který podle dochovaných údajů kdy žil v českých zemích.\n\nNarodil se v chudé rodině brusiče jehel Johanna Drásala a jeho manželky Magdalény jako třetí z jejich šesti dětí. Dorostl do výšky cca 241 cm; žádný hodnověrný doklad o jeho výšce se sice nedochoval, lze ji však poměrně přesně stanovit z kosterních pozůstatků (kopie jeho kostry je uložena v Anatomickém ústavu lékařské fakulty Masarykovy university v Brně). Za jeho abnormálním vzrůstem stála zřejmě nadměrná produkce růstového hormonu, způsobená poruchou podvěsku mozkového; tato porucha ho asi dvacet let živila, když Josef vystupoval jako varietní a cirkusová atrakce po celé Evropě (dokonce i před francouzským císařem Napoleonem III.) a dostal se až do Turecka. Kromě výšky proslul ovšem i silou a samozřejmě i mimořádnou chutí k jídlu, kterou se mu údajně jen málokdy podařilo zcela uspokojit. Jako většinu lidí, vybočujících z normálu, i jeho trápily komplexy, za svou výšku se styděl a chodil nahrbený, později však, když začal být známý a živil se jako atrakce, byl na svoji výšku naopak hrdý.\n\nO jeho síle se traduje řada historek: dovedl prý zvednout převrácený vůz naložený plně obilím či porazit rukou vola a zase ho zvednout; kámen, který by se musel přepravit povozem s voly, dokázal sám přenést; rváče v hospodě prý posbíral do náruče a vynesl je ven; při vystoupení před Napoleonem III. měl na velký stříbrný podnos naskládat několik trpaslíků a přinést je císaři.\nPodle některý zdrojů Drásal zemřel ve věku 45 let na souchotiny. V úmrtním listu byla ale jako příčina smrti uvedena choroba ledvin. Ještě za jeho života projevilo Britské muzeum zájem o jeho kostru, Drásal však odmítl, chtěl být pochován v Holešově a v poslední vůli si vymínil po smrti pokoj a na svém hrobě umístění kamene své velikosti. Toto přání však nebylo naplněno – jeho pozůstatky byly třikrát exhumovány a v roce 1967 bylo provedeno i antropologické vyšetření, které ukázalo, že Drásal trpěl vzácným onemocněním, které bylo příčinou nejen jeho abnormálního vzrůstu, ale i příčinou jeho předčasné smrti. V celosvětovém měřítku byl Josef Drásal patnáctým nejvyšším člověkem, v Evropě pak obsadil desáté místo.\n\n"}
{"id": "426802", "url": "https://cs.wikipedia.org/wiki?curid=426802", "title": "Garáže Klíčov", "text": "Garáže Klíčov\n\nGaráže Klíčov jsou garáže v Praze, které slouží autobusům městské hromadné dopravy Dopravního podniku hl. m. Prahy. Nacházejí se v Proseku, v trojúhelníku mezi ulicemi Letňanská, Čakovická a Kbelská. Garáže na Klíčově byly zprovozněny 5. března 1973 pro obsluhu severních a východních částí Prahy. Vlastní garáž tvoří hala navržená Josefem Zemanem, který ji vyprojektoval na užitnou plochu 120 × 90 metrů, jež nemá žádnou vnitřní podporu. Kromě hal pro 180 vozů jsou vozy umístěny i na venkovních odstavných plochách. V areálu se rovněž nachází dílny pro opravu autobusů.\n\nOd roku 2017 je zde garážován prototyp parciálního trolejbusu SOR TNB 12.\n\n"}
{"id": "426807", "url": "https://cs.wikipedia.org/wiki?curid=426807", "title": "Krajta pestrá", "text": "Krajta pestrá\n\nKrajta pestrá (\"Python curtus\") je had z čeledi krajty. Žije v jihovýchodní Asii. Dorůstá délky obvykle do 2 metrů. Živí se králíky, myšmi, křečky, psy, kočkami a krysami.\n"}
{"id": "426809", "url": "https://cs.wikipedia.org/wiki?curid=426809", "title": "Max Judd", "text": "Max Judd\n\nMax Judd, plným jménem Maximilian Judkiewicz (27. prosince, 1851, Tenczynek, Polsko – 7. května, 1906 St. Louis, USA) byl americký politik a šachový mistr, účastník šesti amerických šachových kongresů. \n\nMax Judd se narodil roku 1851 v židovské rodině ve vesnici Tenczynek poblíž Krakova v jižním Polsku (tehdy Halič, patřící Rakousku-Uhersku), ale již roku 1862 emigrovala jeho rodina do USA, vystřídala zde několik míst pobytu (Washington, D. C., Michigan, Ohio), aby se roku 1873 konečně usídlila v St. Louis ve státě Missouri, kde se Judd stal úspěšným obchodníkem a výrobcem plášťů a rovněž zakladatelem a presidentem \"St. Louis Chess Club\". \n\nMax Judd hrál šachy dobře již od mládí. Byl třetí na mistrovství státu Michigan roku 1870 (zvítězil Fred Elder z Detroitu), čtvrtý na druhém americkém šachovém kongresu v Clevelandu roku 1871 (celkem devět hráčů, zvítězil George Henry Mackenzie, který tak získal titul mistra USA), třetí na třetím americkém šachovém kongresu v Chicagu roku 1874 (celkem osm hráčů, zvítězil opět George Henry Mackenzie), druhý na čtvrtém americkém šachovém kongresu ve Filadelfii roku 1876 (celkem devět hráčů, zvítězil James Mason (šachista)), a pátý na pátém americkém šachovém kongresu v New Yorku roku 1880 (celkem deset hráčů, zvítězil George Henry Mackenzie).\n\nRoku 1881 se střetl v St. Louis s Georgem Henrym Mackenziem v zápase o titul mistra USA a prohrál 5:7 (=3). V roce 1887 porazil v zápase, který se opět konal v St. Louis Alberta Hodgese 5:2 (=2). Na prvním turnaji právě vzniklé \"United States Chess Association\", který se konal roku 1888 v Cincinnati skončil však na posledním šestém místě (turnaj vyhrál Jackson Showalter). Na šestém americkém šachovém kongresu v New Yorku roku 1889 skončil až na osmém místě, ale tentokrát v konkurenci dalších devatenácti hráčů (společně zvítězili Michail Ivanovič Čigorin a Max Weiss).\nV roce 1890 porazil Max Judd Jacksona Showaltera v St. Louis 7:3 (=0). Jackson byl v té době mistrem USA v šachu, ale zápas nebyl považován za souboj o titul. Roku 1892 pak Judd opět v St. Louis se Showalterem prohrál 4:7 (=3).\n\nV březnu roku 1893 jmenoval prezident Grover Cleveland Maxe Juda americkým generálním konzulem ve Vídni, což zpočátku vyvolalo napětí v rakousko-amerických vtazích, neboť Rakušané se ohradili proti jmenování osoby židovského původu na toto místo. Vláda USA však tomuto antisemitismu neustoupila a Judd působil jako generální konzul až do roku 1897. Ve Vídni se Judd zúčastnil několika mezinárodních turnajů:\n\nPo návratu z Vídně do vlasti sehrál Judd roku 1899 v St. Louis zápas s Harrym Nelsonem Pillsburym, který prohrál 1:4 (=0), roku 1903 vyhrál poměrně silné mistrovství \"Western Chess Association\" v Chicagu, a roku 1904 skončil druhý na sedmém americkém šachovém kongresu v St. Louis (celkem deset hráčů, zvítězil Frank Marshall). Bylo mu také nabídnuto aby odjel do New Yorku a stal se zde operátorem údajného šachového automatu Ajeeb, ale Judd nechtěl opustit St. Louis. Práce pak byla nabídnuta Albertovi Hodgesovi.\n\nMax Judd zemřel roku 1906 v St. Louis.\n\n"}
{"id": "426813", "url": "https://cs.wikipedia.org/wiki?curid=426813", "title": "Boží prozřetelnost", "text": "Boží prozřetelnost\n\nBoží prozřetelnost nebo krátce jen Prozřetelnost označuje vyšší božskou prozřetelnost, která řídí nebo ovlivňuje lidské osudy a běh světových dějin. \n\nKatolickou definici podává Bruggerův \"Filosofický slovník\" takto: „Prozřetelností se nazývá působení, jehož prostřednictvím vede Bůh všechny tvory k jejich cíli. Zahrnuje \"za prvé\" věčný světový plán Boha dovést stvořené bytosti jednotlivě i v celku k jejich nejvyššímu cíli, tj. k oslavě Boha. Tímto plánem jsou předurčeny jak cíl, tak prostředky (přirozené dispozice, existenční podmínky ap.). \"Za druhé\", prozřetelnost zahrnuje provedení světového plánu čili řízení světa.\" Podobné pojetí má většina teistických náboženství.\n\nNeprozřetelnost označuje obvykle lehkomyslnost nebo neopatrnost.\n\nV Německu, v dobách nacismu byl termín používán často. Adolf Hitler se prohlásil za nástroj Prozřetelnosti a zdůvodňoval tím mnohé kroky nacistické politiky.\n"}
{"id": "426815", "url": "https://cs.wikipedia.org/wiki?curid=426815", "title": "Rákšasa", "text": "Rákšasa\n\nRákšasa (sanskrt: राक्षसः \"rākṣasaḥ\" - od slovesa \"rākṣ-\" \"chránit\" ) je v buddhistické a hinduistické mytologii krvelačný démon či obr lidožrout. Tyto bytosti se v mytologických příbězích vyskytují i v podobě ženy, kterým se říká rákšasí. Většinou obývají různé džungle a lesy, pohřebiště, skály či jiná temná místa. Poprvé jsou zmiňování v Atharvavédě.\n\nPodle Rámajány se rákšasové zrodili z Brahmovy nohy, podle jiných mýtů (Purány) jsou potomky mudrce Pulastji. Původně měli být strážci, ale postupem času se zvrhli v lidožravé netvory a démony.\n\nVzhled \"rákšasů\" je v indické tradici velmi rozmanitý. Většinou jsou popisováni jako bytosti tmavé pleti a robustní postavy, s velkými zuby, špičatýma ušima a tupým nosem. Takto je popisován např. rákšasa Hidimba v eposu Mahábharata. Jindy se o nich hovoří jako o obrech. Někteří z nich mají dlouhé ruce, drápy, tesáky, jedno oko a těla porostlá srstí. Vyskytují se mezi nimi i jiné bytosti, zakleté do této podoby z trestu.\nPodle mýtů a eposů měli rákšasové království v Himálaji nebo na ostrově Lanka. Jejich králem byl Rávana, hlavní zloduch v eposu Rámajána, ačkoli se o něm někdy hovoří jako o asurovi (jiný typ démonů).\n"}
{"id": "426828", "url": "https://cs.wikipedia.org/wiki?curid=426828", "title": "Zámuřština", "text": "Zámuřština\n\nZámuřština (slovinsky \"prekmurščina\", zámuřsky \"prekmürščina\", \"prekmürski jezik\", maďarsky \"vend nyelv\", \"prekmurjei nyelv\", \"muravidéki nyelv\") je dialektem slovinštiny. Hovoří jím okolo 80 000 lidí – nejvíce ve slovinském Zámuří a v Maďarsku, dále se tento dialekt objevuje v USA, Kanadě a v Rakousku.\n\n"}
{"id": "426842", "url": "https://cs.wikipedia.org/wiki?curid=426842", "title": "Balin", "text": "Balin\n\nBalin (2763–2994 T. v.) je trpaslík vystupující v knize Hobit aneb cesta tam a zase zpátky a je zmíněn také v trilogii Pán prstenů od J.R.R. Tolkiena. V knize Hobit se účastní výpravy svého příbuzného Thorina Pavézy, která má za cíl zabití draka Šmaka a obnovení Království pod Horou. Bojoval v bitvě pěti armád a stal se velice dobrým přítelem hobita Bilba Pytlíka. V roce 2989 odvádí z Ereboru výpravu trpaslíků do zpustlé Morie. Jeho družina však selže a Balin je roku 2994 skřety zabit. V knize Společenstvo prstenu objeví společenstvo jeho náhrobek.\n\nBalin pocházel z nejstarší čeledi trpaslíků, Durinova lidu. Byl synem Fundina, který sídlil v hoře Erebor v dobách její největší slávy. V roce 2769 je však Osamělá hora napadena Šmakem, obrovským drakem ze severních pouští. Mnoho trpaslíků je při útoku zabito, zbytek se rozprchnul. Mladičkému Balinovi tenkrát bylo sedm let a pravděpodobně následoval svého otce Fundina, který doprovázel dědice Durinova lidu Thráina II. do vyhnanství na Vrchovinu. V roce 2799 umírá Balinův otec Fundin v bitvě v Azanulbizaru a Balin odchází spolu se zbytkem roztroušeného lidu do hor Ered Luin na východě.\n\nV srdcích trpaslíků v Modrých horách se po letech znovu ozval stesk po jejich sídle pod Osamělou horou. Thorin II. zvaný Pavéza shromáždí 13 svých společníků, mezi kterými byl i Balin, a spolu s čarodějem Gandalfem a hobitem Bilbem podniká výpravu na východ k Osamělé hoře. Družině se po mnoha dobrodružstvích podaří vyhnat draka a znovu založit Království pod Horou. Dojde k bitvě pěti armád, ve které je smrtelně zraněn Durinův dědic Thorin. Trpasličím králem se poté stává Thorinův bratranec Dáin II.. Balin se stejně jako většina trpaslíků usazuje v Ereboru. Jako jediný z Thorinovy výpravy podruhé navštěvuje Bilba v jeho noře v Kraji.\n\nBalin snil o znovuosídlení nejstaršího trpasličího města Khazad-dûm. V roce 2989 proto vede malou družinu svých příbuzných do temných síní dávno opuštěného trpasličího sídla. Na cestě ho mimo jiné doprovázeli jeho bratranec Óin, dále Flói, Ori, Frár, Lóni a Náli. Výpravě se podaří v Morii nakrátko usadit a Balin se tehdy prohlašuje ,Pánem Morie\". Je však ze zálohy zastřelen skřetím lučištníkem v roce 2994. Přesila skřetů poté postupně všechny trpaslíky zahubí.\n\nBalinovo tělo zbývající trpaslíci uložili v komnatě Mazarbul, kde kladli poslední zoufalý odpor. Na Balinově náhrobku bylo trpasličími runami vytesáno: ,\"Balin Fundinul Uzbad Khazad-Dumu\"\", což v překladu znamená: ,\"Balin syn Fundinův, Pán Morie\"\". Při průchodu doly Morie objevuje Balinův náhrobek Společenstvo prstenu. Velice těžce nesl zprávu o smrti bratrance svého otce trpaslík Gimli, syn Glóinův.\n\n"}
{"id": "426843", "url": "https://cs.wikipedia.org/wiki?curid=426843", "title": "Velikost ptakoještěrů", "text": "Velikost ptakoještěrů\n\nPtakoještěři (pterosauři) jsou skupinou vyhynulých druhohorních plazů. Někteří z nich byli bezpochyby největšími létajícími tvory všech dob, jejichž rozpětí křídel přesahovalo i 12 metrů. Přitom největší rozpětí křídel mezi současnými živočichy má albatros stěhovavý, rekordní exemplář dosahoval 3,63 m. V následující tabulce jsou uvedeny rody s největším rozpětím křídel (pouze rody s rozpětím nad 5 metrů). Všechny údaje jsou však nejisté a vykazují značnou míru nepřesnosti vzhledem k nekompletnosti dochovaného fosilního materiálu.\n\n1. \"Quetzalcoatlus northropi\" (svrchní křída, USA) 11–13 m? (nově spíše 10–11 m)\n\n2. \"Arambourgiania philadelphiae\"(svrchní křída, Jordánsko) 12 m? (nově spíše 7–13 m)\n\n3. \"Hatzegopteryx thambema\" (svrchní křída, Rumunsko) 12 m? (nově spíše 10–11 m)\n\n4. \"Cryodrakon boreas\" (svrchní křída, Kanada) 10 m?\n\n5. Nepojmenovaný ptakoještěr z Argentiny (exemplář \"UNCUYO-LD 350\") - 9,1 m\n\n6. \"Tropeognathus mesembrinus\" (spodní křída, Brazílie) 8,2 m\n\n7. \"Geosternbergia maysei\" (svrchní křída, USA) 7,25 m\n\n8. \"Coloborhynchus capito\" (spodní křída, Anglie) 7 m\n\n9. \"Moganopterus zhuiana\" (spodní křída, Čína) 7 m\n\n10. \"Pteranodon longiceps\" (svrchní křída, USA) 6,25 m\n\n11. \"Tupuxuara longicristatus\" (spodní křída, Brazílie) 6 m\n\n12. \"Santanadactylus araripensis\" (spodní křída, Brazílie) 5,7 m\n\nRozpětí křídel nad 10 metrů mohl mít také obří azdarchoidní ptakoještěr, jehož fosilní krční obratel byl objeven roku 2006 v Mongolsku. V březnu 2018 bylo oznámeno, že již v roce 2009 objevili paleontologové v Rumunsku fosilie obřího pterosaura z konce křídového období, dosahujícího hmotnosti přes 500 kg a rozpětí křídel přes 12 metrů.\n\nNejmenším dnes známým dospělým pterosaurem je nejspíš čínský rod \"Nemicolopterus\" s rozpětím křídel pouze kolem 25 cm. Několik dalších rodů ptakoještěrů vykazuje podobné rozměry (zhruba do 40 cm).\n\nJiž dlouho se paleontologové přou o to, z jakých důvodů dosáhli ptakoještěři tak obřích velikostí (v některých případech hraničících s biomechanickými limity pro aktivní let). Bylo vysloveno množství názorů, včetně možnosti jiného složení druhohorní atmosféry (vyšší obsah kyslíku, menší zemské gravitace apod.). Někteří vědci však předpokládají, že i dnes by se tito tvorové dokázali vznést a létat bez větších obtíží v současné atmosféře. Pro tuto možnost svědčí četné adaptace k odlehčení těla (dutiny v obratlech, pravděpodobně vyplněné vzdušnými vaky, lehce stavěná kostra) i pro nutný \"start\" ze země v podobě výskoku za pomoci předních končetin. Tato problematika však stále není uspokojivě dořešena a průběžně se objevují nové teorie.\n\n\n"}
{"id": "426854", "url": "https://cs.wikipedia.org/wiki?curid=426854", "title": "Viktor Troicki", "text": "Viktor Troicki\n\nViktor Troicki, (* 10. února 1986 Bělehrad) je srbský tenista, který na profesionální okruh vstoupil v roce 2006. Má srbské a ruské kořeny. Jeho prarodiče z otcovy strany emigrovali do Srbského království v roce 1917 z ruských měst Tver a Rostov na Donu, kde žili.\n\nMezinárodní tenisová federace mu od 24. července 2013 vyměřila 18měsíční zákaz startu na turnajích za neodevzdání vzorku krve, ale pouze moči na dubnovém Monte-Carlo Masters 2013. Arbitrážní soud CAS mu poté trest zkrátil na roční distanc do 21. července 2014.\n\nVe své dosavadní kariéře vyhrál na okruhu ATP World Tour tři turnaje ve dvouhře, když triumfoval na Kremlin Cupu 2010 po finálovém vítězství nad Marcosem Baghdatisem a Apia International Sydney 2015, kde porazil ve finále Kazacha Michaila Kukuškina. Jeden titul si připsal také ve čtyřhře z bangkockého PTT Thailand Open 2010, kde společně s Christopherem Kasem v boji o titul přehráli pár Erlich a Melzer. Na challengerech ATP a okruhu Futures získal pět titulů ve dvouhře a tři ve čtyřhře.\n\nNa žebříčku ATP byl ve dvouhře nejvýše klasifikován v červnu 2011 na 12. místě a ve čtyřhře pak v říjnu 2010 na 49. místě. Trénuje ho Jack Reader.\n\nNa nejvyšší grandslamové úrovni se ve dvouhře nejdále probojoval do osmifinále na French Open 2011 a 2013, a také na travnatém Wimbledonu 2012. V mužské čtyřhře nejdále došel v páru s krajanem Jankem Tipsarevićem do čtvrtfinále French Open 2008.\n\nV srbském daviscupovém týmu debutoval v roce 2008 utkáním 1. kola Světové skupiny proti Rusku, v němž podlehl Nikolaji Davyděnkovi a poté porazil Dmitrije Tursunova. Do uděleného 18měsíčního zákazu v červenci 2013 v soutěži nastoupil k patnácti mezistátním utkáním s bilancí 12–9 ve dvouhře a 4–1 ve čtyřhře. V Davisově poháru 2010 soutěž vyhrál, když byl členem družstva, které v bělehradském finále zdolalo Francii 3:2 na zápasy. Dvakrát vyhrál spolu se srbským týmem Světový pohár družstev na düsseldorfské antuce. Nejdříve při premiérovém startu Srbů v roce 2009 a podruhé v závěrečném ročníku mistrovství týmů roku 2012.\n\nSrbsko také reprezentoval na Letních olympijských hrách 2012 v Londýně, kde v úvodním kole mužské dvouhry nestačil na jedenáctého nasazeného Španěla Nicoláse Almagra ve dvou setech. V soutěži mužské čtyřhry pak vytvořil osmý nasazený pár se singlovou světovou jedničkou Novakem Djokovićem. Srbská dvojice však skončila v prvním kole na raketách Švédů Johana Brunströma a Roberta Lindstedta po dvousetovém průběhu.\n\nMezinárodní tenisová federace mu s platností od 24. července 2013 vyměřila 18měsíční zákaz startu na turnajích. Tento výrok se hráč dozvědel na umagském Vegeta Croatia Open, kde musel odstoupit ze čtyřhry. Důvodem bylo neodevzdání vzorku krve, ale pouze moči na dubnovém Monte-Carlo Masters 2013. Krev odmítl poskytnout, protože se necítil dobře. Troicki poté prohlásil, že se rozhodnutí pokusí zvrátit u sportovního arbitrážního soudu CAS, protože vzorky moči byly negativní a dodal: „\"Jsem nevinný. A taky zničený, nelhal jsem. Zachází se mnou jako se zločincem, přitom jsem žádný zločin nespáchal\".“ Při nezkrácení 18měsíčního trestu by první následný turnaj odehrál na Australian Open 2015.\n\nArbitrážní soud CAS (Court of Arbitration for Sport) mu poté trest zkrátil na roční distanc do 21. července 2014. Pro televizní kanál CNN sdělil: „\"Upřímně řečeno, byl to těžký rok. Bylo složité to zvládnout zejména psychicky, ale postupem času jsem se začal připravovat a trénovat a soustředil se na comeback\".“ Na okruh ATP Tour se vrátil jako 842. hráč žebříčku vítězným utkáním s rakouským 55. mužem světové klasifikace Dominicem Thiemem, s nímž první kolo odehrál v pondělí 21. července 2014 na švýcarském turnaji Crédit Agricole Suisse Open Gstaad.\n\n"}
{"id": "426878", "url": "https://cs.wikipedia.org/wiki?curid=426878", "title": "Mulčování", "text": "Mulčování\n\nMulčování je agrotechnická metoda používaná v zahradnictví a zemědělství.\n\nMulčováním se označuje např.:\n\nMulčování nastýláním vysoké vrstvy materiálu nebo pokrytí plochy folií či textilií:\nNastýláním vytváříme pro plodiny příznivé poměry, jež jsou podobné přirozeným poměrům v lese.\n\nJedním z důvodů mulčování je zabránit růstu plevelů. Vhodné mulčování je metoda ekologická, nepoškozuje životní prostředí. (Příliš mnoho mulče může působit problémy spojené zejména s hnitím a tlením organického materiálu nebo s prokořeňováním mulče.) Výhody různých metod mulčování jsou zpravidla doprovázeny nevýhodami. Například v ovocnářské praxi při dlouhodobém nastýlání slámou tvoří ovocné dřeviny větší množství drobných kořenů ve svrchní vrstvě půdy, takže může dojít k únavě půdy, příp. k poškození kořenového vlášení po odstranění mulče a orbě. Také se pod mulčem výrazněji rozmnožují hraboši. Proto se doporučuje i krátkodobé nastýlání (posečenou trávu v létě nastýlat a na podzim zarýt či zaorat). Jednou z nejužívanějších metod mulčování je nastýlání pásů fólií pod jahodník.\n\nJiná metoda mulčování k jinému účelu než zabránit růstu plevelů se užívá při pěstování plodin a obhospodařování luk a trávníků. Po sklizni nebo při pokosu se rostlinný materiál nestejnoměrně rozmetá na obhospodařovanou plochu. Biologický materiál nemá a nemůže bránit růstu jiných rostlin.\n\nPoužívá se kůra z pokácených stromů, štěpka z odřezaných větví a pokácených stromů při řezu, barvená štěpka, jakékoliv dřevěné piliny. Nastlaná hmota se nahrne ve výšce 5–10 cm. Hmota zůstává na stanovišti do doby než se rozpadne. Často používaný způsob v zahradních a sadových úpravách. V poslední době už opatrněji propagovaný s ohledem na rizika.\n\n\n\nPůda se v předjaří nastýlá do výšky 50 – 150 mm, tak aby nezůstala volná místa. Hmota se nechá na místě do podzimu, kdy se zaorá.\n\nMá význam v parcích a zahradách, používá se u choulostivějších keřů a stromů k ochraně nadzemních a podzemních částí rostlin proti chladu od podzimního výhrabu listí do jara.\n\nMulčovat lze trávou posekanou a) běžnou zahradní sekačkou nebo trávou pokosenou b) kosou, nebo motorovou kosou (strunovou sekačkou, křovinořezem). Rozdíly jsou značné.\n\nMulčování kameny a oblázky má historický původ v Asii. Materiál můžeme rozdělit podle velikosti zrna. Běžně se nastýlá 10 centimetrová vrstva.\n\nMulčování textilními, netkanými nebo polyetylenovými fóliemi je moderní způsob používaný v sadovnické, zelinářské a ovocnářské praxi. Používají se na pokrytí širokých ploch kolem rostlin, nebo jen pásů pod rostlinami (úspora materiálů, zbylá plocha se ošetří totálním herbicidem). PE folie vydrží na stanovišti dva až tři roky. Netkaných textilií i polyethylenových folií jsou různé druhy a je tedy šance si vybrat podle nároků.\n\nKombinací použitých způsobů mulče lze výhody zvyšovat.\n\nJako živý mulč jsou označovány velmi nízké rostliny v podrostu pod keři a stromy.\n\nZvláštní druh sekaček usnadňuje nakládání se zahradním odpadem tím, že pokosenou trávu mulčují do trávníku má nože či nůž se specifickým tvarem. Část nože vytahuje trávu a seká ji. Tlak proudícího vzduchu vmete pokosenou trávu zpět do trávníku. Výrobci sekaček tvrdí, že nedochází k plstnatění a máme myslet na dusík, který se tak vrací do půdy a snížení teploty povrchu půdy. Při pokosu s mulčováním je doporučováno trávník jen lehce snižovat a kosit často a pravidelně, aby se hmota stačila rozkládat. Při kosení s mulčováním roste riziko řídnutí trávníku. Trávník, kde se používá mulčování, je třeba používat vertikutátor. Výhodou je naopak úspora času při vlastním pokosu. Není nutné vyprazdňovat sběrací koš. Mulčování je používáno na loukách, které jsou v rámci zemědělské politiky EU ponechány ladem a jsou jen koseny. Pokosená hmota nesmí být použita jako píce (jinak by majitel pozemku přišel o dotace EU).\n\nMulčování porostů na ladem ležící orné půdě, loukách a pastvinách je nový postup, který se rozvíjí závisle na směrnicích EU. Porosty na polích uvedených do klidu, (ponechaných ladem) se sečou, drtí a rozprostírají na široko s tím, že sklizená nadrcená hmota na místě zetlí. Jde o tzv. plošné kompostování. Je doporučováno operaci provádět koncem června, a opakovat v srpnu až září, podle stavu porostů na pozemku.To je nutné zejména u ploch nově uvedených do klidu,kde je velká zásoba pohotových živin, zejména dusíku. Takové plochy, zaplevelené vzrůstnými nitrofilními porosty pelyňků a merlíků je snazší kosit dvakrát ročně, než jednou až na podzim. U ploch, kde již byla zásoba dusíku vyčerpána postačí jeden pokos s namulčováním hmoty v září. Pokos je delší dobu pravidelně nezbytný jen v tom případě, že jsou na plochu splavovány hnojiva z přilehlých obdělávaných polí.\nPro pokos hovoří zájem na potlačení rozšiřování plevelů, v případě blízkosti obdělávaných polí. Uvádí se i důvod péče o krajinu, („zanedbané“ plochy značně „hyzdí krajinu“)\nV takovém případě by měl být odpad odvážen a pálen jako biomasa, protože brzy po strávení živin dojde k ústupu nitrofilních plevelů a nedochází li k pravidelným úletům herbicidních přípravků na plochu ležící ladem (to v případě že je k ní přilehlá obdělávaná půda zpravidla dochází) brzy převládnou přirozená společenstva rostlin. Pokud nedojde pokosům s mulčováním často následuje nástup rychlerostoucích dřevin (pajasany, akáty, javory) a později i dřevin pro lokalitu původně typických. Postup mulčování na plochách uváděných do klidu je tedy vhodný v případě, pokud má být plocha v klidu jen 3-5 let, než dojde obnově původních porostů, nebo nemá li dojít k nástupu dřevin.\nMulčování na plochách uváděných do klidu dlouhodobě není důležité a ani potřebné pro zachování typické vegetace na místě, jde o způsob jak zachovat plochu připravenou pro použití k zemědělským účelům. Tento druh mulčování je také možné použít pro udržení typické vegetace luk a pastvin , při běžném pokosu a podporuje vznik stepních společenstev .\nDůvodem pro mulčování ploch uváděných do klidu je i komerční zájem výrobců, kdy v současnosti může, v případě dotací z EU na prováděnou operaci, růst poptávka na stroje, které mulčování provádí.\n\nV zemědělství se zbytky plodin mulčují při sklizni. Je to jeden ze způsobů boje proti škůdcům a plevelům. Larvy a dospělci škůdců jsou strojem fyzicky ničeni, nebo je ničeno prostředí, v kterém přežívají. Pomocí mulčování posklizňových zbytků mulčovacími bránami dochází k rozprostření slámy. Většina zůstane na povrchu, ale část jde i do půdního profilu. Problematické podzimní hnojení dusíkem k následující ozimé plodině tak musí být ještě navýšeno, což může odporovat správné pěstitelské praxi či nitrátové směrnici. Vhodnější je zapojení meziplodiny v meziporostním období. V případě časně sklizených raných brambor a následné zapojení meziplodiny v délce vegetace dvou měsíců, zbývá stále ještě prostor pro zasetí ozimé obilniny, minimálně v minimalizační technologii.\n\nPo sklizni hlavní plodiny se hon podmítne. Po vzejití výdrolu a plevelů následuje buď znovu mělké zpracování půdy nebo aplikace neselektivního herbicidu, mělká příprava půdy kompaktorem a setí meziplodiny. Za vymrzající meziplodinu lze považovat hořčici, svazenku, svatojánské žito a lesklici, které však mohou v některých letech přezimovat. Meziplodiny se sejí nejpozději do poloviny září, jelikož potřebují nejméně dva měsíce růstu do prvních mrazů. Zjara, pokud meziplodina nevymrzne nebo je větší procento zaplevelení, je znovu možné přistoupit k desikaci porostu. Po přejezdu secího stroje s diskovými mulčovacími bránami se porost zapojí sám, bez nutnosti použití herbicidů.\n\nPři mulčování organickými materiály se zvyšuje množství destruentů tohoto materiálu ve vaší zahradě. Mezi hlavní patří bakterie a plísně ale bezpochyby nejvýznamnější jsou houby. Některé druhy hub jsou jedlé, jiné jedovaté. Některé se mohou stát parazity na vašich rostlinách. Některé dřevokazné houby mohou napadnout dřevěné, chemicky neošetřené konstrukce na zahradě, nebo v domě. Některé druhy hub v noci mohou světélkovat. Všechny produkují spory, které mohou působit problémy alergikům. Vyvarujte se pojídání neznámých druhů hub z mulče.\n\nNěkteré mulče při rozkladu mohu působit fytotoxicky, nebo měnit pH půdy (tráva, dřevo, kůra, plast). Kůra a štěpka může být zdrojem nebezpečných chorob a škůdců. Rozkládající se hmota, nebo spory plísní, které ji rozkládají a piliny, mohou nepříznivě vnímat alergici.\n\n\n\n\n\n\n\n\n"}
{"id": "426880", "url": "https://cs.wikipedia.org/wiki?curid=426880", "title": "Janko Tipsarević", "text": "Janko Tipsarević\n\nJanko Tipsarević ( ; narozen 22. června 1984 Bělehrad, Jugoslávie) je srbský profesionální tenista. Ve své dosavadní kariéře na okruhu ATP Tour vyhrál čtyři turnaje ve dvouhře v Kuala Lumpuru 2011, na Kremlin Cupu 2011 a ve Stuttgartu 2012. K nim přidal jedno vítězství ve čtyřhře. Sedmkrát odešel jako poražený singlový finalista. Na challengerech ATP získal deset singlových titulů a v rámci okruhu Futures si připsal tři výhry ve dvouhře.\n\nNa žebříčku ATP byl nejvýše ve dvouhře klasifikován v dubnu 2012 na 8. místě a ve čtyřhře pak v dubnu 2011 na 46. místě. Trénuje ho Dirk Hordorff.\n\nTriumfoval na juniorce dvouhry Australian Open 2001. V roce 2009 zvítězil spolu s krajany Viktorem Troickim a Nenadem Zimonjićem na düsseldorfském Světovém poháru družstev a v sezóně 2010 byl členem vítězného srbského týmu v Davis Cupu. Druhý titul ze Světového poháru družstev přidal v roce 2012. V srbském družstvu debutoval v roce 2000 a k březnu 2012 v něm odehrál 53 zápasů s bilancí 31–12 ve dvouhře a 7–3 ve čtyřhře. Srbsko také reprezentoval na Letních olympijských hrách 2008 v Pekingu, kde ve dvouhře nejdříve porazil nasazenou pětku Španěla Davida Ferrera, ale ve druhé fázi nestačil na Belgičana Oliviera Rochuse.\nV kariéře porazil jednu úřadující světovou jedničku ve dvouhře, a to krajana Novaka Djokoviće. Ve třetím kole dvouhry na Australian Open 2008 odehrál pětisetovou bitvu se světovou jedničkou Rogerem Federerem, ze které odešel poražen po setech 7–6, 6–7, 7–5, 1–6 a 8–10. Na grandslamu se nejdále probojoval do čtvrtfinále na US Open 2011, kde ve čtyřech sadách nestačil na pozdějšího vítěze Djokoviće. Do stejného kola se probojoval i v roce 2012.\n\nV roce 2014 podstoupil operaci nohy, kvůli nezhoubnému nádoru, a celý rok nehrál.\n\nPo střední škole studoval obor sportovní management na Bělehradské univerzitě, který absolvoval v roce 2006. V roce 2007 začal jeho partnerský vztah s Biljanou Šeševićovou (srbsky Биљана Шешевић), se kterou se oženil 4. července 2010. Má mladšího bratra Veljka (srbsky Вељко).\n\n\n"}
{"id": "426882", "url": "https://cs.wikipedia.org/wiki?curid=426882", "title": "Trimekain", "text": "Trimekain\n\nTrimekain (lat. \"trimecaini hydrochloridum\", systematický název \"(2,4,6-trimethylfenylkarbamoylmethyl)diethylamoniumchlorid\", sumární vzorec CHClNO) je organická sloučenina používaná jako lokální anestetikum a srdeční antiarytmikum. Jedná se o bílý krystalický prášek snadno rozpustný ve vodě a ethanolu. Je součástí přípravků prodávaných pod značkami Mesdicain, Mesocain, Mesokain a dalšími.\n\nTrimekain je pravděpodobně českým objevem (z hlediska komplexního farmakologického a klinického zhodnocení a nasazení do praxe), přestože jeho přípravu již předtím publikoval Löfgren v roce 1946.\n\nPodobně jako další lokální anestetika amidové skupiny snižuje permeabilitu membrány, způsobuje depolarizaci a zkracuje akční potenciál. Anestetický účinek nastupuje do 15 minut a trvá 60-90 minut. Biologický poločas je cca 90 minut, trimekain se vylučuje z 10 % nezměněn, z 90 % ve formě metabolitů. Prochází hematoencefalickou a placentární bariérou.\n\nTrimekain má dvě oblasti použití. Jednou je místní anestezie - topická, infiltrační, regionální, povrchová slizniční a inhalační, spinální a Bierova nitrožilní. Používá se v koncentracích 0,4 až 4 %, v některých případech (např. ve stomatologii) ve směsi s adrenalinem. Druhou oblastí je profylaxe a léčba komorových arytmií při infarktu myokardu a v kardiochirurgii. Používá se také k profylaxi sympatické reakce při tracheální intubaci.\n\nTrimekain nelze používat při přecitlivělosti na amidová anestetika, hypervolémii, hypotenzi, poruchách srdečního vedení, asystolii, kardiogenním šoku a při maligní hypertermii v anamneze.\n\nVzácně se objevují alergické reakce od kožních či slizničních projevů až po anafylaktický šok. Při předávkování nastává toxická reakce - vzrušení, neklid, zmatenost, poruchy vidění, hučení v uších, svalové chvění až třes, v těžších případech spavost, hyporeflexie, poruchy dýchání až apnoe, křeče.\n\n"}
{"id": "426883", "url": "https://cs.wikipedia.org/wiki?curid=426883", "title": "Angelica Sin", "text": "Angelica Sin\n\nAngelica Sin (9. duben 1974, Severní Karolína) je americká pornoherečka.\n\nPo ukončení studií roku 1996 se přestěhovala do Fort Lauderdale na Floridě, kde začala pracovat v nočním klubu. K pornofilmu se dostala roku 1998, když hrála její první scénu s Jennou Jameson.\n\nV současnosti již hrála ve více než 300 filmech. Soutěžila také v Extrémním wrestlingu žen.\n"}
{"id": "426891", "url": "https://cs.wikipedia.org/wiki?curid=426891", "title": "Miloš Kratochvíl (spisovatel)", "text": "Miloš Kratochvíl (spisovatel)\n\nMiloš Kratochvíl (* 6. ledna 1948 v Praze) je sportovní redaktor, spisovatel, televizní scenárista.\n\nPo základní škole absolvoval Střední průmyslovou školu potravinářské technologie, studium zakončil v roce 1967. Pak pokračoval na Karlově univerzitě studiem žurnalistiky, studium však nedokončil.\n\nV letech 1970–1980 byl sportovním redaktorem v časopisu \"Stadion\", pak se stal spisovatelem „na volné noze“. Napsal řadu povídek do různých antologií, jiné z žánru sci-fi uveřejnil v povídkové knize \"Pavilón J\". Byl velmi činným scenáristou pro Československou televizi, kde uplatnil desítky scénářů.. Je autorem řady písničkových textů, básniček, fejetonů i pohádek. Psal do dětských časopisů \"Mateřídouška\" a \"Sluníčko\".\n\n\n\n\n\n\n\n\n\n\n\n"}
{"id": "426894", "url": "https://cs.wikipedia.org/wiki?curid=426894", "title": "Susan G. Larsonová", "text": "Susan G. Larsonová\n\nSusan G. Larsonová je americká bioložka a antropoložka zabývající se především anatomií, funkční morfologií, biomechanikou a vývojem člověka a jiných primátů. Akademický titul Ph.D. získala roku 1982 na Wisconsinské univerzitě. Zastává pozici profesorky v oddělení anatomických věd v New Yorku.\n\n"}
{"id": "426896", "url": "https://cs.wikipedia.org/wiki?curid=426896", "title": "Pěnice hnědokřídlá", "text": "Pěnice hnědokřídlá\n\nPěnice hnědokřídlá (\"Sylvia communis\") je malým druhem pěvce z čeledi pěnicovitých (Sylviidae).\n\nPolytypický druh se 4 subspeciemi:\n\n\nMenší než vrabec. Dorůstá délky 13–15 cm a v rozpětí křídel měří 19–23 cm. Hmotnost se pak pohybuje mezi 12–17 g. Svrchní stranu těla má šedohnědou, spodinu bělavou a boky světle hnědé. Ramenní letky a velké krovky jsou rezavohnědě vroubené. Ocas má tmavý, se světlými vnějšími okraji, krk bílý a končetiny hnědé. Je pohlavně dimorfní. Samci mají šedou hlavu, široký bílý proužek kolem oka, narůžovělou hruď a okrově červené duhovky. Samice mají hlavu hnědavou, hruď světle béžovou a duhovky hnědé. Mladí ptáci se podobají samicím.\n\nZpěv, kterým se samci ozývají z vyvýšených míst nebo za krátkého třepotavého letu, je rychlý, hlasitý a složený z řady žvatlavých zvuků. Vábí tlumeným „vehd–vehd“ nebo „void–void“, varuje hrubým „varr“.\nHnízdí ve většině Evropy s výjimkou severní Skandinávie, v Malé, západní a střední Asii a severozápadní Africe. Ve střední Evropě se zdržuje od dubna do září. Náleží mezi druhy tažné na dlouhou vzdálenost, zimuje v subsaharské Africe, Arábii a Pákistánu.\n\nK hnízdění vyhledává otevřené krajiny s porosty keřů, nejlépe trnitých, paseky, okraje lesů, remízky a parky. V České republice se vyskytuje na většině území od nížin až po 1800 m n. m.\n\nNa jaře 1969 byl během pozorování jarního příletu pěnic hnědokřídlých na hnízdiště zaznamenán masivní úbytek jedinců. Z průzkumu, který se snažil tento pokles vysvětlit, následně vyplynulo, že příčinou je vysušování jižního okraje Sahary, Sahelu, které přímo působí na početnost druhu. Během jediné zimy přitom zapříčinilo např. vymizení 70 % populace hnízdící ve Velké Británii. Početnost druhu se v celé Evropě dramaticky snižovala až do začátku 70. let, od roku 1980 pak u ní lze zaznamenat mírný vzestup.\n\nNa stavech pěnice hnědokřídlé se podepisuje také mícení remízků a pásů křovin v otevřené krajině, následkem kterého přichází o svá hnízdiště. I přes všechny nepříznivé vlivy je však stále běžným druhem pěvce, jehož početnost je jen v Evropě odhadována na 7–22 milionů hnízdících párů. V České republice pak hnízdí v počtu 90–180 tisíc párů.\n\nŽiví se hlavně hmyzem, pavouky a měkkýši, na podzim požírá také bobule.\n\nPohlavně dospívá v prvním roce života. Ve střední Evropě hnízdí 1x až 2x ročně od května do července. Miskovité hnízdo z trávy, kořínků a chlupů staví dobře skryté v keřích nebo v jiné husté vegetaci, často v porostech kopřiv. Vždy se nachází nízko, obvykle ve výšce 20–50 cm nad zemí. V jedné snůšce je 4-5 světlých, hnědě skvrnitých, 18,4 x 14,0 mm velkých vajec, na kterých sedí po dobu 11–13 dnů střídavě oba rodiče. Mláďata pak hnízdo opouští po 10–12 dnech a ještě asi 1 týden jsou krmena mimo něj. Nejvyšší zaznamenaný věk je 7 let a 10 měsíců.\n\n\n"}
{"id": "426900", "url": "https://cs.wikipedia.org/wiki?curid=426900", "title": "Bohuše z Kunštátu", "text": "Bohuše z Kunštátu\n\nBohuše z Kunštátu byl moravský šlechtic z rodu pánů z Kunštátu.\n\nJeho otcem byl Kuna ze Zbraslavi a Kunštátu. O Bohušovi toho historici moc nevědí, rodokmeny tohoto pokolení jsou postaveny víceméně na dohadech a jsou nepřesné. Víme, že starším Bohušovým bratrem byl Boček I. z Jevišovic, zakladatel jevišovické rodové větve. Dále je známo, že druhým bratrem Bohuše byl Kuna z Kunštátu připomínaný k roku 1289. Sám Bohuše se uvádí v roce 1283. \n\nBratři Bohuše a Kuna žili společně na hradě Kunštát, nejsou známy jejich manželky a spolehlivě nelze určit ani potomky. Jsou známá dvě jména dalšího pokolení – Jan z Kunštátu a Gerhard z Kunštátu. Zda se jednalo v jednotlivých případech o syny Bohuše, či Kuny, nelze přesvědčivě určit. Je však velmi pravděpodobné, že se v případě Jana a Gerharda jednalo o bratrance, nikoliv o bratry. \n"}
{"id": "426901", "url": "https://cs.wikipedia.org/wiki?curid=426901", "title": "Kuna z Kunštátu", "text": "Kuna z Kunštátu\n\nKuna z Kunštátu, nebo také Kuna I. z Jevišovic, byl moravský šlechtic z rodu pánů z Kunštátu.\n\nJeho otcem byl Kuna ze Zbraslavi a Kunštátu. O Kunovi toho historici moc nevědí, rodokmeny tohoto pokolení jsou postaveny víceméně na dohadech a jsou nepřesné. Víme, že starším Kunovým bratrem byl Boček I. z Jevišovic, zakladatel jevišovické větve. Dále je známo, že druhým bratrem Kuny je Bohuše z Kunštátu, který se uvádí roku 1283. Sám Kuna se uvádí v roce 1289. \n\nBratři Bohuše a Kuna žili společně na hradě Kunštát, nejsou známy jejich manželky a spolehlivě nelze ani určit potomky. Jsou známá dvě jména dalšího pokolení – Jan z Kunštátu a Gerhard z Kunštátu. Zda se jednalo v jednotlivých případech o syny Bohuše, či Kuny, nelze přesvědčivě určit. Je však velmi pravděpodobné, že se v případě Jana a Gerharda jednalo o bratrance, nikoliv o bratry. \n\nMiroslav Plaček, Peter Futák: \"Páni z Kunštátu. Rod erbu vrchních pruhů na cestě k trůnu\". Nakladatelství Lidové noviny, 2006, ISBN 80-7106-683-4\n"}
{"id": "426904", "url": "https://cs.wikipedia.org/wiki?curid=426904", "title": "Washington State University", "text": "Washington State University\n\nWashington State University je vysoká škola se sídlem ve městě Pullman v americkém státě Washington. Studuje zde přes 24 396 studentů. Škola má velmi dobrou pověst především ve výuce oborů farmacie, veterinární lékařství, inženýrství a komunikace.\n\nWashington State University byla založena v roce 1890 a v roce 1892 otevřena pod názvem \"Washington Agricultural College and School of Science\". Současný název je používán od roku 1959.\n\nSportovní týmy školy se nazývají \"Washington State Cougars\".\n\n\n\n"}
{"id": "426909", "url": "https://cs.wikipedia.org/wiki?curid=426909", "title": "Dušan Vemić", "text": "Dušan Vemić\n\nDušan Vemić srbsky: \"Душан Вемић\"; (* 17. června 1976 v Zadaru, Chorvatsko, \"tehdy Jugoslávie\") je současný srbský profesionální tenista. Ve své dosavadní kariéře zatím nevyhrál žádný turnaj ATP.\n\nDušan Vemić se zúčastnil 18 zápasů v Davisově poháru za tým Srbska a předtím Jugoslávie s bilancí 11-4 ve dvouhře a 9-5 ve čtyřhře.\n\n\n"}
{"id": "426912", "url": "https://cs.wikipedia.org/wiki?curid=426912", "title": "Jitka Kocurová", "text": "Jitka Kocurová\n\nJitka Kocurová (* 27. února 1979, Vlašim) je česká modelka, moderátorka, herečka, 2. vicemiss ČR pro rok 1999 a patronka nadačního fondu Srdce na dlani.\n\nV roce 1997 absolvovala Střední odbornou školu civilního letectví v Praze Ruzyni. Ve čtrnácti letech se začala věnovat modelingu. V roce 1999 se nejdříve stala 2. vicemiss České republiky a posléze obsadila 5. místo na Miss Europe v Bejrútu. Již 12. rokem je patronkou nadačního fondu Srdce na dlani.\n\nV televizi Prima moderovala pořad \"Prima jízda\" a spoluúčinkovala v zábavném pořadu \"Telebazar\". V roce 2008 spolumoderovala společenský pořad \"Přísně tajné\" na TV Nova. Svou první filmovou roli servírky si zahrála ve filmu Dušana Kleina \"Jak básníci neztrácejí naději\" (2003). Největší prostor získala v roli Pamely ve filmu Jiřího Vejdělka \"Účastníci zájezdu\" (2006).\n\nV současné době se věnuje charitativní činnosti zaměřené na pomoc dětem z dětských domovů, a to jako patronka nadačního fondu Srdce na dlaní.\n\nS manželem Tomášem Abrahamem má syna Tomáše, který se narodil v červnu 2010 a 24. dubna 2013 v pražské porodnici v Podolí se narodila dcera Barbora. Má dva nevlastní sourozence, Jitku Stránskou (nar. 1979) a Jana Stránského (nar. 1981).\n\n\n"}
{"id": "426919", "url": "https://cs.wikipedia.org/wiki?curid=426919", "title": "Algebraicky uzavřené těleso", "text": "Algebraicky uzavřené těleso\n\nMatematický pojem algebraicky uzavřené těleso označuje takové těleso formula_1, pro které platí, že každý mnohočlen stupně alespoň 1 s koeficienty z tělesa formula_1 má v formula_1 alespoň jeden kořen.\n\nTěleso reálných čísel není algebraicky uzavřené, neboť například mnohočlen formula_4 nemá v reálných číslech žádné řešení, ačkoliv je stupně 2 a všechny jeho koeficienty (totiž 1 a 1) jsou reálná čísla. Jednička je obsažena i v každém podtělese reálných čísel, proto pro podtělesa reálných čísel můžeme použít stejný argument a vidíme, že ani ony nejsou algebraicky uzavřené. Tedy speciálně těleso racionálních čísel není algebraicky uzavřené.\n\nAlgebraicky uzavřené není ani žádné konečné těleso. Označíme-li totiž prvky konečného tělesa po řadě formula_5, můžeme zkonstruovat mnohočlen formula_6, který je zřejmě stupně alespoň 1 a přitom žádný z formula_5 není jeho kořenem.\n\nNaproti tomu těleso komplexních čísel algebraicky uzavřené je, jak říká základní věta algebry.\n"}
{"id": "426927", "url": "https://cs.wikipedia.org/wiki?curid=426927", "title": "Boček z Líšnice", "text": "Boček z Líšnice\n\nBoček z Líšnice byl moravský šlechtic z rodu pánů z Kunštátu a zakladatel líšnické větve.\n\nJeho otec není přesně znám. Mohl jím být Jan z Kunštátu, případně jeho eventuální neznámý bratr. Boček z Líšnice byl ženatý s Ankou, které zapsal v roce 1348 věno v hanácké vsi Loučany. Téhož roku koupil další díl Loučan. Roku 1353 se Boček uvádí jako mrtvý.\n\nBoček po sobě zanechal rozsáhlé potomstvo:\n\nBoček z Líšnice\n"}
{"id": "426930", "url": "https://cs.wikipedia.org/wiki?curid=426930", "title": "Jan z Kunštátu", "text": "Jan z Kunštátu\n\nJan z Kunštátu byl moravský šlechtic z rodu pánů z Kunštátu. \n\nJeho otec není přesně znám. Byl to některý ze synů Kuny ze Zbraslavi a Kunštátu, buď Bohuše z Kunštátu nebo Kuna z Kunštátu. První písemná zmínka o Janovi z Kunštátu pochází z roku 1373, kdy se uvádí jako \"progenitor\" Jan. Roku 1378 se připomíná jako mrtvý. \n\nJan z Kunštátu je považován za zakladatele stařechovicko-skalské větve. Jméno jeho syna sice neznáme, ale známe jeho vnuka Arkleba ze Stařechovic, a pravnuka Erharta ze Skal. \n\nJan z Kunštátu měl bratrance Gerharda z Kunštátu a možná, že měl ještě dalšího neznámého bratra či bratrance, který byl otcem Bočka z Líšnice. Je ale teoreticky možné, že zakladatel líšnické větve rodu pánů z Kunštátu Boček z Líšnice byl Janovým synem. \n\nMiroslav Plaček, Peter Futák: \"Páni z Kunštátu. Rod erbu vrchních pruhů na cestě k trůnu\", Nakladatelství Lidové noviny, 2006, ISBN 80-7106-683-4\n"}
{"id": "426932", "url": "https://cs.wikipedia.org/wiki?curid=426932", "title": "François Kollar", "text": "François Kollar\n\nFrançois Kollar (1904, Senec, Slovensko – 1979, Créteil, Francie), původním jménem František Kollár neboli Ferenc Kollár (maďarsky), narozen na Slovensku a fotografující ve Francii.\n\nNarodil se v roce 1904 ve slovenském Senci. Po studiích v Bratislavě pracoval jako úředník na železnici v Nových Zámcích. V roce 1924 odjel do Francie s cílem dostat se do Spojených států, ale zůstal v Paříži, kde zpočátku pracoval jako dělník v automobilce. Od roku 1928 pracoval jako fotograf, v roce 1930 si otevřel fotografický ateliér. Získal zakázku na dokumentární projekt \"La France travaille\" (\"Pracující Francie\"), který pak vyšel knižně. Spolupracoval s časopisy \"Harper's Bazaar\" a \"Vogue\", portrétoval slavné osobnosti (např. Édith Piaf, Jean Cocteau).\n\nV roce 1951 fotografoval rozsáhlou reportáž ve Francouzské Západní Africe, v šedesátých letech se věnoval fotografování průmyslového prostředí a dělníků. Zemřel v roce 1979 v Créteil nedaleko Paříže.\n\n\n"}
{"id": "426945", "url": "https://cs.wikipedia.org/wiki?curid=426945", "title": "Subvence", "text": "Subvence\n\nSubvence (z lat. \"sub-venire\", přijít na pomoc) znamená systematickou hmotnou podporu nebo výpomoc z veřejných prostředků. Nepoužívá se pro veřejné výdaje na školství, zdravotnictví, obranu, sociální pomoc a podobně, kde se z veřejných prostředků hradí většina nákladů.\n\nSubvencemi stát (kraj, obec) podporuje nějaký obor činnosti (kulturu, sport, zemědělství), postiženou oblast, sociálně slabou vrstvu a podobně. Smyslem může být podporovat veřejně prospěšnou činnost, která by se jinak nerozvíjela, podporovat nějaké odvětví hospodářství, povzbudit podnikání nebo vyrovnávat rozdíly mezi oblastmi. Subvence může mít podobu přímé dotace, zvýhodněného úvěru, zaručené ceny, záruk za půjčku, snížení daně a podobně.\n\nZatímco spravedlivě rozdělované subvence kultury nebo sportu nepůsobí většinou žádné další problémy, subvence do hospodářství jsou často kritizovány. Tak například subvencované zemědělství má neoprávněnou výhodu oproti zemědělství v sousedních zemích a subvence často narušují férové konkurenční podmínky. Subvencované ceny potravin nebo energie vedou často k plýtvání, subvence jednomu odvětví vyvolávají protesty ostatních a subvence se zejména stávají nečestným způsobem volebního boje: politické strany si subvencemi získávají přízeň části voličů, a to z prostředků vybraných na daních ode všech.\n\nProtože subvence mohou deformovat ceny a narušovat volný obchod, různé mezinárodní organizace a úmluvy je omezují nebo zakazují. Tak Evropská unie zakazuje členským zemím subvence pro národní průmysl, na druhé straně ovšem společně subvencuje zemědělství a podporuje různá strategická odvětví, například výrobu letadel.\n\n\n"}
{"id": "426946", "url": "https://cs.wikipedia.org/wiki?curid=426946", "title": "Malé Sundy", "text": "Malé Sundy\n\nMalé Sundy ( ) je název skupiny ostrovů v jižní části Malajského souostroví na rozhraní Indického a Tichého oceánu. Administrativně patří pod správu indonéských provincií Bali, Nusa Tenggara Barat a Nusa Tenggara Timur, východní část ostrova Timor je nezávislý stát Východní Timor. Souostroví má rozlohu přibližně 73 600 km souše. Spolu s Velkými Sundami tvoří Sundské ostrovy.\n\n"}
{"id": "426949", "url": "https://cs.wikipedia.org/wiki?curid=426949", "title": "Kevin Peter Hall", "text": "Kevin Peter Hall\n\nKevin Peter Hall (9. květen 1955, Pittsburgh - 10. duben 1991, Hollywood) byl 220 cm vysoký americký herec, který je známý například ztvárněním postavy Predátora ve filmech Predátor (1987) a Predátor 2 (1990).\n\nJiž na střední škole Hall exceloval v basketbalu, díky čemuž získal stipendium pro studium na Univerzitě George Washingtona. Zde se setkal s Jayem Fenichelem se kterým později přešel na hereckou kariéru.\n\nPo absolvování univerzity se odebral hrát basketbal do Venezuely, ale po roce jej přestal basketbal bavit a přesunul se do Los Angeles v Kalifornii. Zde se opět setkal s Fenichelem. Spolu pak pracovali na two-man muzikálu zvaném \"In five\" a spolu také nacvičili two-man show \"The Worst Of Friends\". Obě představení pak předváděli po klubech v Los Angeles.\n\nKdyž byl film Predátor ve fázi plánování, měl postavu mimozemšťana hrát Jean-Claude van Damme. Tvůrcům filmu se však nelíbil kostým predátora, který nebyl dostatečně děsivý a z tohoto důvodu chtěli i do role predátora obsadit enormně vysokého herce, který by ztvárnil rozdíl mezi postavou majora Dutche, jakožto člověka, kterého hrál Arnold Schwarzenegger.\n\nKromě filmů Predátor a Predátor 2 se Kevin Peter Hall objevil také v sitcomu Night Court nebo v epizodě „Cena“ seriálu \"\".\n\nBěhem natáčení televizní show s názvem 227 se Hall setkal s Alainou Reed se kterou se později oženil a spolu měli 2 děti.\n\nV průběhu práce na sérii \"Harry and the Hendersons \"(1987) oznámil, že byl nakažen krevní transfúzí kontaminovanou virem HIV. Virus se rozvinul v AIDS a Kevin Peter Hall zemřel 10. dubna 1991.\n"}
{"id": "426950", "url": "https://cs.wikipedia.org/wiki?curid=426950", "title": "Alex Webb", "text": "Alex Webb\n\nAlex Webb (* 5. května 1952, San Francisco, Kalifornie) je americký novinářský fotograf, člen zpravodajské agentury Magnum Photos.\n\nVystudoval historii a literaturu na Harvardově univerzitě a fotografii v Carpenterově centru výtvarného umění.\nDo agentury Magnum Photos vstoupil v roce 1976 a plnoprávným členem se stal v roce 1979.\n\nPracoval například pro časopisy jako GEO, Time, New York Times a National Geographic. Webb žije a pracuje v Brooklynu v New Yorku. Fotografoval na barevný inverzní film kodachrome.\n\nJe držitelem následujících ocenění:\n\nVydal následující knihy:\n\n\n"}
{"id": "426951", "url": "https://cs.wikipedia.org/wiki?curid=426951", "title": "MacDonaldova bílá kniha", "text": "MacDonaldova bílá kniha\n\nMacDonaldova bílá kniha (anglicky: \"MacDonald White Paper\"), kvůli svému významu známa i jen jako Bílá kniha, mezi Židy pak známá jako Černá kniha, bylo prohlášení britské politiky z 9. listopadu 1938 a uzákoněné 17. května 1939, které zdaleka nejvíce postihlo emigraci do mandátní Palestiny. Tento dokument, pojmenovaný po britském ministru pro kolonie Malcolmu MacDonaldovi, reflektoval odpor arabského světa (zejména pak Egypta, Iráku, Saúdské Arábie, Sýrie a Jemenu) vůči židovskému přistěhovalectví do Palestiny. Svůj podíl na něm měla i blížící se druhá světová válka a arabské povstání v letech 1936 až 1939 namířená jak proti Židům, tak proti Britům.\n\nTato bílá kniha stanovila přísná pravidla výrazným způsobem omezující židovskou imigraci do Mandátu, podle nichž smělo být do Palestiny během následujících pěti let (do května 1944) vpuštěno pouze 75 tisíc Židů (mimo to existovala případná rezerva pro 25 tisíc naléhavých případů). Po pěti letech měla být imigrace zcela závislá na vůli arabské většiny, která se však otevřeně stavěla proti jakékoliv další imigraci. Takovéto mimořádné omezení židovského přistěhovalectví se v důsledku rovnalo rozsudku smrti pro statisíce Židů prchajících před nacismem.\n\nMimoto tato bílá kniha říkala, že \"„židovský stát nebude vytvořen proti vůli arabské většiny,“\" čímž se Britové přímo obrátili proti Churchillově bílé knize z roku 1922, podle níž měla židovská imigrace pokračovat („v závislosti na ekonomické kapacitě země“) až do dosažení židovské většiny. \"„Zřízení národní domoviny židovského lidu v Palestině“\", které Židům zaručovala Balfourova deklarace z roku 1917, tak podle MacDonaldovy bílé knihy měla probíhat v rámci arabského státu.\n\nDokument odmítli jak Židé, tak Arabové. Židé se navíc cítili britským přístupem rozhořčeni a zrazeni, neboť Britové tímto porušili všechny své dosavadní závazky. Z tohoto období mimo jiné pochází slavný citát Davida Ben Guriona, který prohlásil, že je nutné \"„podpořit Velkou Británii ve válce, jako by nebylo Bílé knihy, zároveň však bojovat proti Bílé knize, jako by nebyla válka.“\"\n\nBílá kniha byla zveřejněna 9. listopadu 1938, pouhé dva týdny poté, co muselo Československo (i vinou Spojeného království) na základě Mnichovské dohody postoupit Německé říši území Sudet. V ten samý den na území ovládané Třetí říší propukla takzvaná Křišťálová noc; obrovský pogrom, při kterém bylo do koncentračních táborů posláno 25 až 30 tisíc Židů, na 200 synagog bylo zničeno a 91 Židů bylo zavražděno. Uzákoněna byla v květnu 1939, přibližně dva měsíce poté, co Německá říše zahájila okupaci Česko-Slovenska.\n\n\n"}
{"id": "426955", "url": "https://cs.wikipedia.org/wiki?curid=426955", "title": "Černá kniha", "text": "Černá kniha\n\nČerná kniha může být:\n\n\n"}
{"id": "426957", "url": "https://cs.wikipedia.org/wiki?curid=426957", "title": "Erin Brockovich (film)", "text": "Erin Brockovich (film)\n\nErin Brockovich je americké filmové drama z roku 2000 režiséra Stevena Soderbergha s Julií Robertsovou a Albertem Finneyem v hlavní roli. Film získal celkem pět nominací na Oscara, jedinou výhru však získala pouze hlavní představitelka Julia Robertsová.\n\nFilm byl natočen na motivy reálného příběhu asistentky právní kanceláře a ekologické aktivistky Erin Brockovich. Dvakrát rozvedená matka tří malých dětí, zcela bez peněz, bez vzdělání a bez předchozí pracovní praxe se vnutí do zaměstnání v advokátní kanceláři svého bývalého právníka. Právník ji kdysi zastupoval v neúspěšné soudní při po autonehodě. Díky náhodě a své vlastní pracovitosti se z bezvýznamné sekretářky vypracuje v nepostradatelnou a výborně placenou právní asistentku. (Nemalý díl na tom má výjimečná ráznost, osobní přímočarost a osobní šarm.) Během zkoumání písemných podkladů, k na první pohled zcela banální kauze, náhodou objeví velký ekologický případ znečišťování životního prostředí. Podzemní vody zamořila šestimocným chrómem velká a bohatá kalifornské elektrárenské a plynárenská společnost (The Pacific Gas and Electric Company - PG&E). Vlivem znečištění trpí stovky lidí v místním městečku velmi vážnými zdravotními poruchami a onemocněními. Erin svojí aktivitou a pracovním nasazením pomůže vyhrát soudní spor s energetickou společnosti, která musí více než 600 žalujícím lidim vyplatit odškodnění ve celkové výši 333 miliónů dolarů.\n\n\n"}
{"id": "426959", "url": "https://cs.wikipedia.org/wiki?curid=426959", "title": "Starý mládenec", "text": "Starý mládenec\n\nStarý mládenec je dospělý muž, který nebyl nikdy ženatý. Termín bývá vyhrazen mužům, kteří aktivně nehledají manželku nebo partnera/ku. Sociologové Richard Pitt a Elizabeth Borland podali definici starého mládence jako „\"muže, který žije samostatně, nezávisle na rodičích či jiné instituci a který ani není ženatý, ani nekohabituje (nežije s někým na hromádce).\"“\n\nExistuje i termín „zapřisáhlý starý mládenec“ (v angličtině \"confirmed bachelor\"), od viktoriánské éry byl chápán jako eufemismus pro gaye. Dnes je užíván i pro heterosexuální muže, kteří jednoznačně nejeví zájem o svatbu.\n\n„Žádoucí starý mládenec“ (v angličtině \"eligible bachelor\") je všeobecně používaný termín, který označuje volné muže, vhodné ke svatbě. Klasickou představu takového muže ztělesňuje filmový představitel agenta 007 James Bond.\n\nSlovo baccalarius v latině označovalo vazala, ve staré francouzštině „bacheler\" znamenal rytíř ve výcviku. Slovo přešlo do angličtiny a znamenalo od roku 1300 nejnižší stupeň rytířství.\n\nBachelor ve významu neženatý muž se používalo od roku 1385, pro ženy se používalo od téže doby bachelorette, což nahradilo dřívější bachelor-girl.\n\nV 19. století se používal i slangový termín „bach\", nevešel však v běžné užití.\n\n\n\n\n\n"}
{"id": "426960", "url": "https://cs.wikipedia.org/wiki?curid=426960", "title": "Jižní Kasai", "text": "Jižní Kasai\n\nJižní Kasai (neboli Důlní stát Jižní Kasai; domorodý název État minier du Sud-Kasaï) byl odtržený region Konga a de facto samostatný stát v letech 1960-61. Dnešní název této části země je Kasai Oriental. Název oblasti je odvozen od řeky Kasai, protékající Demokratickou republikou Kongo a Angolou.\n\nJižní část provincie Kasai získala faktickou nezávislost za podobných okolností jako sousední Katanga, příčinou byl politický chaos v době dekolonizace Belgického Konga. Krátce před získáním samostatnosti na Belgii začaly tyto dvě provincie bojovat proti režimu.\n14. června 1960, 16 dní před tím, než Kongo získalo nezávislost na Belgii, představitelé celé provincie Kasai deklarovali vlastní samostatnost a vyhlásili \"Federální stát Jižní Kasai\". K odtržení vedly politické třenice mezi lídry centrální vlády a místními vůdci, které velmi sužovaly tento region. Také problémy na etnické bázi (mezi lidmi Luba a Bena Lulua, žijícími na tomto území) byly částečné odpovědné za oddělení Kasaie.\n\nNezávislost celé provincie se nepodařilo udržet, ale 8. srpna 1960 byl za neoficiální podpory Belgie (která tím sledovala vlastní ekonomické zájmy) vyhlášen Důlní stát Jižní Kasai s hlavním městem Bakwanga. Prezidentem nově vzniklého státu byl jmenován Albert Kalonji a předsedou vlády se stal Joseph Ngalula.\n\nNa shromáždění významných osobností regionu, které se konalo 12. dubna 1961, byl za panovníka (tzv. \"mulopweoho\") zvolen Kalonjiho otec, který však vzápětí abdikoval ve prospěch svého syna. Ten pak vládl pod jménem \"mulopwe Albert I. Kalonji\".\n\nTehdejší předseda konžské vlády, Patrice Lumumba, musel čelit celostátní vzpouře armády a prozápadním povstáním v provinciích bohatých na nerostné suroviny – v Katanze a Jižním Kasaii. Lumumba byl vyzván k rychlému podmanění těchto odpadlých provincií. Nespokojen s reakcí OSN, požádal Lumumba o vojenskou pomoc Sovětský svaz, který pomohl s přepravou konžských jednotek na místo určení a ty tak přepadly Kasai. Tato krvavá akce měla za následek smrt tisíců domorodců kmene Baluba a útěk asi čtvrt milionu uprchlíků.\n\nLumumbovo rozhodnutí přijmout sovětskou pomoc rozhněvalo Spojené státy, které chtěly zničit jakékoli komunistické myšlenky v zemi a odstranit všechny levicově smýšlející politiky z regionu, proto finančně a prostřednictvím CIA podporovaly armádu vedenou Josephem Mobutem.\n\nJelikož Mobutu věděl o Lumumbově schopnosti mobilizovat masy, nechal ho zatknout a přepravit do provincie Katanga, kde byl 17. ledna 1961 popraven. Vše se dělo za asistence katangských jednotek podporovaných belgickou i americkou vládou. Důvodem podpory byla v případě Belgie touha po právech k těžbě mědi a diamantů v Katanze a Jižním Kasaii.\n\nPo krvavých čtyřech měsících, během nichž bylo zmasakrováno několik tisíc obyvatel, si jednotky ústřední konžské armády znovupodrobily region a 30. prosince 1961 Kalonjiho zatkly, čímž ukončily samostatnost Jižního Kasaie.\n\nKalonji sice z vězení utekl a snažil se opětovně ujmout vlády, jeho snaha však byla zmařena již za méně než měsíc.\n\nPod následným režimem diktátora Mobutu Sese Seka byl Jižní Kasai rozdělený do dvou částí - \"Východního\" a \"Západního\". Většina území byla alokována do Kasaie Oriental (Východní Kasai), zatímco zbytek historického Kasaie byl přejmenován na Kasai-Occidental (Západní Kasai). Mobuteho očividnou snahou bylo zamezení případných separatistických snah a aktivit v budoucnu.\nProvincie Kasai-Oriental (dřívější Jižní Kasai), s hlavním městem Mbuji Mayi (bývalé město Bakwanga), je diamantovým centrem Demokratické Republiky Kongo a je lokalizovaná v jihocentrální části země. V regionu se střídají dvě klimatická období – období sucha a období dešťů. Jazyk obyvatel z této části země, Ciluba (Tshiluba), je jedním ze čtyř národních jazyků země. Obyvatelé mají hluboce zakořeněný smysl sounáležitosti.\n\nV roce 2006 bylo novou ústavou stanoveno, že region Kasai bude přerozdělen do 5 provincií:\n\"Kasai oriental, Lomami, Sankuru\" (tyto tři patří ke Kasai-Oriental), \"Kasai\" a \"Lulua\" (patřící ke Kasai Occidental).\n\nVlajka Jižního Kasaie byla horizontálně červeno-zelená (či zeleno-červená) s velkým žlutým „V“. Toto žluté písmeno V značilo vítězství. Tato vlajka byla užívána přibližně v letech 1960 až 1962.\n\n\n"}
{"id": "426962", "url": "https://cs.wikipedia.org/wiki?curid=426962", "title": "Michal Sendivoj ze Skorska", "text": "Michal Sendivoj ze Skorska\n\nMichal Sendivoj ze Skorska (2. února 1566 Łukowica – mezi 20. květnem a 12. srpnem 1636 Kravaře) byl polský šlechtic, alchymista, filosof a lékař.\n\nNarodil se v chudé polské šlechtické rodině. Už během univerzitních studií (Lipsko, Vídeň, Altdorf) se začal zabývat alchymií a navázal kontakt s mnohými alchymisty. I z tohoto důvodu začal působit v Praze mj. i na dvoře císaře Rudolfa II. Zde také v roce 1599 údajně zneužil důvěry pražského měšťana Ludvíka Korálka z Těšína a byl za to odsouzen a krátce uvězněn. Počátkem roku 1604 v Praze publikoval jedno ze svých alchymistických děl \"Tractatus de Lapide Philosophorum – Novum Lumen Chymicum\". Další jeho práce vyšly v Paříži, Kolíně nad Rýnem a Štrasburku. V Praze také údajně v roce 1604 před očima císaře Rudolfa II. provedl úspěšnou transmutaci. \n\nVe své době se proslavil nejen u široké veřejnosti, ale i mezi kolegy alchymisty. Jeho alchymické práce později podrobně studoval například Isaac Newton. Později působil v diplomatických službách a žil ve Vídni a v Polsku. Velmi zbohatl a v době stavovského povstání zachoval věrnost Habsburkům, kterým půjčoval peníze. 29. července 1630 císař Ferdinand II. věnoval Michalovi místo splacení dluhu Kravaře na Opavsku, které byly po roce 1628 konfiskovány Macákům z Ottenburku. Poslední léta jeho života byly vyplněny častými spory se sousedy a poddanými. V Kravařích také jako sedmdesátiletý umírá.\n\nPodle Josefa Zukala byl Michael Sendivoj pohřben patrně v minoritském kostele svatého Ducha v Opavě, kde si přála být pohřbena i jeho dcera Veronika Marie, která zemřela rok po svém otci.\n\nMichal Sendivoj ze Skorska byl ženatý s Veronikou Stieberovou, se kterou měl pravděpodobně tři děti. Syn Kryštof Michal (* 1593) žil ještě v roce 1669 na Krnovsku. Dcera neznámého jména se v roce 1621 provdala za polského šlechtice Jana Kozlowského. Druhá dcera Veronika Marie se provdala za Jakuba von Eichendorff, prapředka německého romantického básníka Josepha von Eichendorff.\n\n\n"}
{"id": "426963", "url": "https://cs.wikipedia.org/wiki?curid=426963", "title": "Ariane Friedrichová", "text": "Ariane Friedrichová\n\nAriane Friedrichová (* 10. ledna 1984, Nordhausen, Durynsko) je německá atletka, výškařka. V roce 2009 se stala v Turíně halovou mistryní Evropy a získala bronzovou medaili na světovém šampionátu v Berlíně. Hodnotou 206 cm drží národní rekord pod otevřeným nebem.\n\nS atletikou začínala v oddíle LG Kaufungen a později trénovala v klubu TV Hessich Lichtenau.\nOd roku 2003 závodí za atletický oddíl LG Eintracht Frankfurt, pod vedením trenéra a zároveň i manažera Güntera Eisingera. Je juniorskou mistryní Německa z haly i venku z roku 2003, šestinásobnou halovou mistryní (2006 – 2010, 2012) a šestinásobnou mistryní Německa pod širým nebem (2004, 2007, 2008, 2009, 2010, 2012). V roce 2005 se stala vicemistryní Německa v hale i na dráze.\n\nV roce 2003 se stala ve finském Tampere juniorskou mistryní Evropy, kde zvítězila výkonem 188 cm. Stříbro získala její krajanka Aileen Herrmannová, jež překonala 186 cm. O dva roky později vybojovala bronz na mistrovství Evropy do 23 let v Erfurtě. Dvoumetrovou hranici poprvé překonala 26. ledna 2008 ve skotském Glasgow. Ve stejném roce si o plných devět centimetrů vylepšila osobní rekord také pod širým nebem, když ve francouzském Annecy zdolala laťku ve výšce 203 cm. Na letních olympijských hrách v Pekingu skončila ve finále na sedmém místě, společně s Ruth Beitiaovou ze Španělska.\n\nV roce 2009 zvítězila na tradičním halovém mítinku Hustopečské skákání. Dne 14. února 2009 v Karlsruhe si vylepšila hodnotu osobního maxima na 205 cm, když v závodě na pokusy porazila Blanku Vlašičovou. Na halovém ME v Turíně 2009 jako jediná ve finále překonala dvoumetrovou hranici a za výkon 201 cm získala zlatou medaili. Na berlínském olympijském stadionu v rámci prvního závodu, posledního ročníku Zlaté ligy překonala 14. června 2009 napoprvé 206 cm. Po téměř osmnácti letech vylepšila národní rekord, který držela hodnotou 205 cm Heike Henkelová.\n\nDne 12. července 2009 zkompletovala sadu medailí z letních univerziád. V roce 2005 získala v tureckém İzmiru bronz, o dva roky později v Bangkoku stříbro a na univerziádě v srbském Bělehradu vybojovala kov nejcennější, když napoprvé zdolala rovné dva metry. Na mistrovství světa v Berlíně získala bronzovou medaili za 202 cm, byť se velice nadějně pokoušela o 206 cm. Na pokusy ji předčila Ruska Anna Čičerovová, která překonala výšku napoprvé, zatímco domácí výškařka napotřetí.\n\nV halové sezóně roku 2010 byla sužována zdravotními problémy. 31. ledna 2010 zvítězila na halovém mítinku v Karlsruhe, kde pošestadvacáté v kariéře překonala dvoumetrovou hranici. Kvůli problémům se zády však závod předčasně ukončila a později odřekla také účast na mítinku v Arnstadtu. Na konci února zvítězila na mítinku v Desavě (201 cm) a na halovém mistrovství Německa v Karlsruhe (202 cm). Na vrchol halové sezóny, na mistrovství světa do katarského Dauhá však neodcestovala kvůli zdravotnímu problému s kolenem.\n\nNa ME v atletice 2010 v Barceloně vybojovala výkonem 201 cm bronzovou medaili. Ještě na výšce 199 cm ji však patřila zlatá medaile, když měla čistý technický zápis. Výšku 201 cm ale překonala třetím pokusem, zatímco Švédka Emma Greenová napodruhé. Mistryní Evropy se stala Chorvatka Blanka Vlašičová za 203 cm.\n\nHalová sezóna roku 2011 pro Friedrichovou skončila dříve, než začala. Dva dny před Vánocemi, 22. prosince si v tréninku přetrhla Achillovu šlachu na odrazové levé noze a obhajoba zlaté medaile na halovém ME v Paříži se rozplynula. Friedrichová se rovněž nezúčastnila světového šampionátu, který se konal na přelomu srpna a září v jihokorejském Tegu a vynechala i celou letní sezónu.\n\nPrvní závod po šestnáctiměsíční pauze absolvovala na moravské výškařské tour, 28. ledna 2012 v Hustopečích. V závodě napodruhé překonala 184 cm a na následující výšce o tři centimetry výše již neuspěla. O týden později na dalším halovém výškařském mítinku v Arnstadtu přidala centimetr navíc. Po skončení prestižního mítinku německým organizátorům oznámila, že si nepřeje dostat startovné. Zklamaná ze svých výsledků se prostřednictvím svého manažera rozhodla polovinu startovného vrátit také moravskému mítinku.\n\nLetní sezónu zahájila 28. května vítězstvím na mítinku v Rehlingenu, kde zdolala 192 cm, čímž splnila limit na ME v atletice 2012. Kvůli žaludečním potížím však na šampionátu v Helsinkách byla nucena z kvalifikace odstoupit a do soutěže nezasáhla. I přes nesplněný olympijský limit 195 cm, byla nominována na Letní olympijské hry 2012 do Londýna. Zde skončila čtrnáctá výkonem 193 cm.\n\nV září 2014 porodila holčičku (otcem dítěte je její partner, několikanásobný olympijský vítěz v soutěži bobistů André Lange). V lednu 2016 se vrátila do výškařského sektoru po čtyřech letech – skočila 187 cm.\n\nPatří mezi šest výškařek celé historie, které mají skočeno v hale i pod širým nebem 205 cm a více.\nTotéž dokázaly jen Bulharka Stefka Kostadinovová, Švédka Kajsa Bergqvistová, Belgičanka Tia Hellebautová, Chorvatka Blanka Vlašičová a další Němka Heike Henkelová. Dvoumetrovou hranici a vyšší zdolala celkově 33 krát.\n\n\n"}
{"id": "426965", "url": "https://cs.wikipedia.org/wiki?curid=426965", "title": "Sbírka vozidel MHD Dopravního podniku Ostrava", "text": "Sbírka vozidel MHD Dopravního podniku Ostrava\n\nSbírka vozidel MHD Dopravního podniku Ostrava (DPO) je druhou největší podnikovou sbírkou vozidel městské hromadné dopravy v Česku (po sbírce pražské). Hlavní část tvoří zachované ostravské tramvaje, které jsou doplněny některými autobusy, trolejbusy a autobusovými přívěsy. Vozidla jsou umístěna v několika provozovnách DPO a během roku jsou využívána pro nostalgické, prezentační a komerční jízdy po Ostravě.\n\nJiž v roce 1964 byl vyřazený motorový vůz ev. č. 21 přestavěn na tzv. dětskou tramvaj, jejíž interiér byl upraven pro potřeby dětí, vnější nátěr byl změněn na modrý a která byla pojmenována jako „Barborka“. Počátek sbírky historických vozidel ostravského dopravního podniku je spojen se vznikem Kroužku přátel MHD na konci 70. let 20. století. V roce 1979 Kroužek zachránil a opravil motorový vůz ev. č. 25 z roku 1919, který předtím sedm let sloužil jako služební. Od té doby se sbírka dopravního podniku postupně rozrůstá o další vozidla, na začátku 90. let 20. století byl do ní zařazeny i první trolejbusy a autobusy.\n\nSbírka vozidel MHD není umístěna na jediném místě, jak je tomu např. v Praze (Muzeum MHD ve vozovně Střešovice). Tramvaje a ostatní kolejová vozidla se nacházejí v Ústředních dílnách Martinov, trolejbusy jsou umístěny v trolejbusové vozovně a autobusy s přívěsem Jelcz PO-1E jsou deponovány v garážích Hranečník (předtím v garážích Fifejdy, které byly v roce 2005 zrušeny). Historické tramvaje v ústředních dílnách si může skupina návštěvníků prohlédnout po předchozí domluvě.\n\nÚdaje o zachovaných vozech (celkem 22 ks kolejových vozidel) jsou uvedeny v následující podobě:\n\n\nÚdaje o zachovaných vozech (celkem 14 ks silničních vozidel) jsou uvedeny v následující podobě:\n\n\n\n\n\nMezi lety 2005 a 2008 byl ve sbírce historických vozidel MHD zařazen i kloubový tramvajový vůz Tatra K2, jeden z 10 svého typu, které byly do Ostravy dodány. Vůz ev. č. 804 z roku 1967 nebyl jako jediný modernizován a počítalo se s ním k zachování v původním stavu. Kvůli nedostatku místa a velkému finančnímu obnosu na případnou opravu byl vůz na konci roku 2008 definitivně vyřazen, přičemž zájem o něj projevil dopravní podnik z Moskvy.\n\nMezi lety 2013 a 2016 byl jako historický veden i vůz T2R č. 685 z roku 1961, který od roku 1998 sloužil jako služební. V roce 2016 byl prodán DPMB jako zdroj náhradních dílů a některých součástí pro renovovanou historickou brněnskou tramvaj T2.\n\nV 70. a 80. letech 20. století ostravský dopravní podnik opravil a předal množství zachovaných tramvají (a jeden trolejbus Tatra T 400) Technickému muzeu v Brně. Kromě klasických městských tramvají (včetně parní tramvajové lokomotivy „Witkowitz“) to také byla úzkorozchodná vozidla z unikátní sítě příměstských drah v okolí Ostravy, Bohumína a Karviné.\n\n"}
{"id": "426967", "url": "https://cs.wikipedia.org/wiki?curid=426967", "title": "Kelheim", "text": "Kelheim\n\nKelheim je město v německé spolkové zemi Bavorsko, hlavní město stejnojmenného okresu ve vládním obvodu Dolní Bavorsko. Má asi patnáct a půl tisíce obyvatel (2009). Leží na soutoku Altmühlu a Dunaje, přičemž Atlmühl zde tvoří část plavební cesty Rýn-Mohan-Dunaj.\n\nProtože by přímé vedení podunajské železnice přes Kelheim vyžadovalo stavbu tunelů, byla železnice vedena východně od města a Kelheim na ni byl připojen 5,5 kilometru dlouhou vedlejší slepou tratí, která se na hlavní trať připojuje na Saalském nádraží. Od roku 1986 na této trati nefunguje osobní přeprava, Kelheim spolu s Tirschenreuthem jsou tak jedinými bavorskými okresními městy bez železničního spojení.\n\nMěstem prochází Dunajská cyklostezka.\n\nNejstarší nálezy z Kelheimu pocházejí z doby bronzové. Již v době železné zde bylo veliké oppidum laténské kultury, identifikované většinou jako keltské město Alcimoennis (známé také jako Alkimoennis). Vnitřní opevnění města bránilo oblast o rozloze asi 60 ha a vnější opevnění asi až 630 ha, ve většině svojí délky měla obě opevnění šířku asi 11 m, ale výšku asi jen 2 m.\n\nMezi lety 1842 až 1863 byla na příkaz Ludvíka I. Bavorského ve městě zbudována, jako připomínka porážky Napoleona, Hala osvobození (Befreiungshalle), slavnostně byla otevřena na 50. výročí bitvy u Lipska.\n\n"}
{"id": "426973", "url": "https://cs.wikipedia.org/wiki?curid=426973", "title": "Mistrovství světa v ledním hokeji žen 2001", "text": "Mistrovství světa v ledním hokeji žen 2001\n\nMistrovství světa v ledním hokeji žen 2001 se konalo od 2. dubna do 8. dubna 2001 v amerických městech Blaine, Fridley, Minneapolis, Plymouth, Rochester a St. Cloud. Mistrem světa se stal výběr hokejistek z Kanady.\n\nOsm účastníků turnaje bylo rozděleno na dvě čtyřčlenné skupiny. Zde týmy sehráli v rámci své skupiny jeden zápas každý s každým. První dva týmy s nejvíce body postoupily dále do medailových kol, kdežto zbylé dva hráli o konečné umístění v tabulce.\n\nPrvní divize se konala od 20. do 25. března 2001 ve francouzském Briançon.\n\nKvalifikace do divize II v roce 2003 se hrála ve dvou skupinách. Skupiny A (5 týmů) se konala od 5. do 11. března 2001 v rumunské Bukurešti a skupina B (5 týmů) se konala od 20. do 25. března 2001 ve slovinském Mariboru.\n"}
{"id": "426976", "url": "https://cs.wikipedia.org/wiki?curid=426976", "title": "Mejstřík", "text": "Mejstřík\n\nČeské příjmení Mejstřík (Mejstříková) nosí více různých osobností:\n"}
{"id": "426978", "url": "https://cs.wikipedia.org/wiki?curid=426978", "title": "Hodnocení dopadů regulace", "text": "Hodnocení dopadů regulace\n\nHodnocení dopadů regulace (anglicky Regulatory Impact Assessment nebo Regulatory Impact Analysis, zkratkou RIA) je soustava metod směřujících k systematickému zhodnocení negativních nebo pozitivních dopadů variant navrhovaných (ex ante) či existujících (ex post) regulací. Regulace představují soubor rozmanitých nástrojů, pomocí kterých vláda a státní správa realizuje požadavky na jednotlivce a skupiny s cílem ovlivnit jejich chování. Jedná se především o zákony, nařízení vlády, vyhlášky, ale i jiné formy regulace než je regulace právní.\n\nProces hodnocení dopadů regulace nenahrazuje politické rozhodování, pouze vytváří předpoklady pro jeho kultivaci. RIA má být transparentním zdrojem srozumitelně podávaných relevantních informací, které mohou sloužit jako podklad pro kvalifikované rozhodnutí prováděné politickou reprezentaci. Kvalitně provedené hodnocení dopadů regulace je přiměřené povaze problému, který se snaží hodnotit, odpovědné, konzistentní, transparentní a cílené.\n\nKonkrétní kroky v rámci provádění RIA jsou následující:\n\nKlíčovou součástí procesu RIA jsou konzultace s dotčenými stranami. V tomto směru s sebou institucionalizace procesu hodnocení dopadů regulace přináší významné rozšíření možnosti konzultovat problémy se zainteresovanými stranami. Tento krok může přilákat soukromé subjekty k tomu, aby se podílely na tvorbě legislativy. Oslovení širokého okruhu dotčených stran v rámci průběhu konzultací a pečlivé zpracování, zhodnocení a zohlednění relevantních komentářů a návrhů výrazně zvýší kvalitu současné regulace ve směru k vyšší transparentnosti (otevřenosti, jednoduchosti a dobré použitelnosti), odpovědnosti autorské strany (vládě a parlamentu, uživatelům a veřejnosti), adekvátnosti s ohledem na riziko, konzistentnosti (předvídatelnosti) a cílenosti (zaměření se na problém s minimalizací vedlejších efektů).\n\nPovinnost zpracovat RIA se vztahuje na všechny návrhy právních předpisů připravované na úrovni vlády a ústřední státní správy. Platí rovněž pro implementaci předpisů EU. Výjimku tvoří pouze případy stanovené legislativními pravidly vlády a Obecnými zásady pro RIA, např. návrhy ústavních zákonů, návrh zákona o státním rozpočtu, krizové situace, stanovení nezpracování RIA v plánu legislativních prací vlády na příslušný kalendářní rok, parametrické změny a návrhy prováděcích předpisů, u nichž je hodnocení dopadů zmocňovacích ustanovení obsaženo již v RIA k návrhu zákona a současně nejsou identifikovány nové dopady. Ad hoc výjimku ze zpracování RIA může udělit předseda Legislativní rady vlády.\n\nZákladním krokem k implementaci procesu RIA v Česku bylo vydání doporučení OECD ke zkvalitnění vládní regulace. Naplňování tohoto doporučení se stalo hlavním obsahem usnesení vlády ČR ze dne 27. září 2000 č. 950. Toto usnesení uložilo zpracovat do 31. prosince 2000 v rámci reformy ústřední státní správy návrh způsobu zajištění administrativních kapacit pro analýzu dopadů a kontrolu kvality regulace. Usnesením vlády ze dne 25. června 2001 č. 650 byla vzata na vědomí Analýza doporučení OECD pro další postup regulatorní reformy v Česku. Následovala úprava Legislativních pravidel vlády. Dne 17. března 2004 přijala vláda svým usnesením č. 237 materiál „Postup a hlavní směry reformy a modernizace ústřední státní správy, obsahující vyřešení gesce a organizačního uspořádání“, který obsahuje mimo jiné projekt „Reforma regulace“. Na závěr celého procesu vláda usnesením č. 420 ze dne 13. dubna 2005 schválila postup začlenění metody pro hodnocení dopadu regulace na podnikatelské prostředí do procesu přípravy regulace.\n\nNásledný proces implementace hodnocení dopadů regulace prochází několika etapami. V první fázi končící rokem 2006 došlo ke schválení návrhu Směrnice pro hodnocení dopadů regulace. V tomto období jsou již vybrané právní předpisy připravovány v souladu s návrhem této směrnice. V průběhu druhé fáze byly usnesením vlády č. 877/2007 schváleny Obecné zásady pro RIA. Tím dochází k zavedení povinnosti provádět hodnocení dopadů metodou RIA od 1. 11. 2007. Pro provádění RIA byl zvolen dvoustupňový proces. RIA bude podle předpokládaných dopadů uplatňována buď ve zkrácené podobě (malá RIA), nebo v případě očekávaných rozsáhlých dopadů či ohrožení některé ze státem podporované politiky bude provedena hlubší analýza (velká RIA). Zároveň došlo ke zřízení Grémia pro regulační reformu a efektivní veřejnou správu, které jakožto mezirezortní orgán zaujímalo stanoviska k legislativním návrhům z hlediska hodnocení jejich dopadů, včetně způsobované byrokratické zátěže (grémiu reálně stanoviska navrhoval Stálý výbor pro kontrolu kvality hodnocení dopadů regulace spadající organizačně pod Ministerstvo vnitra). Třetí etapa měla zahrnovat přehodnocení funkčnosti systému hodnocení dopadů regulace k 31. 12. 2008 a jeho případnou úpravu.\n\nDalší významné změny se odehrály v roce 2011. Koordinace procesu RIA byla převedena z Ministerstva vnitra na Úřad vlády ČR do kompetence předsedy Legislativní rady vlády. Došlo ke zrušení rozdělení na velkou a malou RIA, přičemž výstupem z procesu RIA je závěrečná zpráva z hodnocení dopadů regulace (součást obecné části důvodové zprávy), která již není zpracovávána ve dvou odlišných strukturách podle velké a malé RIA. Stanoviska k legislativním návrhům z hlediska hodnocení jejich dopadů začala zaujímat nově vzniklá pracovní komise Legislativní rady vlády pro hodnocení dopadů regulace (Komise RIA).\n\nV letech 2014 a 2016 došlo k menším novelizacím Legislativních pravidel vlády a Obecných zásad pro RIA zahrnující dílčí procesní změny a doplnění vybraných specifických dopadů. Závěrečná zpráva z hodnocení dopadů regulace tvoří samostatnou část materiálu.\n\nProces hodnocení dopadů regulace je institucionálně zabezpečen na několika úrovních:\n\nÚstřední orgány státní správy nesou odpovědnost za provádění RIA, kvalitu zpracování závěrečné zprávy RIA a soulad závěrečné zprávy RIA a návrhu právního předpisu.\n\nÚřad vlády - Odbor hodnocení dopadů regulace koordinuje a metodicky řídí proces RIA a poskytuje metodickou pomoc a konzultace zpracovatelům RIA při provádění RIA.\n\nKomise RIA je oprávněna posuzovat kvalitu závěrečných zpráv z RIA k předkládaným právním předpisům a zpracovávat k nim stanoviska. Komise RIA dále na základě zpracovaného přehledu dopadů doporučuje zpracování nebo nezpracování závěrečné zprávy z RIA a poskytuje konzultace k RIA v průběhu jejího zpracování ústředními orgány státní správy.\n\nPracovní komise pro hodnocení dopadů regulace (Komise RIA) je po formální stránce jednou z pracovních komisí Legislativní rady vlády. Komise RIA byla zřízena 1. listopadu 2011. Její vznik souvisí s trendem institucionalizace procesu RIA, který probíhá i v jiných státech OECD a EU. S některými zahraničními protějšky česká Komise RIA spolupracuje v iniciativě RegWatch Europe.\n\nSoučasné složení Komise RIA: prof. Ing. Jiřina Jílková, CSc. (předsedkyně), JUDr. Petr Solský (místopředseda), Mgr. Miroslav Dvořák, Mgr. et Mgr. Marek Havrda, MA, MPA, Ph.D., Mgr. Zdeněk Mandík, Mgr. Jan Matoušek, doc. Ing. Daniel Münich, Ph.D., Ing. Jiří Nekovář, Marek Ondroušek, doc. Ing. Tomáš Pavelka, Ph.D., Radek Špicar, M.Phil., RNDr. Jan Vozáb, Ph.D., Mgr. Martina Vránová, Mgr. Zdeněk Zajíček\n\nV minulosti v Komisi RIA působili např. prof. Ing. Michal Mejstřík, CSc. (předseda v letech 2011 - 2015), JUDr. Pavel Telička (2011 - 2013), Mgr. Libor Dušek, Ph.D. (2011 - 2015), Ing. Petr Zahradník (2011 - 2016), prof. Ing. Petr Moos, CSc. (2011 - 2018), RNDr. Luděk Niedermayer (2013 - 2016), JUDr. Tomáš Richter (2012 - 2016), Ing. Daniel Trnka (2013 - 2019).\n\nV Česku byly na téma RIA doposud zorganizovány dvě odborné konference (obě v roce 2008), na nichž měla odborná veřejnost příležitost setkat se odborníky na tuto problematiku v oblasti teoretického výzkumu (např. prof. Michal Mejstřík, Tomáš Richter, Dalibor Vermiřovský, Zdeněk Husták), s odborníky z praxe - např. Zuzanou Rusňákovou a Danielem Trnkou z Ministerstva vnitra, Miroslavem Singerem z ČNB - i s politickými představiteli (např. Jim Murphy, Britský ministr pro Evropu, Alexander Vondra, místopředseda vlády pro evropské záležitosti, senátorka Soňa Paukertová,Edvard Kožušník, náměstek ministra vnitra Zdeněk Zajíček a další). Konference se uskutečnily na Institutu ekonomických studií Fakulty sociálních věd Univerzity Karlovy v Praze (výstupy z konference - viz např. Mejstřík (2008), Mejstřík, Chvalkovská (2008).\n\n\n\n"}
{"id": "426981", "url": "https://cs.wikipedia.org/wiki?curid=426981", "title": "Divadlo (budova)", "text": "Divadlo (budova)\n\nDivadlo je stavba sloužící k předvádění divadelního umění, jednoho z uměleckých druhů, ve kterém se vytváří vztah mezi diváky v hledišti a herci i dalšími účinkujícími na jevišti. Herci specifickými prostředky (hlasem, mimikou, pohybem těla atd.) účinkující zobrazují nějaký děj nebo myšlenku. Jedná se o místo, kde také pravidelně probíhá část divadelního provozu.\n\nExistuje více druhů divadel, záleží zde vždy na typu představení. Může se jednat o divadla vytvořená přesně pro určitý druh představení, obvykle se ale jedná o divadla, která byla postavena jako víceúčelová. Existují divadla otevřená, katedrální stavby, místnosti bez dekorací, tzv. „černé skříňky“, které nemusí mít možnosti pro vytvoření vhodné scény.\n\nVývoj divadla od řeckého amfiteátru k současnému kukátkovému divadlu směřoval k vytváření dokonalé iluze a typ budovy odpovídal vždy dobové povaze divadelního umění a dále také sociálnímu složení obyvatelstva (převažující masy potenciálních diváků).\n\n\nPodle druhu divadelní formy a jí odpovídajícího jevištního vybavení i velikosti jevištního prostoru rozlišujeme divadla pro operu, operetu, balet, činohru, muzikál, pantomimu, divadlo malých forem apod.\n\n\n\nUniverzální typ divadla, který by stejnou měrou odpovídal všem druhům her, neexistuje (s výjimkou experimentálních divadel pro malý počet diváků). Současná tendence vývoje divadelních budov směřuje k určitému typu víceúčelových scén.\n\n\n\n\n"}
{"id": "426982", "url": "https://cs.wikipedia.org/wiki?curid=426982", "title": "Divadlo (rozcestník)", "text": "Divadlo (rozcestník)\n\nDivadlo může být:\n"}
