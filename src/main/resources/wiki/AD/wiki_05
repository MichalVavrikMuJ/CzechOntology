{"id": "376927", "url": "https://cs.wikipedia.org/wiki?curid=376927", "title": "Émile Bertin (1931)", "text": "Émile Bertin (1931)\n\nÉmile Bertin byl lehký křižník francouzského námořnictva. Jeho jméno nesl francouzský inženýr a konstruktér válečných lodí Louis-Émile Bertin. Mezi hlavní úkoly křižníku patřilo zejména vedení flotily torpédoborců a kladení min. Jeho hlavní slabinou bylo téměř neexistující pancéřování. \"Émile Bertin\" byl první francouzskou válečnou lodí, která nesla třídělové věže. Jeho konstrukce byla základem následujících lehkých křižníků třídy \"La Galissonnière\". Křižník byl ve službě v letech 1935–1959. Účastnil se bojů druhé světové války.\n\nPlavidlo postavila francouzská loděnice Ateliers et Chantiers de Saint-Nazaire Penhoët v Saint-Nazaire. Stavba byla zahájena 18. srpna 1931, dne 9. května 1933 bylo spuštěno na vodu a dne 28. ledna 1935 zařazeno do služby.\n\nPo dokončení křižník nesl devět 152mm kanónů Modelu 1930, čtyři 90mm kanóny Modelu 1926, osm 37mm kanónů, osm 13,2mm kulometů a šest 550mm torpédometů. Pohonný systém tvořilo šest kotlů a čtyři turbíny o  výkonu 102; 000; ho, pohánějící čtyři lodní šrouby. Nejvyšší rychlost dosahovala 34 uzlů. Dosah byl 3600 námořních mil při rychlosti 15 uzlů.\n\nPři modernizaci provedené za války v USA byly sejmuty katapult, torpédomety a změněno složení lehké výzbroje. Tu tvořilo devět 155mm kanónů, osm 90mm kanónů, šestnáct 40mm kanónů a dvacet 20mm kanónů.\n\nBěhem zkoušek křižník dosáhl velmi vysoké rychlosti 39,66 uzlu. Cenou za to bylo téměř chybějící pancéřování a lehká konstrukce trupu, který být roku 1935 zpevňován v oblasti dělových věží.\n\nPo francouzské kapitulaci zůstal \"Émile Bertin\" společně s letadlovou lodí Béarn v přístavu Fort-de-France na Martiniku a zůstal podřízen Vichistické Francii. Nečinně zde kotvil až do roku 1943, kdy se obě lodi opět přidaly ke spojencům. Po modernizaci a přezbrojení v USA operoval do konce války v silách Svobodných Francouzů.\n\nPo válce byl křižník nasazen také v Indočínské válce. Od roku 1947 se používal k výcviku dělostřelců a v roce 1952 byl převeden do rezervy. Sešrotován byl v roce 1959.\n\n\n"}
{"id": "376928", "url": "https://cs.wikipedia.org/wiki?curid=376928", "title": "Maxmilián z Pernštejna", "text": "Maxmilián z Pernštejna\n\nMaxmilián z Pernštejna (* asi 1575, † 2. září 1593 Řím) byl kanovník olomoucký, který zemřel během studií v Campo amico v Římě. Je pochován v římské bazilice Santa Maria Maggiore při pravém západním vchodu před sakristií. Podle latinského textu na desce epitafu byl emisarem u polského a švédského krále Zikmunda Vasy.\n\nPocházel z vlivného rodu Pernštejnů. Jeho rodiče byli Vratislav II. z Pernštejna a španělská dona Marie Manrique de Lara.\n\nPo smrti svého otce zdědil Maxmilián a jeho bratr Jan nejen rozsáhlé panství, ale i velké dluhy. Proto museli velkou část postupně prodat.\n\n"}
{"id": "376934", "url": "https://cs.wikipedia.org/wiki?curid=376934", "title": "Dojranské jezero", "text": "Dojranské jezero\n\nDojranské jezero ( [\"Dojransko Ezero\"], [\"Limni Doirani\"], v antice \"Πρασιάς\" - \"Prazias\") je jezero na hranici Severní Makedonie a Řecka (Střední Makedonie). Má rozlohu 43,1 km² (27,3 km² v Severní Makedonii, 15,8 km² v Řecku). Ze severu na jih je 8,9 km dlouhé a ze západu na východ 7,1 km široké. Dosahuje maximální hloubky 10 m. Nachází se v nadmořské výšce 148 m. Povodí jezera má rozlohu 271,8 km².\n\nJezero je tektonicko-sopečného původu a existuje od čtvrtohor. Je pozůstatkem většího pleistocénního Peoňského jezera.\n\nJezero se nachází mezí dolinami řek Vardar a Struma u úpatí masivu Belasica, z něhož do jezera přitéká několik malých potoků. Z jižního konce odtéká řeka Ardžan ( ), která ústí do Vardaru. Na konci 20. století se v důsledku využívání vody z jezera pro zemědělství snížil její celkový objem z 262 mil. m³ v roce 1988 na 80 mil m³ v roce 2000.\n\nMá eutrofický charakter.\n\nV jezeře žije několik endemických druhů.\n\nNa břehu leží vesnice Nikolič, Nov Dojran, Star Dojran i Sretenovo (v Severní Makedonii) a Dojrani (v Řecku).\n\nBěhem 1. světové války na jižním břehu proběhla bitva na Dojranském jezeře mezi řecko-britskou a bulharskou armádou.\n"}
{"id": "376939", "url": "https://cs.wikipedia.org/wiki?curid=376939", "title": "Markéta z Pernštejna", "text": "Markéta z Pernštejna\n\nJméno Markéta z Pernštejna mělo v minulosti více žen:\n\n"}
{"id": "376942", "url": "https://cs.wikipedia.org/wiki?curid=376942", "title": "Muhammad Alí Džinnáh", "text": "Muhammad Alí Džinnáh\n\nMuhammad Alí Džinnáh (25. prosince 1876–11. září 1948) byl pákistánský politik, zakladatel státu Pákistán.\n\nOd roku 1906 byl členem strany Indický národní kongres. V letech 1920–1934 byl předsedou Muslimské ligy. Roku 1937 zformuloval teorii dvou národů, která se stala základnou pro myšlenku vytvoření samostatného muslimského státu po rozpadu Britské Indie, jímž se stal Pákistán, jehož byl v letech 1947–1948 prvním generálním guvernérem. \n\nDen jeho narození je v Pákistánu státním svátkem. Je po něm pojmenováno mezinárodní letiště Džinnáh v Karáčí, největší letiště Pákistánu.\n"}
{"id": "376944", "url": "https://cs.wikipedia.org/wiki?curid=376944", "title": "Megadyptes waitaha", "text": "Megadyptes waitaha\n\nMegadyptes waitaha je vyhynulý druh novozélandského tučňáka, který byl objeven v listopadu 2008.\n\nTento nový druh byl objeven vědci University of Otago a University of Adelaide při srovnávání kostí nohou 500 let starých, 100 let starých a současných druhů tučnáků. Zpočátnu se domnívali, že všechny patří tučňákovi žlutookému (\"Megadyptes antipodes\"), což je druh, který se stal ohroženým v důsledku lidského osídlení. Nicméně, 500 let staré kosti měly rozdílné DNA a byly asi o 10 % menší než kosti tučňáka žlutookého. Oba druhy jsou si velmi podobné.\n\nVzhledem k tomu, že místní původní māorští obyvatelé nemají záznam o tomto rozdílném druhu, odhaduje se, že vymřel mezi lety 1250-1500 n. l., krátce po polynéském osídlení Nového Zélandu.\n"}
{"id": "376946", "url": "https://cs.wikipedia.org/wiki?curid=376946", "title": "Harcerská polní pošta", "text": "Harcerská polní pošta\n\nHarcerská polní pošta (pl. \"Harcerska Poczta Polowa\") byla polní pošta zorganizovaná varšavskými harcery během varšavského povstání na území povstalecké Varšavy. Oficiálně vznikla 4. srpna, ovšem v oblasti \"Śródmieście-Południe\" fungovala již 2. srpna.\n\nDrtivou většinu jejích listonošů tvořili Zawiszové Šerých řad (tj. harceři a harcerky ve věku 12-15 let). Ti byli schopni distribuovat denně 3-6 tisíc listů, za absolutní vrchol jejich činnosti lze považovat 13. srpen, kdy roznesli asi 10 tisíc listů. Celkově počet psaní distribuovaných v průběhu 63 dnů trvajícího povstání se odhaduje na 200 tisíc psaní. \n\nŘada listonošů musela přitom podstupovat enormní riziko. Běžně se pohybovali zemí nikoho a odstřelovanými územími, celé město bylo též neustále bombardováno a ostřelováno dělostřelectvem. Mnoho z nich padlo nebo bylo raněno.\n"}
{"id": "376949", "url": "https://cs.wikipedia.org/wiki?curid=376949", "title": "Emanuel Stěpanovič Šiffers", "text": "Emanuel Stěpanovič Šiffers\n\nEmanuel Stěpanovič Šiffers, rusky Эммануил Степанович Шифферс (4. května 1850, Petrohrad – 12. prosince 1904, tamtéž) byl ruský šachový mistr, přítel a učitel Michaila Ivanoviče Čigorina.\n\nRodiče Emanuela Šifferse pocházeli z Pruska a neměli ruské občanství. Šiffers je obdržel až roku 1871. V Petrohradě vystudoval gymnázium (1867), ale univerzitu nedokončil. Šachy hrál v kavárně \"Доменик\", kde byl stálým hostem, od roku 1873 byl považován za nejsilnějšího ruského šachistu a stal se učitelem Michaila Ivanoviče Čigorina, ačkoliv byli stejně staří (Čigorin začal se šachem později).\n\nŠiffers dával zpočátku Čigorinovi výhodu jezdce, ale Čigorinova výkonnost prudce stoupala. Roku 1876 na turnaji v Petrohradě skončil již Čigorin za Andrejem Alexandrovičem Ascharinem na druhém místě, zatímco Šiffers se umístil až třetí. Šiffers pak sehrál s Čigorinem Petrohradě čtyři zápasy, z nichž v roce 1878 první prohrál 3:7 a druhý vyhrál 7:6 (=1), ale další dva již opět prohrál, 4:7(=2) roku 1879 a 1:5 (=5) roku 1880, takže mu musel přepustit pověst nejlepšího ruského hráče.\n\nRoku 1887 se Šiffers poprvé zúčastnil mezinárodního šachového turnaje. Byl to turnaj ve Frankfurtu, kde skončil na desátém místě z dvaceti jedna hráčů (turnaj vyhrál George Henry Mackenzie). Na turnaji v Lipsku roku 1894 pak skončil na osmém až devátém místě z osmnácti hráčů (turnaj vyhrál Siegbert Tarrasch).\n\nRoku 1895 dosáhl Šiffers pravděpodobně svého nejlepšího turnajového výsledku, když na silně obsazeném turnaji v Hastingsu obsadil šesté místo z dvaceti dvou hráčů (turnaj vyhrál Harry Nelson Pillsbury).\n\nRoku 1896 sehrál Šiffers v Rostově na Donu zápas s Wilhelem Steinitzem a prohrál 4:6 (=1).\nNa prvních dvou ročnících mistrovství Ruska v šachu skončil Šiffers vždy na druhém místě. První mistrovství se hrálo roku 1899 v Moskvě, a turnaj, kterého se zúčastnilo čtrnáct hráčů, vyhrál Čigorin s 10 body před Šiffersem (7,5 bodu). Na dalším ruském šampionátu roku 1901, který se konal opět v Moskvě (tentokrát ale již za účasti osmnácti hráčů) Čigorin svůj titul obhájil se ziskem 16,5 bodu (ze sedmnácti partií), a druhý byl opět Šiffers (14 bodů).\n\nŠiffers byl nazýván ruským učitelem šachu. Vedl šachové rubriky v petrohradských časopisech, roku 1889 měl v Rusku první veřejnou přednášku o šachové teorii, vydal sbírku partií mingrelijského knížete Dadiana a napsal knihu Самоучитель шахматной игры (1906, Učebnice šachu pro samouky).\n\n\n"}
{"id": "376951", "url": "https://cs.wikipedia.org/wiki?curid=376951", "title": "Štika (rozcestník)", "text": "Štika (rozcestník)\n\nŠtika může být:\n\n"}
{"id": "376954", "url": "https://cs.wikipedia.org/wiki?curid=376954", "title": "Megadyptes", "text": "Megadyptes\n\nMegadyptes je rod tučňáků, který obsahuje dva druhy, tučňáka žlutookého (\"Megadyptes antipodes\") a vyhynulého \"Megadyptes waitaha\".\n\n"}
{"id": "376963", "url": "https://cs.wikipedia.org/wiki?curid=376963", "title": "Seznam nejhlubších jezer v Evropě", "text": "Seznam nejhlubších jezer v Evropě\n\nNejhlubší evropská jezera (nad 200 m) seřazená podle maximální hloubky.\n\n\n\"Hloubka jezer často záleží na zdroji, ze kterého je čerpáno.\"\n"}
{"id": "376968", "url": "https://cs.wikipedia.org/wiki?curid=376968", "title": "Jan I. Dolnobavorský", "text": "Jan I. Dolnobavorský\n\nJan I. Dolnobavorský (29. listopadu 1329 – 20. prosince 1340, Landshut) byl dolnobavorský vévoda, syn dolnobavorského vévody Jindřicha II. a české princezny Markéty z rodu Lucemburků.\n\nSvatba Janových rodičů se uskutečnila 12. února či 12. srpna 1328 ve Straubingu. Rok po svatbě se novomanželům narodil syn Jan, pojmenovaný po českém dědečkovi a již brzy se stal předmětem sňatkové politiky. Roku 1335 mu byl naplánován sňatek s Alžbětou, dcerou polského krále Kazimíra.\nZ dynastické svatby sešlo, vévoda Jindřich onemocněl malomocenstvím a císař Ludvík Bavor si na něm během nemoci vynutil souhlas se sňatkem jediného dědice s jeho dcerou Annou. Ke svatbě došlo 18. února 1339 v Mnichově a v září vévoda zemřel. Poručníkem nezletilého Jana se stal jeho tchán Ludvík Bavor.\n\nJedenáctiletý Jan zemřel náhle 20. prosince 1340 a byl pohřben po boku otce v kapli sv. Afry v cisterciáckém klášteře Seligenthal. Protože zemřel bez potomků, bylo po jeho smrti snadné spojit Horní a Dolní Bavorsko v jeden celek pod vládou císaře Ludvíka.\n"}
{"id": "376972", "url": "https://cs.wikipedia.org/wiki?curid=376972", "title": "Dover", "text": "Dover\n\nDover může znamenat:\n\n"}
{"id": "376977", "url": "https://cs.wikipedia.org/wiki?curid=376977", "title": "Zámek Blois", "text": "Zámek Blois\n\nZámek Blois leží ve francouzském departmentu Loir-et-Cher na severním břehu řeky Loiry. Je to bývalá rezidence několika francouzských králů. Roku 1429 zde remešský arcibiskup požehnal Johance z Arku, jež pak v čele vojska zamířila směrem k Orléans, aby jej vysvobodila z anglického obsazení.\n\nZámek byl postaven uprostřed města Blois, které tak prakticky ovládal. Sestává z několika budov postavených od 13. do 17. století okolo centrálního nádvoří. Nejznámějším architektonickým prvkem zámku je spirálovité schodiště v křídle Františka I.\n\nRoku 1391 koupil středověkou tvrz Ludvík, kníže z Orléans, bratr Karla VI. Poté co byl kníže zavražděn, uchýlila se do Blois vdova po něm, Valentina Milánská. Po ní stavbu zdědil její syn, básník Karel z Orléans, jenž byl vězněn po bitvě u Azincourtu a strávil 25 let jako rukojmí v Anglii. Následně se vrátil do svého oblíbeného Blois a tvrz nechal částečně přestavět na pohodlnější obydlí. V období vlády Karlova syna, krále Ludvíka XII., se Blois se stalo oblíbenou královskou rezidencí. Na počátku 16. století král zahájil rekonstrukci hlavní vstupní části a nechal založit italskou zahradu na místě terasovitě členěného podhradí, která se rozkládala na současném Náměstí Victora Huga a na místě železničního nádraží. Poslední zbytky zahrady byly zničeny roku 1890 při výstavbě ulice Victora Huga.\n\nKřídlo z doby Ludvíka XII., postavené z červených cihel a šedivého kamene, tvoří hlavní vstup do zámku; nad vstupní bránou je zdobí jezdecká socha krále. Ačkoliv byl použit zejména gotický styl, některé prvky odpovídají architektuře renesanční, mj. ozdobné reliéfy, klenuté oblouky laločnatého tvaru a hlavice sloupů.\n\nKdyž se vlády ujal František I., nechal z podnětu své manželky královny Klaudie zámek v Blois přestavět s cílem přesídlit sem ze zámku Amboise. František nechal vystavět nové křídlo a založil zde knihovnu, jednu z nejvýznamnějších ve své době. Po smrti své manželky roku 1524 však trávil v Blois velmi málo času a rozsáhlá knihovna byla tehdy přemístěna na královský zámek Fontainebleau. Tam vytvořila hlavní část královské knihovny, jež je dnes součástí Francouzské národní knihovny.\n\nArchitektura a výzdoba tohoto křídla jsou výrazně poznamenány italským vlivem. Jeho středem je monumentální spirálovité schodiště ozdobené vytesanými reliéfy a sousedící s centrálním nádvořím.\n\nKrál Jindřich III., poté co byl vyhnán z Paříže v době francouzských náboženských válek, sídlil v Blois a v letech 1576 a 1588 sem svolal shromáždění francouzských generálních stavů. Při jednom z těchto shromáždění nechal král zavraždit svého úhlavního nepřítele vévodu z Guise, který na zámek přišel na schůzku s Františkem, a následující den jeho bratra Ludvíka, kardinála z Guise.\n\nNa zámku poté sídlil Jindřich IV., první panovník z rodu Bourbonů. Po Jindřichově smrti se sem uchýlila vdova po něm, Marie Medicejská, která byla vyhnána ze dvora svého syna, Ludvíka XIII.\nRoku 1626 věnoval král Ludvík XIII zámek Blois jako svatební dar svému bratru Gastonu Orleánskému. Další práce na výstavbě byly zahájeny roku 1635. Stavbu řídil tehdy známý architekt François Mansart. Toto křídlo se rozkládá v zadní části nádvoří naproti křídlu Ludvíka XII. Jeho přední část zahrnuje tři pole zdobené prvky dórského, iónského a korintského slohu. Práce byly ukončeny po smrti Gastona roku 1660. Až do roku 1660 zde působily slečny Nicole-Anne Constance de Montalais a Louise de La Vallière jako dvorní dámy.\n\nV době velké francouzské revoluce byl rozsáhlý zámek již po více než 130 let zanedbáván. Přívrženci revoluce zámek vyplenili s úmyslem odstranit všechny symboly bývalé šlechty a obohatit se, přičemž rozkradli řadu ze soch, královských symbolů a erbů. Zámek byl v dezolátním stavu, byl určen k demolici, ale ta byla odložena s tím, že bude prozatím sloužit pro ubytování vojska.\n\nRoku 1841 byl zámek v Blois zásluhou krále Ludvíka Filipa zámek zařazen na seznam historických památek. Pod vedením architekta Felixe Dubana byl zrestaurován; byly obnoveny malby na zdích a trámových stropech, a zámek byl přeměněn na muzeum. Návštěvníci mohou zhlédnout mj. „Tajný pokoj“, jenž byl pokládán za skrýš jedů Kateřiny de Medici. Ve skutečnosti však pravděpodobně sloužil k mnohem prozaičtějším účelům, k předvádění vzácných předmětů hostům.\n\nV současnosti je zámek majetkem města Blois a patří k předním turistickým atrakcím.\n\n"}
{"id": "376978", "url": "https://cs.wikipedia.org/wiki?curid=376978", "title": "Aphtovirus", "text": "Aphtovirus\n\nAphtovirus je rod RNA virů patřící do čeledě Picornaviridae. K rodu patří virus slintavky a kulhavky a virus koňské rinitidy A. Virion měří kolem 24 nm, kapsida je sférického tvaru, ikozahedrální symetrie a je složena ze čtyř typů proteinů. Jako všechny RNA viry i aftoviry podléhají častým bodovým mutacím.\n"}
{"id": "376979", "url": "https://cs.wikipedia.org/wiki?curid=376979", "title": "Blois", "text": "Blois\n\nBlois [\"blua\"] je francouzské město a správní středisko departementu Loir-et-Cher, v regionu Centre-Val de Loire, na severním břehu řeky Loiry, mezi městy Orléans a Tours. Od Paříže je vzdáleno asi 160 kilometrů. Město je na trati Paříž–Bordeaux a na dálnici A10 z Paříže. Hlavní turistickou atrakcí je zámek Blois.\n\nSousední obce jsou Villebarou, Chailles, Saint-Gervais-la-Forêt a La Chaussée-Saint-Victor.\n\nMísto bylo osídleno už ve starověku, ale první zmínka pochází ze 6. století. Město nabylo na významu v 9. století, kdy vzniklo hrabství Blois. Roku 1196 získalo městská práva a ve 13. století vznikla nejstarší část dnešního zámku. Roku 1429 bylo Blois základnou Johanky z Arku a roku 1460 se zde narodil pozdější král Ludvík XII. Roku 1588 byl na zámku zavražděn vůdce Katolické ligy Jindřich z Guise a jeho bratr Ludvík, kardinál a arcibiskup v Remeši a o rok později zde zemřela Kateřina Medicejská. Roku 1847 bylo Blois připojeno na železnici.\n\n\nBlois leží na hlavní trati Paříž–Bordeaux a na dálnici A10, která je spojuje s Paříží a s městy Orléans a Tours.\n\n\"Počet obyvatel\"\n\n\n\n"}
{"id": "376980", "url": "https://cs.wikipedia.org/wiki?curid=376980", "title": "Státní veterinární ústav Praha", "text": "Státní veterinární ústav Praha\n\nStátní veterinární ústav Praha (SVÚ Praha) je specializovaná příspěvková organizace, která byla zřízena Ministerstvem zemědělství ČR a zabývající se laboratorní diagnostikou nemocí zvířat a potravin živočišného původu. Hlavním posláním ústavu je ochrana zdraví zvířat a člověka. Činnost ústavu zahrnuje laboratorní diagnostiku infekčních a neinfekčních onemocnění zvířat včetně vztekliny a BSE, chemické a mikrobiologické analýzy potravin, krmiv a vod. Existuje zde několik národních referenčních laboratoří, např. pro vzteklinu, slintavku a kulhavku, pro typizaci salmonel, pro tuberkulózu a paratuberkulózu. \n\n"}
{"id": "376982", "url": "https://cs.wikipedia.org/wiki?curid=376982", "title": "Koptové", "text": "Koptové\n\nKoptové jsou pravděpodobně nejstarší Egypťané, jejichž předkové v prvních staletích přijali křesťanství (ne nutně). Slovo „koptský“ pochází z řeckého \"eu-kyptos\" a označuje obecně Egypťany. V průběhu staletí se však význam slova posunul, takže dnes označuje egyptské křesťany .\n\nV moderním smyslu se označení vztahuje často na členy koptské pravoslavné a koptské katolické církve nehledě na jejich národnost, takže se coby o Koptech hovoří i o etiopských a eritrejských křesťanech, případně též o Núbijcích před jejich přijetím islámu. \n\n"}
{"id": "376990", "url": "https://cs.wikipedia.org/wiki?curid=376990", "title": "Klášter Seligenthal", "text": "Klášter Seligenthal\n\nKlášter Seligenthal je ženský cisterciácký klášter v bavorském Landshutu v okrsku řezenské diecéze.\n\nKlášter byl založen roku 1232 Ludmilou, vdovou po zavražděném bavorském vévodovi Ludvíkovi Kelheimském. Postupem času se stal rodovým klášterem wittelsbašské dynastie a fungoval jako rodové pohřebiště.\n\nDnes je klášter opět funkční a sídlí v něm jeptišky.\n\n\n"}
{"id": "376995", "url": "https://cs.wikipedia.org/wiki?curid=376995", "title": "Ludmila Přemyslovna", "text": "Ludmila Přemyslovna\n\nLudmila Přemyslovna (1170, Olomouc – 5. srpna 1240, Landshut) byla hraběnka z Bogenu a bavorská vévodkyně. Proslula jako zakladatelka kláštera Seligenthal.\n\nLudmila se narodila okolo roku 1170 jako jedna z dcer českého knížete Bedřicha a arpádovské princezny Alžběty. Zřejmě roku 1184 se provdala za hraběte Albrechta z Bogenu z bavorského Podunají. Albrecht zemřel roku 1197 a Ludmila se o sedm let později, na podzim roku 1204, provdala znovu. Manželem a otčímem jejich tří synů z předchozího manželství se stal bavorský vévoda Ludvík.\n\nLudmila porodila Ludvíkovi syna Otu, pečovala o chudé a výrazně ovlivňovala bavorskou politiku ve prospěch svého strýce Přemysla Otakara I. Vévoda Ludvík byl roku 1231 zavražděn na mostě v Kelheimu. Vražda zůstala dodnes neobjasněna, podezřelým byl císař Fridrich II.\n\nVdova Ludmila založila na manželovu počest před branami Landshutu cisterciácký klášter Seligenthal, kam pozvala jeptišky ze slezské Třebnice. Klášter byl zamýšlen jako rodinná hrobka Witttelsbachů. Je zde pohřbeno několik generací včetně samotné Ludmily, která v klášteře strávila poslední léta svého života.\n\nPočátkem 21. století se Ludmila stala jednou z postav historických románů spisovatelky Ludmily Vaňkové \"Kdo na kamenný trůn\" a \"Cestou krále\".\n\nPo svém prvním manželovi Albrechtovi z Bogenu Ludmila zdědila i modrobílý erb v podobě kosočtverce, který se po svatbě s Ludvíkem I. Bavorským stal postupně dodnes platným modrobílým symbolem Bavorska ve formě routové šachovnice.\n\n"}
{"id": "376999", "url": "https://cs.wikipedia.org/wiki?curid=376999", "title": "National Center for Biotechnology Information", "text": "National Center for Biotechnology Information\n\nNational Center for Biotechnology Information (NCBI) neboli Národní centrum pro biotechnologické informace je součástí Národní lékařské knihovny USA v areálu americké agentury National Institutes of Health (NIH, Národní zdravotní instituty). Centrum bylo založeno v roce 1988 a sídlí v areálu NIH v Bethsedě v Marylandu. V NCBI se soustřeďují výsledky sekvenací DNA (GenBank) a registrují vědecké články (PubMed Central, PubMed).\n\nŘeditelem NCBI je David Lipman, známý svou účastí na výzkumu technologie BLAST, užívané k sekvenaci DNA.\n\n"}
{"id": "377009", "url": "https://cs.wikipedia.org/wiki?curid=377009", "title": "La Galissonnière (1931)", "text": "La Galissonnière (1931)\n\nLa Galissonnière byl francouzský lehký křižník stejnojmenné třídy. Původním nositelem jména lodi byl Roland-Michel Barrin de La Galissonière. Křižník byl operačně nasazen v první fázi druhé světové války, po porážce Francie však zůstal podřízen vládě Vichistické Francie a nečinně kotvil v Toulonu až do 27. listopadu 1942, kdy ho zde potopila vlastní osádka, aby nepadl do německých rukou. Italové loď vyzvedli a chtěli ji zařadit do svého námořnictva, nakonec ji v roce 1944 zničilo americké letectvo.\n\n\n"}
{"id": "377011", "url": "https://cs.wikipedia.org/wiki?curid=377011", "title": "Jean de Vienne (1931)", "text": "Jean de Vienne (1931)\n\nJean de Vienne byl francouzský lehký křižník třídy \"La Galissonnière\". Křižník byl operačně nasazen v první fázi druhé světové války, po porážce Francie však zůstal podřízen vládě Vichistické Francie. Nečinně kotvil v Toulonu až do 27. listopadu 1942, kdy ho zde potopila vlastní osádka, aby nepadl do německých rukou. Italové \"Jean de Vienne\" vyzvedli a chtěli křižník zařadit do svého námořnictva, do své kapitulace však křižník již opravit nestihli a loď převzalo Německo. Nakonec ho zničilo americké letectvo.\n\n\n"}
{"id": "377014", "url": "https://cs.wikipedia.org/wiki?curid=377014", "title": "Oidipovský komplex", "text": "Oidipovský komplex\n\nOidipovský komplex, nazývaný také Oidipův komplex, je termín používaný v psychoanalýze k označení náklonnosti syna k matce, s agresivním vztahem k otci.\n\nNázev vychází z příběhu o Oidipovi. Ten, neznalý situace, zavraždil svého otce (krále Laia, Laios, který ho nechal pohodit, protože mu věštba prorokovala, že ho jeho syn zavraždí). Oidipus se oženil s vlastní matkou (Iokastou). Problematiku pojmenoval a zpracoval psychoanalytik Sigmund Freud. Pro analogický vztah dcery a otce se zřídka používá pojem Elektřin komplex. Pojem zavedl Carl Gustav Jung.\n\nZ hlediska kazuistiky je pojmenování Oidipovského komplexu zavádějící, protože Oidipus nevěděl, že udržuje vztah s matkou. Název tak nevystihuje podstatu toho, co popsal Freud.\n\nVedle patologie, tedy neuróz, kde je oidipovská a kastrační problematika stěžejní, je celá řada momentů, kde se oidipovská problematika projevuje v normě (ovšem, dlí v nevědomí a její nositel o její existenci netuší):\n\nV prvním případě je cenná jen ta partnerka, která má partnera, cílem je atakovat v duchu oidipovských přání (ovšem cílem zcela mimo vědomí) vztah dvou lidí a v dospělosti získat oidipovský triumf. To je zřejmě podkladem, nevědomým zdrojem příběhů Dona Juana a Casanovy. V druhém případě je vztah s manželkou svatý a nelze jej poskvrnit sexem a spermatem, vztah s manželkou je jen k plození dětí, zatímco anonymní vztahy nebo milostné pletky s jinými ženami mohou být plné pestrých sexuálních praktik – je zde prvek idealizace světice, přenesený z matky, a devalvace žen obecně pro jejich stav „kastrovanosti“, tedy absence penisu, jednak prvek devalvace sexu jako análního fenomenu (ne ve smyslu análního koitu, ale něčeho špinavého ve vztahu k získávání slasti, sex jako výraz hry s fekáliemi).\n\nChlapec nemohl dost idealisovat otce, otec byl nedostačivý, selhával, proto si syn nemohl utvořit prožitek oprávněné a přiměřené rivality, nemohl být lepší než nedostačivý, selhávající otec – uchránil se oidipovského triumfu, ale za cenu, že setrvá ve vězení nedostačivosti. Selhávání otce (ať je selhávání nebo nedostačivost reálné nebo domnělé) je obraz v chlapcově mysli, v její nevědomé části, který ovlivňuje jeho život do dospělosti).\n\nOidipovský triumf je situace, kdy syn ve své mysli zvítězí, zničí otce a získá matku. Napomáhají tomu skutečnosti, kdy otec odejde/musí odejít/chce odejít od matky se synem, zemře, pije, je jinak submisivní nebo v jiné formě nepřítomen.\nOtec má obecně význam ve vývoji především proto, že dítě, ať chlapce nebo dívku, vysvobozuje ze zajetí dyády (vztahu o dvou členech) dítě/matka (vysvobozuje i matku), otvírá perspektivu – pokud je jeho nabídka správně načasována, pokud se vývoj dyády matka/dítě děl přiměřeným tempem (selhání: kupř. viz těsná vazba matky s dcerou znázorněná K. J. Erbenem v básni Vodník, tam je muž vylíčen jako vrah, volba dcery je, přesto, že nedbá varování a má puzení jít za svým oidipským a později snad i dospělým přáním, znehodnocena jeho zákeřností. Dcera, Vodníkova manželka, jej zradí. Autor má jen málo pochopení pro zoufalství zrazeného muže, a také málo pochopení pro zoufalství dyády matka/dcera, v níž jsou tyto dvě osoby zhoubně vázány – uchování dyády zaplatí nezmíněným neštěstím Vodníka a smrtí jejich dítěte).\n\nZdravě se vyvíjející dítě si Oidipovským komplexem prochází zhruba ve věku mezi 3 a 6-7 lety, tj. ve falické vývojové fázi.\n\nOidipovská tematika je nevědomým zdrojem celé řady uměleckých děl, např. Dostojevského románu Bratří Karamazovi (téma otcovraždy) nebo Shakespearova Hamleta.\n\nV Hamletovi (Claudius, bratr zavražděného krále, Hamletova otce, representuje vražedně agresivní složky oidipovského komplexu Hamletova, on sám potom zrající Superego spějící k pomstě, resp. potrestání viny, také proto nemůže dojít k naplnění dospělé lásky, protože je zatížen vinou – Ofélie zešílí. Přesto, že autor Hamleta projekcí zbavil vražedně agresivních tendencí, jež převzal jeho strýc a bratr zavražděného Claudius, stejně neunikne: zavraždí otce Ofelie, Polonia. Claudius representuje zároveň naplnění Hamletových, autorem projektovaných přání incestního charakteru, protože si vzal ženu zavražděného krále za ženu).\n\n"}
{"id": "377015", "url": "https://cs.wikipedia.org/wiki?curid=377015", "title": "Marseillaise (1933)", "text": "Marseillaise (1933)\n\nMarseillaise byl francouzský lehký křižník třídy \"La Galissonnière\". Křižník byl operačně nasazen v první fázi druhé světové války, po porážce Francie však zůstal podřízen vládě Vichistické Francie. Nečinně kotvil v Toulonu až do 27. listopadu 1942, kdy ho zde potopila vlastní osádka, aby nepadl do německých rukou. Po válce byla loď sešrotována.\n\n\n"}
{"id": "377017", "url": "https://cs.wikipedia.org/wiki?curid=377017", "title": "Pravenec", "text": "Pravenec\n\nPravenec (něm. \"Kleinproben\", maď. \"Kispróna\") je obec na Slovensku v okrese Prievidza, vzdálená asi 10 km severně od Prievidzi. Obec leží v Hornonitrianské kotlině, na jižních svazích pohoří Žiar. Žije zde  obyvatel.\n\nPrvní písemná zmínka o obci pochází z roku 1267. Obyvatelé se zde zaobírali zemědělstvím, ovocnářstvím a zpracováním dřeva. Z dřevařského závodu firmy Baťa se později vyvinul průmyslový podnik na výrobu nábytku Tatra Nábytok Pravenec. V devadesátý letech 20. století tento podnik zanikl. V současnosti největší společností působící na území obce je firma Slovaktual zaobírající se výrobou plastových oken a doplňků k nim. Na území obce se nachází renesanční zámeček ze začátku 17. století s původním opevněním a s barokní úpravou pocházející z poloviny 18. století. Další dva zámečky pocházejí asi z roku 1780 (barokně-klasicistický) a pozdněbarokní z roku 1787 s přestavbou v 19. století. Nachází se zde i dvě fary – empírová z 1. poloviny 19. století a barokní ze začátku 18. století.\n\nObec je rozdělena na dvě výrazné části, místními obyvateli nazývané \"„dědina“\" (stará, historická část) a \"„kolonie“\" (která vznikla po založení místní továrny na nábytek). Obě části jsou od sebe vzdáleny asi 1,5 km.\n\nNarodil se zde Vojtěch Filkorn (* 1922) – slovenský logik, zakladatel slovenské exaktní metodologie.\n\n"}
{"id": "377018", "url": "https://cs.wikipedia.org/wiki?curid=377018", "title": "Alston Scott Householder", "text": "Alston Scott Householder\n\nAlston Scott Householder (5. května 1904, Illinois, USA – 4. července 1993, Kalifornie, USA) byl americký matematik a biolog, který se zabýval numerickou matematikou a výzkumem v oblasti aplikací matematiky v biologii. A. S. Householder je objevitelem householderovy transformace a householderovy metody.\n\nHouseholder strávil svoje dětství v Alabamě, kam se jeho rodiče přestěhovali brzy po jeho narození. Po dokončení střední školy se Householder přihlásil na Severozápadní univerzitu v Evanstonu, kde se rozhodl studovat filozofii a kde roku 1925 získal titul BA. Dále ve studiu filozofie pokračoval na Cornellově univerzitě v Ithace, kde roku 1927 získal titul MA. Po dokončení studií na univerzitě se Householder nějaký čas věnoval vyučování matematiky avšak zanedlouho se na univerzitní půdu vrátil. Roku 1937 získává Householder ve svých 33 letech doktorát na Chicagské univerzitě, za svoji práci na téma Variační počet.\n\nPřestože byl Householder především matematik, zajímal se také v nemalé míře o biologii a aplikaci matematických postupů v rámci této vědní disciplíny. Od roku 1937 strávil Householder osm let výzkumem v oblasti biologie a aplikované matematiky v institutu pro matematickou biologii na Chicagské univerzitě.\nRoku 1944 Householder společně se svým kolegou Herbertem Landahlem vydává publikaci \"Matematická biofyzika centrálního nervového systému\", původní název: \"Mathematical Biophysics of the Central Nervous System\". Téhož roku Houselhoder institut pro matematickou biologii opouští, svůj výzkum pozastavuje a zapojuje se do válečné pomoci, avšak záhy po skončení války, roku 1946 nastupuje do oddělení matematického výzkumu v národních laboratořích v Oak Ridge.\nHouseholderova práce, založená na systematizaci a matematickém popisu biologických procesů a výzkumu v oblasti numerická matematiky získává díky rychlému rozvoji výpočetní techniky na významu. Roku 1948 je Householder jmenován vedoucím výzkumu v oblasti matematiky v laboratořích v Oak Ridge, definitivně opouští výzkum v oblasti matematické biologie a věnuje se již plně numerické matematice.\n\nRoku 1950 vydává Householder publikaci, která pojednává o numerických řešeních soustav lineárních rovnic, s názvem \"Some numerical methods for solving systems of linear equations\". Roku 1964 Householder přichází s další knihou, s názvem: \"The theory of matrices in numerical analysis\". Householder formuluje tzv. householderovu transformaci, která popisuje převod čtvercové, symetrické matice řádu n na třídiagonální tvar.\nHouseholder nebyl jen výborným matematikem, ale také zdatným organizátorem, připravoval Gatlinburské sympózium numerické lineární algebry. První z těchto setkání se uskutečnilo v dubnu roku 1961, další následovala v letech 1963, 1964, 1969.\n\nRoku 1969 Householder opouští po bezmála 25 letech Oak Ridge a přijímá místo profesora matematiky na univerzitě v Tennessee. Téhož roku je Householder oceněn vyznamenáním Harry M. Gooda a částkou 2000 dolarů od výboru pro informační technologie.\n\nPo pěti letech strávených přednášením na univerzitě v Tennessee odešel Householder do důchodu, stále však pokračoval v organizování Gatlinburských sympózií, která pokračovala i po jeho odchodu z Oak Ridge. Změnila pouze místo konání, které se přesouvalo mezi městy v Západní Evropě a Severní Americe. Roku 1993 Alston Scott Householder umírá ve věku 89 let.\nNa 13. Gatlinburském sympóziu roku 1996 ve švýcarském městě Pontresia pronesl Friedrich L Bauer o Householderovi toto: \"Alston Householder vedl plnohodnotný život, plný přátel a lidí, kteří ho obdivovali. Byl američanem v pravém slova smyslu, liberální a sociálně uvědomělý. Byl to kosmopolitní člověk s perfektní znalostí mnoha cizích jazyků a kultur. Byl proslulým matematikem. Ale především byl přátelskou, lidskou bytostí a bude nám velmi chybět.\"\n\nHouseholder byl dvakrát ženat. S první ženou Belle Householder, která zemřela roku 1975, měl děti Johna a Jackie. Roku 1984 se znovu oženil s Heidi (Vogg) Householder.\n\n\n\n"}
{"id": "377020", "url": "https://cs.wikipedia.org/wiki?curid=377020", "title": "Račany", "text": "Račany\n\nRačany je název více míst:\n\n"}
{"id": "377021", "url": "https://cs.wikipedia.org/wiki?curid=377021", "title": "Gloire (1933)", "text": "Gloire (1933)\n\nGloire byl francouzský lehký křižník třídy \"La Galissonnière\". Po porážce Francie \"Gloire\" zůstal věrný vládě Vichistické Francie a to až do roku 1942, kdy se připojil k silám Svobodných Francouzů. Loď v roce 1943 v USA prodělala přezbrojení a modernizaci, během které byla zesílena její protiletadlová výzbroj. Do konce války pak bojovala na straně spojenců. V roce 1958 byla sešrotována.\n\n\n"}
{"id": "377030", "url": "https://cs.wikipedia.org/wiki?curid=377030", "title": "International Code of Nomenclature of Prokaryotes", "text": "International Code of Nomenclature of Prokaryotes\n\nInternational Code of Nomenclature of Bacteria (ICNB, „Mezinárodní bakteriologický kód“) je oficiální dokument týkající se klasifikace a nomenklatury bakterií. Nahradil tak Mezinárodní kód botanické nomenklatury, který předtím do roku 1975 zahrnoval i bakterie.\n\nPrvní bakteriologický kód byl odsouhlasen v roce 1947, ale později byl zrušen. Oficiálně se tak bakteriologická nomenklatura začala používat až od 1. ledna 1980. Přehledně se aktuální klasifikace vydává pod názvem International Code of Nomenclature of Prokaryotes a zahrnuje nyní vedle bakterií i archea.\n\n\n"}
{"id": "377031", "url": "https://cs.wikipedia.org/wiki?curid=377031", "title": "Rakouská lidová strana", "text": "Rakouská lidová strana\n\nRakouská lidová strana (: Österreichische Volkspartei, ÖVP) je jednou z dvou největších politických stran Rakouska. Je vnímána jako křesťansko-sociální strana a je zaměřena zejména na konzervativní voliče. Od roku 1945 se účastnila 14 z 26 vlád Rakouska.\n\nVznikla jako následovník Christlichsoziale Partei, kterou založil Karl Lueger. ÖVP byla založena 17. dubna 1945 ve Vídni Leopoldem Kulschakem, Hansem Pertnerem, Loisem Weinbergrem, Juliem Raabem a Felixem Hurdesem. Většina členů ÖVP byla před tím členy Křesťanskosociální strany Rakouska.\n\nPět dní před založením ÖVP byla Vídeň osvobozena Rudou armádou. Karl Renner (SPÖ) byl pověřen sestavením vlády, tvořené všemi stranami (SPÖ, ÖVP a KPÖ).\n\nDo roku 1966 byla členem velké koalice s SPÖ. Ve volbách 6. března 1966 získala ÖVP 4 mandáty navíc a tím i absolutní většinu. Josef Klaus sestavil první vládu jedné strany Druhé republiky. V roku 1970 však SPÖ získala většinu (ÖVP ztratila 7 hlasů). SPÖ vytvořila vládu s účastí FPÖ.\n\nV roku 1979 odstoupil předseda strany Josef Taus; novým předsedou se stal Alois Mock, který zahájil reformu ÖVP.\n\nOd roku 1986 do roku 1995 a od roku 2006 je ÖVP členem velké koalice s SPÖ.\n\nV září 2008 se konaly předčasné volby, které vyhrála opět SPÖ. Strana následně znovu utvořila velkou koalici s ÖVP, čímž vznikla první vládu Wernera Faymanna. Novým předsedou ÖVP se stal Josef Pröll. Po dalších volbách v roce 2013 ÖVP znovu utvořila koalici se sociálními demokraty a její zástupci zasedli ve druhé vládě Wernera Faymanna, později i s novým kancléřem Christianem Kernem (SPÖ). Od srpna 2014 do května 2017 byl v čele ÖVP Reinhold Mitterlehner, který vystřídal Michaela Spindeleggera.\n\nLidová strana Rakouska vyhrála parlamentní volby roku 2017 se ziskem 31,47 % hlasů, což bylo o 7,66 % více než v roce 2013. Získala tak 62 poslaneckých mandátů ze 183, tedy o 16 více. Současným předsedou strany je nový spolkový kancléř Sebastian Kurz.\n\n"}
{"id": "377037", "url": "https://cs.wikipedia.org/wiki?curid=377037", "title": "Bělostrom", "text": "Bělostrom\n\nBělostrom (\"Leucadendron\") je rod rostlin z čeledi proteovité (\"Proteaceae\"), rozšířený v jižní Africe.\n\nTento rod vyžaduje dostatek světla a chudou, dobře propustnou, neutrální až kyselou půdu. \"Leucadendron argenteum\" roste na jílovitých půdách, \"Leucadendron discolor\" častěji na skalnatých pískovcích.\n\nV Jižní Africe existuje přes 80 druhů rodu bělostrom. Jsou to stálezelené stromy nebo keře s listy stříbřitě bílými a jednotlivými terminálními květy. Některé druhy mají v přírodě nejistou budoucnost, protože jejich přirozené stanoviště, známá fynbos v Jižní Africe, čelí vážnému ohrožení z přeměňování půdy na zemědělskou, z invazních druhů a požárů.\n\nDruh \"Leucadendron argenteum\" (ohrožený druh dle Červeného seznamu 2000) je keř, který se nachází pouze na Západním mysu Jižní Afriky, především na svazích Stolové hory, Odhadovaný počet dospělých jedinců je větší než 10000. Expanze Kapského Města (viz Kapské Město) a zakládání plantáží jsou největší hrozbou tomuto druhu. Znepokojující je také míchání genové základny dalším rozsáhlým vysazováním tohoto druhu. Zdá se, že tento druh v přírodě neregeneruje příliš snadno.\n\n\"Leucadendron discolor\" (ohrožený druh dle Červeného seznamu 2000), je vysoký keř někdy dorůstající do rozměru stromu, a je omezen na západní svahy Pikerberg Mountains, tedy na Západní mys. Celkový počet dospělých jedinců se pohybuje mezi 1 000-5 000, rozdělených do tří nebo čtyř větších subpopulací, a dále jsou to jednotlivé rozptýlené keře, které se vyskytují na území velkém asi 20 km . Téměř polovina populace je v chráněném území, kde se dodržují programy proti invazním druhům.\n\n"}
{"id": "377038", "url": "https://cs.wikipedia.org/wiki?curid=377038", "title": "Cyanela", "text": "Cyanela\n\nCyanela je označení pro primitivní plastid (chloroplast) připomínající v mnoha ohledech buňku sinice, z nichž se ve skutečnosti plastidy vyvinuly. Cyanely mají na rozdíl od běžných plastidů buněčnou stěnu (z peptidoglykanu), a podobně jako plastidy redukovaný genom. Vyskytují se u bičíkovce \"Paulinella chromatophora\" (kmen Cercozoa) a u několika primitivních rostlin ze skupiny \"Glaucophyta\".\n\nU glaukofytních cyanel byly nalezeny také další důkazy o příbuznosti s sinicemi: karboxyzomy prokaryotického typu, genom kódující 150 proteinů (více než u plastidové DNA vyšších rostlin), ale i tylakoidy podobné těm sinicovým.\n"}
{"id": "377040", "url": "https://cs.wikipedia.org/wiki?curid=377040", "title": "Sixtus V.", "text": "Sixtus V.\n\nPapež Sixtus V. (1585–1590) byl 227. papežem katolické církve. Je znám jako důsledný propagátor protireformace, ale též jako papež, který dokázal vymýtit v Římě i v okolí loupežnictví, naplnit státní pokladnu i rychle zastavit hladomor, který za jeho pontifikátu ve Svatém městě propukl.\n\nFelice Peretti se narodil v Grottammare (kraj Marche) v chudé rodině. S pomocí svého strýce vstoupil v Ascoli do františkánského řádu a roku 1549 se stal doktorem teologie. Jako dobrý kazatel a propagátor protireformačního tridentského kurzu se osvědčil i v Římě, a tak ho papež Pavel IV. jmenoval do funkce benátského inkvizitora. Pius V. ho později jmenoval generálním vikářem františkánského řádu, následně i biskupem při kostele sv. Agáty (1566), kardinálem (1570) a biskupem fermským ve Feliceho rodném kraji (1571). Jako kardinál začal používat příjmení Montalto. Dne 24. dubna roku 1585 byl ve 4. dne konkláve zvolen papežem.\n\nJako papež se Montalto v prvé řadě vypořádal s lupiči, kteří již od nepaměti ohrožovali nejen obyvatele Říma, ale i poutníky a obchodníky na cestách kraje Lazio. Dal také vysušit Pontijské bažiny, takže došlo ke zlepšení ovzduší a omezení výskytu malárie. Také reorganizoval soudnictví, rozšířil vatikánskou knihovnu a založil velkolepou knihtiskárnu. Dobrým hospodařením naplnil prázdnou papežskou pokladnu a založil konto, z něhož se mělo kupovat obilí, pokud městu hrozil hladomor. Dal vybudovat novou kanalizaci a postavit špitál pro 2000 osob u Sixtova mostu.\n\nV zahraniční politice lavíroval mezi francouzskou politikou Jindřicha III. a španělskou Filipa II., což Španělsko velmi popudilo a hrozilo, že se od Říma odtrhne. Napětí se však do jisté míry vyřešilo samo, neboť roku 1590 papež zemřel.\n\n\n"}
{"id": "377041", "url": "https://cs.wikipedia.org/wiki?curid=377041", "title": "Klaus Naumann", "text": "Klaus Naumann\n\nKlaus Dieter Naumann (* 25. květen 1939, Mnichov) je německý generál ve výslužbě, nositel Řádu britského impéria. V letech 1991-1996 byl Inspektor generálem Bundeswehru a v letech 1996-1999 předsedou vojenské komise NATO, kde byl nástupcem britského generála Richarda Fredericka Vincenta, barona Vincenta z Coleshillu. Při Mezinárodním trestním tribunálu pro bývalou Jugoslávii svědčil proti Slobodanu Miloševićovi. Navštěvoval Royal College of Defence Studies v Londýně.\n"}
{"id": "377042", "url": "https://cs.wikipedia.org/wiki?curid=377042", "title": "Ota II. Bavorský", "text": "Ota II. Bavorský\n\nOta II. Bavorský (7. dubna 1206 Kelheim – 29. listopadu 1253 Landshut) byl bavorský vévoda (1231–1253) a rýnský falckrabě (1214/1228–1253) z dynastie Wittelsbachů.\n\nOta byl jediným synem vévody Ludvíka Bavorského a Ludmily Přemyslovny, vdovy po Albrechtovi z Bogenu. Již v útlém dětství byl zasnouben s Anežkou, dcerou rýnského falckraběte Jindřicha Brunšvického z dynastie Welfů. Svatba se uskutečnila až v květnu 1222.\n\nPo smrti nevlastního staršího bratra Albrechta zdědil panství bogenských hrabat. Je pohřben v benediktinském klášteře Scheyern.\n"}
{"id": "377046", "url": "https://cs.wikipedia.org/wiki?curid=377046", "title": "Montcalm (1933)", "text": "Montcalm (1933)\n\nMontcalm byl francouzský lehký křižník třídy \"La Galissonnière\", pojmenovaný na počest markýze de Montcalm. \n\nNa počátku války se loď věnovala především doprovodu spojeneckých konvojů. Po německé invazi do Norska byl \"Montcalm\" vlajkovou lodí francouzských válečných lodí na tomto bojišti (v této roli vystřídal leteckým útokem poškozený lehký křižník \"Émile Bertin\") a později také kryl evakuaci spojeneckých vojsk z města Namsos.\n\nV době porážky Francie \"Montcalm\" kotvil v Alžíru a zůstal věrný vládě Vichistické Francie. Po útoku Royal Navy na Mers-el-Kébir byl odvolán do Toulonu. V září 1940 \"Montcalm\" a jeho sesterské lodi \" Gloire \" a \"George Leygues\" bez problémů pronikly z Toulonu skrze Gibraltarský průliv do Casablancy a později do Dakaru.\n\nNa stranu spojenců se loď připojila až v roce 1942 po vylodění v Severní Africe a likvidaci zbytku Vichistické Francie Německem. Křižník se poté připojil k silám Svobodných Francouzů a v roce 1943 v USA prodělal přezbrojení a modernizaci, během které byla zesílena její protiletadlová výzbroj. Do konce války pak \"Montcalm\" bojoval na straně spojenců. V roce 1944 podporoval spojenecké vylodění v Normandii a jižní Francii. V roce byl 1961 vyřazen a až do svého sešrotování v roce 1970 používán jako ubytovací plavidlo.\n\n"}
{"id": "377047", "url": "https://cs.wikipedia.org/wiki?curid=377047", "title": "Georges Leygues (1933)", "text": "Georges Leygues (1933)\n\nGeorges Leygues byl francouzský lehký křižník třídy \"La Galissonnière\". Po porážce Francie křižník zůstal věrný vládě Vichistické Francie. V září 1940 \"Georges Leygues\" a jeho sesterské lodi \" Gloire \" a \"Montcalm\" bez problémů pronikly z Toulonu skrze Gibraltarský průliv do Casablancy a později do Dakaru.\n\nZpět na stranu spojenců se loď dala až v roce 1942 (po vylodění v Severní Africe a likvidaci zbytku Vichistické Francie Německem). Křižník se připojil k silám Svobodných Francouzů, v roce 1943 v USA prodělal přezbrojení a modernizaci, během které byla zesílena jeho protiletadlová výzbroj. Na straně spojenců pak operoval do konce války. Sešrotován byl v roce 1959.\n\n\n"}
{"id": "377051", "url": "https://cs.wikipedia.org/wiki?curid=377051", "title": "Paulinella chromatophora", "text": "Paulinella chromatophora\n\nPaulinella chromatophora je prvok z kmene Cercozoa, třídy Silicofilosea (Imbricatea). Bylo prokázáno, že její plastidy (zvané cyanely) získal tento druh pohlcením sinice, ale zcela nezávisle od primární endosymbiotické události, díky níž má plastidy většina ostatních fotosyntetitujících eukaryot.\n\nJednalo se pravděpodobně o sinici z příbuzenstva rodů \"Prochlorococcus\" a \"Synechococcus\", jak vyplývá ze sekvenace DNA z této unikátní cyanely, jejíž genom stále činí asi 14 000 bází.\n\nBlízce příbuznými druhy, také s cyanelou, jsou \"Paulinella longichromatophora\" a \"Paulinella micropora\".\n"}
{"id": "377061", "url": "https://cs.wikipedia.org/wiki?curid=377061", "title": "Darren Aronofsky", "text": "Darren Aronofsky\n\nDarren Aronofsky (* 12. února 1969, Brooklyn, New York) je americký filmový režisér, scenárista, filmový producent a environmentalista. Jeho filmová tvorba získala pozornost a uznání díky častému surrealistickému znázornění reality, silnému pocitu zneklidnění přenášenému na diváky a pravidelné spolupráci s kameramanem Matthew Libatiquem, střihačem Andrew Weisblumem a skladatelem Clintem Mansellem. Jeho filmy jsou častým zdrojem kontroverze a jsou známy pro časté násilné a bezútěšné vyústění. „Téma šesti Aranofského filmů natočených mezi lety 1998 až 2014 lze shrnout a vztáhnout k tématům hledání dokonalosti, štěstí, lásky či bojem s publicitou, odcizením a tíhou vlastní zodpovědnosti.“\n\nAranofsky studoval Harvardovu univerzitu, kde se věnoval studiím filmových věd a sociální antropologii. Dále studoval na Americkém Filmovém Institutu obor filmové režie. Získal několik ocenění za svou závěrečnou studijní práci, kterou byl film \"Supermarket Sweep\". S touto prací se stal jedním z finalistů National Student Academy Award. Jeho prvním celevečerním režijním debutem byl surrealistický psychologický thriller Pi, natočený v listopadu roku 1997. Nízkorozpočtový film s rozpočtem pouhých 60.000 $ a hlavní rolí pro Seana Gullettea byl prodán za 1 milion dolarů společnosti Artisan Entertainment a vydělal více než 3 miliony dolarů.\n\nZa tento film Aranofsky získal na filmovém festivalu Sundance v roce 1998 cenu za režii a Independent Spirit Award za nejlepší první realizovaný scénář. V jeho filmografii následuje film Requiem za sen, který vychází ze stejnojmenné knižní novely Huberta Selby. Psychologické drama získalo skvělé kritické ohlasy a nominaci na Cenu Akademie za herecký výkon ve vedlejší roli pro Ellen Burstynovou. Následovala příležitost ujmout se režie filmů na motivy komiksů Batman a napsání scénáře k horroovému filmu z období II. světové války s názvem Below. Aranofsky se však pustil do příprav jeho třetího filmu Fontána, který je dramatem s prvky sci-fi a fantasy. Recenze diváků i odborné veřejnosti byly smíšené, výdělky nesplnily očekávání, ale film v hlavních rolích s Rachel Weisz a Hugh Jackmanem si získal mezi částí filmových diváků kultovní status.\n\nČtvrtým Aranofského filmem se stalo sportovní drama Wrestler, již opět zaujalo odbornou veřejnost a nadšených ohlasů hlavně na představitele hlavních rolí. Mickey Rourke a Marisa Tomeiovou získali za své herecké výkony nominace na Cenu Akademie. V roce 2010 byl Aranofsky výkonným producentem filmu Fighter a pracoval na svém pátém celovečerním filmu Černá labuť. Film s Natalií Portmanovou získal pět nominací na Ceny Akademie včetně ceny za Nejlepší režii a ceny za Nejlepší film. Získal také nominaci na cenu za Nejlepší režii na Zlatých Glóbech. Jeho doposud posledním dokončeným celovečerním filmem byl biblický epos Noe, který byl do kin uveden 28. března 2014. V současnosti pracuje na přípravách filmu Mother v hlavních rolích s Jennifer Lawrencovou a Domhnallem Gleesonem.\n\nNarodil se v Brooklynu v New Yorku americkým Židům, Abrahamovi \"Abe\" Aronofskymu a Charlottě. Oba byli učitelé. Jeho otec učil vědu a byl děkanem na Bushwick High School.\n\nJe absolventem Edward R. Murrow High School, během studií byl vybrán k návštěvě Kempu vycházejícího Slunce, mezinárodního letního programu nadace Louise Augusta Jonase. Po předčasném absolvování cestoval po šest měsíců po Středním východě, Evropě a Guatemale a v roce 1987 vstoupil na Harvardovu univerzitu, kde studoval antropologii, živý film a animaci. V jeho absolventském filmu, \"Supermarket Sweep\", hrál jeho spolužák a kamarád Sean Gullette. Film byl finalistou Studentských Oscarů roku 1991. V roce 1991 promoval s vyznamenáním, později navštěvoval Konzervatoř AFI, ale po prvním roce byl vyhozen i přes protesty spolužáků.\n\nByl zasnouben s anglickou herečkou Rachel Weiszovou. Začali se scházet v roce 2002 a mají syna Henryho Chance, který se narodil 31. května 2006 v New Yorku. Pár bydlí v Brooklynu. Rozešli se v roce 2010.\n\nJeho výchova byla poznamenána židovským původem.\n\n\n"}
{"id": "377068", "url": "https://cs.wikipedia.org/wiki?curid=377068", "title": "PL/I", "text": "PL/I\n\nPL/I (anglická výslovnost /piːˌɛlˈwʌn/, česky „pé-el jedna“ v překladu „Programovací jazyk jedna“) je v informatice univerzální programovací jazyk vytvořený firmou IBM v 60. letech 20. století. PL/I je imperativní a procedurální jazyk, který je použitelný pro zpracování hromadných dat (podniková administrativa, výpočty mezd, apod. – jinak též obchodní aplikace) i pro numerické a vědecké výpočty. Jazyk podporuje používání rekurze, strukturovaného programování, zpracování výjimek, výpočty s pohyblivou i pevnou řádovou čárkou (vhodné pro oblast finančnictví), komplexní aritmetiku, zpracování textových i bitových řetězců a složitě strukturovaných dat. Syntaxe jazyka je podobná angličtině, což je vhodné pro popisování složitých datových struktur a disponuje širokou škálou funkcí pro zpracovaní různých typů dat.\n\nProgramovací jazyk PL/I byl vyvinut společností IBM v Hursley Laboratories ve Velké Británii jako součást vyvíjeného systému IBM System/360 (představen v roce 1964). Předchozí počítače firmy IBM byly orientovány buď na zpracování hromadných dat nebo na vědecko-technické výpočty. Obchodní uživatelé používali převážně programovací jazyk Cobol, zatímco ve vědeckých kruzích se používal programovací jazyk Fortran. IBM System/360 měl být systém použitelný pro obě uvedené oblasti a jazyk PL/I byl vyvíjen jako univerzální jazyk pro tyto počítače. K dalším cílům patřila podpora strukturovaných programovacích konstrukcí odvozených z jazyka ALGOL, které COBOL ani Fortran nepodporovaly. Na vývoji PL/I se podílelo i mnoho programátorů ze Spojených států amerických, protože společnost IBM je americkou firmou. Jazyk získal významné využití v obchodní sféře ve zpracování dat. Vzniklo několik verzí tohoto programovacího jazyka. Jedním z nich je například PL/S. V IBM použili tento jazyk pro programování operačního systému u MVS na počátku 70. letech 20. století. U verze PL/8 – osmička v názvu značí, že se z 80% skládal z původního PL/I. Tato verze byla použita firmou IBM jako nástroj pro vývoj softwaru, který byl navržen pro AS/400. Dále se používal v leteckém průmyslu pro on line rezervace v systému Sabre. Původně byl psaný v Assembleru 7090. PL/8 se používal jak pro sálové počítače, také pro servery. Existují však i verze PL/I pro DOS, Microsoft Windows, AIX, OpenVMS a UNIX.\n\nPoprvé byl kompilátor PL/I implementován IBM jako součást systému S/360. První kompilátor byl napsán kompletně v assembleru a byl designován pro stroj s 64 KB paměti, kde část zabíral i operační systém. Proto byla kompilace rozdělena do velkého množství kroků, které si mezivýsledky odkládaly na disk. Později byla dokonce vyvinuta verze, která pracovala i na strojích s 16 KB. V 60. letech bylo vyvinuto několik dalších konkurenčních kompilátorů, z nichž některé implementovaly jen část jazyka PL/I.\n\nHello world program\n\nProgramovací jazyk PL/I se stále používá a jeho kompilátory jsou k dispozici na řadu platforem. Například existuje kompilátor pro .NET, Linux, atd.\n\nProgramovací jazyk PL/I je velmi dobrý a velmi efektivní pro vývoj, často je efektivnější ve vývoji, než dnešní programovací jazyky. Mnoho lidí, kteří se jej kdysi naučili, si jej stále přejí používat pro jeho efektivnost, promyšlenost i další dobré vlastnosti. Jazyk PL/I se dá snadno naučit a obsahuje mnoho jedinečných vlastností.\n\nDůvodem který omezoval rozšíření jazyka PL/I zejména v minulosti je složitost implementace kompilátoru. Vytvořit kompilátor PL/I jazyka je velmi složité a časově náročné. Původní kompilátor pracoval s devíti průchody a výsledkem byl velmi efektivní binární kód. Kromě toho je nesmírně těžké parsovat zdrojový kód PL/I. Například neexistují žádná vyhrazená klíčová slova, takže programátoři mohou používat klíčová slova jako názvy proměnných či podprogramů. Protože parsery mají problém se zjištěním kontextu, často se používá technika, že pokud parser nalezne klíčové slovo v kontextu, kterému nerozumí, předpokládá, že klíčové slovo je názvem proměnné.\n\n"}
{"id": "377073", "url": "https://cs.wikipedia.org/wiki?curid=377073", "title": "Syrští křesťané", "text": "Syrští křesťané\n\nSyrské církve představují kulturně a jazykově vyhraněnou součást východního křesťanstva. Dnes tuto část křesťanstva, jehož lze hledat především na Blízkém východě, představuje množství středovýchodních a indických církví.\n\nSyrští křesťané jsou dědici tradic, vázaných především na syrštinu, jeden z aramejských dialektů. Syrština coby semitský jazyk je bližší hebrejštině a židovské a mezopotámské kultuře. Syrští křesťané také na rozdíl od řecky a latinsky hovořících křesťanů nežili v římské či byzantské říši, které postupně křesťanství přijaly, a byli tak často vystaveni pronásledování. \n\nPolitickým a kulturním střediskem syrských křesťanů byla Antiochie, která se také stala sídlem patriarchátu. Antiošský patriarchát byl sice silně helénizován, nicméně syrsky hovořícími kulturními středisky se stala města Edessa, Nisibis a Ktésifón.\n\nMezi rané syrské literární památky patří Taciánův Diatessaron, harmonizace čtyř kanonických evangelií a syrský překlad bible, Pešitta. Mezi další významná díla patří Nauka Addajova, spisy Afraatovy, Efrémovy a Izáka z Antiochie.\n\nV 5. století dochází k prvnímu rozdělení mezi křesťany žijícími v sásánovské Persii a římské říši kvůli nestoránskému schizmatu, a to jak z teologických, tak politických příčin. Ktésifón se poté stal hlavním střediskem Asyrské církve Východu.\n\nPo Chalkedonském koncilu mnoho syrských křesťanů rozhodnutí tohoto koncilu nepřijalo. Antiochijský patriarchát byl v této otázce rozdělen a byla narušena jednota jeho společenství. Křesťané, kteří přijali rozhodnutí Chalkedonu, jsou zváni jako melchité (ze syrského ܡܠܟܐ \"malká\" král, tj. císařská strana), zatímco odpůrci chalkedonské christologie byli označeni jako monofyzité (ti, kdo věří v jednu přirozenost Kristovu) či jakobité (jakobitská pravoslavná církev, srov. Jakub Baradaios). Mezi oběma stranami se ocitla maronitská katolická církev, která uzavřela unii s Římem r.1192, kterou de facto potvrdila, že vždy zůstala ve společenství katolické církve s římským biskupem, papežem.\n\nBěhem staletí některé z těchto církví přešly do společenství s katolickou církví a staly se východními katolickými církvemi, Malabarská syrská církev Mar Thoma pak navázala společenství s anglikánskými církvemi. Některé ze syrských církví již syrštiny při bohoslužbě neužívají.\n\n\n\nV moderní době se o průnik do syrské oblasti snaží i množství protestantských denominací, takže v oblasti vznikají nová protestantská uskupení, např. asyrská letniční církev. Tato společenství však nejsou obyčejně řazena mezi orientální církve, k nimž se syrští křesťané obvykle přiřazují.\n\n\n"}
{"id": "377075", "url": "https://cs.wikipedia.org/wiki?curid=377075", "title": "Tridentské knížecí biskupství", "text": "Tridentské knížecí biskupství\n\nTridentské knížecí biskupství bylo ve středověku a raném novověku území pod světskou mocí tridentského biskupa, součást Svaté říše římské; dnes jde o historické území Tridentsko (ital. \"Trentino\", něm. \"Trient\" i \"Triént\", lat. \"Tridentum\") v severní Itálii, nazvané podle města Trident a regionálně náležející k Jižnímu Tyrolsku.\n\nTrident, původně keltská osada, přešla v roce 24 př. n. l. do římských rukou (\"Tridentum\") a byla od 2. století římskou kolonií. Za Langobardského království byl Trident v letech 568–574 centrem jednoho z vévodství (dukátů), když již od 4. století byl sídlem biskupa. Za Karla Velikého bylo území připojeno k Franské říši a později tvořilo součást Římsko-německé říše. V roce 952 připadl Bavorsku jako součást Veronského markrabství.\n\nCísař Konrád II. povýšil Tridentsko roku 1027 na knížectví a zároveň svěřil biskupům světskou pravomoc. Knížata-biskupové byli členy říšského knížecího kolegia disponujícími virilním hlasem. V následujících stoletích význam i územní rozsah Tridentska rostl a postupně zaujímalo většinu jižního Tyrolska. Znakem tridentského knížectví a biskupství se stala svatováclavská orlice, udělená roku 1339 českým králem Janem Lucemburským. V letech 1543–1563 tu probíhal významný tridentský koncil, který dal rozhodující impuls protireformaci.\n\nPo Napoleonově vpádu do Itálie bylo roku 1803 území sekularizováno a připojeno k Rakousku, po jeho porážce roku 1805 k Bavorsku a po místním povstání roku 1809 k Italskému království. Vídeňským kongresem (1814–1815) bylo Tridendsko znovu připojeno k Rakousku (město mělo zvláštní statut).\n\nNa sklonku první světové války bylo Tridentsko (též Tridentské Benátsko, Jižní Tyrolsko, Horní Adiže – o rozloze 8 961 km²) obsazeno roku 1918 Itálií a na základě Saintgermainské mírové smlouvy (1919) s Rakouskem se stalo její součástí (dnes součást autonomního Tridentsko-Horní Adiže). Toto území pak bylo oblastí prakticky trvalého italsko-rakouského napětí a německy mluvící většina obyvatelstva dlouho projevovala separatistické tendence. Teprve roku 1971 došlo k dohodě a poskytnutí široké jazykové a kulturní autonomie.\n\nSeznam tridentských biskupů a arcibiskupů\n\n"}
{"id": "377077", "url": "https://cs.wikipedia.org/wiki?curid=377077", "title": "Josef Filgas", "text": "Josef Filgas\n\nJosef Filgas (16. října 1908, Chropyně – 11. března 1981, Ostrava) byl známý ostravský rozhlasový reportér, fejetonista a spisovatel.\n\nNarodil se v Chropyni dne 16. října 1908, avšak dětství prožil na ostravské periferii, když jeho otec získal práci ve Vítkovických železárnách. Po vychození měšťanky se vyučil pekařem a až do roku 1933 vystřídal celou řadu zaměstnání – pracoval na stavbách, v hutích, prodával na ulicích noviny. Kromě toho procestoval pěšky střední Evropu a své zážitky po návratu zveřejnil v denním tisku. V roce 1933 si ho jako nezaměstnaného všiml uznávaný rozhlasový reportér F. K. Zeman a uvedl ho do světa rozhlasu. Do roku 1938 pak Filgas odvysílal více než sto třicet fejetonů a reportáží. Na podzim roku 1944 se stal pomocným dělníkem. Po druhé světové válce krátce pracoval jako úředník Zemského národního výboru v Ostravě a nakonec redigoval deník Nová svoboda a závodní časopisy Jiskra a Nová Ostrava.\n\nKromě toho se činil i na poli spisovatelském a v roce 1942 tak spatřila světlo světa jeho kniha pro děti \"Koníček Ivánek\". Dojímavý a laskavý příběh o životě důlního koníčka popisuje jeho životní pouť od narození na malém statku až po příhody na šachtě. Svým námětem je kniha v české literatuře pro děti a mládež zcela unikátní. A přesto, že důlní koníčci z českých šachet zmizeli již v šedesátých letech 20. století, Filgasovo poselství je dodnes platné. Ke stému výročí spisovatelova narození proto nakladatelství Repronis vydalo v roce 2008 již páté vydání Ivánkových dobrodružství, které ozdobily ilustrace Viléma Wünscheho. Ty mj. doprovodily druhé vydání z roku 1946.\n\nDalší významnou spisovatelovou knihou je \"Zapomenutá Ostrava\" z roku 1948, kterou autor vydal vlastním nákladem a opatřil podtitulem \"Sbírka feuilletonů a reportáží z dávné i nedávné minulosti města\". Obsahem je výběr Filgasových rozhlasových fejetonů a reportáží. Pravdivostí a upřímností sdělení, schopností umělecké zkratky a vrchovatou měrou empatie tato kniha dodnes bere čtenáře za srdce. Literární kritici rovněž oceňují, že autor zachytil tehdy ještě celkem zachovanou ostravskou městskou mluvu a dokázal ji ve svém díle využití stejně dobře, jako např. Jarmila Glazarová a či Helena Salichová nářečí klimkovické. Doplněné vydání Zapomenuté Ostravy vydal Repronis v roce 2007.\n\nVedle výše uvedených publikací napsal např. romány \"Stín šachty\" (1940) a \"Chléb ze železa\" (1944). Věnoval se také tvorbě pro děti. Kromě již zmíněné knihy o koníčkovi Ivánkovi stojí za zmínku trilogie \"Mezi brášky\" (1939), \"Bráška Lajdáček\" (1943) a \"Brášci v Modré zemi\" (1944).\n\n"}
{"id": "377082", "url": "https://cs.wikipedia.org/wiki?curid=377082", "title": "Dentální keramika", "text": "Dentální keramika\n\nDentální keramika neboli zubní keramika se často ztotožňuje se zubním porcelánem, blíže má však ke sklům.\n\nTuto keramiku, která se v zubním lékařství využívá do protéz, keramických korunek a můstků, můžeme podle stupně tavitelnosti rozdělit na:\nStřednětavitelnou a zvláště nízkotavitelnou dentální keramikou se zbývají laboratoře, vysokotavitelná keramika je záležitostí specializovaných závodů, které vyrábějí již hotové zuby.\n\nHlavní složkou dentální keramiky je křemen, kaolín a taviva. Základní složkou je tedy oxid křemičitý (SiO), kterého najdeme jak v křemenu, tak v kaolínu. \n\nNejčastější složení je takové: 81 % živce, 15 % křemene, 4 % kaolinitu.\n\n\nS rostoucím počtem pórů při povrchu keramiky ještě klesá pružnost a pevnost ve smyku a v tahu. Proto je snahou laboratoří snížit množství pórů a strukturních nepřesností na minimum pálením porcelánu ve vakuu a přidáváním oxidu hlinitého AlO, který zvyšuje pevnost.\n\nPostup je totožný s pálením užitkových keramik. Rozdílem je hlavně skutečnost, že do laboratoří se nedodává ve formě směsi základních surovin, nýbrž jako prášek získaný mletím celé taveniny. Dalším rozdílem jsou vyšší teploty. Prostředím bývá vakuum.\n\nTaké dochází k objemové kontrakci, která bývá při vypalování všech typů porcelánů až 40%.\n\nV konečných úpravách se pokrývá transparentní skleněnou vrstvou - glazurou - z toho důvodu, že leštit keramiku nelze, nebo se využije technika keramika - kovová slitina, známá pod názvem metalokeramika, což není nic jiného, než tavení porcelánové vrstvy na povrchu kovu - smaltování. Celý systém této kombinované techniky se využívá pro větší odolnost, a to zejména tam, kde se musí počítat s vyšším mastifikačním (žvýkacím) tlakem. Ke zlepšení vazby s kovem se přidává oxid boritý BO, případně oxid cíničitý SnO.\n\n"}
{"id": "377083", "url": "https://cs.wikipedia.org/wiki?curid=377083", "title": "Trend", "text": "Trend\n\nTrend (angl.) znamená směřování, tendenci spíše dlouhodobého procesu změny. Užívá se v běžné řeči i ve vědách o současně probíhajících a těžko předvídatelných změnách, zejména v hospodářské a kulturní oblasti.\n\nOdtud trendy (angl.), něco, co odpovídá současnému trendu, případně módě.\n\nObdobná slova se vyskytují ve všech germánských jazycích a znamenají většinou kruh, ohýbání, zatáčení. V angličtině je nejstarší známý význam „běh“ řeky nebo pobřeží. V současném významu se užívá od poloviny 19. století.\n\nV ekonomii se hovoří o trendu na burze, o trendu měnového kurzu nebo ceny, což znamená celkovou dlouhodobější a kvantitativní změnu, očištěnou od krátkodobých fluktuací. Trend je také to, co se v této oblasti dá obvykle odhadovat a předpovídat, například na základě časových řad a klouzavého průměru.\n\nMódní návrháři mluví o trendech, to jest celkovém směřování letošní jarní a podzimní módy. Tvůrce nebo průkopník trendu se nazývá trendsetter (angl.).\n\nV meteorologii se trendem rozumí dlouhodobý celkový ráz počasí.\n\n"}
{"id": "377085", "url": "https://cs.wikipedia.org/wiki?curid=377085", "title": "Šíma", "text": "Šíma\n\nČeské příjmení Šíma nosí více různých osobností:\n\n\n"}
{"id": "377089", "url": "https://cs.wikipedia.org/wiki?curid=377089", "title": "Ivan Sutherland", "text": "Ivan Sutherland\n\nIvan Edward Sutherland (* 16. května 1938, Hastings, Nebraska) je americký vědec, průkopník v oboru počítačová grafika a nositel Turingovy ceny. Mnohými je považován za zakladatele moderní počítačové grafiky.\n\nIvan Sutherland se narodil ve městě Hartings ve státě Nebraska roku 1938, jako syn stavebního inženýra a učitelky. Na střední škole byla Sutherlandovým oblíbeným předmětem geometrie.\n\nSutherland se poprvé s počítačem setkal na střední škole, tento počítač se jmenoval SIMON a měl k dispozici 12 bitů paměti. Sutherlandův první program naučil SIMONa dělit. Tento program zabíral osm A4 stran a byl to do té doby nejdelší program, který byl pro SIMONa napsán. Sutherland se tak ve své době stal jedním z prvních středoškolských studentů na světě, kteří měli zkušenosti se psaním počítačových programů a po dokončení střední školy byl přijat na Carnegijský technologický institut, kde mu bylo přiznáno stipendium v plné výši.\n\nSutherland vystudoval bakalářský obor elektrotechnické inženýrství na Carnegijském technologickém institutu a ve stejném oboru pokračoval na kalifornském technologickém institutu (Caltech), kde získal magisterský titul. V doktorandském studiu Sutherland pokračoval na MIT (Massachusettském technologickém institutu), kde roku 1963 získal doktorát za svou práci nazvanou Sketchpad: Systém pro grafickou komunikaci mezi člověkem a počítačem (\"Sketchpad: A Man-machine Graphical Communications System\"). Součástí práce byl program Sketchpad, který byl v mnoha oblastech výpočetní techniky průlomový, jednalo se o prvního předchůdce současných grafických CAD systémů. V souvislosti se Sketchpadem se o Sutherlandovi mluví jako o prvním programátorovi, který využil principů objektově orientovaného programování, a to pro popis geometrických útvarů, používaných v rámci Sketchpadu.\n\nPo zakončení studií Sutherland vstoupil do armády, kde pracoval pro Národní Bezpečnostní Agenturu (NSA) jako elektro inženýr. Následující rok byl přeložen do Advanced Research Projects Agency (ARPA), spadající pod americké ministerstvo obrany, kde se zabýval výzkumem v oblasti umělé inteligence.\n\nPo ukončení práce v armádě, roku 1965, směřuje Sutherland na Harvardovu univerzitu, kde mu je nabídnuta profesura. Na Harvardu Sutherland za pomoci studenta Boba Sproulla vytvořil historicky první virtuální realitu vybavenou zařízením, které poté, co bylo nasazeno na hlavu uživatele, uživateli zobrazovalo třírozměrné obrysy (zobrazeny byly pouze hrany polygonů) místností.\n\nRoku 1968 Sutherland se svým kolegou Davidem Evansem spoluzakládá společnost \"Evans a Sutherland\". Společnost se zabývá výzkumem v oblasti provádění výpočtů pro počítačovou grafiku v reálném čase a hardwarovými prostředky, umožňujícími tohoto dosáhnout. V Evans a Sutherland byli mimo jiné zaměstnáni John Warnock a Jim Clark, budoucí zakladatelé společností Adobe a Silicon Graphics.\n\nRoku 1968 Sutherland získává profesuru na Universitě v Utahu, která si začala budovat pověst mekky výzkumu v oblasti počítačové grafiky. Za Sutherlandovo šestileté působení na Utahské univerzitě se u něj vystřídalo mnoho žáků, jejichž jména se později zapsala do historie výpočetní techniky, například Alan Kay - vynálezce jazyka Smalltalk, Henri Gouraud, objevitel gouraudova stínování nebo Franklin Crow, vynálezce metod antialiasingu.\n\nRoku 1976 se Sutherland stává vedoucím katedry informačních technologií na Caltech, kde před lety sám studoval.\n\nSutherland nyní působí jako viceprezident společnosti Sun Microsystems, pravidelně přednáší na univerzitě v Berkeley, do současnosti napsal přes 49 odborných publikací a vlastní přes 60 patentů. Sutherland má dvě děti, Juliet a Deana, a čtyři vnoučata.\n\n\n"}
{"id": "377092", "url": "https://cs.wikipedia.org/wiki?curid=377092", "title": "Muslimská liga", "text": "Muslimská liga\n\nMuslimská liga, původně Celoindická muslimská liga, byla politická strana v Britské Indii, která byla založena v Dháce roku 1906 a která se zásadním způsobem zasloužila o vznik Pákistánu coby muslimského státu Indického subkontinentu. Po vzniku Indie a Pákistánu Muslimská liga dále působila jako menší strana, především pak v Kérale na jihozápadě Indie. Muslimská liga sestavila první pákistánskou vládu, avšak v průběhu dalších let se rozpadla, vzniklo z ní však několik frakcí, které působí dodnes v Pákistánu i Indii.\n\nStrana byl oživena v roce 1974 v Bangladéši, v roce 1979 získala v tamějších parlamentních volbách čtrnáct křesel.\n\nIslám zakotvil v oblastech severní Indie během 8. a 14. století. Od počátku 16. století Indii ovládala Mughalská říše, avšak v polovině devatenáctého století byla nadvláda Mughalů zlomena Brity a mughalské území pohltila Britská Indie. Muslimové v rámci Britské Indie tvořili menšinu (většina obyvatel byli hinduisté) a soustředili se především v severozápadních oblastech, jmenovitě v Balúčistánu, Východním Bengálsku, Kašmíru, Severozápadní pohraniční provincii, Paňdžábu a Sindhu.\n\nKdyž v roce 1885 vznikl Indický národní kongres, společně s ním se začalo vzmáhat i indické nacionální hnutí. Indický národní kongres byl však záležitostí především hinduistů a muslimové se jej většinou drželi stranou. V roce 1900 v oblasti dnešního Uttarpradéše britská vláda povolila požadavky Hindů a ustanovila oficiálním jazykem hindštinu psanou v dévanágarí. To jen popudilo muslimy, kteří se nadále obávali, že v případě nezávislosti Indie budou hinduisté potlačovat jejich náboženství a kulturu.\n\nZakládající schůze Muslimské ligy se konala 30. prosince 1906 v Dháce. Účastnilo se jí více jak 3000 delegátů. Za hlavní sídlo nově vzniklé Muslimské ligy bylo ustanoveno Lakhnaú v Uttarpradéši. Historicky prvním prezidentem se pak stal Ágha Chán III. Organizace byla založena pod názvem Celoindická muslimská liga, avšak nedlouho na to se pro ni ujal kratší název Muslimská liga. V této fázi si Muslimská liga vytyčila tři hlavní cíle, a to chránit práva indických muslimů, podporovat loajální postoje k britské nadvládě a snažit se předcházet nepřátelským náladám indických muslimů vůči jiným komunitám.\n\nNěkteří muslimové jako Muhammad Alí Džinnáh však do Muslimské ligy nevstoupili, a to kvůli jednomu z jejich cílů, kterým byla podpora loajálních postojů k britské vládě. Sám Džinnáh, „otec a zakladatel“ Islámské republiky Pákistán, do Muslimské ligy vstoupil v roce 1913 a jejím předsedou se stal v roce 1916. Ještě tentýž rok Muslimská liga v čele s Džinnáhem podepsala s Indickým národním kongresem smlouvu zvanou Lakhnaúský pakt, který měl mimo jiné zajistit zvláštní práva muslimským voličům. Vzhledem k odlišnému směřování obou předních indických stran však smlouva neměla dlouhého trvání.\n\nPo neúspěšném pokusu navázat muslimsko-hinduistické spojenectví Džinnáh strávil většinu dvacátých let 20. století v Anglii a prozatímním vůdcem Muslimské ligy se stal pákistánský básník a filosof Muhammad Iqbal. Ikbál v roce 1930 jako jeden z prvních vyslovil myšlenku samostatného muslimského státu v rámci Indie. Mezi indickými muslimy se mezitím začaly šířit myšlenky teorie dvou národů, podle které jsou muslimové a hinduisté dva odlišné národy a tudíž neměly by žít pohromadě v jedné zemi. Řešení, jaké nabízela teorie dvou národů, bylo odmítnuto ze strany vedení Indického národního kongresu, které preferovalo sjednocený, světský a demokratický základ Indie. Muslimská liga si však stále stála za svým a propagovala jasný cíl: založení samostatného muslimského státu.\n\nV roce 1940 za účasti Džinnáha konala v Láhauru konference Muslimské ligy. Na této konferenci bylo vzneseno rozhodnutí vytvoření samostatného muslimského státu s názvem Pákistán, který by zahrnoval Sindh, Paňdžáb, Severozápadní pohraniční provincii a Bengálsko. Tzv. Láhaurská rezoluce, která se stala základem státních principů a ústavy při vzniku Pákistánu, byla přijata 23. března 1940. V roce 1944, když Džinnáh vedl v Bombaji s Mahátmou Gándhím neúspěšné vyjednávání, selhaly poslední pokusy o řešení, jehož výsledkem by byl jednotný indický stát s muslimy i hinduisty.\n\nV roce 1947 došlo k rozpadu Britské Indie na Západní a Východní Pákistán a Indii. Do čela Pákistánu byl zvolen coby první generální guvernér Muhammad Alí Džinnáh. Ještě téhož roku se Muslimská liga rozdělila na pákistánskou a indickou část. V současné době existuje několik odnoží Muslimské ligy jako je Pákistánská muslimská liga (Q) či Pákistánská muslimská liga (N).\n\n"}
{"id": "377102", "url": "https://cs.wikipedia.org/wiki?curid=377102", "title": "Na'omi Šemer", "text": "Na'omi Šemer\n\nNaomi Šemer (: נעמי שמר, rodným jménem Naomi Sapir; 13. července 1930 – 26. června 2004) byla jednou z nejvýznamnějších izraelských autorek písní a textařek. Za svého života byla označována jako „izraelská první dáma písně.“\n\nNarodila se v kibucu Kvucat Kineret u břehů Galilejského jezera, který pomáhali založit její rodiče. V roce 1950 nastoupila do Izraelských obranných sil, kde sloužila u Nachalu. Později studovala hudbu na Rubinově akademii v Jeruzalémě. Byla vdaná za Mordechaje Horowitze, se kterým měla dvě dětí: Lali a Ariela.\n\nV roce 1983 obdržela Izraelskou cenu za přínos izraelské kultuře.\n\nNěkolik jejích písní se stalo neoficiálními hymnami, jelikož texty jejich písní dokázaly v srdcích Izraelců probudit hluboké národní a emocionální cítění. Mezi její nejznámější písně patří \"Jerušalajim šel zahav\" („Jeruzaléme ze zlata“). Napsala ji před šestidenní válkou v roce 1967 a po dobytí východního Jeruzaléma a zpřístupnění Západní zdi k ní připojila další sloku. O rok později tuto píseň navrhl tehdejší poslanec Knesetu Uri Avnery na izraelskou hymnu. Návrh byl sice zamítnut, ale už samotný návrh vypovídá o významnosti jejích písní.\n\nVe psaní a skládání pokračovala až do své smrti. Zemřela v roce 2004 ve věku sedmdesáti tří let na následky rakoviny.\n\nV roce 2005 byla v internetové soutěži 200 největších Izraelců deníku \"Ynet\" zvolena 6. největším Izraelcem všech dob.\n\n\n"}
{"id": "377104", "url": "https://cs.wikipedia.org/wiki?curid=377104", "title": "Theodor Haecker", "text": "Theodor Haecker\n\nTheodor Haecker (4. června 1879 Eberbach, Württemberg – 9. dubna 1945 Usterbach u Augsburgu) byl německý katolický spisovatel, překladatel a personalistický myslitel, představitel odporu proti nacismu.\n\nHeacker se narodil v úřednické rodině, vyrůstal v Esslingen, nedokončil gymnázium a pracoval v různých redakcích. Roku 1905 se přestěhoval do Mnichova, kde udělal maturitu a navštěvoval univerzitní přednášky. Překládal Vergiliovy básně, díla Sorena Kierkegaarda a kardinála J. H. Newmana a roku 1921 konvertoval ke katolictví. Publikoval v časopise \"Hochland\" a velmi brzy se dostal do sporu s nastupujícím nacismem. Od roku 1936 měl zákaz publikovat a veřejně vystupovat a psal si jen deníky (\"Tage- und Nachtbücher\"), obraz vnitřní emigrace v Německu. Za války přednášel na schůzkách studentské skupiny Bílá růže, která vydávala protinacistické letáky; šest jejích členů (mimo jiné Hans Scholl a Sophie Scholl) za to bylo roku 1943 popraveno. Když Haeckerův mnichovský byt zničily bomby, uchýlil se na vesnici, kde krátce před koncem války zemřel. Po válce měly jeho spisy velký vliv, zejména deníky. Haeckera vysoko cenil básník T. S. Eliot a Heinrich Böll si zvolil jako název románu \"Kdes byl, Adame?\" citát z Th. Haeckera.\n\n"}
{"id": "377106", "url": "https://cs.wikipedia.org/wiki?curid=377106", "title": "Elliott", "text": "Elliott\n\nEliot (také Elliot, Elliott, Elyot nebo Eliott) je anglické vlastní jméno:\n\n\n\n"}
{"id": "377108", "url": "https://cs.wikipedia.org/wiki?curid=377108", "title": "Řecká hudba", "text": "Řecká hudba\n\nŘecká hudba je rozmanitá a pestrá jako historie řeckého národa. Pod tímto pojmem se obvykle rozumí hudba a písničky vytvořené Řeky, a to jak individuálně tak kolektivně, v Řecku i mimo něj. Řecké hudbě se velmi podobá kyperská hudba, což je zapříčiněno především velkým množstvím etnických Řeků žijících na Kypru. Řecká hudba je velmi všestranná a má regionální odlišnosti. Jejím velmi silným prvkem je lidová hudba a i moderní hudba je silně ovlivněna folklórem. \n\nVe starověkém Řecku byla hudba nedílnou součástí řeckého divadla. Později měly na řeckou hudbu vliv starověkého Říma, východní Evropy a Byzantské říše. Tradici řecké hudby pomohli v 19. století operní skladatele Nikolaos Mantzaros (1795–1872), Spyridion Xyndas (1812–1896) a Spyros Samaras (1861–1917). Mezi typické řecké hudební nástroje patří: buzuki, housle, cimbál, dudy, bubny, loutna, klarinet, zurna a pollack.\n"}
{"id": "377109", "url": "https://cs.wikipedia.org/wiki?curid=377109", "title": "JavaScript Object Notation", "text": "JavaScript Object Notation\n\nJavaScript Object Notation (\"JavaScriptový objektový zápis\", JSON) je způsob zápisu dat (datový formát) nezávislý na počítačové platformě, určený pro přenos dat, která mohou být organizována v polích nebo agregována v objektech. Vstupem je libovolná datová struktura (číslo, řetězec, boolean, objekt nebo z nich složené pole), výstupem je vždy řetězec. Složitost hierarchie vstupní proměnné není teoreticky nijak omezena.\n\nJSON umí pojmout pole hodnot (neindexované i indexované, tzv. hash), objekty (coby pole dvojic \"index:hodnota\") a jednotlivé hodnoty, kterými mohou být řetězce, čísla (celá i s pohyblivou řádovou čárkou) a speciální hodnoty true, false a null. Indexy polí v objektu mají notaci jako řetězce; řetězce jsou uváděny v uvozovkách a escapovány pomocí zpětného lomítka. Mezi prvky a hodnotami mohou být libovolné bílé znaky, které na výsledku nic nemění. JSON jako formát neřeší kódování textu, výchozí kódování je ale UTF-8.\n\nOtestování schopností JSON (v PHP):\nKód vypíše:\nPříklady chybně zformátovaných dat:\nNavzdory názvu, JSON je zcela obecný a může sloužit pro přenos dat (navíc, čitelný pro člověka) v libovolném programovacím nebo skriptovacím jazyku. Data, zapsaná metodou JSON, mohou být samozřejmě uložena a přenášena v souborech; častěji ale přenos probíhá v prostředí intra- nebo internetu (např. s použitím technologie AJAX).\n\nMezi nedostatky JSON patří to, že neumožňuje definovat znakovou sadu přenášeného obsahu, optimalizace pro přenos binárních dat. Tyto nedostatky platí ale pro některé (slabší) implementace. Nealfabetické znaky v řetězcích a binární data JSON jsou escapovány zpětným lomítkem, za kterým následuje buď jeden z běžně používaných znaků (např. \\n pro nový řádek, \\t pro tabulátor, \\\\ pro samotné zpětné lomítko) nebo \\u indikující znak z Unicode (UTF-16), za nímž následují čtyři hexadecimální číslice.\n\nDá se říci, že JSON sází na jednoduchost způsobu uložení dat, srozumitelnost (data jsou čitelná člověkem), platformovou nezávislost a jednotnost (JSON se rychle etabloval) a to vše na úkor velikosti přenášených dat.\n\nVizuálně velmi podobný JSONu je SDL, který své složené datové typy a pole taktéž vkládá (i vícenásobně) do složených závorek. Jiný přístup má YAML, který na rozdíl od JSONu aktivně používá odsazování a může obsahovat i komentáře.\n\nDalší alternativou JSONu je XML, které lépe pojme i kontext toho, co přenáší – na rozdíl od JSON ale obsahuje průměrně 40 % samotné značky a jejich atributy. JSON je tedy považováno za „odlehčenou“ a jednodušší alternativu k XML. Navíc většinou existují importní/exportní metody, jak mezi XML a JSON data převádět. Oblast, ve které je JSON neoptimální, jsou binární data.\n\nNěkteré programovací a skriptovací jazyky mají tzv. serializaci, implementovanou jako základní funkci. Její princip je s JSON velmi podobný, ale jsou specifické pro daný jazyk. Nemají-li nativně JSON ani serializaci, je poslední alternativou napsání vlastního řešení. Výhodou toho je absolutní kontrola nad tím, jaká data se přenesou a jak (textová či binární podoba, datová komprese), nevýhoda je v tom, že tento způsob není obecně známý a ti, kteří s ním budou pracovat, si jej budou muset nastudovat.\n\n\n"}
{"id": "377115", "url": "https://cs.wikipedia.org/wiki?curid=377115", "title": "Trávníček (Bílá)", "text": "Trávníček (Bílá)\n\nTrávníček ( \"\") je vesnice ležící v údolí řeky Mohelky 4 km jihovýchodně od Českého Dubu. Je součástí obce Bílá v okrese Liberec. Skládá se ze dvou částí – Doleního Trávníčku a Hořeního Trávníčku, zástavba je však rozptýlena v údolí podél silnice v délce přes jeden kilometr. První písemná zmínka je z roku 1547. Název vesnice pravděpodobně označuje místo, kde hojně roste tráva. Samostatnou obcí byl Trávníček až do počátku 50. let 20. století. V Hořením Trávníčku se nachází hospoda U Marušků, obnovený Beranův vodní mlýn a výkrmna prasat.\n\nV roce 1900 měl Trávníček 20 domů a 98 českých obyvatel, dnes počet obyvatel klesl pod 50. Ve vsi je asi 15 rekreačních objektů, patřících lidem z Prahy, Liberce a dalších měst (např. Litoměřic). Jediným spolkem v Trávníčku je sbor dobrovolných hasičů, který má 20 členů a stříkačky PPS 8 a PPS 12.\n\nVesnicí prochází od západu k východu silnice III/27710 od křižovatky se silnicí II/277 v Libíči údolím Mohelky do Radimovic. Z ní odbočuje v Dolením Trávníčku silnice III/27711 severním směrem přes Hradčany do Českého Dubu a po necelých 600 metrech v Hořením Trávníčku silnice III/27712 jižním směrem do Sedlíštěk.\n\nSpojení veřejnou dopravou je zajištěno zejména autobusovou linkou 540300 s několika málo spoji v pracovní dny, z nichž některé jezdí jen v určité dny v týdnu, z Českého Dubu přes Hradčany, Trávníček a Dehtáry do Kohoutovic a dále buď přes Bílou zpět do Českého Dubu, nebo do Hodkovic nad Mohelkou. Dále jezdí přes Trávníček linka 670102 s jedním spojem v pracovní dny odpoledne z Turnova přes Doubí, Radimovice, Trávníček a Libíč do Českého Dubu. Nejbližší železniční stanice Sychrov je v 5 km vzdálených Radimovicích.\n\n"}
{"id": "377116", "url": "https://cs.wikipedia.org/wiki?curid=377116", "title": "Jan Mauersberger", "text": "Jan Mauersberger\n\nHarcmistr RP Jan Paweł Mauersberger (4. září 1877 – 12. srpna 1942 Varšava) byl polský katolický kněz, harcerský vůdce a odbojář.\n\nByl jedním ze zakladatelů harcerství. Skautingu se začal věnovat v roce 1912 a zůstal mu věrný celý život. Zastával řadu významných funkcí v harcerských organizacích a byl jedním z hlavních sjednotitelů polského skautingu. Stál u zrodu dodnes největší polské harcerské organizace ZHP, v níž se ve dvacátých letech sloučila většina proudů harcerství a polského skautingu. Po jejím vzniku v ní zastával mimo jiné post předsedy (1923 a 1927–1929) a vrchního kaplana (1924–1925). V roce 1917 vypracoval výchovnou metodiku pro výchovu nejmladších harcerů, jimž také dal jméno \"zuchy\".\n\nOd roku 1919 působil jako vojenský kaplan, jeho postupný vzestup do významných úřadů vojenské duchovní správy vedl k určitému přechodnému útlumu jeho činnosti v harcerstvu. V letech 1935–1939 zastával úřad kancléře Polní kurie Polské armády.\n\nPo porážce Polska a jeho okupaci nacistickým Německem a stalinským Sovětským svazem se stal spoluzakladatelem a prvním velitelem harcerské odbojové organizace \"Szare Szeregi\". Tento post si podržel až do své smrti v létě 1942.\n"}
{"id": "377119", "url": "https://cs.wikipedia.org/wiki?curid=377119", "title": "Birmingham (Alabama)", "text": "Birmingham (Alabama)\n\nBirmingham je největší město amerického státu Alabama a okresní město Jefferson County. Zahrnuje také část Shelby County. Podle sčítání lidu z roku 2006 tam žilo 229 424 obyvatel.\n\nBirmingham byl založen roku 1871 po americké občanské válce a vyrostl v průmyslové centrum. Byl pojmenován po Birminghamu, jednom z hlavním průmyslových měst Spojeného království. Během první poloviny 20. století byl Birmingham prvořadým průmyslovým centrem jižních Spojených států. Největší továrny Birminghamu se zaměřovaly na výrobu železa a oceli.\n\nV průběhu 20. století se ekonomika města začala rozvětvovat. Začaly se rozrůstat bankovnictví, pojišťovnictví, lékárenství, publikování a biotechnologie. Dnes je Birmingham považován za jedno z největších obchodních center v jihovýchodních Spojených státech a je také jedním z největších bankovnických center v USA.\n\nObyvatelstvo je ze tří čtvrtin tvořeno černochy. Obyvatel od 60. let 20. století ubývá, což je způsobeno hlavně útěkem bělochů na předměstí. Město patří mezi desítku nejnebezpečnějších měst USA podle údajů FBI, vysoká zločinnost souvisí s nadprůměrným podílem obyvatel pod hranicí chudoby (30,7 %).\n\nSídlí zde University of Alabama at Birmingham.\n\nPodle sčítání lidu z roku 2010 zde žilo 212 237 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 3,6% populace.\n\n\nMěsto bylo vybráno jako pořadatel XI. světových her v roce 2021.\n"}
{"id": "377125", "url": "https://cs.wikipedia.org/wiki?curid=377125", "title": "Anna Świderkówna", "text": "Anna Świderkówna\n\nAnna Świderkówna (v českém jazykovém prostředí uváděna též jako Anna Świderková; 5. prosince 1925, Varšava – 16. srpna 2008, tamtéž) byla významná polská historička, klasická filoložka, papyroložka a biblistka, profesorka Varšavské univerzity. Zabývala se zejména obdobím helénismu a studiem antických papyrů.\n\nZa svou práci obdržela v roce 2007 literární ocenění polského PEN klubu a v roce 2008 in memoriam důstojnický kříž Řádu Polonia Restituta.\n\n\n\n"}
{"id": "377128", "url": "https://cs.wikipedia.org/wiki?curid=377128", "title": "Blanička", "text": "Blanička\n\nNázev Blanička má více míst:\n\n"}
{"id": "377133", "url": "https://cs.wikipedia.org/wiki?curid=377133", "title": "Skočovský", "text": "Skočovský\n\nSkočovský je příjmení, které náleží mimo jiné těmto osobnostem:\n\n"}
{"id": "377139", "url": "https://cs.wikipedia.org/wiki?curid=377139", "title": "Kleón", "text": "Kleón\n\nKleón (řecky: Κλέων) († 422 př. n. l.) byl athénský státník a stratég v době peloponéské války. Byl prvním významným představitelem radikální strany řemeslníků a obchodníků v athénské politice.\n\nKleón byl koželuh, měl ale mimořádné řečnické schopnosti, které využil proti svému protivníkovi Nikiovi, aby přesvědčil Athéňany k pokračování války proti Spartě.\nRoku 429 př. n. l. napsal dramatik Aristofanés o Kleónovi nelichotivé komedie \"Jezdci\" a \"Acharňané\". Za to byl obviněn z pomluvy úředníka a musel se hájit u soudu. O dva roky později se Kleón pokusil zpochybnit Aristofanovo občanství, avšak bez úspěchu. Kleón měl úspěch jako vojevůdce v bitvě u Sfakterie (425 př. n. l.), což jeho postavení posílilo. Padl v bitvě u Amfipole roku 422 př. n. l.\n\nO rok později byl uzavřen se Spartou mír. Kleónovým pokračovatelem se stal Alkibiadés.\n"}
{"id": "377141", "url": "https://cs.wikipedia.org/wiki?curid=377141", "title": "Nuda", "text": "Nuda\n\nNuda je v psychologii „nepříjemný přechodný duševní stav, v němž jedinec cítí pronikavý nedostatek zájmu o své obvyklé aktivity a je pro něj obtížné se na ně soustředit“. Nuda tedy nutně neznamená, že člověk vůbec nemá co dělat, ale spíše to, že se nedokáže pro žádnou aktivitu nadchnout, i když by si přál se v něčem angažovat. Pro nudu jsou charakteristické pocity omrzelosti, zbytečnosti, nespokojenosti, nezajímavosti, snížená pozornost, pocit únavy a depresivní nálady.\n\n\nSklon nudit se lze zjišťovat pomocí dotazníkové škály \"Boredom Proneness Scale\" a ukazuje se, že souvisí s poruchami pozornosti a sklonem k depresi či depresivními náladami, přičemž korelace s poruchami pozornosti je zhruba stejně silná jako korelace s depresí.\nI když samotná nuda je často vnímána jako nepříliš závažná obtíž, sklon nudit se může být projevem či příčinou celé řady psychologických, fyzických, pedagogických a sociálních problémů.\n\n\n"}
{"id": "377146", "url": "https://cs.wikipedia.org/wiki?curid=377146", "title": "Kondenzátor (chlazení)", "text": "Kondenzátor (chlazení)\n\nKondenzátor je tepelný výměník pro chlazení páry a její přeměnu (kondenzaci) na kapalinu (kondenzát). \n\nPodle druhu práce se dělí na povrchové (chladicí médium nepřijde do styku s párou) a směšovací (pára je míchána s chladicím médiem). Nejčastější využití kondenzátorů v chemickém, farmaceutickém a potravinářském průmyslu (v chemických procesech) a ve strojovnách tepelných elektráren. Obvyklými chladicími médii jsou voda nebo vzduch. Teplosměnná plocha povrchových kondenzátorů je tvořena hladkými nebo žebrovanými trubkami nebo deskami.\n\nV chemické laboratoři se pro něj používá název chladič. Jsou obvykle vyrobeny z borosilikátového skla. Existuje několik typů laboratorních chladičů: vzdušný – nejprimitivnější, Liebigův – rovný a sestupný, Allihnův tzv. kuličkový, spirálový, Dimrothův – jeden z nejdokonalejších a Friedrichův. V těchto chladičích se používá tzv. protiproudé chlazení. \n\nV kondenzátoru dochází k předání kondenzačního tepla páry za konstantní teploty a tlaku. Kondenzátor v tepelných elektrárnách umožňuje prodloužit expanzi páry v turbíně až do relativně hlubokého vakua, což vede ke zvýšení tepelné účinnosti parního cyklu (například oproti parnímu stroji s otevřeným cyklem, který páru přímo vyfukuje do atmosféry). Chladicí voda nebo vzduch pak odvádí velké množství nízkopotenciálního tepla, které často není dále nijak využíváno. Podle druhu chladicího média dělíme kondenzátory na vodou chlazené nebo vzduchové.\n\nVodou chlazené kondenzátory energetických bloků jsou trubkové konstrukce, tvořené svazkem přímých teplosměnných trubek upevněných na obou koncích do trubkových stěn (tzv. trubkovnic). Proti vibracím a nadměrnému průhybu jsou trubky podepřeny několika podpěrnými stěnami. Rozvod chladicí vody do jednotlivých trubek zajišťují vodní komory. Nekondenzovatelné plyny z parní strany kondenzátoru jsou za provozu trvale odsávány vývěvou.\nMateriálem trubek bývá hliníková mosaz, austenitická nerezavějící ocel, slitina mědi a niklu (\"kupronikl\") nebo titan, výjimečně také bronz, superferitická, duplexní nebo i uhlíková ocel. Vnitřní povrch trubek musí být z důvodu zanášení periodicky nebo kontinuálně čištěn. V některých případech, zejména při chlazení mořskou vodou, se k čištění používá reverzace proudu, tj. otočení směru průtoku vody, čímž dojde k výplachu nečistot. V podmínkách České republiky je zdrojem chladicí vody obvykle chladicí věž, u moře nebo velkých řek se využívá průtočné chlazení přímo říční nebo mořskou vodou.\n\nVzduchem chlazené kondenzátory odvádí teplo přímo do okolního vzduchu, chladicí ohruh tedy nepotřebuje zdroj vody a proto mají využití např. v pouštních oblastech. Teplosměnné trubky jsou na vnějším povrchu žebrované a uspořádané do deskových sekcí, které jsou uložené šikmo ve tvaru písmene A. Ze spodní strany je vháněn chladicí vzduch prostřednictvím ventilátoru. Rozvod páry do trubek je zajištěn kolektorem na horní straně, odvod kondenzátu je ze spodního kolektoru. Vzduchový kondenzátor je umístěn na ocelové konstrukci vysoko nad zemí, která snižuje nasávání prachu ventilátory a zlepšuje odvod tepla do okolí. Nevýhodou oproti vodou chlazeným kondenzátorům je vyšší pořizovací cena, nezanedbatelná spotřeba energie pro ventilátory a horší dosažitelné vakuum.\n\n"}
{"id": "377151", "url": "https://cs.wikipedia.org/wiki?curid=377151", "title": "Šílenství", "text": "Šílenství\n\nŠílenství je ztráta rozumového úsudku, pomatenost, nepříčetnost, bláznovství. Přesněji psychopatologie chápe šílenství jako různé formy pomatení a duševních chorob.\n\nPojetí šílenství závisí od doby, místa, kultury. Každá společnost vidí v šílenství nějaký souhrn rysů, původně nápadných jako odchylky od průměru. V některých tradičních společnostech by ten, koho by běžný dnešní Evropan označil jako šílence, byl přijímán pozitivně, protože v něm přebývá duch, a je tedy povolán k důležitým úlohám (šaman, čaroděj).\n\nPostoj k šílenství se v Evropě od středověku výrazně měnil od sympatie až k zavržení a policejnímu dohledu či lékařské kontrole. Na Západě se šílenství postupně stalo záporným rubem racionality v důsledku zdánlivého nedostatku přizpůsobivosti, hlavně k práci, a v důsledku odporu k životním normám (rodina, hierarchie) a nerespektování zvyklostí.\n\nPřirozený jazyk často dává slovo \"šílenec\" do souvislosti s pejorativním označením. Od těchto negativních emočních asociací však musí být lékařská terminologie oproštěna. Proto se v současnosti (na počátku třetího tisíciletí) používá neutrální termín \"psychotik\" (česky \"šílenec\") a místo šílenství pak psychóza.\n\nV minulých dobách (v menší míře i v současnosti) byli tímto termínem označováni i lidé, kteří se nápadně odlišovali svým vysokým intelektem a rozvinutou fantazií. Obraznost ducha byla ve druhé polovině 19. století ztotožňována s konkrétní psychickou poruchou.\nMnoho z literárních rozervanců a psychotiků mělo své konkrétní předobrazy ve skutečném světě. Výjimečnost charakterizovala nejen uměleckou tvorbu autora, nýbrž často i jeho osobní život. Realita těchto géniů se prolínala s fantaskním snovým světem.\n\nPsychiatrie prodělávala bouřlivý rozvoj , což se projevilo i v nových diagnostických a terapeutických názorech. Bénedicte Auguste Morel mimo normalitu vidí nejen zločince a vyděděnce, ale i nadprůměrně nadané osoby. Morelovy myšlenky dále rozpracoval italský psychiatr Cesare Lombrosa, jenž ve své publikaci \"Génius a šílenství\" přímo spojoval genialitu se šílenstvím, resp. s epilepsií.\nMorelovým stoupencem byl i rakouský psychiatr Richard von Krafft-Ebing, autor knihy \"Psychopathia sexualis\" z r. 1886. Velké diskuze vyvolala kniha budapešťského rodáka Maxe Nordaua, \"Degenerace\".\n\nHistorik umění Rudolf Wittkower v knize \"Zrozen pod Saturnem\" cituje slova Senecy:\na poznamenává, že „umělec byl ze společnosti vydělen již dávno, nová byla pouze optika takového vydělení.“ Edgar Allan Poe se k pomyslnému tématu nepřímo vyjádřil takto:\n\nMarcel Proust ve svém díle Hledání ztraceného času (oddíl Svět Guermantových) pojí neurózu s uměleckou tvorbou:\n\nAntonin Artaud, jenž nedobrovolně strávil dlouhou dobu na psychiatrické klinice, ve svých textech zastává nekompromisní stanovisko:\n\nMichel Foucault se dopracoval k obdobným závěrům ve své knize \"Dějiny šílenství\":\n\n"}
{"id": "377152", "url": "https://cs.wikipedia.org/wiki?curid=377152", "title": "RS-27", "text": "RS-27\n\nRS-27 je raketový motor vyvinutý roku 1971 společností Rocketdyne, spaluje kapalný kyslík a RP-1. Sloužil jako pohonná jednotka prvního stupně raket Delta a pozdějších typů raket Thor, mezi lety 1972 a 1990 startoval celkem 108krát.\n\nRS-27 nahradil motor MB-3 (poslední varianta MB-3-3), používaný v raketách Thor a prvních typech raket Delta. První let se konal v raketě Delta 1000 18. ledna 1974. Byl používán až do série Delta 6000 a také v japonských raketách N1 a N2, které byly odvozeny od raket Thor-Delta a licenčně vyráběny společností Mitsubishi (pouze několik startů, 1975 - 1987). Pro sérii Delta 7000 byl motor modernizován a zlepšena jeho účinnost. Nový motor nesl označením RS-27A a byl používán do roku 2000 souběžně s další vylepšenou verzí RS-27C.\n\nPohonná jednotka RS-27 se skládá ze samotného motoru (označení RS270A) a 11 malých pomocných raketových motorů (Vernier). Hlavní motor i pomocné motory jsou kloubově zavěšeny, to umožňuje vektorování tahu a kontrolu náklonu, rotace a směru letu. Využívá otevřeného cyklu, tzn. část paliva je spálena a takto vzniklá energie je využita pro pohon turbínových čerpadel. Turbočerpadlo pro tekutý kyslík (LOX - Liquid oxygen) dosahuje výkonu až 1900 kW při 7085 ot/min. Palivové turbočerpadlo má výkon 1289 kW, otáčky jsou stejné jako u LOX turbočerpadla, protože se jedná o jednohřídelové uspořádání. Motor spotřebuje každou sekundu 250 kg tekutého kyslíku a 111 kg RP-1. Spalovací komora a tryska jsou vyrobeny z žárupevné legované oceli a chlazeny pomocí kanálků zabudovaných ve stěně, jako chladicí médium se používá palivo (tuto osvědčenou koncepci používají raketové motory už od 2. světové války, obdobné koncepce využívají i moderní letadla, kde palivo slouží i jako tlaková kapalina v hydraulickém systému). Teplota ve spalovací komoře dosahuje 3315 °C při tlaku 4,8 MPa. \n\n\n"}
{"id": "377158", "url": "https://cs.wikipedia.org/wiki?curid=377158", "title": "Barguzin", "text": "Barguzin\n\nBarguzin může znamenat:\n\n\n"}
{"id": "377161", "url": "https://cs.wikipedia.org/wiki?curid=377161", "title": "Barguzin (řeka)", "text": "Barguzin (řeka)\n\nBarguzin ( je řeka v Burjatské republice v Rusku. Je dlouhá 480 km. Povodí řeky je 21 100 km².\n\nPramení na svazích Ikatského hřbetu a protéká Barguzinskou kotlinou. Pod vesnicí Barguzin protíná výběžek Barguzinského hřbetu, přičemž vytváří peřeje. Ústí do Barguzinského zálivu jezera Bajkal v povodí Jeniseje.\n\nZdrojem vody jsou převážně dešťové srážky. Průměrný roční průtok vody v ústí činí 130 m³/s.\n\nVodní doprava je možná v délce 249 km k ústí Gargy, přičemž pravidelné linky jsou provozovány do přístavu Mogojto. Voda z řeky se také využívá pro zavlažování.\n"}
{"id": "377165", "url": "https://cs.wikipedia.org/wiki?curid=377165", "title": "Jakobité", "text": "Jakobité\n\nJakobité jsou:\n"}
{"id": "377178", "url": "https://cs.wikipedia.org/wiki?curid=377178", "title": "Anaklet II.", "text": "Anaklet II.\n\nAnaklet II., vlastním jménem Petrus Pierleoni, (okolo 1090 – 25. leden 1138) protipapež v letech 1130–1138.\n\nPocházel z Říma, z bohaté a původem židovské rodiny Pierleoni, která již sto let, od konverze jeho praděda ke křesťanství, podporovala reformní papežství. Byl mnichem v Cluny, studoval v Paříži. Ideově vyšel z clunyjského hnutí. Roku 1112 se stal kardinálem-jáhnem, 1120 kardinálem-knězem. Působil jako legát papeže Kalixta II. v Anglii a ve Francii (od 1121).\n\nByl zvolen papežem proti Inocenci II. 14. února 1130, kardinály (zejména římskými a jihoitalskými), kteří odmítli uznat platnost Inocencovy volby, neboť byl zvolen pouze menšinou kardinálů. Anaklet, ač měl na papežský stolec právně větší nárok, získal však na rozdíl od Inocence podporu menší části křesťanstva: římského patrimonia, sicilských Normanů, Milána, Skotska, Akvitánie a některých německých biskupů. Podporu Normanů z jihu si získal, když ještě v roce 1130 udělil sicilskému vévodovi Rogerovi II. královský titul.\n\nSchizma neskončilo ani smrtí Anakleta roku 1138, jako další protipapež byl zvolen Gregorio Conti jako Viktor IV., který se však Inocencovi brzy podřídil.\n\n\n"}
{"id": "377182", "url": "https://cs.wikipedia.org/wiki?curid=377182", "title": "Jeruzalém ze zlata", "text": "Jeruzalém ze zlata\n\nJeruzalém ze zlata (hebrejsky: ירושלים של זהב, \"Jerušalajim šel zahav\", IPA: ), přesněji „Jeruzaléme ze zlata“, je populární izraelská píseň napsaná Naomi Šemer v roce 1967. Tato píseň byla jednou z nejúspěšnějších písní hudební kariéry autorky a je považována za jednu z nejpopulárnější písní jak mezi izraelskou veřejností, tak mezi diasporními Židy. Je považována za neoficiální druhou izraelskou hymnu.\n\nPůvodní skladbu napsala Šemer pro Izraelský hudební festival, který se konal 15. května 1967 při příležitosti 19. výročí nezávislosti Izraele. Jako zpěvačku pro píseň na festivalu si vybrala do té doby neznámou Šuli Natan. V té době bylo Staré Město pod jordánskou nadvládou a Židé zde nesměli žít, nesměli navštěvovat posvátná místa a mnoho svatých míst bylo znesvěceno. Jen tři týdny po zveřejnění písně vypukla Šestidenní válka. Píseň se stala válečným pokřikem a motorem morálky izraelských vojáků. Šemer ji dokonce pro ně ještě před festivalem zazpívala, takže se stali jedněmi z prvních posluchačů písně. 7. června dobyly jednotky Izraelských obranných sil východní část Jeruzaléma a Staré Město. Když Šemer uslyšela výsadkáře u Západní zdi zpívat Jeruzalém ze zlata, přepsala závěrečné verše druhé sloky, které jsou připomínkou šófarů troubících u Chrámové hory v den dobytí Jeruzaléma.\n\nPíseň byla volně přeložena do mnoha jazyků. V Izraeli byla v roce 1967 zvolena písní roku.\n\nMnohé části textů odkazují na tradiční židovská témata a poezii. „Jeruzalém ze zlata“ je odkazem na zvláštní šperk, který je zmíněn ve slavné talmudické legendě o rabi Akivovi. Nazýval se tak diadém, který věnoval své ženě Ráchel. „Jsem houslemi všech tvých písní“ je část básně rabi Jehudy Haleviho. „Město, které sedí osamělé“ je odkaz na biblickou knihu Pláč (). \"Jestli na tebe zapomenu, Jeruzaléme\" je z žalmu 137 ().\nV květnu 2005 bylo po smrti Naomi Šemer odhaleno, že značná část melodie byla založena na baskické ukolébavce Pello Joxeppe (\"Petr Josef\") složené Juanem Franciscem Petriarenou „Xenpelarem“ (1835-1869), kterou Šemer slyšela při vystoupení zpěváka Paco Ibañeze, který v roce 1962 navštívil Izrael a zpíval tuto píseň pro skupinu, jejímiž členkami byly i Naomi Šemer a Nechama Hendel. Šemer přiznala, že s Hendel slyšela vystoupení Pello Joxepe v polovině 60. let. Řekla rovněž, že melodii Jeruzalém ze zlata založila na melodii ukolébavky nevědomě, a že se cítila velmi špatně, když zjistila, že tak učinila. Paco Ibañez byl posléze dotázán, jak se cítil, když uslyšel píseň Naomi Šemer, která je z velké části založena na melodii ukolébavky Pello Joxepe. Odpověděl, že byl velmi poctěn tím, že se rozhodla využít právě tuto melodii pro píseň oslavující Jeruzalém.\n\n"}
{"id": "377186", "url": "https://cs.wikipedia.org/wiki?curid=377186", "title": "Kovboj Bebop", "text": "Kovboj Bebop\n\nKovboj Bebop (カウボーイビバップ / Kaubói Bibappu) nebo také Cowboy Bebop je populární japonský anime seriál. Žánrové zařazení seriálu je složité, můžeme ho označit jako retro-westernově-jazzové sci-fi a děj se odehrává v roce 2071. Seriál režíroval Šiničiró Watanabe a napsal Keiko Nobumoto.\n\nNa šestadvacetidílný televizní seriál navazuje také film \"Cowboy Bebop, Knockin' on Heaven's Door Knockin' on Heaven's Door\" (v Česku uvedeno na DVD jako \"\"). Podle seriálu byly také vytvořeny dvě mangy.\n\n\n"}
{"id": "377187", "url": "https://cs.wikipedia.org/wiki?curid=377187", "title": "Mír v Cave", "text": "Mír v Cave\n\nMír dohodnutý mezi papežem Pavlem IV. a španělským králem Filipem II. v září roku 1557. Tímto mírem skončil poslední konflikt mezi Římem a Španělskem.\n\nPo nástupu papeže Pavla IV. se zhoršily vztahy mezi Církevním státem a španělskou korunou. Nemalou, ba přímo zásadní měrou k tomu přispěla samotná komplikovaná osobnost papeže Pavla IV., který nenáviděl Habsburky do té míry, že se proti Filipu II. neváhal spojit ani s francouzským králem Jindřichem II.\n\nV konfliktu s Francií se Filip sice nemohl spolehnout na pomoc své manželky, anglické královny Marie I. Krvavé, i tak se mu ale podařilo zvítězit nad Francouzi v bitvě u Saint-Quentin dne 7. června 1557. Po vyhrané válce s Francouzi (kteří měli i tak dost sil, aby v dalším roce porazili Angličany a uzmuli jim přístav Calais, poslední baštu z kdysi mocného Anjouovského impéria) se Filip II. rozhodl vypořádat se i s mocným francouzským spojencem, papežem Pavlem IV. Nic papeži nepomohla snaha exkomunikovat císaře Karla V. i jeho syna Filipa II., a tak se na konci léta 1557 ocitl Řím v obležení španělského vojska v čele s generálem Albou.\n\nV září téhož roku však Filip II. nabídl papeži mír, který napjaté vztahy ukončil.\n\nPavel IV. byl posledním papežem, který se odvážil vojensky vystoupit proti Španělsku. Poslední ozbrojený konflikt mezi papežem a císařem se pak odehrál na přelomu let 1708 a 1709.\n\n"}
{"id": "377188", "url": "https://cs.wikipedia.org/wiki?curid=377188", "title": "Max Lange", "text": "Max Lange\n\nMax Lange (7. srpna 1832, Magdeburg – 8. prosince 1899, Lipsko) byl německý šachový mistr, novinář, teoretik, organizátor a skladatel. Vyhrál německé regionální turnaje v Düsseldorfu v letech 1862, 1863 a 1864. Roku 1868 dosáhl v Cáchách stejného počtu bodů jako Adolf Anderssen a ve finále nad ním zvítězil 1:0. První byl rovněž v Hamburku téhož roku, když ve finále porazil svého krajana Adolfa Schliemanna (1817–1872) 1:0.\nV letech 1858 až 1864 byl Lange redaktorem časopisu \"Deutsche Schachzeitung\". Napsal řadu knih, z nichž vyniká \"Lehrbuch des Schachspiel\" (1856, Učebnice šachu) a především \"Handbuch der Schachaufgaben\" (1862, Příručka šachových úloh), první pokus o obecnou teorii kompozičního šachu.\n\nLange byl druhým prezidentem Německého šachového svazu (\"Deutschen Schachbundes\") a pomáhal organizovat jeho devátý kongres roku 1894.\n\nJako útok Maxe Langa je označována varianta \"1.e4 e5 2.Jf3 Jc6 3.Sc4 Jf6 4.d4 exd4 5.O–O Sc5 6.e5\" ve hře dvou jezdců v obraně.\n"}
{"id": "377191", "url": "https://cs.wikipedia.org/wiki?curid=377191", "title": "Útěk mimo hradby", "text": "Útěk mimo hradby\n\nÚtěk mimo hradby je označení pro proces expanze městské zástavby v Jeruzalémě mimo hradby Starého Města. Tento proces probíhal v polovině 19. století, a to po několika staletích, kdy obyvatelé Jeruzaléma bydleli uvnitř opevnění, a byl natolik intenzivní, že během padesáti let bylo toto nové osídlení pojmenováno Nové město.\n\nDo poloviny 19. století se Jeruzalém rozkládal pouze v oblasti vymezené hradbami Starého Města. Oblast mimo hradby byla zejména v noci považována za nebezpečnou kvůli loupeživým bandám. Uvnitř hradeb se tísnili muslimové, židé i křesťané, zástupci osmanské vlády, zahraniční filantropové a diplomaté. Ke konci osmanské vlády se hustota osídlení uvnitř hradeb se stala nesnesitelnou, což ovlivnilo životní podmínky, hygienu a ekonomiku města.\n\nZ různých důvodů (např. kvůli plánům velmocí či církví) začala být zakupována půda v okolí Jeruzaléma, zejména na západě a severu. Mezi takovými kupci byl i židovsko-britský filantrop Moses Montefiore, který byl při své návštěvě města zaskočen ubohým stavem bydlení jeruzalémských Židů uvnitř staroměstských hradeb, nedostatkem sociálních služeb, špatnou hygienou a absencí možnosti obživy, které by Židy oprostily od závislosti na dárcovských příspěvcích.\n\nVýstavba budov různých náboženských skupin mimo Staré Město neodpovídala vzoru radiální expanze ostatních měst ve světě, ale soustřeďovala se na západě podél ulic Jafa a Proroků, a to zejména z bezpečnostních a ekonomických důvodů (blízkost městu a poskytování služeb lidem přicházejícím do Jeruzaléma). Olivová hora, obemykající Staré Město od jihovýchodu až k severovýchodu, nebyla navíc kvůli své výšce a strmosti jejích svahů pro osídlení atraktivní. V této oblasti stavěli pouze křesťané, kteří měli o tuto lokalitu zájem z jasných náboženských důvodů. Na Olivové hoře se navíc nacházel rozlehlý starověký židovský hřbitov. Jeruzalém nakonec leží na hranici Judské pouště, a proto lidé opouštějící hradby Starého Města upřednostňovali klimaticky příjemnější oblast západně od města.\n\nNejdříve začali stavět mimo hradby křesťané, kteří využívali dohod o kapitulacích (dojednání a podmínek týkajících se náboženských menšin) a kteří zakládali většinou veřejné budovy. Jako první začal Samuel Gobat, jeruzalémský protestantský biskup, který již v 50. letech 19. století nechal postavit velké veřejné budovy na hoře Sijon, které se dodnes nazývají jeho jménem. Ve stejné době nechal postavit britský konzul James Finn dvě budovy mimo městské hradby: své letní sídlo na místě, kde později vznikla čtvrť Talbije, a zemědělskou farmu Kerem Avraham, která měla podpořit zaměstnanost Židů. Roku 1860 Rusové postavili vlastní čtvrť Migraš ha-Rusim, která se stala útočištěm poutníků a zahrnovala různé ubytovny, nemocnice, kostely apod.\nV polovině 19. století vybudovali křesťané různých národností mnohé veřejné budovy (kostely, školy, konzuláty, nemocnice), většinou podél ulice Krále Jiřího (jako klášter Ratisbonne či Talita Kumi). Tato stavební aktivita byla natolik rozsáhlá, že na konci 19. století byla Turky proražena v hradbách Nová brána, která měla usnadnit průchod mezi Křesťanskou čtvrtí a nedávno vybudovanými budovami za hradbami města. Krom oblasti na severozápadě od Starého Města stavěli křesťané také na Olivové hoře.\n\nVýstavba křesťanskými organizacemi se děla většinou z jasně náboženských či vzdělávacích důvodů, k ubytování a pomoci poutníkům. Někdy však byla pomoc křesťanům a poutníkům pouze záminkou. Příkladem může být Ruská pravoslavná společnost, která existovala pod patronací cara a která založila Migraš ha-Rusim. Oficiálně pomáhala tisícům ruských poutníků, kteří připutovali do Jeruzaléma, zejména o Velikonocích, avšak není pochyb, že cílem cara bylo v Jeruzalémě demonstrovat své velmocenské postavení.\n\nZákladní charakteristikou křesťanských staveb byl monumentalismus a funkcionalismus v evropském stylu s orientálními prvky. Mnohé objekty byly vystavěny uvnitř uzavřeného areálu.\n\nBudovy mimo jeruzalémské hradby postavené muslimy byly většinou soukromého rázu. Styl staveb závisel na postavení stavitelů domů. Některé domy byly luxusní, dvoupatrové, vystavěné na velkém pozemku a se zahradou. Naopak vesnické domy byly malé a prosté s plochou střechou. Každopádně charakter budov byl individualistický, bez jednotného stylu.\n\nMuslimská výstavba se soustředila především severně od Jeruzaléma v oblasti dnešní American Colony či čtvrti Husajní, kde si zejména efendim budovali svá prostorná letní sídla. Prostí lidé se usidlovali spíše na jihu, v oblasti vesnice Silvan a na březích Kidronu.\n\nNavzdory tomu, že Židé nebyli prvními, kdo opustili hradby, sehrála židovský výstavba mimo Staré Město zásadní roli. Židé odcházeli pouze z jedné příčiny, a to kvůli tlaku a strádání uvnitř hradeb, které se projevovalo vysokou hustotou obyvatelstva, nemocemi, drahotou a vysokým nájemným. Část židovských staveb mimo hradby byly nemocnice (jako reakce na křesťanské misie) a moderní školy, které sloužily obyvatelům nových čtvrtí. První čtvrtí byla Miškenot Ša'ananim, jejíž výstavbu inicioval Moses Montefiore, vzápětí následovaly další (severně odtud například Jemin Moše). Usidlovaní za hradbami podněcovalo několik skupin lidí:\n\n\nStyl zástavby závisel na okolnostech a rozpočtu, avšak zpravidla se jednalo o úsporné a funkční budovy, které k sobě těsně přiléhaly. Židovská zástavba se rozprostírala v oblasti jihozápadně až severozápadně od Starého Města. Na jiných místech byly budovány také další izolované osady, jako například osada jemenských židů ve vesnici Silvan\n\n"}
{"id": "377197", "url": "https://cs.wikipedia.org/wiki?curid=377197", "title": "Kostkový cukr", "text": "Kostkový cukr\n\nKostkový cukr je potravinářský cukr upravený do podoby kostky. Až do poloviny 19. století se cukr distribuoval převážně ve formě cukrových homolí. Za vynálezce kostkového cukru je považován Jakub Kryštof Rad, jenž byl ředitelem dačické rafinérie a kostkový cukr si nechal patentovat v roce 1843, privilegium k výrobě kostkového cukru bylo Radovi uděleno 23. ledna 1843.\n\nJako u mnoha jiných vynálezů, i zde sehrála roli náhoda. V roce 1841 se Juliana Radová snažila odštípnout kousek cukrové homole a přitom se poranila na prstu. Homole cukru byly tvrdé a nepraktické, až 1,5 metru vysoké. Kdo potřeboval cukr, neobešel se bez kladiva, kleští či páčidla. Žena navrhla svému muži Jakubu Kryštofovi Radovi, řediteli rafinerie a nadšenému vynálezci, aby přišel na jednodušší způsob. \n\nRadovy první kostky měly tvar kvádru blízkého krychli s rozměry hran 1,2 cm a 1,5 cm. Později se začaly u různých výrobců lišit a také tvar se měnil od krychle po různé geometrické tvary, např. ve tvaru znaků karetních barev bridže - kříže, káry, srdce a piky. \n\nKostka cukru má obvykle hmotnost 3 až 6 g (typicky 5 g). Vyrábějí se však i kostky menší a větší. Např. v Rusku jsou oblíbené kostky tvaru protáhlého hranolu o hmotnosti asi 15 g. Souvisí to s tím, že čaj se tam často pije přes kostku cukru vloženou mezi přední zuby. Kostkový cukr se nejčastěji užívá ke slazení teplých nápojů ve střední a východní Evropě, jinde je méně běžný.\n\nBarevnost může být různá, ale nejčastěji se lze setkat s bílou barvou, jež je způsobena užitím rafinovaného cukru bez přídavku barviv.\n\nKostka cukru byla zvolena vládou ČR v některých propagačních materiálech za symbol předsednictví ČR v Radě EU v roce 2009.\n\n"}
{"id": "377208", "url": "https://cs.wikipedia.org/wiki?curid=377208", "title": "Zásuvka (nábytek)", "text": "Zásuvka (nábytek)\n\nZásuvka, hovorově šuplík či šuple, je dutá část nábytku, kterou lze zasunout dovnitř nějakého většího kusu nábytku (např. do skříně, sekretáře, almary apod.). Používá se ke skladování různých předmětů běžné denní potřeby, např. dokumentů v papírové podobě, desek s dokumenty, psacích nástrojů, obecně kancelářských potřeb, popřípadě oděvů, oděvních doplňků, obuvi atd.\n\n"}
{"id": "377210", "url": "https://cs.wikipedia.org/wiki?curid=377210", "title": "Martin Dvořák (politik)", "text": "Martin Dvořák (politik)\n\nIng. Martin Dvořák (* 11. listopadu 1956 Praha) je český politik, diplomat, ekonom a publicista. V letech 1990–1998 byl primátorem města Hradce Králové.\n\nNarodil se sice v Praze, ale celá rodina se brzy přestěhovala do Pardubic, kde absolvoval základní devítiletou školu a čtyřleté humanitní gymnázium. Po prvním neúspěšném pokusu o přijetí na DAMU v Praze si doplnil vzdělání na dvouleté Střední škole společného stravování v Turnově. Po jejím absolvování a dalším neúspěšném pokusu vystudovat divadelní dramaturgii byl přijat na Vysokou školu ekonomickou v Praze (obor finance), kterou ukončil v roce 1982.\n\nV roce 2016 mu byla řádem milosrdných bratří udělena Cena Celestýna Opitze za vzor v péči o nemocné a potřebné za jeho humanitární a rozvojovou činnost v Kosovu a Iráku, a za celoživotní postoj vůči službě lidem a společnosti.\n\nOdmítal vstoupit do komunistické strany a od roku 1988 se účastnil většiny akcí vystupujících proti komunistickému režimu, což se projevilo i v jeho pracovním zařazení. Hned v listopadu 1989 s přáteli založil královéhradecké Občanské fórum. V březnu 1990 byl kooptován do funkce místopředsedy tehdejšího Okresního národního výboru v Hradci Králové. V komunálních volbách 1990 zvítězila Hradecká demokratická koalice a nové zastupitelstvo jej zvolilo poprvé do funkce primátora Hradce Králové. V obecních volbách v roce 1994 se mu jako členovi ODA, jež jako mnohé politické strany vzešla z Občanského fóra, podařilo funkci primátora obhájit. V roce 1998 však z této strany vystoupil pro nesouhlas se způsobem, jímž ODA řešila problémy se svým financováním. Jako královéhradecký primátor byl v letech 1992–1996 i členem předsednictva a v letech 1994–1996 místopředsedou Svazu měst a obcí České republiky.\n\nV září 1998 byl odvolán z funkce primátora a o měsíc později byl zvolen předsedou nově vzniklé Volby pro město (VPM), která byla založena jako politická strana komunální orientace. V komunálních volbách 1998 získal nejvyšší počet preferenčních hlasů a VPM se stala se 22% voličských hlasů druhou nejsilnější stranou ve městě, ale tento výsledek nestačil k získání míst v městské radě a VPM tak skončila v opozici.\n\nV létě 1999 byl vyzván Radou Evropy k účasti na administrativní misi OSN v Kosovu (UNMIK), kde působil postupně jako administrátor měst Istog/Istok a Gjakova/Djakovica a krátkou dobu také jako ředitel odboru rozvoje místní samosprávy v regionu Pejë/Peč. Po návratu z mise se věnoval přípravě komunálních a senátních voleb v Hradci Králové, v nichž rovněž kandidoval. Při volbách do Senátu v obvodu č. 45 postoupil do druhého kola, ve kterém však utrpěl drtivou porážku od svého protikandidáta, senátora Karla Bartáka. V komunálních volbách naopak získal největší množství preferenčních hlasů a z desátého místa na kandidátce postoupil na její první příčku a stal se i po čtvrté členem zastupitelstva města.\n\nOd července 2003 působil v Iráku, kde jako jeden z českých expertů v rámci Přechodné koaliční správy (CPA) pracoval nejprve v Basře na ustavení místní samosprávy v jižní části Iráku a posléze byl přizván do administrativního týmu Rady pro mezinárodní koordinaci (CIC) v Bagdádu, kde pracoval jako zástupce ředitele odboru pro koordinaci dárců. Od 1. dubna 2004 je zaměstnancem ministerstva zahraničí ČR. Od ledna 2005 do července 2009 pracoval jako obchodní rada na zastupitelském úřadě ČR v USA ve Washingtonu. V letech 2009 až 2012 byl ředitelem Odboru dvoustranných ekonomických vztahů a podpory exportu/ODEV na MZV.\n\nV komunálních volbách v roce 2010 byl zvolen zastupitelem města Hradce Králové, když vedl kandidátky strany Volba pro město. Na mandát zastupitele rezignoval v prosinci 2012, jelikož byl v září téhož roku jmenován generálním konzulem ČR v New Yorku.\nV této pozici působil až do roku 2017, kdy byl jmenován mimořádným a zplnomocněným velvyslancem ČR v Kuvajtu. Své funkce se ujal v září 2017.\n"}
{"id": "377212", "url": "https://cs.wikipedia.org/wiki?curid=377212", "title": "Běžci", "text": "Běžci\n\nBěžci (Paleognathae) je jedna ze dvou současných podtříd ptáků (druhou podtřídou jsou letci).\n\nMezi běžce se řadí několik současných řádů ptáků, tinamy (Tinamiformes), kiviové (Apterygiformes), kasuáři (Casuariiformes), nanduové (Rheiformes) a pštrosi (Struthioniformes). Všichni dobře běhají a kromě tinam jsou nelétaví. K běžcům patří i vícero vyhynulých řádů: aepyornisové (Aepyornithiformes), Ambiornithiformes, dinornisové (Dinornithiformes, např. moa), Gansuiformes, Paleocursornithiformes a Lithornithiformes.\n\nSpolečnými rysy běžců jsou lebeční báze paleognátního typu, specifická stavba pánve, zjednodušené (pravidelné) rozmístění opeření na těle, přítomnost penisu a způsob hnízdění, kde o vejce a mláďata pečuje především samec.\n\nBěžci byli dlouhodobě považováni za samostatnou skupinu ptáků (mimo tinam), záhadou však bylo rozšíření těchto velkých nelétavých ptáků na izolovaných místech jižní polokoule. Rozluštění přinesl objev kontinentálního driftu – nelétaví byli předci dnešních běžců, jejichž potomci se zachovali na troskách bývalého kontinentu Gondwana. Řada pozdějších studií dnes společný původ běžců potvrdila. V průběhu vývoje se běžci rozšířili několikrát i do dalších částí světa (fosilní pozůstatky z Evropy a Severní Ameriky, ptáci moa na Novém Zélandu, kteří nejsou příbuzní s recentími kivi).\n\nNejstarší skupinou podřádu jsou pštrosi, kteří tvoří sesterskou skupinu všech ostatních běžců. Mezi ostatními běžci pak tvoří monofyletické skupiny australo-asijské druhy (kiviové, emuové a kasuáři) a jihoamerické druhy (nanduové a tinamy). Ke ztrátě schopnosti létat nedošlo u předka všech běžců, ale nejméně třikrát po sobě nezávisle v průběhu vývoje běžců (u pštrosů, australských a jihoamerických běžců).\n\nRozměry této skupiny ptáků se v průběhu evoluce zvětšovaly zejména vlivem klimatických změn, nejpravděpodobněji pak výrazným postupným ochlazováním. Podrobný výzkum ukázal, že největší druhy, jejichž hmotnost přesahovala zhruba 120 kg, se objevily až v posledních 9 milionech let.\n\n\n"}
{"id": "377231", "url": "https://cs.wikipedia.org/wiki?curid=377231", "title": "Autorský plurál", "text": "Autorský plurál\n\nAutorský plurál (lat. \"pluralis auctoris\"), s nímž je obvykle ztotožňován plurál skromnosti (lat. \"pluralis modestiae\"), je stylistický prostředek spočívající v tom, že se autor použitím první osoby množného čísla (\"Jak jsme již publikovali v předchozí práci…\", \"Zastáváme názor, že…\") vyhýbá opakovanému používání slova já.\n\nAutorský plurál je obvyklý zejména u odborné literatury, kdy může \n\nV anglojazyčné literatuře je obvyklejší používání jednotného čísla a sebevědomější osobní přihlašování k vlastním názorům, práci i závěrům, použití autorského plurálu pro jediného autora je považováno až za nepřípustné a autorský plurál je vyhrazen pro kolektivní práce.\n\nSměrem na východ stoupá používání autorského plurálu – obvyklý je v textech francouzských, českých, německých, slovenských, polských a ruských.\n\nV českém jazyce konvence používání autorského plurálu není zcela ustálená, takže záleží do značné míry na autorovi samém, zda zvolí jednotné nebo množné číslo. Někdy se v podobné funkci používá vyjadřování neosobního (např. \"jak již bylo uvedeno výše\").\n\nAutorský plurál je možno používat buď konzistentně v celém textu, nebo pouze v některých formulacích, kde pak může mít roli inkluzivního plurálu empatického, dovolávajícího se účasti čtenáře (\"představme si následující situaci…\") nebo vyjadřující všeobecnou platnost názoru (\"velrybu řadíme mezi savce\").\n\nZa variantu autorského plurálu se považuje i styl, v němž je množné číslo použito jako inkluzivní plurál, čímž vyjadřuje solidaritu (sounáležitost) autora s adresátem textu, jenž je zahrnut do pojmu „my“, případně empatický plurál, v němž autor první osobou množného čísla vyjadřuje především adresáta sdělení a svoji účast s ním, nebo mateřský plurál, v němž matka popisuje adresátovi událost v životě potomka.\n\nToto použití je běžné u písemných i ústně předávaných návodů, instrukcí a pravidel (\"obsah sáčku vložíme na 10 minut do vroucí vody\", \"zde nekouříme\", \"teď se vyčuráme a půjdeme spinkat\") a může nabývat i podoby „empatického \"my\"“ (\"Jakpak jsme se vyspali, pane Dvořáku?\"). Tento styl demonstruje účast autora (mluvčího) a jeho kladný vztah k adresátu sdělení; v některých situacích může působit i autoritativně (např. použije-li jej lékař k pacientovi), ironicky (\"Tak copak tady děláme, pane?\") atd.\n\n"}
{"id": "377237", "url": "https://cs.wikipedia.org/wiki?curid=377237", "title": "Věra Tydlitátová", "text": "Věra Tydlitátová\n\nMgr. Věra Tydlitátová, Th.D. (rozená Šmídová; * 17. května 1959 Rokycany) je výtvarnice, religionistka, judaistka, aktivistka, politička, publicistka a vysokoškolská pedagožka. Zabývá se rovněž extremismem a xenofobií. Je zakladatelkou Ligy proti antisemitismu. Od roku 2001 působí na Západočeské univerzitě na Katedře blízkovýchodních studií na Filozofické fakultě.\n\nPochází z nestranické intelektuální rodiny perzekvované komunistickým režimem, proto nesměla studovat střední školu. Po dvouletém odkladu, kdy pracovala jako dělnice v papírně, vystudovala Střední průmyslovou školu v Hellichově ulici v Praze, kterou absolvovala v roce 1980. Je signatářkou Charty 77, Několika vět a Hnutí za občanskou svobodu. Působila v pražském disentu a v roce 1989 patřila k hlavním iniciátorům vzniku OF v Plzni. \n\nPracovala jako referentka pro styk s tiskárnami ve Státní knihovně v Klementinu, později působila jako průvodkyně v Kutné Hoře, po roce 1989 jako šéfredaktorka Hořovických novin (nyní Podbrdské noviny). Uspořádala několik výstav obrazů. Vysokou školu směla studovat až po Listopadu 1989, v letech 1994 – 1997 studovala na IZV v Praze, v letech 1997 – 2000 vystudovala FF UK, obor religionistika, doktorský titul v oboru religionistika získala na ETF obhajobou práce \"Symbolika hradeb a bran ve Starém zákoně\" v roce 2003.\n\nPůsobí jako výtvarnice (obrazy a ilustrace knih) a publikuje odborné nebo populárně naučné články hlavně z oboru religionistiky. Je autorkou několika odborných monografií a jedné básnické sbírky. Na svých blozích představuje témata z religionistiky, judaistiky, cestopisy, recenze a vystupuje kriticky proti všem formám extremismu, rasismu a antisemitismu. V roce 2008 organizovala podle webu Romea.cz demonstrace proti pochodům neonacistů kolem synagogy v Plzni. V roce 2010 vstoupila do aktivní politiky, byla zvolena do Zastupitelstva Statutárního města Plzně, kde působila do roku 2014. \n\nJe vdova (po faráři Janu Tydlitátovi), má dvě dcery.\n\n\n\n\n\n\n"}
{"id": "377242", "url": "https://cs.wikipedia.org/wiki?curid=377242", "title": "John Polkinghorne", "text": "John Polkinghorne\n\nJohn Polkinghorne, KBE, FRS (* 16. října 1930, Weston-super-Mare, Anglie) je britský částicový fyzik a teolog. Je autorem četných pojednání týkajících se vědy a víry. V roce 2002 mu byla udělena Templetonova cena.\n\nNarodil se ve Westen-super-Mare, prvního vzdělání se mu dostalo na vesnici Street v Somersetu, poté studoval \"The Perse School\" v Cambridgi. Po absolvování základní vojenské služby v letech 1948 až 1949 studoval matematiku na \"Trinity College\" Cambridgské university (po boku s Michaelem Atiyahem a Jamesem MacKayem). Studium dokončil roku 1952. Poté pracoval na doktorátu z fyziky pod vedením Abuse Salama ve skupině, kterou vedl Paul Dirac. Titul PhD obdržel roku 1955, v tomtéž roce se oženil s Ruth Martin († 2006), jeho matematickou spolupracovnicí, a odešel na CalTech jako pomocník Murraye Gell-Manna. Po dvouletém působení jako přednášející na University of Edinburgh se roku 1958 vrátil do Cambridge a roku 1968 byl vybrán profesorem matematické fyziky. Mezi jeho studenty patřily například Brian Josephon nebo Martin Rees.\n\nPo 25 let Polkinghorne pracoval jako teoretický fyzik na pracích týkajících se teoriích elementárních částic a sehrál též roli v objevení kvarků. V letech 1968 až 1979 působil jako profesor matematické fyziky na Cambridgské universitě a v roce 1974 byl zvolen členem Královské společnosti (FRS).\n\nPolkinghorne se vzal svého profesorského křesla, aby mohl v Cambridgi započít svá studia na anglikánského kněze. Vysvěcen byl na slavnost Nejsvětější Trojice v \"Trinity College\" v Cambridgi biskupem Johnem A. T. Robinsonem. Po pěti letech jako farní kněz se Polkinghorne vrátil do Cambridge, aby dělal děkana kaple v \"Trinity Hall\" (jedné z fakult Cambridgské university). Tuto funkci vykonával v letech 1986-1989. Poté se stal prezidentem \"Queens‘ Coleege\" v Cambridge. Tuto pozici opustil v roce 1996. Roku 1997 mu byl udělen šlechtický titul \"Knigh Commander od the Order of the British Empire\" (KBE), opravňující ho k používání titulu \"Sir\", který však jako klerik nepoužívá; roku 1998 byl zařazen mezi čestné členy \"St Chad’s College\" v Durhamu a Durhamskou universitou mu byl udělen čestný doktorát. V roce 2002 obdržel Templetonovu cenu pro jeho přispění k studiu vzájemného propojení vědy a náboženství.\n\nPolkinghorne byl členem etické komise \"British Medical Association\" (asociace britských lékařů), doktrinální komise generálního synodu anglikánské církve a \"Human Genetics Commission\", britského uskupení zabývajícího se etickými a sociálními aspekty genetiky. Je stále členem \"Queens‘ College\" a po deset let kanovnickým teologem Liverpoolské katedrály. Je zakládajícím členem \"Society of Ordained Scientists\" (Společnost vysvěcených vědců) a také \"International Society for Science and Religion\" (Mezinárodní společnost pro vědu a náboženství), které byl prvním předsedou. Polkinghorne byl vybrán jako přednášející pro prestižní Giffordovy přednášky v letech 1993-1994, které později publikoval jako \"The Faith of a Physicist\" (Víra fyzika). Má své vlastní oficiální webové stránky, které obsahují i sekci otázek a odpovědí, kde mu mohou lidé z celého světa klást otázky týkající se vědy a náboženství.\n\nV roce 2006, v rámci padesátiletých oslav, mu byl udělen čestný doktorát na \"Hong Kong Baptist University\". Součástí byla i společná veřejná přednáška s nositelem Nobelovy ceny za fyziku Jang Čen-ningem o dialogu mezi vědou a náboženstvím a jejich důležitosti pro akademii a o dialogu mezi Západem a Východem.\nJe jedním z vedoucích psychologické a náboženské výzkumné skupiny na Cambridgeské universitě.\n\nPolkinghorne popisuje svůj pohled na svět jako kritický realismus a zastává existenci jednoho světa, kde věda a náboženství zkoumají různé aspekty stejné skutečnosti. Z důvodu velmi obtížné eliminace vnějších vlivů při vědeckých experimentech se domnívá, že jsou velmi neobvyklé vzhledem k tomu, co se děje v přírodě. Domnívá se, že mechanický výklad světa, jak pokračuje od Laplace k Richardu Dawkinsovi, by měl být nahrazen porozuměním toho, že většina přírody je spíše mlhavá (cloud-like) než naprosto přesná (clock-like). Polkinghorne také oceňuje myšlenku těla a duše jako odlišných aspektů jedné fundamentální skutečnosti – „existuje pouze jedna látka ve světě (ne dvě – hmotná a duchovní), ale může se vyskytovat ve dvou protikladných rozpoloženích (materiální a duchovní složce, jak by možná řekl fyzik), které vysvětlují naše vnímaní rozdílu mezi myslí a materií.“ Věří, že základní fyzikální kauzalita nemůže adekvátně popsat rozmanité způsoby, kterými mezi sebou věci a lidé interagují, a používá spojení „aktivní informace“ k naznačení víry, že i když energeticky existuje více možných situací, které mohou nastat, může existovat vyšší stupeň příčinnosti, který rozhodne, která z možností skutečně nastane.\n\nNicméně Polkinghorne nemá úplně neproblematickou víru. Tvrdí, že se mu někdy křesťanství zdá příliš dobré na to, aby to byla pravda, ale když ho tento druh myšlenek napadá, říká sám sobě ‚Dobře tedy, popři to‘ a ví, že je to něco, co nikdy nemůže udělat.\n\nPolkinghorne považuje otázku existence Boha za nejdůležitější, které se musíme postavit přemýšlíme-li o podstatě světa a se souhlasem cituje Antony Kennyho: „Přesto, pokud Bůh neexistuje, pak Bůh je neporovnatelně největší výtvor lidské představivosti.“ Polkinghorne si klade otázku, zda koncept Boha má smysl, a pokud ano, zda máme důvod věřit v takovouto skutečnost.\n\nPolkinghorne je opatrný co se týče našich schopností posoudit soudržnost našich teorií a poukazuje na to, že např. v roce 1900 mohl zdatný vysokoškolák demonstrovat nekoherenci nových kvantových myšlenek. Za nejbližší analogii Boha v hmotném světě považuje kvantové vakuum.\n\nBoha považuje za rozhodující odpověď Leibnizově velké otázce „proč existuje spíše něco než nic“. Atheistické „jednoduché prohlašování existence světa“ je dle něj „silně ochuzené vidění skutečnosti“ a argumentuje, že „theismus vysvětluje více než co je redukcionistický atheismus vůbec kdy schopen uchopit.“ Polkinghorne má taktéž velké pochybnosti ohledně Anselmova ontologického důkazu: „Když nemůžeme dokázat konsistenci aritmetiky, zdá se trochu příliš doufat v to, že by bylo snazší vypořádat se s existencí Boha.“ Soudí, že Boží existence je „nutná ontologicky, ne však nutná logicky“.\n\nPolkinghorne netvrdí, že by Boží existence mohla být demonstrována striktně logickou cestou (stejně jako neexistence Boha), ale tvrdí, že theismus dává světu a lidské existenci větší smysl, než jaký dává atheismus. Výslovně uvádí:\n\n\nPolkinghorne považuje problém zla za nejvážnější intelektuální námitku Boží existence. Polkinhgorne tvrdí: „Dobře známá obrana svobodné vůle ve vztahu k morálnímu zlu tvrdí, že svět s možností hříšných lidí je lepší než svět s dokonale naprogramovanými stroji. Rozměry lidského zla jsou takové, že to nikdo nemůže prohlašovat bez chvění, nicméně věřím, že je to pravda. K tomu jsem přidal obranu svobodného vývoje, totiž že svět dovolující vlastní utváření je lepší, než loutkové divadlo s kosmickým Tyranem. Myslím, že tyto dvě obrany jsou dvě strany jedné mince, že naše podstata je nerozlučně spjata s tím fyzikálním světem, který nám dal se narodil.“\n\nStálým tématem Polkinghornovy práce je, že „obléknutím svého límce\" nepřestal pátrat po pravdě. Mnoho jeho knih zkoumá analogie mezi hledáním pravdy ve vědě a v náboženství, které sjednocuje filosofický náhled kritického realismu. Za filosofa, který nejlépe vystihl rovnováhu mezi kritickým a realistickým počínáním tohoto postupu, považuje Michaela Polanyie.\n\nPolkinghorne tvrdí, že existuje těsný vztah mezi způsoby, kterými jak věda, tak teologie usilují o poznání pravdy v jim příslušejících oblastech interpretace skutečnosti. Sám záležitost porovnává se svými zkušenostmi ve vývoji kvantové fyziky a dospívá k názoru, že v obou disciplínách je pět bodů, které těsně svazují tyto dvě velká lidská snažení s překvapivými a neočekávanými aspekty našeho setkávání se skutečností:\n\nAtheistický filosof Simon Blackburn publikoval kritické pojednání o Polkingorhnově knize \"The God of Hope and the End of the World\" (Bůh naděje a konec světa), ve kterém tvrdí, že Polkinghornovy knihy ukazují \"krajní pohrdání filosofickým dokazováním a historickým myšlením“. Richard Dawkins o Polkinghornovi prohlásil, že je jedním z množství „dobrých vědců, kteří jsou upřímně zbožní“, ale dodává: „Jsem stále zmatený… ohledně jejich víry v detaily křesťanského náboženství.“\n\nPolkinghorne napsal 31 knih, přeložených do 18 jazyků. 26 z nich se týká vědy a náboženství, často jsou psány pro širokou veřejnost.\n\nČesky vyšlo:\n\nAnglicky:\n\nNapsal také pět vědeckých či populárně-vědeckých knih:\n\n\n"}
{"id": "377247", "url": "https://cs.wikipedia.org/wiki?curid=377247", "title": "Donor", "text": "Donor\n\nSlovo donor obecně znamená dárce.\n\n\n"}
{"id": "377257", "url": "https://cs.wikipedia.org/wiki?curid=377257", "title": "Idiot (román)", "text": "Idiot (román)\n\nIdiot () je román ruského spisovatele Fjodora Michajloviče Dostojevského sepsaný roku 1866. Dílo je řazeno ke kritickému realismu, i když Dostojevský do něj zakomponoval prvky romantické a naturalistické.\n\nHlavním hrdinou románu je kníže Lev Nikolajevič Myškin, nedoléčený epileptik, jenž se po dlouhé době léčení vrací do Petrohradu, do ruské společnosti, v níž je zprvu kvůli své nemoci označován za „idiota“, ale svým chováním velmi rychle dovede předsudky ostatních změnit, a většinou dokonce zcela vyvrátit. Svou lidskostí, nesobeckou ušlechtilostí a zdánlivě až naivní dobrotivostí nad ostatní ruskou společností výrazně vyniká.\n\nPro své okolí se stane téměř nepostradatelným a nakonec je společností „pohlcen“. Jeho psychický stav se ovšem neustále zhoršuje a jako poslední rána osudu přichází vražda Nastasji Filippovny, nadpozemsky krásné, okouzlující, ale zároveň neobyčejně vnitřně sebetrýzněné a velice silné ženy, se kterou se měl oženit. (Je částí společnosti dokonce pokládána za nihilistku.) Tato událost zapříčiní jeho návrat do jeho dávného stavu, epilepsii, blízké idiotství. Kníže odjíždí zpět do Švýcarska na léčení, a ačkoli vrah neujde trestu, můžeme mluvit o snad nejtragičtějším vyvrcholení příběhu, jaké mohlo nastat - Myškin miloval dceru své vzdálené příbuzné Aglaju Ivanovnu Jepančinovou (snad stejně krásná jako Nastasja) a byli zasnoubeni, ale aniž by si to dobře uvědomil, dal nakonec přednost Nastasje Filippovně. Aglaju už nikdy nespatřil, nikdy se již nevyléčil, Nastasja byla zavražděna (její vrah Parfen Semjonovič Rogožin by ji ovšem zavraždil, i kdyby si Myškina neměla vzít). Aglaja si pak vzala bezvýznamného polského šlechtice a utekla od rodiny. Krása, zprvu tak silná a vítaná, je společností zničena, rozervána na kusy a nenávratně ztracena. Krása, jež (podle slov autora) měla „spasit svět“, je světem zničena, potupena, zhanobena a zapomenuta.\n\nDostojevskij se stvořením knížete Myškina pokusil o téměř nadlidský úkol. Jako více soudobých autorů se snažil o vytvoření veskrze kladného hrdiny, o ztělesnění dobra v jediném člověku, zobrazení naprosté mravní čistoty a bezúhonnosti. Chtěl stvořit hrdinu, podobného svou „dobráckou“ povahou nejspíše Cervantesovu Donu Quijotovi, nebo dokonce až samotnému Kristu. Zobrazit „krásu, která nezná svou cenu“.\n\nTento úkol zvládl Dostojevskij s obdivuhodnou virtuozitou sobě vlastní. V románu Idiot je už od prvopočátku stavěna Myškinova povaha do ostrého kontrastu s tehdejší ruskou společností. Ta je v důsledku toho vystavena výrazné kritice. V Rusku v 19. století ve společnosti neexistovala střední vrstva, lidé se dali (téměř) striktně rozdělit na smetánku a „absolutní chudinu“. Kníže Myškin se dostává právě mezi nejvyšší společenské vrstvy (ostatně sám je knížetem, třebaže zchudlým a psychicky nemocným). S neuvěřitelnou lehkostí, hraničící až se samozřejmostí dokáže přesvědčit své okolí o prosté čistotě svého charakteru (aniž by si to díky své skromnosti příliš uvědomoval). Tak si postupně získává sympatie a úctu mnoha lidí ze svého okolí, až se sám nakonec stává jedním článkem oné „vznešené společnosti“.\nHlavní postava románu \"kníže Myškin\" se stala předlohou pro český film Saši Gedeona \"Návrat idiota\", natočeného v roce 1999.\n"}
{"id": "377261", "url": "https://cs.wikipedia.org/wiki?curid=377261", "title": "Diablo II: Lord of Destruction", "text": "Diablo II: Lord of Destruction\n\nDiablo II: Lord of Destruction (LoD) je datadisk k RPG hře Diablo II od společnosti Blizzard Entertainment z roku 2001. Datadisk přinesl pokračování příběhu, dvě nové postavy, velké množství nových předmětů a nové typy předmětů, a vyšší obtížnost hry.\n\nZde je seznam změn oproti originálnímu Diablu II:\n\n\nDatadisk přináší mnoho nových zbraní, výzbroje a předmětů:\n\nKlan vražedkyň byl založen jako tajná frakce anti-mágů, aby byla zajištěna bezpečnost v případě zneužití veliké moci východních kouzelníků ve prospěch zla. Za normálních okolností smrtelníci nemají o jejich praktikách ani tušení. Jejich schopnosti jsou založené především na bojových uměních, pastech a mentálních disciplínách. Magii využívají jen zřídka. Specialitou assassinek je používání kopů nebo drápů, které jsou speciálními zápěstními zbraněmi, s nimiž útočí s nesmírnou dravostí a rychlostí. Jejich síla není ani tak v zuřivosti, jako spíše v rychlosti a vychytralosti.\n\nDruid je velmi flexibilní povolání. Díky přeměnám dokáže bojovat jako medvěd, nebo jako vlkodlak. Také dokáže používat magii země, avšak jeho kouzla se nemohou rovnat s čarodějkou. Umí si rovněž, stejně jako nekromancer vyvolat armádu duchů zvířat, které ho doprovázejí a bojují za něj.\n\nBaal je prostřední bratr ze tří prvotních zlotvorů. Je znám také jako Pán Zkázy. Před dávnou dobou byl stejně jako Mephisto a Diablo vyhnán Nižšími zly z Pekel. Na zemi šířil svou moc do východních pouští u města Lut Gholein, kde ho však dostihli horadrimští mágové, v čele s arcimágem Tal Rashou. Střetli se v Údolí mágů, kde Pán Zkázy čekal na své pronásledovatele a sbíral moc k velké bitvě. Podle zápisků Jehreda Caina jako první zaútočil Baal a pozabíjel mnoho horadrimů. Baal bojoval s nelidskou zuřivostí, ale pevná víra Tal Rashy nakonec zlomila jeho moc a Baala srazil na kolena. To však nestačilo, neboť se Baalova duše mohla vtělit jinam a být ještě mocnější. Archanděl Tyrael mu proto dal k uvěznění démona duševín, ale Baalovi se povedlo kámen v bitvě rozbít na mnoho úlomků, jež sice byly i tak mocné, ale nedokázaly již udržet podstatu samotné Zkázy.\n\nTal Rashovi došlo, že již existuje jediná možnost, jak Baala uvěznit: do největšího úlomku a ten poté vrazit do vlastního těla, které démona udrží navěky. Horadrimové na to nejprve nechtěli přistoupit, ale po naléhání archanděla Tyraela vystavěli v údolí mágů sedm hrobek a do jedné z nich umístili obří kámen s vyrytými mocnými runami, které ještě více posílily kámen duše. Zde pohřbili Tal Rashu s Baalem zaživa. Baal postupně ovládl Tal Rashovo tělo, ale nebyl schopen dostat se ze svého vězení, zapečetěného Tyraelem. V temnotě čeká spoutaný na runový kámen dodnes, aby přišel někdo s mocí vysvobodit ho.\n\n\n"}
{"id": "377274", "url": "https://cs.wikipedia.org/wiki?curid=377274", "title": "Italikové", "text": "Italikové\n\nItalikové byla starověká etnická skupina indoevropského původu, jež přišla na území Apeninského poloostrova ze severu, t. j. ze střední Evropy v 2. tisíciletí př. n. l., a usadili se v jižní části území dnešní Itálie.\n\nPrvé indoevropské kmeny přicházely do Itálie okolo roku 1200 př. n. l. z oblastí středoevropského Podunají a původní mediteránní (středomořské) obyvatelstvo zatlačily mimo centra. Indoevropské kmeny vytvořily v severní Itálii tzv. protovillanovskou kulturu vyznačující se využíváním železa a žárovými pohřby. Tato kultura se rozvinula v tzv. kulturu villanovskou a kulturu latijskou, které se vyznačovaly širokým využíváním bronzu a pohřbíváním mrtvých do hliněných uren, které byly případně ukládány do šachtových hrobů. V té době počalo docházet ke styku Italiků s ilyrskými kmeny přicházejícími ze západního Balkánu, od nichž se naučili vyrábět kvalitní zbraně a jezdit na koních.\nPočátkem 1. tisíciletí př. n. l. začalo docházet mezi indoevropským obyvatelstvem žijícím v Itálii k jazykové diferenciaci a v 8. století př. n. l. se již dají rozlišit dvě hlavní Italické skupiny:\nSpolečným rysem pro celé italské území v tomto období byl rozvoj jednoduchého zemědělství a v určitých oblastech i pastevectví.\n\nV dobách před založením Říma, který vznikl sloučení několika vesnic za vlády Etrusků, byly v této oblasti těžišti osídlení pahorek Palatin osídlen Latiny a pahorek Quirinál osídlen Samnity. Tyto dvě skupiny se nejvíce podílely na vzniku Říma, jehož obyvatelé se později sami z Italiků vyčlenili a stali se z nich Římané. Obyvatelé Říma se tehdy dostali do přímého kontaktu s Etrusky, v té době s jednou z nejvyspělejších civilizací Středomoří.\n\nPo vyhnání Etrusků z Říma roku 510 př. n. l. začínalo docházet stále častěji k měření sil mezi Římem a jejich bezprostředními sousedy, kteří vytvářeli přirozenou hradbu rozpínavosti Říma. Po dlouhé další období byl vývoj dějin Latinů spjat s římskými dějinami.\n\nV roce 498 př. n. l. došlo k delšímu střetnutí Říma s federací latijských měst, která se snažila zabránit Římu v rozpínavosti na jejich úkor. Toto střetnutí skončilo kompromisem, což bylo úspěchem Říma, mezi Latiny a Římany bylo uzavřeno příměří na základě rovnosti. Zhruba v polovině 5. století př. n. l. počali na území Latinů přicházet italičtí obyvatelé sabelského původu (Samnitové, Aequové, Hernikové, Volskové), kteří začali ohrožovat jak Latiny, tak i Řím. Proto podnikali Latinové společně s Římany útoky proti nim.\n\nV dalším období spojené italické Samnitské kmeny začaly opět ohrožovat Řím, čehož využili Latinové a svedli s Římem válku v létech 340 – 338 př. n. l., která skončila definitivním podmaněním latijských měst Římem. Samnité vedli s Římany v létech 343 – 341, 327 – 304 a 298 – 290 př. n. l. tři tzv. samnitské války. V roce 321 př. n. l. způsobili Samnité Římanům těžkou porážku v soutěsce Caudiu, kde Římany zaskočili a donutili ke kapitulaci. Vleklý konflikt však skončil porážkou Samnitů a rozbitím jejich kmenového svazu. Ostatní Italikové ze střední Itálie se přidali na římskou stranu.\n\nŘím jen málo rozšiřoval své území, neanektoval většinou přímo území svých poražených protivníků. Vlastní území Římského státu zabíralo jen šestinu italské půdy a netvořilo ani souvislý celek. Poražení Italikové byli vedeni jako formální spojenci Říma a nátlak na ně byl činěný případ od případu a byl v různých dobách různý. Řím jim ponechal správu vlastních území, odepřel ale jim právo na samostatnou zahraniční politiku. Armádu museli budovat podle římských směrnic a dodávat pro válku stanovený počet vojáků.\n\nPrivilegované postavení měli Latinové: pokud se přestěhovali do Říma, stávali se plnoprávnými římskými občany, tuto výsadu však roku 268 př. n. l. ztratili. Výjimečné postavení Latinů v Římě bylo kodifikováno tzv. latinským právem,\nkteré bylo udělováno i jiným Italikům jako znak zvláštní výsady.\n\nV roce 123 př. n. l. navrhoval římský tribun lidu Gaius Sempronius Gracchus udělit Italikům, římských spojencům plné římské občanské právo. Tímto by se, mimo jiné, domohli rozdělované půdy a mohli se bránit proti zlovůli římských úředníků. Návrh neprosadil. V roce 91 př. n. l. s tímtéž návrhem přišel římský tribun lidu Marcus Livius Drusus, neuspěl a byl zavražděn. Ještě před smrtí stačil říct: \"Ecquandone similem mei civem habebit res publica?\" tj. \"Kdo kdy bude schopen pomoci republice tolik jako já?\" Jeho násilná smrt Italiky tak rozlítila, že s výjimkou Etrurie a Umbrie povstaly proti Římu všechny významné kmeny pod vedením kmene Marsů.\n\nTato válka, zvaná válka s Marsy, trvala od roku 90 do roku 88 př. n. l. a během ní Italikové vytvořili samostatný stát Italia s hlavním městem Corfinium a jeho správu zavedli podle římského vzoru. V čele Itálie stáli dva konzulové, vedle nich bylo kolegium prétorů a representativním orgánem byl senát s 500 členy. Razili i vlastní mince, byl na nich vyobrazen symbol Itálie – býk drtící římskou vlčici. Výsledkem války bylo, že Italikové sídlící jižně od řeky Pádu si na Římanech vydobyli římská občanská práva.\n\nTehdy došlo k politické integraci Itálie, Italikové jsou od této doby ztotožňováni s Římany. Římané hovořili jazykem Latinů a většina Italiků jej přijala v mírně pozměněné podobě za svůj jazyk.\n\nV dalším období si Římané podmanili a osídlili i jižní oblasti Itálie, kde žili Řekové a Ilyrové, na Sicílii zase Kartaginci a Sikani. Na přelomu tisíciletí byl stav takový, že sever Itálie byl obydlen italickým obyvatelstvem a jih řeckým.\n\nVývojem dějin se Italikové transformovali do italského národa i když na jihu Itálie, zvláště v Kalábrii a na Sicílii, je mezi obyvateli zřetelný příměs řecké i arabské krve.\n\n\n"}
{"id": "377283", "url": "https://cs.wikipedia.org/wiki?curid=377283", "title": "Anarchismus v Česku", "text": "Anarchismus v Česku\n\nAnarchismus v Česku je článek pojednávající o historii anarchistického hnutí na území Čech a Moravy v rámci Rakouska-Uherska, později v Československu, respektive v České republice.\n\nStopy anarchismu lze vidět na počátku husitského hnutí. Kališníci, inspirováni učením Jana Husa, zastávali názor, že veškerá autorita (včetně církevní) je neospravedlnitelná, jelikož se neřídí Božími zákony. Z toho plynulo právo obyčejných poddaných na vzpouru a ustanovení \"společnosti rovných\". Přestože revoluční Tábor skutečně nastolil ve svých počátcích spotřební komunismus, k potlačení autorit nedošlo (naopak byl zaveden autoritativní Žižkův vojenský řád).\n\nOd husitů se oddělila radikální frakce, takzvaní adamité. Zastávali přesvědčení, že království Boží již nastalo, ale uskutečňovat ho budou lidé. Odmítali veškerou autoritu, například manželský stav, naopak provozovali absolutní svobodu, včetně sexuální. Adamité a další stoupenci lidového radikalismu (historik Vladimír Liška je označuje jako \"krajní levici\" hnutí) byli husity postupně likvidováni.\n\nMimo husitské hnutí působil náboženský myslitel Petr Chelčický, který sice sympatizoval s husitskými sociálně kritickými názory, odmítal ale násilí a ozbrojený boj. Postavil se proti společenské hierarchii (tzv. uspořádání „trojího lidu“), kritizoval katolickou i husitskou šlechtu a stavěl se proti existenci států. Chelčický bývá považován za předchůdce pacifismu a k jeho učení se později odvolával i Lev Nikolajevič Tolstoj. V návaznosti na jeho učení vznikla Jednota bratrská.\n\nModerní anarchisté se hlásili k husitům a českým bratrům jako ke svým předchůdcům, neboť soudili, že \"ideje českých revolucionářů patnáctého století byly svou podstatou anarchistické a komunistické\".\n\nVznik anarchistického hnutí v Čechách a na Moravě úzce souvisel s rozkolem v celorakouské sociálně demokratické straně (v Česku v Českoslovanské sociálně demokratické straně dělnické). Umírněné křídlo prosazovalo parlamentarismus a reformismus jako poklidnou cestu k socialismu, radikálové, inspirováni myšlenkami Johanna Mosta, naopak požadovali hospodářsky kolektivní, ale i individuální boj. Právě z radikálního křídla vzešel zárodek anarchistického hnutí.\n\nNa stránkách radikálních časopisů a novin (jako byla například \"Budoucnost\", \"Proletář\" aj.; tištěny byly mimo území Rakouska-Uherska, např. ve Spojených státech) byla prosazována taktika „propagandy činem“. Nicméně téma legalizace použití násilí, které také dodávalo ospravedlnění k represím státní moci proti dělnickému hnutí, se postupem času stalo předmětem diskuse v anarchistickém hnutí a jeho značná část jej zavrhla.\n\nV průběhu 90. let 19. století převládla v hnutí forma takzvaného \"neodvislého socialismu\". Ten stavěl na absolutní individuální svobodě a dosáhl odezvy v kruzích mládeže a inteligence (tj. studentské pokrokové hnutí). V roce 1896 vyšel z poloviny cenzurovaný \"Manifest anarchistů českých\".\n\nV roce 1904 vznikla Česká anarchistická federace (ČAF), která požadovala šíření anarchismu mezi dělnictvo a inteligenci. Ve stejném roce byla založena Česká federace všech odborů (ČFVO), stojící na bázi syndikalismu a politické neutrality odborů. ČFVO byla oficiálně zakázána v roce 1908.\n\nV roce 1914 se mezi anarchisty diskutovalo vytvoření \"Strany českých anarchistů komunistů\", které bylo zamítnuto. Místo toho se Česká anarchistická federace přetvořila na Federaci českých anarchistů komunistů (FČAK).\n\nPolitické zkušenosti během světové války a následného politického vývoje přivedli většinu anarchistického hnutí v Česku k revizi svých politických názorů a postupů. Přijali vizi začlenění se do politické strany stojící na revoluční bázi. Anarchisté se také podíleli na aktivitách odporu proti Rakousku-Uhersku, které ve svém důsledku vedly ke vzniku československého státu.\n\nJiž během první světové války navázali anarchisté, především Bohuslav Vrbenský a předáci severočeských horníků, užší spolupráci s představiteli České strany národně sociální. V únoru 1919 proběhl likvidační sjezd Federace českých anarchistů komunistů (FČAK), který odsouhlasil sloučení s národními sociály do Československé strany socialistické.\n\nHistorická cesta českého anarchismu z konce 19. století a počátku 20. století se uzavřela uprostřed dvacátých let ztrátou původní identity a novou identifikací s autoritativním hnutím ruské podoby komunismu. Skupina kolem Neumanna navázala kontakty s Komunistickou internacionálou a podílela se na zakládání KSČ. Po V. sjezdu KSČ v roce 1929 však byli spolu s Neumannem po Manifestu sedmi vyloučeni, když protestovali proti bolševizaci strany.\n\nJeště před sametovou revolucí vzniklo Československé anarchistické sdružení a po revoluci i další organizace, z nichž mnoho brzy zaniklo. Během 90. let 20. století vznikly například Federace sociálních anarchistů, Federace anarchistických skupin a Československá anarchistická federace (v roce 2014 přejmenovaná na \"Anarchistickou federaci\"). Existovalo mnoho lokálních skupin vydávajících vlastní časopis jako Brněnská vrtule a jiné.\n\nVe druhém desetiletí 21. století bylo v České republice několik dalších organizací a skupin, včetně těch, které působí mezinárodně, např. Antifa, Anarchistický černý kříž, Anarchokomunistická alternativa, Jídlo místo zbraní, Fronta za osvobození zvířat a Voice of Anarchopacifism.\n\nV roce 2010 vznikl i český Ludwig von Mises Institut, v roce 2016 právně zrušený, nicméně aktivní pod Liberálním institutem. Obě organizace zastupují myšlenky rakouské ekonomické školy, ze které vychází anarchokapitalismus.\n\n\n\n\n"}
{"id": "377284", "url": "https://cs.wikipedia.org/wiki?curid=377284", "title": "NeL", "text": "NeL\n\nNeL je multiplatformní knihovna vyvinutá francouzskou firmou Nevrax pro jejich MMORPG hru \"Ryzom\". Knihovna má objektový návrh a je napsaná v programovacím jazyku C++. Autoři uvolnili zdrojový kód knihovny spolu se sadou nástrojů a demonstrační 3D multiuživatelskou hrou \"Snowballs\" pod svobodnou licencí GPL. Na rozdíl od hry a vlastní knihovny jsou nástroje závislé na proprietární knihovně MFC a nejsou tak použitelné na jiném operačním systému než Windows.\n\nHlavní část vývoje knihovny do svého bankrotu v roce 2006 odvedla firma Nevrax. Poté se hru \"Ryzom\" spolu s knihovnou pokusila odkoupit FSF, která nabídla 60 000 dolarů a dalších přibližně 200 000 € činily přislíbené příspěvky komunity. Likvidátor nakonec prodal hru a knihovnu německé firmě GameForge, která ji udržoval do bankrotu své dceřiné společnosti Gameforge France v roce 2007. Poté převzala vývoj komunita pod hlavickou OpenNeL. V roce 2008 odkoupila zdrojové kódy firma SpiderWeb, která otevřela nový vývojářský web.\n\nNa knihovně je postavena MMORPG hra \"Ryzom\" a její rozšíření \"Ryzom Ring\", což je WYSIWYG editor obsahu hry. Jeden z původních vývojářů knihovny ji použil v multiuživatelské hře \"Mtp Target\", jejíž zdrojové kódy uvolnil v roce 2008 pod licencí GPL. Za zmínku stojí ještě čínská hra \"War Of Honor\".\n\n\n"}
{"id": "377288", "url": "https://cs.wikipedia.org/wiki?curid=377288", "title": "Lužnice (Pohorská Ves)", "text": "Lužnice (Pohorská Ves)\n\nOsada Lužnice ( 783 m) se rozkládá nedaleko Pohorské Vsi, jejíž je součástí.\n\nLužnice byla starou horskou osadou, jednou z nejstarších oblasti Novohradských hor. První písemná zmínka o vesnici pochází z roku 1397, kdy v ní sídlil Beneš z Kondrače.\n\nKdyž získali novohradské panství Buquoyové, kteří se snažili velkých zásob dřeva z okolních lesů využívat k podnikání, začalo se postupně měnit národnostní složení obyvatelstva obce. Vedle původních českých zemědělců se usazovali němečtí řemeslníci, zemědělci, skláři, uhlíři, dřevaři apod. V roce 1677 byla v Lužnici založena buquoyská sklárna vyrábějící vynikající sklo, které bylo vyváženo především do alpských zemí. Už v roce 1715 byla sklárna zrušena, ale německé obyvatelstvo zde už pevně zakořenilo. V Lužnici stávala dřevěná kaple, která byla v roce 1891 přestavěna v novogotickém slohu.\n\nV roce 1918, když se Novohradsko stalo součástí Československa, žilo v Lužnici přibližně dvě stě osmdesát Němců a deset Čechů. V roce 1938 se obec Lužnice stala součástí Německé říše. Po roce 1945 bylo německé obyvatelstvo vysídleno. Kolem roku 1956 žilo v Lužnici sto třicet obyvatel. Potom se nedaleká Tercí Ves stala obcí a Lužnice se stala její částí. V roce 1970 žilo v Lužnici sedmdesát čtyři lidí.\n\nLidé, kteří po válce do vesnice přišli, dlouho na místě nevydrželi. Neudržované a opuštěné budovy mnoho let chátraly. Zbytku budov, které zcela nepodlehly zubu času, se postupně ujímali chalupáři z měst. Tím Lužnice jako vesnice prakticky zanikla, změnila se na rekreační osadu, přičemž k různě zmodernizovaným starým chalupám přibyly i zcela moderní budovy. I z kaple se stala rekreační chalupa. V roce 1990 klesl počet trvale žijících obyvatel pod deset.\n"}
{"id": "377289", "url": "https://cs.wikipedia.org/wiki?curid=377289", "title": "Amaranth", "text": "Amaranth\n\nAmaranth může znamenat:\n\n"}
{"id": "377290", "url": "https://cs.wikipedia.org/wiki?curid=377290", "title": "Pačule obecná", "text": "Pačule obecná\n\nPačule obecná (\"Pogostemon cablin\") je tropická bylina z čeledi hluchavkovitých, dorůstající výšky okolo 70 cm. Květy jsou malé, světle růžové-bílé. Rostlina pochází z tropických oblastí Asie a nyní je rozsáhle pěstována zejména v Číně, Indii, Indonésii, Malajsii, na Filipínách a ve Vietnamu.\n\nVůně pačuli je silná, proto je používána již po staletí v parfémech. Využívá se k tvorbě vůně také pro výrobky jako papírové ručníky, prací prostředky, osvěžovače vzduchu a různé vonné tyčinky. Olej se získává z vysušených fermentovaných listů.\n"}
{"id": "377293", "url": "https://cs.wikipedia.org/wiki?curid=377293", "title": "Alanya", "text": "Alanya\n\nAlanya (výslovnost ) je turecké město vzdálené 120 km od Antalye. Počítáno i s periferiemi má skoro 400 000 obyvatel.\n\nVzhledem ke strategické poloze na malém poloostrově ve Středozemním moři byla Alanya významným centrem starověkých i středověkých civilizací. Historické památky spolu s přírodními zajímavostmi a mírným středozemním podnebím jsou dnes důvodem, proč se Alanya podílí na tureckém turistickém průmyslu 9 procenty a na nákupu nemovitostí zahraničními vlastníky dokonce 30 procenty (ve městě bydlí skoro 10 000 Evropanů).\n\nVe městě Alanya se nacházejí dvě pláže. Jsou od sebe odděleny útesem, na kterém je vystavěna místní pevnost. Obě dvě pláže (západní a východní) jsou orientovány po celé své délce směrem na jih a omývané otevřeným Středozemním mořem. Kleopatřina pláž, která měří 3 km, má ocenění Evropské Unie a táhne se od pevnosti směrem na západ. Východní pláž začíná v přístavní oblasti a táhne se směrem k menšímu středisku Mahmutlar.\n\nObě pláže nabízejí jak bezplatné a veřejné zóny, tak i placené sekce s možností pronájmu lehátek a slunečníků. Ceny za kompletní výbavu (2× lehátko + slunečník) vyjdou na zhruba 15 TL. Dále zde fungují pláže placené formou konzumace v plážových barech.\n\nAktuálně je Alanya známá hlavně jako středisko nabízející skvělé letní vyžití milovníkům zmíněných pláží, čistého moře, ale i historie nebo nákupů. Destinace nabízí více než 350 hotelových komplexů, které jsou rozesety po délce obou pláží. Hvězdičkové označení ve většině případů odpovídá jejich kvalitám. Vodním sportům je možné se věnovat v místním aquaparku Damlataş Aqua Center nebo přímo na plážích, kde se ceny pohybují od 15 do 60 eur.\n\nNakupovat je možné na hlavních třídách, kterými jsou ulice Atatürk Blv, ulice Damlataş Cd nebo přístavní İskele Cad (Rıhtım Cad). Pro poznání celého střediska lze využít turistický vláček, který v pravidelných intervalech vyjíždí od Red Tower (Červené věže), která je známou pamětihodností v samotném přístavu.\n\nNovou, turisty vyhledávanou atrakcí, je lanovka Teleferik Alanya. Lanovka spojuje Kleopatřinu pláž s hradem, který je dominantou Alanye. \n\n\n"}
{"id": "377296", "url": "https://cs.wikipedia.org/wiki?curid=377296", "title": "Steyr-Solothurn S1-100", "text": "Steyr-Solothurn S1-100\n\nSteyr-Solothurn S1-100 je samopal německé konstrukce vyráběný v letech mezi první a druhou světovou válkou v rakouském Steyru. Po obsazení Rakouska byl zaveden ve výzbroji německých ozbrojených sil jako MP 34 (ö) - \"Maschinenpistole 34 (Österreich)\".\n\nNěmecká zbrojovka Rheinmetall zakoupila po první světové válce malou továrnu ve švýcarském Solothurnu, kde vznikly první vzorové exempláře samopalu konstruktéra Louise Stangeho. Sériová výroba probíhala v rakouském Steyru a tento samopal byl pod označením S1-100 nabízen zákazníkům z řady zemí světa. V různých rážích a provedeních byl exportován do států Jižní Ameriky, Číny, Japonska a Portugalska.\n\nRakouská policie zakoupila tento samopal v roce 1930 a od roku 1934 byl vyráběn pro potřeby rakouské armády jako MP 34. Po obsazení Rakouska nacistickým Německem v březnu 1938 byly samopaly převzaty do výzbroje německých ozbrojených sil jako MP 34 (ö) a nadále vyráběny. Za druhé světové války Německo poskytlo určitý počet těchto zbraní svému spojenci, fašistickému Chorvatsku.\n\nSamopal svým vnějším vzhledem značně připomíná typ Bergmann MP 18, ale jeho vnitřní mechanizmus je značně odlišný. Vyniká vysokou kvalitou zpracování, téměř všechny jeho kovové součástky jsou frézované nebo soustružené. Zvláštností je zařízení na objímce pro zásobník, sloužící k naplnění zásobníku náboji z pásku pro pistoli Steyr. K naplnění jednoho zásobníku jsou zapotřebí čtyři nábojové pásky po osmi nábojích. Zbraně mají možnost nasazení nožového bodáku na pravou část ústí hlavně. U rakouských samopalů byl použit zásobník pro bodák Mannlicher. Pojistka je zvláštní součástkou na krytu pouzdra závěru. Přepínač způsobu střelby je umístěn na levé straně pažby.\n\nSamopal byl vyráběn pro několik druhů nábojů. Pro rakouskou policii to byl náboj 9 x 23 mm Steyr, další používané byly 7,65 mm Parabellum, 9 mm Luger nebo 7,63 mm Mauser.\n\n\n"}
{"id": "377299", "url": "https://cs.wikipedia.org/wiki?curid=377299", "title": "Sportovní unie Českolipska", "text": "Sportovní unie Českolipska\n\nSportovní unie Českolipska je občanské sdružení, regionální složka Česká unie sportu s působností pro okres Česká Lípa, nástupnická organizace OV ČSTV Česká Lípa. \n\nObčanské sdružení se zaregistrovalo u Ministerstva vnitra České republiky dne 15. prosince 1997.\n\nPod touto organizaci je sdruženo několik desítek sportovních klubů, oddílů sdružených v 104 registrovaných jednotách, z třicítky sportovních odvětví. \n\nKanceláře byly do roku 2010 na adrese Mánesova 1580, Česká Lípa. Nyní zde zůstala kancelář jen TJ Lokomotiva Česká Lípa, kdežto \"Sportovní unie Českolipska\" a sousedící \"Okresní fotbalový svaz\" se přestěhovaly nad náměstí do Žižkovy ulice 231, II. patro. \n\n"}
{"id": "377300", "url": "https://cs.wikipedia.org/wiki?curid=377300", "title": "Bohušové z Otěšic", "text": "Bohušové z Otěšic\n\nBohušové z Otěšic byl český šlechtický rod.\nNáleželi mezi barony neboli k rytířskému stavu. Původně byli staročeským vladyckým rodem.\nSvé jméno mají podle vesnice Otěšice nedaleko Merklína v západních Čechách.\nNa jejich štítě byla dvourohá vidlice bez násady v červeném poli. Byl to stejný erb, jako měli jejich vymřelí strýcové vladykové z Otína a Kydlin u Klatov.\n\nPrvní zpráva o tomto rodu sahá do roku 1328, kdy se Ota z Otěšic připomíná jako svědek.\nMarkvart řečený Skoba ze Skočic, dědic Artleba z Kunštátu, který se připomínal roku 1362, také pravděpodobně náležel k tomuto rodu.\n\nNa konci XIV. a na začátku XV. století se připomínají čtyři bratři: Stanislav Kotůnský z Otěšic, jenž roku 1417 obdaroval Kotůnský kostel na Prácheňsku a založil zvláštní větev rodu, ze které ještě žil roku 1507 Bohuš Kotůnský z Otěšic; pak Jan a Václav z Osvračína, také řečený z Otěšic, kteří v Osvračíně v letech 1374–1414 patronovali; a Bohuše ze Skočic nebo z Otěšic nebo také ze Sedliště roku 1405, který se jako první dostal do Tachovského kraje, kde si jeho potomci oblíbili jméno Bohuš. Téměř 200 let sídlili jako Tachovští manové na Částkově a také byli purkrabími na tachovském hradě. Na Částkově následovali čtyři členové tohoto rodu a vyšel z držení tohoto rodu až roku 1591, kdy Jan Vilém Kfelíř ze Zakšova obdařil Částkovské obyvatelstvo svobodou.\nPůta z Utěšic neboli z Otěšic byl roku 1450 ve službách pánů z Hradce a roku 1478 byl hejtmanem ma hradě Hluboké.\nJindřich z Utěšic neboli z Otěšic se dostal se svou manželkou Alžbětou ze Zelibořic roku 1502 na Zelibořice na Prácheňsku. Jeho synem byl Jan Markvartický z Utěšic připomínaný roku 1541.\n\nRoku 1603 Koupil Bohuslav Bohuš z Otěšic statek Přehořov na Plzeňsku, ale jeho syn Jan Vilém ho zase roku 1628 prodal.\nNa konci XVII. století žili Bohušové nedaleko města Všeruby poblíž Plzně, kde se často připomínají ve farních kronikách Václav Samuel a Jan Václav a snad od jednoho z nich pochází pět bratrů připomenutých roku 1736: Adam, rytmistr, se synem Františkem; Václav s dvěma syny, Janem Josefem a Václavem Bohušem; Bohuslav na Jezné s třemi syny, Janem Václavem, Josefem Bohušem a Antonínem Bohušem; Antonín, rytmistr a Jan Jindřich, spřizněnými s barony Merklínskými z Merklína.\nDědili po nich když Merklínští vymřeli po přeslici. Po Anně Terezii Merklínské dědil Jan Václav Bohuš z Otěšic roku 1748 a Marie Barbora Bohušová z Otěšic na Nedražicích, která dostala závěť roku 1763, rodem byla Merklínská.\nRoku 1786 se připomínají tři bratři: Jan Václav, Maxmilián a Antonín.\nAntonín Bohuš z Otěšic měl za manželku Barboru Ubelliovou ze Siegburku a na Kolči. Ta odkázala Koleč roku 1818, po své smrti svým synům Václavovi a Antonínovi. Od Antonína pocházel Václav Bohuš z Otěšic, jenž roku 1864 prodal Koleč císařovi Ferdinandovi V. a stal se generálním ředitelem České spořitelny v Praze. Byl také purkrabím hradeckého kraje, císařským a královským dvorním radou a komořím, správcem komendy císařského řádu Františka Josefa s hvězdou a rytířem Leopoldova řádu. Byl po dlouhá léta přísedícím výboru zemského království Českého a zemřel roku 1885 bez mužských potomků.\n\n"}
{"id": "377306", "url": "https://cs.wikipedia.org/wiki?curid=377306", "title": "Izraelská cena", "text": "Izraelská cena\n\nIzraelská cena (: ) je ocenění udílené Státem Izrael. Udílí se každoročně v Jeruzalémě, při příležitosti Dne izraelské nezávislosti, za účasti izraelského prezidenta, premiéra, předsedy Knesetu a předsedy Nejvyššího soudu. Ocenění vzniklo v roce 1953 z iniciativy ministra školství Ben Cijona Dinura, který ji sám v roce 1958 a 1973 obdržel. Je považována za nejvyšší izraelské ocenění.\n\nCena je udělována v těchto čtyřech oblastech:\n\nCenu mohou získat izraelští občané nebo organizace, které dosáhly mimořádných úspěchů ve svém oboru nebo které výrazně přispěly k izraelské kultuře. Vítězové jsou vybíráni prostřednictvím výboru porotců, kteří své návrhy předkládají ministrovi školství.\n\nLaureáti jsou vybíráni pro tento účel jmenovanými komisemi, které ministr školství každoročně jmenuje pro každou kategorii. Rozhodnutí komise musí být jednomyslné. V roce 2006 získal vítěz Izraelské ceny finanční ocenění 50 tisíc šekelů (NIS). V roce 2008 představovala tato cena obnos 75 000 šekelů.\n\nDo roku 2009 byla cena udělena celkem 633krát. Mezi významné nositele patří: Šmu'el Josef Agnon, Martin Buber, Uri Cvi Greenberg, Aharon Appelfeld, Abba Eban, Lea Goldbergová, Robert Aumann, Jehuda Bauer, Michael O. Rabin, Saharon Šelach, Avraham B. Jehošua, Golda Meirová, Amos Oz, Ephraim Kishon, Naomi Šemer a Teddy Kollek. Přestože je cena obvykle udělována Izraelcům, ve výjimečných případech může být udělena i osobám žijícím mimo Izrael, které však měly v minulosti izraelské občanství. V roce 1991 kupříkladu získal Izraelskou cenu Zubin Mehta, který pochází z Indie a je hudebním ředitelem Izraelské filharmonie.\n\nCenu mohou získat i instituce (Izraelská filharmonie, Židovská agentura, Jad vašem nebo Židovský národní fond).\n\nRozhodnutí udělit cenu konkrétním jednotlivcům vedlo někdy k vášnivým politickým debatám. V roce 1993 vedly silné námitky tehdejšího premiéra Jicchaka Rabina proti nominaci Ješajahu Leibowitze k tomu, že Leibowitz cenu odmítl. V roce 2004 tehdejší ministryně kultury a sportu Limor Livnatová dvakrát vrátila návrh na nominaci sochaře Jig'ala Turmakina zpět do výboru. Některá rozhodnutí musel řešit Nejvyšší soud Izraele, například cenu udělenou novináři Šmu'elu Šnicerovi, političce Šulamit Aloniové, profesoru Ze'evu Sternhellovi a předsedovi telavivského basketbalového klubu Makabi Tel Aviv BC Šim'onu Mizrachiu.\n\nPři jiných příležitostech byl výbor kritizován, že opomněl některé významné jednotlivce, např. básníka Natana Jonatana.\n\nByly i případy, kdy jednotlivci odmítli cenu převzít. Patřil k nim ministerský předseda David Ben Gurion a bavič Uri Zohar. Roku 2003 umělec Moše Geršoni oznámil v tisku, že nepodá ruku premiérovi a ministru výchovy, což vedlo k tomu, že jeho ocenění bylo zrušeno.\n\nKritizovalo se, že v udělování cen jsou upřednostňováni muži, Židé, sekulární osoby. Ačkoliv zhruba 25 % izraelského obyvatelstva tvoří nežidé, do roku 2010 nebylo nežidovských laureátů více než 2 %. Jsou mezi nimi dva arabští muslimové (herec Makram Khouri a diplomat Ali Yahya), jeden arabský křesťan (spisovatel Emil Habíbí), jeden Čerkes (průmyslník Eldin Khatukai), dva Drúzové (kadi Amin Tarif a vládní úředník Kamal Mansour) a jeden francouzský katolík (teolog Marcel-Jacques Dubois). Udělení ceny Habíbímu mělo za následek, že se lékař a politik Juval Ne'eman své ceny vzdal.\n\n"}
{"id": "377308", "url": "https://cs.wikipedia.org/wiki?curid=377308", "title": "Jana Vaňhová", "text": "Jana Vaňhová\n\nJana Vaňhová (* 1. ledna 1955 Rakovník) je česká politička, v letech 2005 až 2009 místopředsedkyně ČSSD, v letech 2008 až 2012 hejtmanka Ústeckého kraje, posléze v letech 2012 až 2016 náměstkyně hejtmana, v letech 2006 až 2018 zastupitelka města Chomutov.\n\nV roce 1974 vystudovala střední ekonomickou školu v Rakovníku, v letech 1977 až 1986 působila jako vychovatelka na základní škole v Klášterci nad Ohří. Jejím přítelem byl podnikatel a politik Roman Houska.\n\nV osmdesátých letech byla členkou KSČ. Členkou ČSSD je od roku 1998 a v letech 2005 až 2009 byla místopředsedkyní strany, ale tuto funkci na sjezdu ČSSD pokoušela obhájit marně. V letech 2006 až 2008 byla náměstkyní primátorky města Chomutov. V říjnu 2008 byla zvolena do krajského zastupitelstva Ústeckého kraje a 26. listopadu 2008 byla zvolena hejtmankou Ústeckého kraje, a to i přesto, že nebyla volebním lídrem sociální demokracie. Po volebním debaklu ČSSD v Ústeckém kraji v krajských volbách 2012 neobhájila svůj post hejtmanky a musela tuto funkci předat zástupci KSČM Oldřichu Bubeníčkovi.\n\nVe volbách v roce 2016 již nekandidovala a skončila tak jako zastupitelka i náměstkyně hejtmana Ústeckého kraje. Na podzim 2018 odešla také z komunální politiky.\n\nVaňhová a další představitelé Ústeckého kraje se s ministrem životního prostředí Tomášem Chalupou se navzájem obviňovali ze zodpovědnosti za to, že více než 100 tisíc tun nebezpečných kalů z chemičky Ostramo je převáženo ke skladování přes celou republiku na Mostecko. Proti těmto transportům a plánům na následně spalování těchto nebezpečných odpadů v čížkovické cementárně protestovali místní lidé. Za svou roli v této kauze byla organizací Greenpeace nominována na cenu Ropák roku.\n\nDeník Mf Dnes a Česká televize přinesly informace o podezřelé zakázky udělované ústeckým krajským úřadem. Šlo například o konferenci, na jejíž organizaci úřad vyplatil 6 milionů korun, ačkoli její cena byla mnohem nižší.\n\nV květnu 2012 obvinil hejtmanku bývalý úředník Úřadu regionální rady Leo Steiner, že zasáhla do projektu silnice z Loun do Ročova, když se v jím podepsaném dopise dožadoval proplacení více než 3 milionů korun na tzv. dotační management, což dle Steinera je trojnásobek obvyklých cen. Vaňhová následně na Steinera podala trestní oznámení pro pomluvu a za šíření poplašné zprávy.\n\nBěhem policejní akce 1. června 2012 si policie odvezla dokumenty k projektu na propagaci rekultivovaných dolů, který nebyl podpořen fondy Evropské unie a o kterém hejtmanství rozhodlo financovat jej z vlastního rozpočtu částkou asi 24 milionů korun. Podle deníku Aktuálně.cz ve smlouvě figurovalo jméno Vaňhové. Asi 20 milionů mělo stát promítání propagačních spotů v Praze, Brně, Hradci Králové, Chomutově a Teplicích, další miliony pak inzerce v novinách i na internetu. Administraci projektu zajišťovala firma bývalého ústeckého zastupitele a člena ODS Pavla Tošovského, která si za expertní práce účtovala 950 Kč bez DPH za hodinu.\n\nV prosinci 2016 policie Vaňhovou a dalších 23 lidí obvinila z poškozování zájmů Evropské unie v souvislosti s evropskými dotacemi z Regionálního operačního programu Severozápad a v červnu 2019 byl zpracován návrh obžaloby.\n"}
{"id": "377312", "url": "https://cs.wikipedia.org/wiki?curid=377312", "title": "Ladislav Riedl Německobrodský", "text": "Ladislav Riedl Německobrodský\n\nMUDr. Ladislav Riedl Německobrodský, vlastním jménem Ladislav Riedl (28. března 1902, Německý Brod - 3. září 1975, Krásná Lípa), byl český lékař a spisovatel.\n\nByl primářem v Tuchoměřicích. Psal odbornou literaturu, básně, beletrii a je autorem mnoha cestopisů. Publikoval v domácích i cizích odborných časopisech. Ke svému jménu si připojil přízvisko \"Německobrodský\" podle svého rodného města Německého Brodu (dnešní Havlíčkův Brod).\n"}
{"id": "377316", "url": "https://cs.wikipedia.org/wiki?curid=377316", "title": "MP 35", "text": "MP 35\n\nSamopal MP 35 byl ve výzbroji německé policie a zbraní SS od poloviny třicátých let 20. století až do konce druhé světové války.\n\nV roce 1932 byl německými konstruktéry Bergmannem a Müllerem patentován samopal vzhledově podobný předchozímu typu MP 28, ale nové konstrukce. Pod názvem MP 34/I probíhala od roku 1934 jeho sériová výroba u firmy Walther v Zella-Mehlis pro potřeby německé policie v počtu asi 2000 ks. Následujícího roku byl mírně modifikován na typ MP 35/I, který byl zařazen do výzbroje policie a zbraní SS v počtu asi 40 000 ks a rovněž exportován do Bolívie, Španělska a Etiopie. Výroba probíhala v menších sériích až do roku 1945. Ve Švédsku byl licenčně vyráběn jako vzor 1939 (m/39) pro potřeby švédské a dánské armády. V různých zemích používal rozmanité druhy nábojů (9 mm Luger, 9 mm Bayard, 9 mm Mauser, 7,92 mm Mauser nebo .45 ACP)\n\nSamopal MP 34/I měl schránkový zásobník nasazovaný z pravé strany (MP 28/I z levé), držadlo napínací páky je umístěno za pouzdrem závěru a při střelbě zůstává v klidu. Zbraň má originální spoušťové ústrojí. Stiskem horní nebo dolní části spoušťového jazýčku zbraň střílí jednotlivě nebo dávkou.\n\n"}
{"id": "377323", "url": "https://cs.wikipedia.org/wiki?curid=377323", "title": "François Tabar", "text": "François Tabar\n\nFrançois Germain Léopold Tabar (16. ledna 1819 Paříž – 29. března 1869 Argenteuil) byl francouzský malíř.\n\nTabar byl žákem Paula Delarocheho a specializoval se na malbu historických témat. Vystavoval na Salonu roku 1859.\n\n"}
{"id": "377326", "url": "https://cs.wikipedia.org/wiki?curid=377326", "title": "Kacir", "text": "Kacir\n\nKacir (: קָצִיר, doslova „sklizeň“) může znamenat:\n\n\n\n\n"}
{"id": "377327", "url": "https://cs.wikipedia.org/wiki?curid=377327", "title": "Mongolská hokejová reprezentace", "text": "Mongolská hokejová reprezentace\n\nMongolská hokejová reprezentace se zúčastňuje Mistrovství světa od roku 2007. Reprezentuje Mongolský svaz ledního hokeje, který je členem IIHF od roku 1999. V zemi hraje celkem 154 hráčů, z toho: - 66 mužů, 44 žen a 44 juniorů. Předsedou Mongolského hokejového svazu je Sumija Ganjargal. V Mongolsku jsou tři hokejové stadiony, všechny nekryté. Mongolsko se v žebříčku IIHF pohybuje mezi 45. a 46. místem.\n\nV kvalifikační divizi III Mistrovství světa v ledním hokeji startovalo poprvé Mongolsko v roce 2007 a poté ještě třikrát (2008, 2010 a 2012). Dvakrát bylo přihlášeno, ale účast na poslední chvíli odřeklo (2009, 2011). Vždy skončilo poslední ve skupině a všech 17 zápasů prohrálo. Na turnaj v roce 2013 nepostoupilo, když v kvalifikaci skončilo na třetím místě.\nNa hokejovém turnaji Asijských zimních her startovalo poprvé Mongolsko v roce 1999 a od té doby vynechalo jen hry v roce (2007). Při prvních dvou startech prohrálo oba zápasy v základní skupině a v zápasech o 5. místo s Kuvajtem v roce 1999 vyhrálo v prodloužení a s Thajskem v roce 2003 prohrálo. V roce 2011 a 2017 startovalo v 1. divizi, kde celkem šestkrát prohrálo a pětkrát vyhrálo.\nV letech 2009 a 2010 se Mongolsko zúčastnilo turnaje IIHF Challenge Cup of Asia. Ani jednou se mu nepodařilo postoupit do semifinále. V letech 2011 a 2012 se Mongolsko turnaje nezúčastnilo. V roce 2013 postoupilo do semifinále a v boji o třetí místo získalo bronzové medaile. V letech 2014, 2015 a 2016 bronzové medaile obhájilo, v roce 2017 dosáhlo na stříbrné medaile a v roce 2018 v poháru zvítězilo. Celkem 22 zápasů vyhrálo a 16 prohrálo. \n\n Mongolia Men All Time Results\n"}
{"id": "377335", "url": "https://cs.wikipedia.org/wiki?curid=377335", "title": "Bulina", "text": "Bulina\n\nBulina nebo girja (, ) je tradiční ruská litinová činka vzhledem připomínající dělovou kouli s držadlem. Používá se jako tréninkové nářadí k získání síly, kondice a ke ztrátě tělesného tuku. Vyrábí se v provedeních 4, 8, 12, 16, 20, 24 a 32 kg.\n\nAčkoli mají různé váhy, mohou být všechny stejně velké (většinou však nejsou). Toho je dosaženo tím, že uvnitř mohou být různě duté. Anglické označení vychází z toho, že bulina tvarem připomíná konvici nebo čajník (\"kettle\"). Doplněno o -\"bell\", což je součást anglických výrazů pro činku – \"dumbbell\" je činka jednoruční, \"barbell\" obouruční.\n\nV protikladu s cvičením na strojích v posilovnách, při kterých se procvičují pouze vybrané svaly, kombinuje cvičení s bulinou kardiovaskulární a silový trénink s prvky cviků pro získání nebo udržení pohyblivosti a ohebnosti těla.\n\nTradice cvičení s bulinou sahá až do carského Ruska v 18. století. Tamější \"girja\" původně sloužila na tržištích k vážení zboží, především obilí a dalších plodin. Farmáři si s ní krátili dlouhou chvíli a pořádali soutěže v hodu do dálky. Pak už byl jen krůček k tomu, aby ji začali běžně využívat k zlepšování své síly a fyzické kondice.\n\nV moderní době zvýšil povědomí o bulině Pavel Tsatsouline svou knihou „“. \n\n"}
{"id": "377336", "url": "https://cs.wikipedia.org/wiki?curid=377336", "title": "Alsaská republika rad", "text": "Alsaská republika rad\n\nAlsaská republika rad byla krátkodobý státní útvar, který vznikl v oblasti Alsaska po první světové válce.\n\nNa konci první světové války bylo Německé císařství připraveno akceptovat mírové podmínky Dohody. Velení německého loďstva se vzbouřilo proti vládě a vydalo rozkaz k útoku na britské loďstvo. Námořníci, kteří se shromáždili v Kielu, se postavili na stranu vlády a s pomocí dělníků a odborů převzali kontrolu nad přístavem. Revoluce se v Německu velmi rychle šířila.\n\nV té době v německém loďstvu sloužilo zhruba 15 000 námořníků z Alsaska a Lotrinska. Do Štrasburku dorazili 9. listopadu 1918, den po vyhlášení republiky v Mnichově. Podporováni demonstranty, toužícími po připojení Alsaska a Lotrinska k Francii, vytvořili společně se sociálně-demokratickými dělníky \"Radu dělníků a vojáků\" v čele s odborovým tajemníkem pivovarů Rebholzem a následující den převzali vládu ve městě.\n\nZe Štrasburku se revoluce rozšířila do mnohých částí Alsaska a Lotrinska (rady byly zřízeny i v městech Haguenau, Mulhouse, Metz, Sélestat, Colmar, Schiltigheim, Bilschwiller, Molsheim, Erstein a Saverne). Byla vyhlášena amnestie, svoboda tisku, zrušena cenzury pošty, zavedena svoboda shromažďování, byly zvýšeny dělnické mzdy.\n\nPředseda sociálně-demokratické strany ve Štrasburku, Jacques Peirotes, požádal vedení francouzské armády, aby převzala kontrolu nad Alsaskem a Lotrinskem. Francouzští vojáci obsadili Štrasburk 22. listopadu 1918, obklíčili sídlo rady a vyzvali ji k rozchodu. Na to rada vyhlásila, že již splnila svou úlohu a ukončila činnost. Všechny demokratické reformy byly okamžitě zrušeny.\n"}
{"id": "377345", "url": "https://cs.wikipedia.org/wiki?curid=377345", "title": "Mišmar ha-Šaron", "text": "Mišmar ha-Šaron\n\nMišmar ha-Šaron ( הָמִשְׁמַר הַשָּׁרוֹן, doslova „\"Stráž Šaronu\"“, v oficiálním přepisu do angličtiny Mishmar HaSharon) je vesnice typu kibuc v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 22 metrů v hustě osídlené a zemědělsky intenzivně využívané pobřežní nížině respektive Šaronské planině.\n\nObec se nachází 5 kilometrů od břehu Středozemního moře, cca 33 kilometrů severovýchodně od centra Tel Avivu, cca 50 kilometrů jihojihozápadně od centra Haify a 9 kilometrů jižně od města Chadera. Mišmar ha-Šaron obývají Židé, přičemž osídlení v tomto regionu je etnicky převážně židovské. Spolu se sousedními vesnicemi Ma'abarot, Kfar Chajim, Hadar Am, Kfar Jedidja a Bejt Jicchak-Ša'ar Chefer vytváří souvislý severojižní pás zemědělských sídel táhnoucí se až k okraji města Netanja.\n\nMišmar ha-Šaron je na dopravní síť napojen pomocí dálnice číslo 4.\n\nMišmar ha-Šaron byl založen v roce 1933. Zakladateli vesnice byla skupina Židů z Ruska, která se zformovala již roku 1924 pod názvem Mišmar (משמר) a která sestávala z deseti mužů a jedné ženy. V následujících letech pobývali na různých místech tehdejší mandátní Palestiny, zejména v Galileji. 16. června 1933 se přesunuli do zdejšího regionu. V té době skupinu tvořilo cca 85 členů. 1. září 1934 se definitivně usadili v nynější lokalitě. Šlo tehdy o bažinatou oblast sužovanou malárií a obývanou zčásti beduíny. Původní skupinu mezitím posílili další Židé původem z Polska, napojení na organizaci Gordonia.\n\nPřed rokem 1949 měl kibuc rozlohu katastrálního území 619 dunamů (0,619 kilometru čtverečního).\n\nMístní ekonomika je založena na zemědělství. V 50. letech 20. století byl tento kibuc jedním z prvních v Izraeli, který se začal zaměřovat na pěstování květin. Výrazná byla i specializace na pěstování avokáda. V obci funguje velká pekárna, která zásobuje pečivem okolní region. V roce 1996 pekárna vyhořela a byla pak obnovena. Od roku 2005 prošel kibuc privatizací a zbavil se většiny kolektivních prvků v hospodaření.\n\nKibuc Mišmar ha-Šaron je rodištěm bývalého izraelského premiéra Ehuda Baraka.\n\nPodle údajů z roku 2014 tvořili naprostou většinu obyvatel v Mišmar ha-Šaron Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 542 lidí. Během roku 2014 populace stoupla o 3,6 %.\n\n\n"}
{"id": "377347", "url": "https://cs.wikipedia.org/wiki?curid=377347", "title": "Beda Ctihodný", "text": "Beda Ctihodný\n\nSvatý Beda Venerabilis nebo též Beda Ctihodný (kolem 672, Jarrow – 25. května 735, Jarrow, Northumbrie) byl benediktinský mnich v klášteře sv. Petra v Monkwearmouthu, dnes část Sunderlandu v Anglii, a v spřízněném klášteře sv. Pavla v Jarrow – oba v Northumbrijském království.\n\nJe známý jako vzdělanec, učenec a autor díla \"Historia ecclesiastica gentis Anglorum\" (Církevní dějiny národa Anglů) díky kterému získal přízvisko \"Otec anglické historie\". Je jediný světec jmenovaný učitelem církve, který pochází z Velké Británie (Anselm z Canterbury, též učitel církve, byl původem z Itálie).\n\nCtihodný Beda se mu začalo říkat brzy po jeho smrti, což ovšem nesouviselo s projednáváním církve o jeho svatosti. Legenda vypráví, že andělé vyryli tento přídomek na jeho náhrobek, čímž doplnili nedokončený epitaf.\n\nVšechny informace o jeho životě jsou v kronice \"Historia ecclesiastica gentis Anglorum\", které tam on sám ve svých 59 letech přidal. Uvádí, že do kláštera ve Wearmouthu byl umístěn v 7 letech, jáhnem se stal v 19 a knězem ve 30 letech. Jelikož byla \"Historia\" dokončena okolo roku 731 a Beda sám naznačuje, že mu v roce jejího dokončení bylo 59, musel se narodit roku 672/3. Není jasné, zda pocházel ze šlechtického rodu. Jeho učiteli byli opati Benedikt Biscop a Ceolfrid, s kterým Beda roku 682 pravděpodobně vstoupil do Wearmouthského sesterského kláštera v Jarrow. Tam strávil zbytek života učením a psaním. Zemřel v předvečer svátku Nanebevstoupení Páně roku 735.\n\nZ jeho prací je zjevné, že měl k dispozici veškeré vědění tehdejší doby. Také díky Biscopovi, který během cest knihy sbíral, čítala knihovna ve Wearmouth-Jarrow 300 až 500 knih, což z ní činilo jednu z největších a nejobsáhlejších v Anglii. Jeho dílo je klasifikováno jako vědecké, historické a teologické zahrnující díla z oblasti hudby až po výklady Písma svatého. Byl znalý patristické literatury a citoval, ovšem s některými výhradami, autory jako byli Plinius starší, Publius Vergilius Maro, Titus Lucretius Carus, Publius Ovidius Naso, Quintus Horatius Flaccus. Jeho latina byla čistá, ne strojená, a Beda se jeví jako schopný vyprávěč. Nicméně v jeho biblických komentářích se jeho styl zdá více nejasný.\n\nPro výklady Písma používal často alegorie. Jeho \"Historia\" obsahuje i popisy zázraků, což moderním historikům působí potíže při jejich kritickém přístupu. Dnešní studie ukazují důležitou roli takových pojetí v pohledu raně středověkých učenců na svět.\n\nNejdůležitějším a nejznámějším z jeho prací je 400stranná \"Historia ecclesiastica gentis Anglorum\", kterou tvoří pět knih. Pojednává o církevní i politické historii Anglie od doby Caesara až po její vyplenění v roce 731. Prvních dvacet jedna kapitol pojednává o období před misionářským působením Augustina z Canterbury a je vytvořeno na základě prací raných autorů jako Orosia, sv. Gildy, Prospera z Aquitanie, dopisů papeže Řehoře I. a dalších s vložením legend a tradic. K historii po roce 596 užívá zdrojů, které se snažil získávat skrze Anglii a Řím. Odkazuje i k ústním podáním, u kterých ovšem kriticky přihlíží k jejich hodnotě. Cituje své zdroje a velkou pečlivost věnuje též jejich původu, což vytváří důležitý historický článek.\n\nBedovo užívání podobného označení jako \"anno Domini\", které zavedl mnich Dionysius Exiguus v roce 525, mělo velký vliv na používá tohoto označení v západní Evropě. Beda užíval označení \"anno ab incarnatione Domini\" (v roce od vtělení Páně) nebo \"anno incarnationis Dominicae\" (v roce vtělení Páně). Nikdy tento termín nezestručněl do moderního AD (česky též LP – leta Páně). Na rozdíl od moderního chápání výrazu jako doby od narození Páně, Beda odkazoval explicitně k jeho vtělení či početí, tradičně slaveného 25. března. Byl také prvním autorem, který ve své práci použil termín podobný dnešnímu \"před Kristem\"; v druhé kapitole první knihy užívá termínu \"ante incarnationis Dominicae tempus\" (před časem vtělení Páně). Nicméně tento druhý termín neměl příliš velký vliv, jen se po zbytek středověku odkazovalo k tomuto jeho ojedinělému použití. První rozsáhlejší použití termínu \"před Kristem\" (before Christ – BC), a to více než stokrát, je zaznamenáno v díle \"Fasciculus Temporum\" Wernera Rolevincka v roce 1474. Vedle toho používá výraz \"anno mundi\" (roky světa).\n\nO dalších Bedových dílech se dozvídáme z autobiografické poznámky na konci \"Historie\", kde je vyjmenovává. Za důležité považoval své komentáře k mnohým knihám Starého a Nového zákona, které proto uvedl na prvním místě. Zaměřují se na biblický pohled na mnišský život. Beda píše: „Celý svůj život jsem strávil v klášteře a věnoval se studiu Písma“. Slova Bedovy básně \"Praecursor altus luminis\" psané latinsky a přeložené do angličtiny Johnem Masonem Nealem v roce 1854 jsou doplněna mnoha melodiemi a dodnes zpívány jako chvalozpěvy.\n\nJako 66. kapitolu svého \"De temporum ratione\" napsal v roce 725 dílo \"Chronica maiora\", které se občas šíří samostatně. Zdrojem pro nedávné události je mu (stejně jako v \"Historia ecclesiastica\") svatý Gilda, verze \"Liber pontificalis\" (kniha obsahující biografie papežů od svatého Petra) do pontifikátu papeže Sergia I. (687–701) a další. Ranější události vykresluje na základě Eusebiovy \"Chronikoi Kanones\". Datace událostí je však v \"Chronica maiora\" nekonzistentní s ostatními díly používáním éry anno mundi.\n\nDalší historické práce zahrnují životopisy opatů Wearmouth a Jarrowa a životopis svatého Kutberta z Lindisfarne ve verších a próze. Kutbert, mnich a pozdější opat v Jarrowském klášteře, píše v díle \"Letter on the Death of Bede\", že Beda na smrtelné posteli stále pracuje na překladu Janova evangelia do staré angličtiny a na díle Isidora ze Sevilly \"De rerum natura\".\n\nVýznamný historik vědy, George Sarton, nazýval 8. století „věkem Bedy“. Beda napsal několik významných děl: dílo \"De rerum natura\", částečně po vzoru stejnojmenného díla Isidora ze Sevilly; dílo \"De temporibus liber\", které poskytuje úvod do zásad výpočtu data Velikonoc; dílo \"De temporum ratione\", které se stalo uhelným kamenem vědeckého vzdělání kléru během karolínské renesance v 9. století. Napsal taktéž několik kratších spisů a pojednání o specifických aspektech výpočtu data Velikonoc či o gramatice a řečnických figurách pro své žáky.\n\nDílo \"De temporum ratione\" obsahuje úvod do tradičního antického a středověkého obrazu vesmíru. Vysvětluje, jak sférická Země způsobuje prodlužování a zkracování dne, a jak pohyb Slunce a Měsíce ovlivňuje změny novu. Taktéž vysvětluje kvantitativní vztahy mezi změnami přílivu a odlivu na daném místě v závislosti na denním pohybu Měsíce. Od místa, kde se Beda zaměřuje na výpočty, podává instrukce k vypočítání data Velikonoc a odpovídajícího velikonočního úplňku, k výpočtům pohybu Slunce a Měsíce skrze znamení horoskopu a k mnoha dalším výpočtům souvisejícím s kalendářem. V XV. kapitole od něj máme též základní informace ohledně měsíců anglosaského kalendáře. Kodex cyklů Velikonoc od Bedy se obvykle nachází u kodexu \"De temporum ratione\".\n\nBeda též pro kalendářní účely vytvořil nový výpočet stáří světa od stvoření. Kvůli těmto inovacím byl biskupem Wilfredem, jehož chronologie byla v rozporu s Bedou, obviněn z hereze. Beda jeho omyl vyvrátil v Dopise Plegwinovi.\n\nBedova práce měla takový vliv, že později v 9. století Notker Balbulus, mnich v opatství v Sankt Gallen, napsal: „Bůh, vládce přírody, který vyzvedl Slunce na východě čtvrtý den Stvoření, šestý den vyzdvihl Bedu na západě, aby osvítil celou Zemi.“\n\nExistují dva dochované rukopisy napsané během několika let po Bedově smrti. Jde o tzv.:\n\nPoté následuje mezera asi 50 let. Rukopisy napsané ještě před rokem 900 jsou ještě tzv.:\nBěhem 10. a většiny 11. století jsou další kopie vzácné. Největší počet kopií Bedových prací bylo vytvořeno ve století dvanáctém, ale následovalo ještě oživení zájmu o Bedu ve 14. a 15. století. Většina kopií je anglického původu, ale překvapivě velké množství jich je i kontinentálních. Bedovy vybrané práce obsahuje i Patrologia latina, svazky 90–95.\n\nPoutníci u Bedova hrobu dosvědčovali zázraky již 5 let po jeho smrti. V polovině 11. století byly jeho ostatky přemístěny do Durhamské katedrály. Do vstupní kaple, jejich dnešního umístění, byly dány roku 1370. Na jeho náhrobní desce stál nápis, že s ním „vzešlo světlo celému světu“. Pozůstatky jsou pravděpodobně pravé. Další relikvie získal York, Glastonbury a Fulda.\n\nJeho učení a důležitost pro katolicismus bylo oceněno v roce 1899, kdy Bedu papež Lev XIII., jako jediného Angličana, jmenoval učitelem církve. Beda je taktéž jediným Angličanem, který se vyskytuje v Dantově ráji v Božské komedii, kde je zmíněn mezi teology a učiteli církve ve stejném zpěvu jako Isidor ze Sevilly či Skot Richard ze Svatého Viktora.\n\nJeho památka byla od roku 1899 zařazena na 27. květen místo na den jeho úmrtí 25., neboť 25. se slavil svátek svatého papeže Řehoře VII. Nicméně reforma kalendáře v roce 1969 přesunula jeho památku na řádný den 25. května.\n\nZnázornění Bedy jsou vzácná a není vždy jisté, zda jde skutečně o něj. Vyskytují se především v Anglii. Zobrazení ho znázorňují, jak čte knihu a drží pero.\n\n\n\n"}
{"id": "377348", "url": "https://cs.wikipedia.org/wiki?curid=377348", "title": "Huelva", "text": "Huelva\n\nHuelva je město v jihozápadním cípu Španělska. Leží v západní Andalusii, 8 km od pobřeží Cádizského zálivu Atlantiku na soutoku řek Tinto a Odiel. Je centrem provincie Huelva, jedné z osmi provincií Andalusie. Huelva má 149 000 obyvatel (2009).\n\nMísto bylo osídleno již ve 3. tisíciletí př. n. l., později zde sídlili Féničané, Římané, Vizigóti a Arabové, na nichž město dobyl Alfons X. roku 1257. Z huelvského přístavu Palos de la Frontera vyplouval Kryštof Kolumbus na svou první výpravu do Indie.\n\n"}
{"id": "377351", "url": "https://cs.wikipedia.org/wiki?curid=377351", "title": "Duna (film)", "text": "Duna (film)\n\nDuna je výpravný sci-fi film Davida Lynche z roku 1984. Byl natočen podle stejnojmenného románu Franka Herberta o pouštní planetě Arrakis. Ve filmu hrála řada významných herců, film patřil ve své době k nejnákladnějším filmovým dílům, ale byl komerčně neúspěšný.\n\nPostupně se film stal kultovní záležitostí. Existuje několik různých verzí (sestřihů).\n\nPříběh se odehrává se v roce 10191. Lidmi obývaná část vesmíru je pod vládou císaře, jednotlivé planety patří různým feudálním rodům. O dopravu mezi planetami se stará vesmírná \"gilda kosmických navigátorů\", která je závislá na droze, koření z planety Arrakis. V příběhu svou velkou roli sehrává ženský náboženský řád Bene Gesserit, schopný vyšlechtit nadčlověka, který umí vidět do budoucnosti. Tím je, ač to dlouho sám neví, Paul, syn později v příběhu zavražděného vévody Atreida. Paul musí i se svou matkou uniknout do pouště, k Fremenům, schopných ovládat nebezpečné obří červy. Paul s jejich pomocí vrahy svého otce i s císařem v Svaté válce porazí a stane se vládcem planety i novým císařem.\n\nPříprava k natáčení byla zdlouhavá a komplikovaná. Točit se začalo v Mexiku až po dokončení sedmé verze scénáře. Na výrobě filmu se podílelo 600 techniků, 15000 statistů a proto také náklady dosáhly 40 milionů dolarů. Díky mnohým příznivcům známého románu byl sice film navštěvován, ale ne natolik, aby byla natočena další pokračování (román jich má pět).\n\nNa filmu se také podílel velice známý švýcarský umělec H.R. Giger (zakladatel biomechanického surrealismu) jenž pomáhal s nákresy , desingnem a nábytkem pro tento film \n"}
{"id": "377352", "url": "https://cs.wikipedia.org/wiki?curid=377352", "title": "Frankfort (Kentucky)", "text": "Frankfort (Kentucky)\n\nFrankfort je hlavní město amerického státu Kentucky a okresní město Franklin County. Podle sčítání lidu měl v roce 2010 25 527 obyvatel — je to tedy 5. nejméně obydlené hlavní město v USA.\n\nPodle sčítání lidu z roku 2010 zde žilo 25 527 obyvatel. Podle sčítání lidu v roce 2000 ve městě sídlilo 27 741 obyvatel, 12 314 domácností a 6 945 rodin. Hustota zalidnění byla 721,1 obyvatel/km².\n\n\nObyvatelé hispánského nebo latinskoamerického původu, bez ohledu na rasu, tvořili 3,8% populace.\n\n\n\n"}
{"id": "377353", "url": "https://cs.wikipedia.org/wiki?curid=377353", "title": "Protoplaneta", "text": "Protoplaneta\n\nProtoplaneta (někdy také planetární embryo) je vesmírné těleso, které vzniká postupnou akrecí a kolapsem pevných částic v protoplanetárním disku obklopujícím formující se hvězdu. V oblasti často pak dochází ke vzniku více protoplanet, které na sebe vzájemně gravitačně působí, což vede k jejich srážkám a vzniku větších těles v podobě planet či menších měsíců. Předpokládá se, že protoplanety vznikají z planetesimál a že v době formování sluneční soustavy došlo ke vzniku několika set protoplanet.\n\nPředpokládá se, že průměrná hmotnost protoplanet se pohybuje v rozmezí 10 až 10 kg při průměru tisíců km.\n\n"}
{"id": "377354", "url": "https://cs.wikipedia.org/wiki?curid=377354", "title": "Italské království (středověk)", "text": "Italské království (středověk)\n\nItalské království (latinsky \"Regnum Italiae\" či \"Regnum Italicum\", italsky \"Regno d'Italia\") byl v letech 888–962 nezávislý státní útvar zahrnující většinu Apeninského poloostrova (Benevento přijalo lenní svazky). Výjimku tvořil Papežský stát, včetně Romagne a Pentapole, dále Benátsko a jih poloostrova, který ovládala Byzanc. Po dělení Franské říše roku 843 bylo Italské království součástí středního údělu, po roce 880 je ovládl Karel III. (abdikoval 887).\n\nItalské království je historický státní útvar vytvořený Karlem Velikým po dobytí Langobardského království. Karel sám se nechal sice korunovat langobardskou korunou, ale svého syna Pipina prohlásil roku 781 králem Itálie. V nastalém zápasu vévodů z Friaulu a Spoleta, do něhož zasahovaly cizí vlivy i vpády Maďarů a Arabů, Italské království značně mocensky zesláblo a za výbojů Ottonů v důsledku toho přijalo lenní vztah k Římsko-německé říši, když zároveň došlo i k odtržení Friaulu.\n\n\"(pozn. * = zároveň císař)\"\n\n\n"}
{"id": "377355", "url": "https://cs.wikipedia.org/wiki?curid=377355", "title": "Banias", "text": "Banias\n\nBanias či Paneas ( Πανείας, بانياس الحولة, בניאס \"Banias\") je archeologické naleziště na místech starodávného opuštěného města Caesarea Philippi, které se nachází na úpatí hory Hermon (\"Har Chermon\", arabsky: جبل حرمون, \"Džabal eš-Šajch\") v Golanských výšinách v Izraeli. Místo se nachází přibližně 150 km severně od Jeruzaléma a asi 60 km jihozápadně od Damašku. Město se nacházelo v oblasti známé jako „Panion“ (v oblasti řeckého boha Pana). Po něm se nazývá jak město, tak zdejší řeka Banias (zvaná též Nachal Chermon).\n\nNa dopravní síť je Banias napojen pomocí dálnice číslo 99, k jihu odtud vychází rovněž takzvaná Ropná silnice.\n\n"}
{"id": "377356", "url": "https://cs.wikipedia.org/wiki?curid=377356", "title": "Akrece", "text": "Akrece\n\nAkrece je proces, během kterého dochází ke zvětšování objemu vlivem připojování vnějších částic k vlastnímu tělesu. Slovem akrece se pojmenovává několik procesů, které mají stejný základ.\n\n\n"}
{"id": "377358", "url": "https://cs.wikipedia.org/wiki?curid=377358", "title": "Magmatický oceán", "text": "Magmatický oceán\n\nMagmatický oceán je geologické označení pro rozsáhlou oblast vyvřelého magmatu na povrchu, které nejspíše vznikalo na začátku formování planet, během kterých byl jejich povrch roztavený a tedy bez pevné kůry. Tyto oblasti velmi pozvolna utuhly a vytvořily rozsáhlé oblasti vulkanických hornin.\n"}
{"id": "377359", "url": "https://cs.wikipedia.org/wiki?curid=377359", "title": "Kulturní vzorce", "text": "Kulturní vzorce\n\nKulturní vzorce (též kulturní vzory nebo vzory kultury) zahrnují veškeré tradice, obyčeje, zvyky, modely chování, morální zákony, normy, tabu, soubory hodnot, uspořádání institucí a rodové zkušenosti, které charakterizují danou kulturu. Teoretický základ tohoto pojmu rozpracovala Ruth Benedictová ve svém díle \"Patterns of Culture\" (1934).\n\nNěkdy se pojem kulturní vzorec používá ve významu obyčej nebo zvyk.\nKulturní vzorec je obecně přijímaný soubor hodnot napodobovaný napříč generacemi určité kultury.\n\nVzorce kultury jsou systémem vnitřních stavů, které jsou pro danou kulturu charakteristické. Jedinec si je osvojuje během procesu socializace a zároveň je poznává zpětně v kulturních výtvorech společnosti. Studiem kulturních vzorců se zjišťuje, jak v dané kultuře fungují mezilidské vztahy, zkoumají se její zvláštnosti a odhalují se pravidla chování. Pro začlenění do společnosti a bezkonfliktní existenci jedince je nutné tato nepsaná pravidla dodržovat. V případě jejich porušení nastupuje sankce (např. ve formě posměchu či fyzického trestu).\n\nKromě žádoucí socializace přispívají kulturní vzorce ke stabilizaci kultury a přenosu kulturních hodnot.\n\nPojem kulturní vzorec naznačuje, že kultura není pouze nahodilé seskupení mnoha prvků, ale je uspořádaným systémem.\nPodle antropoložky Ruth Benedictové jsou kulturní vzorce základní skladební prvky kultury.\n\nRuth Benedictová byla americká kulturní antropoložka a představitelka kulturního realismu, její práce Patterns of Culture (Kulturní vzorce, 1934) je teoretickým základem tohoto pojmu. Hlavní myšlenkou knihy je konfigurace kultury, kterou Benedictová také nazývá „duchem kultury“.  Snaží se ukázat, že každá kultura má své morální prvky, kterým nemůžeme porozumět odděleně, pochopíme je pouze tehdy, pokud budeme na kulturu nahlížet jako na celek. Stejně tak i jednotlivce musíme chápat v souvislosti s jeho kulturou a stylem života. Systém estetického vnímání i hodnotového žebříčku je podle ní přímo podmíněný právě kulturou, a ne jednotlivcem. Podle Benedictové se nikdo nerodí se zcela nepředpojatým názorem na svět, ale je podmíněn kulturou, do které se narodí \"\"\n\nBenedictová došla ke svým poznatkům převážně z výsledků srovnání Indiánů kmene Zuni v Novém Mexiku s kmenem Kwakiutlů v Britské Kolumbii Benedictová zjistila, že Zunijská kultura klade důraz na rovnováhu, skromnost, zdrženlivost, harmonii, spolupráci a sdílení. Je to, slovy filosofa Oswalda Spenglera, „apollinská“ kultura. Naproti tomu kwakiutlská kultura zdůrazňuje společenskou hierarchii, soutěživost, agresivitu a dosahování extrémních cílů. Benedictová nazvala tuto kulturu „dionýskou“, tímto dionýským typem je myšlen individualistický, vášnivý, s oblibou hranice překračující styl života. Opakem je mu potom apollinská kultura, kde převládá umírněnost, bezkonfliktnost a nižší emocionálnost. Označení těchto kultur vychází z řecké mytologie. Apollón a Dionýsus byli oba synové boha Dia. Apollón je spojován s rozumem a řádem, jeho bratr je oproti tomu bohem veselí a iracionálna. Benedictová ve své knize Kulturní vzorce (1934) tyto vzory mírně poupravila a využila je k ilustraci rozdílů mezi kulturními okruhy amerických domorodých kmenů\".\"\nDalší antropologové ve třicátých a čtyřicátých letech 20. století hovořili o „charakteru“ kultury a někteří psychoanalytici popisovali celé kultury v pojmech, které se obvykle používají k vystižení osobnostních typů. Většina antropologů dnes podobná zobecňování odmítá, neboť zkreslují fakta a hrubě zjednodušují situaci. Kulturní vzorce skutečně existují, ale nyní se říká, že zahrnují pouze omezené části kultury.\nProblematikou kulturních vzorců a jejich rolí při mezikulturní komunikaci se zabývá také rozsáhlá\nstudie sociologa Edwarda C. Stewarta původně vydaná roku 1972 a aktualizována v roce 1991 ve spolupráci s Miltonem J. Bennettem. Kniha reaguje na globalizaci v oblasti průmyslu, obchodu, vědy a techniky a rostoucí potřebu funkčních vztahů mezi Američany a příslušníky jiných kultur. Problémy v praxi údajně vyvolávají dvě složky kultury:\nSprávná interpretace kulturních vzorců a jejich rozdílů v různých částech světa je v knize prezentována jako klíč k efektivní komunikaci “face-to-face” a k předcházení sporů ať už politických, nebo obchodních. Podrobně přitom analyzuje jevy, které formují americkou kulturu, a které se Američanům zdají zcela běžné a samozřejmé, a porovnává je na konkrétních případech s představami jiných kultur, zejména pak té japonské. Studie je rozdělena podle několika základních aspektů formujících určitou kulturu.\nVelké rozdíly jsou pak ve vnímání společenských vztahů, přičemž USA fungují na principu rovnosti a hodnocení jedince podle dosažených úspěchů, zatímco v jiných kulturách hraje velkou roli sociální status a otázka původu (v USA je obvyklá neformálnost veškerého jednání, přátelství je nezávazné, např. v Latinské Americe mnohem vážnější). Posledními kapitolami jsou pak vnímání světa (duše, příroda, bohatství, chudoba) a vnímání jedince (v USA výrazný individualismus, v Japonsku spíše kolektivní rozhodování).\n"}
{"id": "377364", "url": "https://cs.wikipedia.org/wiki?curid=377364", "title": "Théâtre Antoine", "text": "Théâtre Antoine\n\nThéâtre Antoine – Simone Berriau je divadlo v 10. obvodu v Paříži.\n\nBudova divadla byla postavena roku 1881 na \"bulváru Strasbourg\", na místě staršího divadla \"Les Menus Plaisirs\" z roku 1866. Roku 1888 sem mladý režisér André Antoine přestěhoval svůj nekonformní soubor a divadlo po něm přejmenoval na \"Théâtre Libre\". Uváděl francouzské premiéry her Ibsenových, Strindbergových, Hauptmannových, Tolstého nebo Turgeněva, z domácích autorů např. Zolu či Claudela. Během prvních tří let existence soubor uvedl více novinek než Comédie-Française a Odéon dohromady. Divadlo si rychle vybudovalo dobré renomé i v zahraničí – podle Antoinova vzoru nazval Otto Brahm své nové berlínské divadlo \"Freie Bühne\" (1889). Roku 1906 odešel Antoine do Odéonu a vedení divadla svěřil svému žákovi Firminu Gémierovi, který pokračoval v započatém díle a na počest zakladatele divadlo přejmenoval na \"Théâtre Antoine\". Během jeho vedení zde debutoval Jean Marais nebo Jean-Louis Barrault.\n\nRoku 1943 převzala vedení divadla nová ředitelka Simone Berriau a navázala na tradici uvádění nových her dobrých autorů (Jean-Paul Sartre, Marcel Achard, Jean Anouilh, později Tom Stoppard, Harold Pinter a další). Jako svou první režii ve Francii zde uvedl Peter Brook Williamsovu \"Kočku na rozpálené plechové střeše\". V inscenacích tohoto období se vystřídalo mnoho slavných herců: např. Jean Vilar, Juliette Gréco, Jean-Louis Trintignant, Jeanne Moreau. Po smrti Simone Berriau roku 1984 se řízení divadla ujala její dcera, herečka Héléna Bossis společně s Danielem Darèsem. Kromě uvádění současných autorů (Yasmina Reza si zde ve své hře \"Třikrát život\" i zahrála a inscenaci své hry \"Bůh masakru\" režírovala) se divadlo vrací i ke klasice (Wilde, Goldoni, Pirandello aj.). V lednu 2003 zde vystoupil v sérii představení Marcel Marceau. V létě 2008 Héléna Bossis zemřela a divadlo nadále vede sám Daniel Darès. Hned v roce 1987, odkdy se ve Francii udělují divadelní ceny \"Molière\", lze najít mezi nominacemi herce z Théâtre Antoine a v dalších letech divadlo několik \"Molièrů\" v různých kategoriích také získalo.\n\nPostupné změny názvu divadla: Les Menus Plaisirs (1866), Le Théâtre des Arts, L'Opéra-Bouffe, La Comédie-Parisienne (1881), Théâtre des Menus Plaisirs (1882), Théâtre Libre (1888), Théâtre Antoine (1906), Théâtre Antoine – Simone Berriau (1984).\n\n\n\n"}
{"id": "377365", "url": "https://cs.wikipedia.org/wiki?curid=377365", "title": "Divizna velkokvětá", "text": "Divizna velkokvětá\n\nDivizna velkokvětá (\"Verbascum densiflorum\") je léčivá rostlina z čeledi krtičníkovitých.\n\n\n\nJde o dvouletou, na celém povrchu plstnatě ochlupenou bylinu dorůstající výšky 2 metrů. V prvním roce vegetace vytváří růžici přízemních, lehce plstnatých listů. V roce druhém z této růžice vyrůstá ochlupená lodyha opatřená střídavými, taktéž ochlupenými listy vejčitého tvaru a hroznovitě uspořádanými květy, které mají pětidílný, zvonkovitý a plstnatý kalich tvořený jasně žlutými, srostlými a pěticípými korunami. Kvete od května do září. Plody jsou tobolky. Po vysemenění rostlina hyne.\nDivizna roste v celé Evropě, zejména v její střední a jižní části. V Česku se vyskytuje běžně, a to především díky své celkové nenáročnosti. Daří se jí na půdách chudých na živiny a vláhu, dále na půdách kamenitých, štěrkovitých nebo hlinitých, přičemž pH půdy jí vyhovuje zásadité až neutrální. Díky svému vzrůstu je pro ni snadné fotosyntetizovat i na místech, kde by vzrůstem nižší rostliny byly zastíněny. Nejčastěji ji můžeme spatřit na ruderálních místech, jakými jsou rumiště, příkopy, skládky a svahy podél komunikací. Běžně se však vyskytuje i na zahradách a kompostech, na kamenitých stráních a loukách či v prosluněných částech lesa a na jeho okrajích.\n\nDivizna je známá léčivka. Pro léčebné účely se využívá hlavně květ divizny, případně listy, a to při průduškových onemocněních a nemocech z nachlazení. Léčí kašel a má protizánětlivé účinky. Čaj z květů divizny prospívá činnosti jater, sleziny a brzlíku, působí močopudně. Čaj se musí pečlivě cedit, protože květy jsou pokryty jemnými chloupky, které nepříjemně dráždí sliznici. Díky již zmíněným protizánětlivým účinkům se divizna využívá i zevně, a to jako obklad na případné oděrky, při revmatických bolestech, bércových vředech či hemoroidech. Pro plánovaný sběr se tato statná rostlina pěstuje. Květy (sbírá se pouze žlutá koruna květů, snadno oddělitelná od kalichu) se musí dobře usušit a pečlivě uchovávat, protože jsou velmi náchylné k hnědnutí a plesnivění.\nDivizna obsahuje zejména saponiny a sliz, malé množství silice, cukry, třísloviny a flavonoidy.\n\n\nVnější použití Divizny velkokvěté Zevní použití divizny není tak časté. Lze použít kašovité obklady z květů na hojení bércových vředů a ran. K vnějšímu použití je možné také použít i sušené listy, ze kterých se připraví odvar a ve formě obkladů se přikládá na otoky. Také čerstvé listy našly své uplatnění. Potřené teplým olejem se dají použít k léčbě ran a otoků.\n\nDivizna je významná pylodárná rostlina, její pyl je bílkovinným zdrojem pro včelstva v letním období. Podporuje také dlouhověkost zimních včel. Včely pyl divizny sbírají především ráno a rouskují jej do oranžových rousek.\n\n\n\n"}
{"id": "377366", "url": "https://cs.wikipedia.org/wiki?curid=377366", "title": "Saponiny", "text": "Saponiny\n\nSaponiny jsou heteroglykosidické sloučeniny isoprenového původu, které se nacházejí převážně v rostlinách. Jde o sloučeniny, které mají mnoho biologických účinků.\n\nSaponiny se skládají z hydrofilní sacharidové složky a lipofilního aglykonu (saponinogenu)a a proto mají vlastnosti povrchově aktivních látek. Aglykony saponinů jsou sloučeniny odvozené buď od triterpenových alkoholů anebo steroidů. Podle toho se dělí na triterpenoidní a steroidní saponiny.\n\nTriterpenoidní saponiny pochází z derivátů triterpenoidů lupeolu, α-amyrinu a β-amyrinu. Nachází se v různých rostlinných čeledích. Nejvíce se nacházejí v kořenové části rostliny. Jeden z nejznámějších triterpenoidních saponinů je sojasaponin A, nacházející se v sóji luštinaté (\"Glycine max\", \"Fabaceae\") je zodpovědný za štiplavou svíravou chuť. Sojasaponin B se nachází v luštěninách cizrna beraní (\"Cicer arietinum, Fabaceae\") a čočka jedlá (\"Lens culinaris, Fabaceae\"). V lékořici lysé (\"Glycyrrhiza glabra, Fabaceae\") je glycyrrhizin, saponin zodpovědný za sladkou chuť lékořice.  Zdrojem saponinů je i špenát setý (\"Spinacia oleracea, Amaranthaceae\"). K této skupině se řadí i theasaponegol A a B z čajovníku čínského (\"Camellia sinensis, Theaceae\"). Mydlice lékářská (\"Saponaria officinalis, Caryophyllaceae\"), která propůjčila jméno celé skupině saponinů, obsahuje saponariosid A a B.\n\nTriterpenoidní saponiny nenacházejí svůj původ jen v rostlinách, byly objevené už i v tělech živočichů, například u \"Cercodemas anceps\", (\"Echinodermata\"), které jsou lidově známé jako mořské okurky. Pro vysoký obsah bioaktívních látek se uvažuje o jejich zařazení do skupiny tzv. funkčních potravin.\n\nMezi steroidní saponiny patří ty, které mají jako aglykony navázané steroidy spirostanol a nebo furostanol. Jsou specifické pro čeleď česnekovité (\"Alliaceae\"), se zástupci česnek kuchyňský (\"Allium sativum\") a pór letní (\"Allium ampeloprasum\"). Officianalisiny či agarosiny jsou triviálně nazvané steroidní saponiny rostliny chřest lékařský \"(Asparagus officinalis, Asparaceae),\" a jako i u jiných saponinů i tyto jsou zodpovědné za jeho hořkou chuť. \n\nMezi účinky saponinů lze zařadit například snížení povrchového napětí. Tento jev vede v roztocích k tvorbě bublin, čehož lze využít například k výrobě šampónů nebo prostředků na mytí nádobí. Dalším účinkem je například jejich štiplavá chuť, která je přítomna například v čajích.\n\nCo se týče biologických funkcí, saponiny působí proti únavě, kardioprotektivně a imunomodulačně. Byly zjištěny i antifungicidní účinky, které jsou způsobené napojením saponinů na steroly v membráně buněk hub, což vede ke ztrátě membránové integrity.\n\nU saponinů je také dokázán účinek na vstřebávání cholesterolu, přičemž absorpci ze střeva snižuje. V neposlední řadě saponiny inhibují růst nádorových buněk. In vitro a in vivo studie ukázaly, že steroidní saponiny prokazují jedinečné využití v oblasti protinádorové léčby. Inhibují proliferaci a indukují apoptózu nádorových buněk. Dokáží blokovat buněčný cyklus nádorových buněk nebo jej úplně zastavit. Takovou schopnost prokazuje například diosgenin z rostlin rodu \"Dioscorea.\" Negativem těchto látek je ale schopnost tvořit komplexy se železem, zinkem a nebo vápníkem, což vede k nevyužitelnosti těchto iontů v těle. K tomuto stavu však dochází až při vysokých dávkách saponinů. \n\nByla dokázána hemolytická aktivita těchto chemických sloučenin. Při jejich přítomnosti v rostlinných extraktech či drogách dochází k prasknutí membrány červených krvinek z důvodu nezvratného poškození lipidové dvouvrstvy.\n\nPro své organoleptické vlastnosti, jako je štiplavá chuť, se během kulinární úpravy cíleně saponiny z potravin odstraňují, a nebo se snižuje jejich množství. Toho je možno docílit umytím a namáčením, kdy se částečně vyluhují do vody, proto je dobré takovou vodu už nepoužít na přípravu jídla. Jejich odstranění docílíme oloupáním povrchové vrstvy. Nejlepšího výsledku se však docílí naklíčením a povařením luštěnin. Saponiny z cukrové řepy se odstraní rafinací cukru.\n"}
{"id": "377372", "url": "https://cs.wikipedia.org/wiki?curid=377372", "title": "Kumarin", "text": "Kumarin\n\nKumarin (systematický název 2-\"H\"-chromen-2-on) je chemická sloučenina (benzopyron), toxin obsažený v mnoha rostlinách, zejména ve vysoké koncentraci v semenech silovoně obecného (\"Dipteryx odorata\"), tomce vonné (\"Anthoxanthum odoratum\"), svízeli vonném (\"Galium odoratum\"), divizně (\"Verbascum\") a tomkovici vonné (\"Hierochloë odorata\"). Má sladkou vůni, snadno rozpoznatelnou jako vůně čerstvě pokosené trávy, používá se v parfémech od roku 1882. Má také klinickou hodnotu jako prekurzor pro různé antikoagulanty, zejména warfarin, a používá se jako aktivní médium v některých typech barvivových laserů.\n\nNázev pochází z francouzského názvu \"coumarou\" pro silovoň obecný.\n\nBiosyntéza kumarinu v rostlinách probíhá přes hydroxylaci kyseliny skořicové v poloze ortho a následnou laktonizaci. V laboratoři lze kumarin připravit Perkinovou reakcí mezi salicylaldehydem a anhydridem kyseliny octové.\n\nJinou metodou syntézy kumarinu a jeho derivátů je Pechmannova kondenzace.\n\nKumarin má vlastnosti potlačující chuť, což naznačuje, že jeho široký výskyt u rostlin, zejména trav, má za účel omezit nápor pasoucích se zvířat.\n\nMezi přirozeně se vyskytující deriváty kumarinu patří umbeliferon (7-hydroxykumarin), eskuletin (6,7-dihydroxykumarin), herniarin (7-methoxykumarin), psoralen a imperatorin. Kumarin a jeho deriváty se společně považují za fenylpropanoidy.\n\nKumarin se používá při léčbě lymfedému.\nPodává se i perorálně pro omezení hemokoagulace, působí jako anti-vitamin K, umožňuje syntézu faktorů PIVKA, které nemají receptory pro vápenaté ionty. Proto podporuje v játrech tvorbu neplnohodnotných krevních faktorů II, faktorů VII, faktorů IX, faktorů X.\n\nNásledující seznam obsahuje rostliny, jejichž části obsahují kumarin nebo kumarinové glykosidy (seznam nemusí být kompletní):\n\nSloučeniny odvozené od kumarinu se také nazývají \"kumariny\". Mezi látky z této skupiny patří:\n\nNěkteré z výše uvedených látek se používají jako antikoagulanty a/nebo jako rodenticidy.\n"}
{"id": "377376", "url": "https://cs.wikipedia.org/wiki?curid=377376", "title": "Trey Azagthoth", "text": "Trey Azagthoth\n\nTrey Azagthoth (vlastním jménem George Emmanuel III, * 26. března 1965) je americký hudebník známý jako zakladatel a kytarista floridské deathmetalové kapely Morbid Angel.\n\nTrey začal hrát ve svých šestnácti letech a často používá whammy bar, tapping, kvákadlo a další efekty, takže jeho kytara má odlišný kvílející zvuk, který jeho fanoušci považují za jeho značku. Pro skupinu Morbid Angel používá také syntezátor a jako své vzory uvádí Mozarta, Van Halena a Randyho Rhoadse. Kolekce jeho nejznámějších sól byla vydána na druhé straně desky \"Formulas Fatal to the Flesh\" pod názvem \"Love of Lava\". Poté byla tato kolekce vydána také na druhém disku osmého alba kapely, zvaného \"Heretic\". Mezi jeho další zájmy patří anime, kam patří jeho oblíbené seriály \"Sailor Moon\" a \"Gundam\". Mezi jeho oblíbené PC hry patří série \"Doom\" a \"Quake\", dále hry \"Castlevania\", \"Street Fighter\", \"Devil May Cry\", \"Legacy of Kain\" nebo \"Metal Gear Solid\". Při psaní a nahrávání desky \"Heretic\" v roce 2003 dokonce sám vytvořil level pro ZDoom, který pojmenoval \"Chambers of Dis\" a poskytl ho ke stažení na svém profilu MySpace a na oficiální stránce kapely.\n\n\"Decibel Magazine\" ho zařadil na první místo svého seznamu nejlepších death metalových kytaristů a britský novinář Joel McIver ho zařadil na sedmé místo ve své knize, kde seřadil 100 nejlepších metalových kytaristů. Používá především kytary Ibanez a Jackson, jednu dobu používal také kytaru B.C. Rich, ale poté na svém profilu MySpace sdělil, že podepsal smlouvu se společností Dean Guitars, která mu udělá personifikovanou kytaru \"X-Core V\".\n\n"}
{"id": "377378", "url": "https://cs.wikipedia.org/wiki?curid=377378", "title": "Celoplášťová střela", "text": "Celoplášťová střela\n\nCeloplášťová střela (v angličtině full metal jacket, zkratka FMJ) je druhem střely, která má jádro uzavřené v kovovém plášti (skořápce), jenž pokrývá předek a boky projektilu (styčná plocha s hlavní) a někdy může být rozšířena i na základnu střely (různá speciální označení, např. TFMJ). Nejčastěji používaný kov je ze slitiny mědi s různými dalšími složkami (nikl, ocel, vzácně zlato).\n\nTyto střely se používají, z několika důvodů:\n\nCeloplášťové střely pro vojenské účely jsou nutné pro země, které jsou signatáři Haagské konvence z roku 1899. Ta zakazuje použití střel způsobujících nadměrná zranění ve válce mezi signatáři této konvence. Tyto náboje jsou dále zakázány například při lovu zvěře.\n\nNaopak, některé zdroje uvádějí, že vzhledem ke snížené možnosti deformace střely oproti neoplášťovaným nebo poloplášťovým typům je tato střela mnohem průbojnější, ale vlivem vysoké rychlosti způsobuje tzv. hydrostatický šok nebo díky konstrukci po zásahu ztrácí stabilitu. Následná zranění jsou devastující, aniž došlo k porušení Haagských dohod. V době jejich uzavírání nebyly výše zmíněné skutečnosti známy.\n\nPenetrace náboje záleží na zbrani a ráži, která je použita. Náboje jsou používány pro ruční zbraně, samopaly, pušky i v protileteckých zbraních. Např. střela .50cal (12,7 mm) AP je schopna prostřelit do určité vzdálenosti lehce obrněný cíl a měla své využití v protileteckém boji.\n"}
{"id": "377380", "url": "https://cs.wikipedia.org/wiki?curid=377380", "title": "Heinrich Adolf Schrader", "text": "Heinrich Adolf Schrader\n\nHeinrich Adolf Schrader (1. ledna 1767, Alfeld u Hildesheimu – 22. října 1836 v Göttingenu) byl německý lékař, mykolog a botanik.\n\nRoku 1794 se stal ředitelem botanické zahrady při univerzitě v Göttingenu, jímž zůstal až do své smrti. Tamtéž získal doktorát v lékařství (1795), navíc od roku 1802 (do nějž byl soukromým docentem) působil jako mimořádný a pak jako řádný profesor na tamní univerzitě.\n\nSchrader byl plodným autorem, psal jak o flóře Německa, tak flóře vzdálenějších zemí. Mezi lety 1799 a 1803 vydával časopisy „Journal für die Botanik“, v letech 1806–1810 potom „Neues Journal für die Botanik“, jež byly předchůdci od roku 1818 dodnes vycházejícího časopisu „Flora“. Roku 1815 se stal korespondujícím členem švédské akademie věd.\n\n\n\n"}
{"id": "377381", "url": "https://cs.wikipedia.org/wiki?curid=377381", "title": "BMW Open", "text": "BMW Open\n\nBMW Open, oficiálním sponzorským názvem BMW Open by FWU , je profesionální tenisový turnaj mužů v německém Mnichově, metropoli Bavorska. Původně byl založen v roce 1900. V otevřené éře na něj navázal moderní turnaj. V rámci okruhu ATP Tour patří od sezóny 2009 do kategorie ATP Tour 250. Dějištěm se stal klub MTTC s otevřenými antukovými dvorci. \n\nTurnaj je hrán jako Mezinárodní tenisové mistrovství Bavorska (\"Internationale Tennis-Meisterschaften von Bayern\"). \n\nV otevřené éře po roce 1968 turnaj navázal na původní mnichovskou událost, jejíž premiérový ročník proběhl roku 1900 v tenisovém klubu Münchner Tennis und Turnierclub (MTTC) Iphitos. Jedná se nejstarší mnichovský oddíl založený studenty v roce 1892, v němž se původně nacházely pouze travnaté dvorce. Následně byl povrch nahrazen antukou. Centrální kurt v Aumeisterwegu byl postaven v roce 1930 a jeho ochozy pojmou 5 600 diváků. \n\nFinanční dotaci turnaj premiérově poskytl v roce 1970. Její výše činila 20 tisíc dolarů. V sezóně 1990 došlo k začlenění bavorského turnaje do nově založeného okruhu ATP Tour a v oficiálním pojmenování se objevil název generálního partnera, automobilky BMW. \n\nDo dvouhry nastupuje dvacet osm singlistů a čtyřhry se účastní šestnáct párů. \n\n"}
{"id": "377382", "url": "https://cs.wikipedia.org/wiki?curid=377382", "title": "Gardaland", "text": "Gardaland\n\nGardaland je italský zábavní park, který vznikl v roce 1975.\n\nGardaland je jeden z prvních zábavních parků v Evropě a s plochou více než 545 000 m (2015) patří i k těm největším. Nachází se v severní části Itálie u jezera Lago di Garda, poblíž města Verony. Gardaland byl s 2,85 milióny návštěvníků v roce 2015 osmým nejnavštěvovanějším zábavním parkem v Evropě. Časopis Forbes zařadil Gardaland v roce 2005 na pátou příčku mezi desítku nejzábavnějších zábavních parků na světě. V parku se nachází 34 atrakcí různého charakteru.\n\nBlue Tornádo – Horská dráha dosahující rychlostí až 80 km/h, otevřená v roce 1998. Oproti běžným dráhám jsou koleje nahoře (pasažéři nesedí ve vozíku, ale visí v sedačce). Délka dráhy je 765 m a výška asi 33 m.\n\nMagic Mountain – Klasická horská dráha dosahující rychlosti až 70 km/hod. Jedná se o první ocelovou dráhu v parku (1985). Délka dráhy je téměř 700 m a výška je 35 m.\n\nI corsari (piráti) – Vodní podzemní atrakce, která je jednou z nejdražších v parku. Stavěla se tři roky a její cena byla 60 miliard lir (cca 31 mln. €). Zajímavostí je, že tato atrakce je plně automatizovaná a řízena počítačově bez jediného zásahu člověka. Kromě návštěvníků se pod zemí nenachází žádný jiný člověk. Tato atrakce patří mezi tzv. Dark Ride. Loďky v podzemí projíždí pirátskými scénami.\n\nColorado Boat – Zábavní vodní atrakce. Proplujete na voru na divoké vodě a poté budete spuštěni z výšky do vody.\n\nJungle Rapids – Druhá vodní atrakce, která vás zavede do pravé džungle plné vodopádů a nástrah. Poplujete člunem pro 6 osob po velmi silné vodě.\n\nSequoia Adventure – Netypická a dobrodružná horská dráha. Po velkou část jízdy je návštěvník hlavou dolů.\n\nThe Spectacular 4D Adventure – 4D kino.\n\nMammut – Rodinná horská dráha ve stylu doby ledové. Jízda trvá necelé tři minuty, dráha je dlouhá asi 1030 m.\nRaptor – nejrychlejší (90 km/h) horská dráha v parku, otevřená v roce 2011. Jízda začíná v podzemí. Dráha je dlouhá 770 m. Konstrukce trvala necelých 10 měsíců.\n\nOblivion – the Black Hole – nejnovější dráha parku, otevřená v roce 2015. Pasažéři jsou prudce spuštěni do podzemní „černé díry“.\n\nPark je otevřen od května do října od 10 do 24 hodin (2009). Stejně tak i atrakce fungují od 10 do 24 hodin (2009). V nočních hodinách v určité dny, zpravidla od půlnoci do ranních hodin, se koná disco laser show.\n\nV areálu se nachází čtyřhvězdičkový hotel připomínající pohádkový svět. Kromě hotelu je v parku několik restaurací, pizzerií, fast foodů, barů, supermarket, kadeřnictví a lékárna. Vše v pohádkovém provedení.\n\n"}
{"id": "377383", "url": "https://cs.wikipedia.org/wiki?curid=377383", "title": "Michael Berrer", "text": "Michael Berrer\n\nMichael Berrer (* 1. červenec 1980 ve Stuttgartu, Německo) je současný německý profesionální tenista. Ve své dosavadní kariéře vyhrál zatím 1 turnaj ATP World Tour ve čtyřhře.\n\nMichael Berrer se zúčastnil 2 zápasů v Davisově poháru za tým Německa s bilancí 0-2 ve dvouhře.\n\n\n"}
{"id": "377390", "url": "https://cs.wikipedia.org/wiki?curid=377390", "title": "Kaštan", "text": "Kaštan\n\nKaštan může být:\n\n"}
{"id": "377409", "url": "https://cs.wikipedia.org/wiki?curid=377409", "title": "Serž Sarkisjan", "text": "Serž Sarkisjan\n\nSerž Azati Sarkisjan, někdy Sargsjan ( Սերժ Ազատի Սարգսյան; * 30. června 1954 Stěpanakert) je arménský politik, ministr v několika vládách, posléze premiér a v období 2008–2018 arménský prezident.\n\nV letech 1972–1974 sloužil jako voják základní služby v sovětské armádě. V roce 1979 ukončil studium filologie na Jerevanské státní univerzitě. V období let 1979 až 1988 působil v komunistických a komsomolských orgánech ve svém rodném městě Stěpanakertu, posléze byl velitelem karabašské domobrany ve válce o Náhorní Karabach.\n\nV roce 1990 se stal poslancem Národního shromáždění, v 90. letech byl postupně ministrem obrany, vnitra a ministrem národní bezpečnosti. V období 1999–2007 byl tajemníkem Národní bezpečnostní rady, v roce 2000 se stal znovu ministrem obrany. V roce 2007 se stal arménským premiérem.\n\nV únoru 2008 vyhrál s podporou vlastní Republikánské strany Arménie prezidentské volby; do funkce nastoupil v dubnu 2008. Jako prezident se zasadil o vytvoření celní unie s Ruskem a dalšími postsovětskými republikami v roce 2014 a realizoval přeměnu Arménie z prezidentské v parlamentní republiku, což bylo podle kritiků vyjádřením snahy o udržení si vlastního politického vlivu.\n\nV roce 2011 se konaly velké demonstrace proti Sarkisjanovu režimu. Při dalších protestech v červenci 2016 žádali protestující jeho odstoupení a propuštění všech politických vězňů – tyto demonstrace následovaly po přepadení policejní stanice v hlavním městě Jerevanu skupinou ozbrojenců, kteří požadovali propuštění opozičního politika a veterána války o Náhorní Karabach Žirajra Sefiljana. Při vzájemných střetech bylo zraněno přes 50 lidí.\n\nSarkisjanovo prezidentské období skončilo dne 9. dubna 2018 a hned 17. dubna se stal předsedou vlády. Po několikadenních bouřlivých protestech, během nichž demonstranti požadovali jeho odstoupení a bylo zadrženo přes 200 lidí, nakonec dne 23. dubna (po pouhých šesti dnech v úřadu) rezignoval, v důsledku čehož následně odstoupila i arménská vláda.\n"}
{"id": "377421", "url": "https://cs.wikipedia.org/wiki?curid=377421", "title": "Guaporé", "text": "Guaporé\n\nGuaporé ( , , ) je řeka v Jižní Americe na východě Brazílie ve státech Mato Grosso a Rondônia částečně tvořící státní hranici s Bolívií. Je přibližně 1 550 km dlouhá. Povodí má rozlohu přibližně 310 000 km².\n\nPramení na jižních svazích pohoří Serra dos Parecis v západní části Brazilské vysočiny. Na horním toku protéká přes planinu Mato Grosso a na středním a dolním toku bažinatou nížinou. Ústí zprava do řeky Mamoré v povodí Amazonky.\n\n\nZdrojem vody jsou především dešťové srážky. K nejvyššímu vzestupu hladiny, který dosahuje v ústí až 8 m, dochází v období od února do dubna.\n\nVodní doprava je možná od města Mato Grosso k ústí.\n"}
{"id": "377425", "url": "https://cs.wikipedia.org/wiki?curid=377425", "title": "Venuše (jméno)", "text": "Venuše (jméno)\n\nVenuše je ženské rodné jméno. Je odvozeno z latinského jména bohyně lásky „Venus“, možná je příbuzné se sanskrtským slovem „vanas“ znamenající „touha“.\n\nTradičně Venuše slaví svátek 6. dubna, ve stejný den jako Vendula, a 28. září. Obvyklá domácká podoba je Vendula.\n\n\n"}
{"id": "377428", "url": "https://cs.wikipedia.org/wiki?curid=377428", "title": "Vojín", "text": "Vojín\n\nVojín je nejnižší hodnost příslušníka armády (v terminologii NATO má stupně od OR-1 do OR-3 podle typu jednotky, ve které slouží). Následující vyšší hodnost je svobodník.\n\nV Československé i samostatné České armádě byli vojíni většinou vojáci základní vojenské služby. V profesionální Armádě byla ale až do konce roku 2010 nejnižší hodností hodnost rotného a hodnost vojína se používala pouze u aktivních záloh. Od roku 2011 byla hodnost vojína opět zavedena.\n\nPoužití vojínů se datuje od 18. století, kdy armáda Napoleona Bonaparta poprvé ustanovila stálé vojenské hodnosti.\n\nAnglický ekvivalent slova „vojín“ je výraz „\"\"“ (\"soukromý voják\"). Toto označení pochází ze středověku, kdy byli vojáci-vojíni najímáni nebo odvedeni do služby šlechticem vytvářejícím armádu. Odtud pak pochází hodnost svobodníka (něm. \"Gefreiter\"), tedy vojáka propuštěného ze služby šlechtice.\n"}
{"id": "377430", "url": "https://cs.wikipedia.org/wiki?curid=377430", "title": "Katedrála svatého Michaela archanděla a svaté Guduly", "text": "Katedrála svatého Michaela archanděla a svaté Guduly\n\nKatedrála sv. Michaela a sv. Guduly (fr. \"Cathédrale Saints-Michel-et-Gudule\", niz. \"Sint-Michiels- en Sint-Goedelekathedraal\") je katedrála v Bruselu.\n\nStojí na pahorku Treurenberg na pomezí tzv. Horního a Dolního města. Kostel v této lokalitě byl postaven již na počátku 11. století. V roce 1047 do něj nechal lovaňský hrabě Lambert II. přemístit relikvie svaté Guduly. Ta se stala společně s archandělem Michaelem patronem kostela i samotného města.\n\nPůvodní románská stavba byla v 13.–15. století přestavěna v gotickém stylu (pozůstatky původního kostela se dnes nacházejí v kryptě). Chór byl postaven v letech 1226–1276, hlavní loď a transept byly dokončeny až v polovině 15. století. Západní fasáda byla upravena v letech 1450-1490 podle vzoru francouzské gotiky. Věže kostela nebyly dokončeny a měří 69 m. Šestiboká barokní apsida byla postavena v letech 1672–1675. Bohatě zdobená kazatelna z roku 1699, zobrazující Vyhnání Adama a Evy z ráje, je dílem vlámského barokního sochaře Hendrika Franse Verbruggena (1654–1724).\n\nKatedrála je sídlem mechelenského arcibiskupa (v současné době kardinál Godfried Danneels), který je zároveň belgickým primasem. Status katedrály získala v únoru 1962.\n\n"}
{"id": "377434", "url": "https://cs.wikipedia.org/wiki?curid=377434", "title": "Granollers", "text": "Granollers\n\nGranollers je město v Katalánsku, centrum comarky Vallès Oriental v provincii Barcelona, 26 km severovýchodně od Barcelony. Žije zde 58 854 obyvatel (2007). Nejznámější stavbou města je renesanční \"La Porxada\", která sloužila jako sklad obilí.\n\n"}
{"id": "377436", "url": "https://cs.wikipedia.org/wiki?curid=377436", "title": "Larisa", "text": "Larisa\n\nLarisa (řecky Λάρισα, starořecky též Λάρισσα, latinsky a v mnoha novodobých jazycích \"Larissa\") je město ve středním Řecku a hlavní město kraje Thesálie. Je jedním z hlavních center zemědělství a významným dopravním uzlem, který je spojen s přístavem Volos, Soluní i Athénami. V roce 2011 zde žilo 144 651 obyvatel.\n\nVe městě působí na nejvyšší úrovni fotbalový klub AE Larissa 1964, který v letech 1985 a 2007 získal vítězství v řeckém poháru a v roce 1988 vybojoval titul mistra Řecka. Ve městě sídlí lékařská fakulta Thesálské univerzity. Larisa má poměrně velké letiště s vzletovou a přistávací dráhou o délce 2960 metrů. Letiště bylo založeno roku 1912 a až do roku 1997 odbavovalo kromě vojenských letů i civilní spoje. Nyní slouží pouze jako základna vojenského letectva. Z pozoruhodných míst Řecka jsou Larise nejblíže skalní kláštery Meteora, pohoří Olymp a slavné pláže Olympské riviéry.\n\n\n\n"}
{"id": "377437", "url": "https://cs.wikipedia.org/wiki?curid=377437", "title": "Matt Harding", "text": "Matt Harding\n\nMatthew „Matt“ Harding (* 27. září 1976 Westport, Connecticut) je americký herní vývojář a internetová celebrita známá jako \"Dancing Matt\" pro jeho populární videa \"Where the Hell is Matt?\", na kterých tančí svůj specifický tanec před památkami a zajímavými místy v mnoha zemích světa.\n\nPochází původně z Westportu v Connecticutu. Od střední školy pracoval v herním průmyslu, například pro Activison, časem ho začala jeho práce frustrovat. Opustil ji poté, co jeho vedoucí vzali vážně jeho sarkasticky myšlený návrh, aby v příští hře bylo úkolem postřílet celé lidstvo. Toto mimochodem vyústilo v hru Destroy All Humans!\n\nVe svých videích chce lidi povzbudit k cestování a zároveň ukázat zajímavá místa na světě.\n\nMattova videa se objevila i v televizních pořadech, například:\n\nV roce 2007 uvedl Jawed Karim, jeden ze zakladatelů Youtube, že jeho videa patří k jeho oblíbeným.\n\n22. července 2008, předvedla NASA Mattovo 3. video na jejich webové stránce APOD (Astronomy Picture of the Day) s titulkem „Happy People Dancing on Planet Earth“. Na stránkách se uvádí, že „jen málo lidí je schopno dívat se na výše uvedené video, aniž by se usmívali“.\n\n\n"}
{"id": "377438", "url": "https://cs.wikipedia.org/wiki?curid=377438", "title": "Leh", "text": "Leh\n\nSlovo Leh nebo Léh může označovat:\n\n\n"}
{"id": "377440", "url": "https://cs.wikipedia.org/wiki?curid=377440", "title": "Občanská obrana", "text": "Občanská obrana\n\nObčanská obrana byla česká polovojenská organizace, působící na Těšínsku v době tzv. plebiscitního období během Československo-polského sporu o Těšínsko.\n\nObčanská obrana byla zpočátku vybudována na systému tzv. pětek: V každé obci existoval jeden důvěrník, který řídil pět jím vybraných osob, každá z těchto osob si obdobným způsobem vybrala dalších pět osob a takto bylo pokračováno dále. \n\nPozději byla Občanská obrana přebudována na vojenském základě a silně zmohutněla. V jejím čele stál setník Kučera z Orlové a nadporučík Cingr z Moravské Ostravy, určitý čas ji vedl i major Uvíra z Kroměříže.\n\nObčanská obrana působila i na polské straně demarkační linie, vedená kapitánem Puckmanem z Těšína.\n\nDeklarovanými cíli Občanské obrany byla obrana před útoky polských bojůvek a podpora československého četnictva, hájení československo-polské demarkační linie před vpády z polské strany a, v případě vpádu polského vojska na území kontrolované Československem, zadržování polského postupu „drobnou válkou“ až do příchodu československého vojska.\n\n"}
{"id": "377444", "url": "https://cs.wikipedia.org/wiki?curid=377444", "title": "Ústí (okres Vsetín)", "text": "Ústí (okres Vsetín)\n\nObec Ústí se nachází v okrese Vsetín ve Zlínském kraji. Žije zde obyvatel.\n\nPrvní písemná zmínka o obci pochází z roku 1505. Od 1. ledna 1975 do 31. prosince 1991 byla obec součástí Vsetína.\n\nV obci působí i Sbor dobrovolných hasičů a myslivecký spolek.\n\nPlynofikace proběhla v roce 2000 a obec má v plánu zřídit vlastní kanalizaci. Kanalizace měly být realizována v roce 2014. V roce 2006 proběhla rekonstrukce dětského hřiště u trati, kde byl nevyhovující asfaltový povrch nahrazen umělou trávou. V roce 2006 proběhlo otočení fotbalového hřiště u dolního nádraží, z důvodu růstu průmyslové zóny. Byly také přistavěny nové fotbalové šatny.\n\n\nObec leží na dvou železničních tratích (Vsetín-Velké Karlovice,Vsetín-Horní Lideč), na nichž obou je zřízena vlaková zastávka. Ještě roku 1957 nesla zastávka na trati Vsetín-Horní Lideč nápis Leskovec. Zastávka leží mimo obě obce, obyvatelé obou obcí to k ní mají dosti daleko. Proto přestala být zastávka kolem roku 1995 obsluhována. Dnes zajišťuje vlakovou dopravu zastávka Ústí u Vsetína zastávka ležící na trati Vsetín-Velké Karlovice (282).\n\nV roce 1979 se na trati Horní Lideč - Vsetín stala vážná železniční havárie, při níž uniklo do prostředí několik set tun petroleje. Z důvodu znečištění podzemních vod byl vystavěn vodovod.\n\nObcí protéká řeka Vsetínská Bečva a Senice.\n\n\n"}
{"id": "377445", "url": "https://cs.wikipedia.org/wiki?curid=377445", "title": "The Sunday Times", "text": "The Sunday Times\n\nThe Sunday Times jsou nedělní noviny distribuované ve Velké Británii a Irské republice. Jejich jihoafrická varianta jsou nejprodávanější noviny v Jihoafrické republice. Na rozdíl od oblíbených mylných představ nemá irské vydání Sunday Times nic společného s novinami The Irish Times, které vycházejí v Dublinu od pondělí do soboty. \"The Sunday Times\" vydává společnost Times Newspapers, pobočka News International, kterou vlastní News Corporation. Times Newspapers vlastní rovněž \"The Times\", ale oboje tyto noviny byly založeny nezávisle na sobě a pod společné vlastnictví se dostaly v roce 1966. V roce 1981 převzala noviny společnost News International Ruperta Murdocha. Každý rok zveřejňují Sunday Times seznam nejbohatších - jehož záměrem je zvýšit prodej.\n\nSesterské noviny \"The Times\" mají pravidelně méně výtisků než největší britský deník \"The Daily Telegraph\", ale \"The Sunday Times\" zaujímá dominantní postavení na nedělním trhu; jeho 1,3 milionu výtisků se rovná výtiskům \"The Sunday Telegraph\", \"The Observer\" a \"The Independent on Sunday\" dohromady. Mají větší formát papíru.\n\nV září 2006 vzrostla jejich cena z 1,8 liber na 2 libry, což bylo druhé zvýšení ceny během dvou let, a to způsobilo mírný pokles v počtu čtenářů měsíc od měsíce a rok od roku. Byl to následek všeobecného úpadku v počtu čtenářů všech nedělních novin. Aby proti tomu bojovali, soupeři jako \"The Independent on Sunday\" přistoupili v červnu 2007 detailněji k svému obsahu a dělení a \"The Observer\" vyšel v berlínském formátu s barevným tiskem ve všech sekcích.\n\nNástup nových tiskáren v News International v létě 2008 umožňuje plné barvy na všech stránkách novin.\n\nNoviny vyšly v roce 1821 jako \"The New Observer\". Jméno si vybraly podobné k již existujícím novinám Observer, ačkoliv obě noviny byly nezávislé. Byly přejmenovány na The Independent Observer a v roce 1822 pak na The Sunday Times, opět bez jakéhokoliv vztahu mezi nimi a The Times.\n\nV roce 1839 získala noviny Rachel Beerová a v roce 1908 je převzal Alfred Harmsworth. V roce 1959 byly součástí Kemsleyho skupiny novin, kterou téhož roku převzal lord Thomson. V roce 1966 Thomson získal také \"The Times\" a vytvořil společnost Times Newspapers, aby vydávala tyto dvoje noviny.\n\nV roce 1981 převzala tituly The Times společnost News International Ruperta Murdocha, ale konzervativní vláda neuvedla koupi nikdy Komisi pro monopoly a fúze, hlavně kvůli tomu, že předchozí vlastník The Thompson Corporation pohrozil, že noviny zavře, pokud nebudou v přiděleném čase převzaty někým jiným. Hrozilo, že jakýkoliv právní odsun Murdochova převzetí by mohl vést k zániku dvou titulů. Bylo to proto, že převzetí dalo Murdochovi kontrolu nad čtyřmi národními novinami; \"The Times\", \"The Sunday Times\", \"The Sun\" a News of the World. Společnost News Corp vlastní také Fox. News International je majoritním akcionářem BSkyB a James Murdoch je výkonným ředitelem.\n\nKontrola News Corporation ukončila redaktorskou vládu Harolda Evanse a přivedla ke konci období v historii novin, kdy byly předními aktuálními, investigativními a k liberálům táhnoucími novinami. Pod redaktorským vedením Andrewa Neila v 80. a počátkem 90. let převzaly \"The Sunday Times\" silný thatcherovský a wienerovský názor a byly obzvláště silně spojeny s názorem, že antikomercionalismus mezi těmi, kdo tradičně volili Konzervativní stranu, působil spolu s tradičním socialismem v podrývání ekonomické konkurenceschopnosti Velké Británie. V této oblasti byly silně v opozici s tradičním konzervatismem hlásaným Peregrinem Worsthornem v konkurenčním \"Sunday Telegraphu\".\n\nPublikovaly falešné Hitlerovy deníky (1983) a pokládaly je za pravé. Další významné příběhy zahrnují:\n\n\"The Sunday Times\" publikují seznam bohatých, každoroční průzkum nejbohatších lidí ve Velké Británii a Irsku, shodný se seznamem Forbes 400 v USA. Noviny také publikují každoroční ligovou tabulku britských univerzit a podobnou o irských univerzitách. Také publikují \"Sunday Times Bestseller List\", seznam nejprodávanějších knih v Británii.\n\nBěhem 90. let začaly noviny vydávat oddělenou verzi pro Irskou republiku. V roce 1993 byla otevřena dublinská kancelář, řízená Alanem Ruddockem a Johnem Burnsem. Původně bylo irské vydáním něčím málo víc než jenom malým číslem novinových zpráv, několika sloupkařů, např. Eoghana Harrise, a obsahem s programem kin a televize RTÉ One a RTÉ Two v \"kulturní\" sekci novin; ale v roce 2005 vedla oddělená tiskárna, novinářské kanceláře a mnoho irských novinářů včetně Liama Faye, Richarda Oakleyho, Marka Tigheho a Colina Coyla, kteří psali samostatně pro irské vydání k tomu, že velká část zprávařské sekce i všech ostatních sekcí byla vydávána i pro Irsko.\n\nIrské vydání prodává asi 140 000 kopií týdně po celém území distribuce novin, do něhož patří oddělené vydání pro Severní Irsko vedené Liamem Clarkem. Současným irským redaktorem je Frank Fitzgibbon, zakladatel \"Sunday Business Post\".\n\n"}
{"id": "377448", "url": "https://cs.wikipedia.org/wiki?curid=377448", "title": "Černá Hora (pivo)", "text": "Černá Hora (pivo)\n\nČerná Hora je obchodní značka piva vyráběného ve stejnojmenném pivovaru v Černé Hoře na Blanensku. Pivo se v Černé Hoře vaří od roku 1298. Kromě třinácti vlastních piv (Tas, Sklepní, Páter – i nefiltrovaný, Kern, Ležák, Granát, Velen, Borůvka, Forman světlý, Forman polotmavý, Matouš) a dvou radlerů (Refresh limetka + pomeranč, Refresh brusinka + grep) pivovar vyrábí také licenční medové kvasnicové pivo Kvasar a pivní aperitiv Black Hill. Výstav piva Černá Hora je kolem 150 000 hl ročně.\n\n"}
{"id": "377452", "url": "https://cs.wikipedia.org/wiki?curid=377452", "title": "Proglas", "text": "Proglas\n\nProglas (v hlaholici ⰒⰓⰑⰃⰎⰀⰔⰟ, v cyrilici Прогласъ; doslova \"Předmluva\") je veršovaný předzpěv vzniklý v 9. století k překladu evangelií do staroslověnštiny, jehož autorem je pravděpodobně sám Konstantin Filozof (svatý Cyril). Jde pravděpodobně o první literární památku sepsanou ve staroslověnštině. Jeho délka je 111 veršů (111. verš je \"Amen\"). Je psán dvanáctislabičným veršem. V předmluvě je chválen slovanský překlad a současně je zde zdůrazňováno právo člověka na bohoslužby v mateřském jazyce. Obsahuje také citace a parafráze z evangelií a epištol.\n\n\n\n"}
{"id": "377453", "url": "https://cs.wikipedia.org/wiki?curid=377453", "title": "San Pietro in Montorio", "text": "San Pietro in Montorio\n\nSan Pietro in Montorio je římský kostel v rione Trastevere, postavený na místě antické stavby v 9. století, zasvěcený sv. Petrovi.\n\nSoučasná budova vznikla na zakázku Ferdinanda II. a Isabely Kastilské na místě, kde byl podle pověsti Petr ukřižován.\n\nTitulárním kostelem se stal roku 1587 z rozhodnutí papeže Sixta V..\n\nKostel je vyzdoben díly známých umělců 16. a 17. století. V první kapli jsou biblické výjevy \"Bičování\" a \"Proměna\" od Piomba. V druhé kapli jsou fresky od Pomarancia, následovníka Pinturicchiova a alegorie od Baldassarre Peruzziho. Čtvrtou a pátou kapli vymaloval Giorgio Vasari.\n\nOltář je připisován Mazzominu, náhrobky kardinála del Monte a Roberta Noiliho vytvořil Bartolomeo Ammannati.\n\nObraz \"Proměnění Páně\" od Rafaela, který zdobil hlavní oltář, byl roku 1797 přemístěn do Vatikánské pinakotéky a nahrazen \"Ukřižováním sv. Petra\" od Camucciniho.\n\nDruhá kaple nalevo, kaple Raimondi (1640), byla navržena Berninim.\n\nNa nádvoří kostela stojí chrámek \"Tempietto\" od Bramanteho z 16. století, považovaný za významný příklad renesanční architektury.\n\n"}
{"id": "377454", "url": "https://cs.wikipedia.org/wiki?curid=377454", "title": "Tučňák žlutooký", "text": "Tučňák žlutooký\n\nTučňák žlutooký (\"Megadyptes antipodes\") je jediný žijící druh svého rodu. Obývá pouze jihovýchodní část Nového Zélandu a přilehlé poloostrovy a ostrovy.\n\nDosahuje výšky 56–79 cm a váží 3,6–8,9 kg. Na hlavě má světle žlutý pás, který se táhne od jednoho oka přes zadní část hlavy, až k druhému oku na druhé straně hlavy. Duhovky jsou oranžovo-žluté. Podle této kresby na hlavě a také podle zbarvení duhovek je pojmenován – žlutooký.\n\nPodobně, jako většina ostatních tučňáků, je převážně rybožravý. K hnízdění si vybírá strmé svahy u pobřeží, porostlé hustou vegetací. Převážně monogamní páry hnízdí samostatně nebo ve velmi malých koloniích. Samice snáší obvykle dvě vejce do vyhloubené nory, nebo jen upravené prohlubně. Inkubační doba trvá 39–51 dnů a dělí se o ni obě pohlaví. Mláďata se líhnou téměř současně, a prvních 21–25 dnů jsou nepřetržitě rodiči střeženi. Posléze se osamostatní, a buďto se ukrývají v hnízdech, nebo utváří skupinky o třech až sedmi vrstevnících. Jsou plně opeřena zhruba ve věku tří měsíců, a kolonii opouští. Pohlavně vyzrálý jsou ve 2–4 letech.\n\nTučňák žlutooký patří mezi ohrožené druhy ptáků, a to nejenom kvůli velmi nízké a kolísavé populaci (cca 4000 přeživších jedinců), ale také kvůli těsnému výskytu kolonií soustředěnému se na konkrétní oblast. Na základě toho může jakákoli mimořádná událost ohrozit jeho budoucnost v přirozeném prostředí.\n\nTučňák žlutooký je jediný žijící druh z rodu \"Megadyptes\". Druhý druh z tohoto rodu - \"Megadyptes waitaha\", který byl objeven v listopadu 2008, vyhynul již někdy mezi lety 1250–1500 n. l. Za vyhynutí tohoto druhu může s největší pravděpodobností lovecká aktivita a mohutné odlesňování, když ostrov asi od roku 1250 obývali průzkumníci z Polynésie. Kdysi si tito tučňáci přirozeně konkurovali, ale vymizení druhu způsobilo, že tučňák žlutooký kolonizoval další ostrovy.\n\nPrvní zmínka o tomto druhu pochází z roku 1841, od slavných mořeplavců a přírodovědců Jacquese Bernarda Hombrona a Honorého Jacquinota.\n\nDříve se myslelo, že je tučňák žlutooký blízký příbuzný tučňáka nejmenšího (\"Eudyptula minor\"). Molekulární výzkum ale ukázal, že je blízce příbuzný tučňákům z rodu \"Eudyptes\", od kterého se podle mitochondriální a jaderné DNA oddělil asi před 15 miliony lety.\n\nU tučňáka žlutookého nebyly zjištěny žádné poddruhy, a jedná se o monotypický taxon.\n\nTučňák žlutooký obývá jihovýchodní část Nového Zélandu a přilehlé poloostrovy a ostrovy - převážně poolostrov Otago, Stewartův ostrov, Aucklandovy ostrovy a Campbellovy ostrovy.\n\nKolonie se nacházejí na svazích blízko pobřeží, v místech s hustou vegetací. Některé sahají až k pobřežním lesům, a jsou skutečně dobře ukryty. V mimo hnízdním období obvykle nemigruje daleko a zdržuje se ve vodách poblíž svých hnízdišť. Většina nedospělých (do 4 let věku) však chovné oblasti opouštějí, ale neexistují údaje o jejich přesném výskytu. Předpokládá se však, že táhnou na sever.\n\nPatří mezi větší druhy tučňáků. Dosahuje výšky 56–79 cm (průměrně 70 cm), přičemž samci bývají o něco vyšší než samice. Váží kolem 3,6–8,9 kg. Hmotnost kolísá v závislosti na ročním období a na činnosti, kterou vykonávají. V období rozmnožování pečují o mláďata a střídavě hladoví. Avšak mnohem více hladoví při přepeřování. Těsně před přepeřením dosahují hmotnosti nejvyšší, po přepeření naopak nejnižší až kritické.\n\nTučňák žlutooký se do značné míry liší od ostatních druhů, a nelze si jej splést. Odlišný je i jeho hlasový projev, který vydává. Hlas má povětšinou tichý, avšak při dvoření se samici, ovládá několik hlasitých zvuků, včetně trylkování, ostrých pronikavých výkřiků a vrčení. Kontaktní volání se projevuje dvěma pronikavými, dvojslabičnými tóny.\n\nNa hlavě má světle žlutý pás, který se táhne od jednoho oka přes zadní část hlavy až k druhého oku na druhé straně hlavy. Duhovky jsou oranžovo-žluté. Nejen v češtině je podle této kresby na hlavě a také podle zbarvení očí pojmenován (žlutooký). Mláďata jsou zprvu šedo-hnědá a v konečné fázi opeření olivově šedá. Nedospělý – pohlavně nevyzrálý – jedinec se liší především neúplným, nebo nejasně zbarveným páskem na hlavě a plně se vybarví až ve stáří 15–18 měsíců.\n\nV přírodě se tučňák žlutooký dožil až 23 let. Dožívá se ale zpravidla nižšího věku; 10–12 let, nebo dokonce jen 6–7 let. Samec se dožívá vyššího věku než samice.\n\nTučňák žlutooký je především rybožravý. Svou kořist loví stylem pronásledovaného potápění. Obvykle se pohybuje v hloubkách od 20 do 60 metrů, v blízkosti mořského dna, kde se nachází různé druhy tresek a šprotů. V případě potřeby se umí potopit i do hloubky přesahující 100 metrů, jestliže se mořské dno nachází hlouběji. Za potravou míří za rozbřesku, a na břeh se vrací při setmění. Během rozmnožování se ke svým mláďatům vrací zpravidla denně. Pokud je ale hojnost potravy mizivá, může vzniknout dvou až třídenní prodleva. Od pobřeží se nevzdaluje na více jak 20 km.\n\nMezi hlavní predátory tučňáka žlutookého patří invazivní druhy, a to především lasice a divoké kočky domácí. Přesto, že jsou hnízda tučňáků dobře skryta, pro takové predátory není problém svou kořist najít a převážně mláďata usmrtit. Na moři je tučňák žlutooký potravou pro barakudy, které do značné míry ovlivňují jeho přeživší populaci. Loví nejspíš mladé nezkušené jedince, nebo je minimálně smrtelně poraní. Na Campbellově ostrově je také ohrožován lachtany novozélandskými, se kterými je v období hnízdění v těsném kontaktu.\n\nRozmnožovací aktivity začínají v srpnu, a jsou ukončeny v únoru až v březnu. Tučňák žlutooký je zpravidla monogamní, a pár se rozpadne pouze tehdy, pakliže jeden z partnerů zahyne. Mladší a nezkušení jedinci mohou ale tuto procentuální bilanci narušit.\n\nPáry hnízdí samostatně nebo ve velmi malých koloniích. K hnízdění si vybírají strmé svahy u pobřeží, které jsou porostlé vysokou trávou či křovím (takovému biotopu se nepřizpůsobil žádný jiný druh tučňáka). Hnízda se nacházejí nejdále v okruhu 250 metrů od pobřeží, ale bylo nalezeno hnízdo ležící až jeden kilometr ve vnitrozemí. Protože jsou jednotlivá hnízda dostatečně vzdáleny od ostatních, nechová se samec při hnízdění nikterak agresivně. Jedině z počátku rozmnožování, než samice snese vejce, se při hájení svého území vykazuje teritoriálním chováním. Pakliže dojde ke konfrontaci se sokem, zaujme obranný postoj, při kterém natáhne krk a zobák do popředí – jako když rytíř tasí meč. Jiným postojem zase upozorňuje soka neustálým otáčením hlavy ze strany na stranu, přičemž bedlivě sleduje jeho pohyb. Peří se při takovém vzrušení načechrává, a to především na temeni jeho hlavy. Dojde-li k útoku, ohání se svým silným zobákem a pomáhá si také křídly. Poté, co samice vejce snese, soustředí se pár výhradně na jejich péči.\n\nSamice snáší obvykle dvě vejce do vyhloubené nory, nebo jen upravené prohlubně. Mladší, asi dvouleté samice snáší pouze jedno vejce, které je často neplodné. Samice tříleté a starší snáší jediné vejce už pouze v jednom ze sta případů. Rozestup mezi dvěma snesenými vejci je tří až pětidenní. Vejce váží 133–138 gramů a jsou obě podobně velká. Tvarem jsou oválná a skořápka má hladký a matný povrch. Krátce po snesení jsou namodralá nebo nazelenalá ale v průběhu příštích 24 až 36 hodin zbělají. Inkubační doba trvá 39–51, avšak plnohodnotně sedět začnou až po snesení druhého vejce. Pár se při sezení střídá zhruba každý druhý den a tak hladoví velmi krátce.\n\nMláďata se líhnou téměř současně. Po vylíhnutí jsou slepá a váží zhruba 108 gramů. Prvních 21–25 dnů je alespoň jeden z rodičů s mláďaty nepřetržitě. Posléze osamocená mláďata se buďto ukrývají v hnízdech, nebo utváří skupinky o třech až sedmi vrstevnících. Většina mláďat se nepohybuje dále než 10 metrů od hnízda a jen malé procento se jich odváží prozkoumat okolí. Rodiče se vrací v odpoledních hodinách anebo v podvečer, a mladé nakrmí. Pokud je potravy dostatek může i jen jeden z rodičů potomky vychovat. V případě úmrtí jednoho z páru tak není osud mláďat zpečetěn, jakož bývá pravidlem u jiných druhů tučňáků. V opačném případě, je-li potravy nedostatek, mláďata rostou pomalu a dosahují malých hmotností. Zpravidla tak uhynou ještě před posledním opeřením, kdy už by se jinak mohla sama nakrmit v moři. Mláďata jsou plně opeřena zhruba ve věku tří měsíců (60–120 dnů), a plně samostatná kolonii opustí. Pohlavně vyzrálá jsou ve 2–4 letech. Dospělý línají jednou ročně, zpravidla v únoru až březnu. V tomto až čtyř týdenním období nemohou lovit potravu a jsou velmi zranitelní.\n\nTučňáka žlutookého postihuje řada chorob i neznámého původu. Na Novém Zélandě zahynula v roce 1986 a 1990 polovina místních chovných párů kvůli nespecifikované nemoci. Roku 2004 uhynulo 50-60 % mláďat na poloostrově Otago. Onemocnění bylo spojeno s infekcí \"Corynebacterium\", který u lidí způsobuje záškrt. Nedávno byl popsán jako \"diphtheritic stomatitis\". Údajně se však jednalo o sekundární infekci, a primární patogen tak zůstává neznámý. Podobný problém postihl i populaci na Stewartových ostrovech. Z neznámé příčiny zahynulo také 60–70 dospělých tučňáků v roce 2013.\n\nAsi největší hrozbu pro tohoto ptáka představuje invazivní (nepůvodní) druh živočichů, které na ostrovy Nového Zélandu člověk zavlekl (zatoulaní psi a kočky, lasice apod.). Zabíjejí jak dospělé, tak i mláďata. Dále to jsou rozsáhlé útoky barakud, které jim způsobují převážně smrtelná poranění. Nebezpečný je rovněž nekorigovaný rybolov – bývá lapen v rybářských sítích, ale hlavně takové zásahy ovlivňují hojnost potravy. Podle některých expertů se ale především oteplují oceány, a právě z tohoto důvodu potravní zdroje z velké části mizí. Znepokojující je také cestovní ruch, kvůli kterému je narušován obvyklý klid a prostor při hnízdění. Tučňák žlutooký jako ikonické zvíře Nového Zélandu láká mnoho turistů. V neposlední řadě člověk ústavičně ničí pobřežní lesy, které následně osídluje, a tak dochází k narušování jeho biotopu.\n\nTučňák žlutooký se řadí mezi velmi vzácné a ohrožené druhy ptáků. Nejenom kvůli velmi nízké a kolísavé populaci, ale také kvůli malé rozloze výskytu a nevelkého počtu kolonií. Jakákoli mimořádná událost může mít výrazný dopad na tento druh. V přírodě přežívá už jen necelých 4000 ptáků.\n\n\n"}
{"id": "377459", "url": "https://cs.wikipedia.org/wiki?curid=377459", "title": "Hamerský potok", "text": "Hamerský potok\n\nHamerský potok je jméno, které nese několik vodních toků:\n\n"}
{"id": "377462", "url": "https://cs.wikipedia.org/wiki?curid=377462", "title": "Ludovisi", "text": "Ludovisi\n\nLudovisi může mít různé významy.\n\nPříjmení:\n\nMísto:\n"}
{"id": "377474", "url": "https://cs.wikipedia.org/wiki?curid=377474", "title": "Theodor Lichtenhein", "text": "Theodor Lichtenhein\n\nTheodor Lichtenhein (leden 1829, Královec, Východní Prusko, dnes Kaliningrad – 19. května 1874, Chicago) byl německý a později americký šachový mistr.\n\nLichtenhein se narodil v Královci (německy Königsberg). Šachy se naučil hrát ve dvanácti letech a již o šest let později byl prezidentem šachového klubu ve svém rodném městě.\n\nNejprve studoval lékařství, ale později vstoupil do pruské armády. Roku 1851 však emigroval do USA, kde se místo šachům věnoval především svým obchodním záležitostem. Roku 1856 se však stal členem šachového klubu v New Yorku (\"New York Chess Club\"), kde se brzy stal nejsilnějším hráčem.\n\nLichtenhein byl jedním z účastníků prvního amerického šachového kongresu roku 1857 v New Yorku, kde skončil třetí. V prvním kole porazil Charlese Nehryho Stanleye 3:2 a v druhém kole Fredericka Perrina 3:0. V semifinále podlehl budoucímu vítězi Paulu Morphymu 0:3 (=1), ale v zápase o třetí místo zvítězil nad Benjaminem Raphaelem 3:0.\n\nRoku 1858 byl Lichtenhein zvolen prezidentem šachového klubu v New Yorku. Z jeho dalších šachových výsledků je možno jmenovat vítězství nad Hardmanem Philipsem Montgomerym roku 1861 ve Filadelfii 7:2 (=1) .\n\nBěhem americké občanské války sloužil jako major u 58. regimentu newyorských dobrovolníků a byl dopisovatelem týdeníku \"Frank Leslies' Illustrated Newspaper\".\n\n\n"}
{"id": "377475", "url": "https://cs.wikipedia.org/wiki?curid=377475", "title": "Patrick Stewart", "text": "Patrick Stewart\n\nSir Patrick Hewes Stewart, OBE (* 13. července 1940 Mirfield, Anglie, Spojené království) je britský herec. Mimo jiné vysoce úspěšně ztvárnil řadu rolí v Shakespearových divadelních hrách. Především díky svým zásluhám na divadelním jevišti byl 1. ledna 2010 oceněn britskou královnou a získal titul Sir.\n\nBěžným divákům je znám hlavně díky svým rolím ve filmech a seriálech. Mimo jiné ztvárnil postavu kapitána Jean-Luca Picarda ve sci-fi seriálu \"\" (1987–1994), v navazujících celovečerních filmech \"\" (1994), \"\" (1996), \"\" (1998) a \"\" (2002), v pilotní epizodě seriálu \"\" „“ a v seriálu \"\" (2020). Dále je také znám jako velitel pretoriánské gardy Seianus v historickém seriálu \"Já, Claudius\", sir Leodegrance ve filmu \"Excalibur\" (1981), Gurney Halleck ve snímku \"Duna\" (1984) nebo jako profesor Xavier ve filmové sérii \"X-Men\": \"X-Men\" (2000), \"X-Men 2\" (2003), \"\" (2006), \"\" (2009), \"Wolverine\" (2013), \"\" (2014) a \"\" (2017).\n\nMá hvězdu na Hollywoodském chodníku slávy.\n\nByl třikrát ženatý a z prvního manželství s Sheilou Falconerovou, které skončilo rozvodem v roce 1990, má syna Daniela a dceru Sophii.\n\n"}
{"id": "377476", "url": "https://cs.wikipedia.org/wiki?curid=377476", "title": "Slavík obecný", "text": "Slavík obecný\n\nSlavík obecný (\"Luscinia megarhynchos\") je malý druh pěvce z čeledi lejskovitých.\n\nZnáme 3 poddruhy: většinu areálu obývá slavík obecný evropský (\"Luscinia megarhynchos megarhynchos\"), Blízký východ a Kavkaz slavík obecný kavkazský (\"L. m. africana\") a oblast od východního Íránu na východ slavík obecný středoasijský (\"L. m. hafizi\").\n\nSlavík je pták velikosti vrabce (délka těla 15-16,5 cm). Svrchu je hnědý s rezavočerveným kostřecem a ocasem, spodní část těla má šedobéžovou s o něco světlejším hrdlem. Nad okem se táhne nevýrazný světlý proužek. Pohlaví se zbarvením nijak neliší. Od velmi podobného slavíka tmavého jej v terénu mnohdy nelze odlišit; má o něco červenější ocas a spodní část hrdla a hrudi bez zřetelného vlnkování. Liší se hlavně zpěvem.\n\nZpívá ve dne i v noci obvykle dobře skrytý v husté vegetaci. Má neobyčejně bohatý hlasový fond. Při svém zpěvu střídá flétnové tóny, vydává silný tlukot, hvízdá i kloktá. U podobného zpěvu slavíka tmavého chybí úvodní táhlé hvizdy a hlavně charakteristický tlukot; naopak typické je pro něj závěrečné „srrrrr“.\n\nDruh s evropským typem rozšíření, sahajícím od jihozápadní Evropy a Britských ostrovů po Kazachstán a západní Mongolsko. Malá izolovaná populace žije také v severozápadní Africe. Tažný, zimuje v tropické Africe.\nŽije v lesích a hájích s bohatým podrostem, také v zahradách a sadech. Na rozdíl od blízce příbuzného slavíka tmavého se nevyhýbá ani sušším stanovištím, jakými jsou např. pásy zeleně podél různých typů liniových staveb.\n\nV České republice hnízdí na většině území do 600 m n. m. Po výrazném poklesu početnosti v první polovině 20. století se od 50. let začal opět šířit a osídlovat i oblasti, kde nebyl nikdy předtím zaznamenán (např. Tachovsko, Jindřichobudějovicko nebo Zábřežsko); v roce 2001-2003 byla celková populace odhadnuta na 8000-16 000 párů, což představuje více než 30% nárůst oproti stavům v letech 1985-89. Stoupl také počet obsazených mapovacích kvadrátů, a to ze 41 na 50 %.\n\nPřílet na naše území připadá na duben až květen, odlet na srpen až září.\n\nMonogamní druh, hnízdí jednotlivě. Samci se na hnízdiště vrací o něco dříve než samice, ale zpívat začínají až po několika dnech. Hnízdo staví samotná samice dobře skryté na zemi v keřích, a často jej vystýlá suchým dubovým listím. Hnízdí 1x ročně; ve snůšce je 4-5 (2-6) nejčastěji tmavě zelenohnědých, hustě hnědě skvrnitých vajec o velikosti 21,03 x 16,10 mm. Inkubace trvá 12-14 dnů, sedí pouze samice. Mláďata krmí zpočátku samotná samice, která také přebírá potravu přinášenou samcem, později oba rodiče. Hnízdo opouštějí po 11 dnech a vzletnosti dosahují ve věku 14 dnů. Rodina se rozpadá po dalších 10-14 dnech. Pohlavně dospívají ve 2. kalendářním roce. Nejvyšší věk v přírodě je 8 let, v zajetí dokonce 27 let.\n\nŽiví se zejména hmyzem a pavouky, příležitostně i členovci a drobnými měkkýši. Před odletem na zimoviště jsou v potravě v malé míře zastoupeny také dužnaté bobule. Potravu sbírá většinou na zemi ve krytu vegetace.\n\nJarmila Kačírková: Slavík obecný (Luscinia megarhynchos) Přerov, 25.4.2019 <br>\n\n\nŠťastný, K., Drchal, K. Naši pěvci. Praha : SZN, 1984. 174 S.\n"}
{"id": "377477", "url": "https://cs.wikipedia.org/wiki?curid=377477", "title": "František Myslivec", "text": "František Myslivec\n\nFrantišek Myslivec (20. října 1873 Dolní Lhota – 21. srpna 1934 Opava) byl český katolický kněz, národopisec, folklorista, spisovatel a profesor na gymnáziu.\n\nNarodil se v rodině Františka Myslivce, rolníka v Malé Lhotě (dnes Dolní Lhota) č. p. 7, a jeho manželky Františky, dcery mlynáře Josefa Beny, rovněž v Malé Lhotě. Již v mládí v něm otec probouzel národní povědomí. František Myslivec poté studoval v Opavě na gymnáziu, kde na něj rovněž významně působili profesoři Vincenc Prasek a Václav Hauer.\n\nPo maturitě odešel studovat teologii na univerzitu v Olomouci a roku 1896 byl vysvěcen na kněze. Poté působil jako kněz v různých městech v českých zemích, například ve Vizovicích i jinde. V roce 1923 se vrátil do Opavy a stal se učitelem náboženství na gymnáziu. Toto zaměstnání vykonával až do roku 1932. O dva roky později umírá.\n\nPo celý život se František Myslivec zabýval shromažďováním reálií týkajících se venkovského života ve Slezsku. Publikoval v řadě časopisů a novin, zejména regionálních (Věstník Matice opavské, Hlas, Opavský týdeník, Naše Slezsko, Ostravský deník a další). Zabýval se i beletrií, například napsal sbírku povídek \"Za svítání\". Často při publikování používal pseudonymy: Ladislav Oleříšský, Lad. Podjarský a Stryk Koltun.\n\n"}
{"id": "377478", "url": "https://cs.wikipedia.org/wiki?curid=377478", "title": "Svatyně knihy", "text": "Svatyně knihy\n\nSvatyně knihy (hebrejsky: היכל הספר, anglicky: \"Shrine of the Book\") je křídlo Izraelského muzea nedaleko Givat Ram v západním Jeruzalémě. Nachází se zde Svitky od Mrtvého moře, které byly v letech 1947–56 objeveny v jedenácti jeskyních v Kumránu. Svatyně knihy měla být původně postavena v areálu Hebrejské univerzity v Givat Ram u Národní knihovny.\n\nPlánovací proces výstavby trval sedm let a samotné zahájení stavby bylo začalo v roce 1965. Celý projekt byl financován rodinou maďarského emigranta a filantropa Davida Samuela Gottesmana, který také vykoupil Svitky od Mrtvého moře jako dar Státu Izrael. Jeden z architektů – Armand Phillip Bartos (1910–2005) – byl zřejmě vybrán proto, že byl v té době ženatý s Gottesmanovou dcerou Ruth Celeste Gottesman. Druhému zmiňovanému architektu – Fredericku Johnu Kieslerovi (1890–1965) – Gottesman již dříve financoval průzkum, zda by Kislerův „Nekonečný dům“ mohl být instalován v Muzeu moderního umění v New York City. Členem týmu architektů byl také Gezer Heller, který se již podílel na stavbě mnoha významných budov v novém státě Izrael.\n\nIzraelští architekti silně protestovali proti tomu, že byli vybráni neizraelští architekti, kteří byli vybrání díky příbuzenským vztahům a stavěli se i proti vybrání F. J. Kislera zejména kvůli tomu, že nedokončil svá studia architektury ve Vídni a Berlíně (i když měl licenci architekta z New Yorku), a že nikdy nic nepostavil. Byl především avantgardním scénografem, který příležitostně vyučoval. Americko-židovského architekta Kislera však vybral Gottesman již v roce 1955.\n\nSvatyně je postavena jako bílá kupole, která zakrývá samotnou stavbu, jež se ze dvou třetin nachází pod zemí. Naproti bílé kopuli je černá stěna z čediče. Barvy a tvary budovy jsou založeny na představě ze svitku popisující bitvu mezi Syny světla a Syny temnoty, kde bílá kopule symbolizuje Syny světla a černá zeď Syny temnoty.\n\nJelikož křehkost svitků nedovoluje, aby byly neustále všechny vystaveny, je využíváno principu rotace, kdy je svitek po 3 až 6 měsících vystavení odebrán z expozice a uložen do depozitáře.\n\nV muzeu se také nachází jiné vzácné antické rukopisy, mimo jiné Aleppský kodex. Kopule muzea byla pro svůj zvláštní tvar několikrát použita jako dekorace pro sci-fi filmy.\n\n"}
{"id": "377481", "url": "https://cs.wikipedia.org/wiki?curid=377481", "title": "Luža", "text": "Luža\n\nLuža ( ) je řeka v Kalužské oblasti s prameny v Moskevské oblasti v Rusku. Je dlouhá 159 km. Plocha povodí měří 1 400 km².\n\nÚstí zprava do Protvy (povodí Oky) na 82 říčním kilometru.\n\nZdroj vody je převážně sněhový. Nejvyšších vodních stavů dosahuje v dubnu a v květnu, přičemž rozsah kolísání hladiny dosahuje až 6,1 m. Zamrzá v listopadu, zřídka až v prosinci a rozmrzá v dubnu.\n\nNa řece leží město Malojaroslavec.\n"}
{"id": "377489", "url": "https://cs.wikipedia.org/wiki?curid=377489", "title": "Třída La Galissonnière", "text": "Třída La Galissonnière\n\nTřída La Galissonnière byla třída lehkých křižníků francouzského námořnictva. Podobně jako předcházející křižník \"Émile Bertin\" měly hlavní výzbroj devíti 152mm kanónů soustředěnu ve třech třídělových věžích. Na rozdíl od předchozích francouzských lehkých křižníků měla třída \"La Galissonnière\" poměrně silnou pancéřovou ochranu. Celkem bylo postaveno šest jednotek této třídy. Ve službě byly v letech 1935–1961. Účastnily se druhé světové války, během které byly tři potopeny.\n\nKřižníky byly postaveny jako odpověď na italské třídy \"Raimondo Montecuccoli\" a \"Duca d'Aosta\". Po jejich vzoru byl také věnována pozornost pancéřování nových křižníků. Naopak mírně poklesla jejich rychlost. V letech 1931–1937 bylo postaveno celkem šest křižníků této třídy.\n\nJednotky třídy \"La Galissonnière\":\nVýzbroj tvořilo devět 152mm kanónů Modelu 1930 ve trojdělových věžích, osm 90mm kanónů Modelu 1926, osm 37mm kanónů, dvanáct 13,2mm kulometů, které doplňovaly čtyři 550mm torpédomety. Pohonný systém tvořily čtyři kotle a dvě turbíny o výkonu 81 000 hp, pohánějící dva lodní šrouby. Nejvyšší rychlost dosahovala 32 uzlů.\n\nKřižníky \"Montcalm\", \"Gloire\" a \"Georges Leygues\" byly za války modernizovány v USA. Po ní nesly výzbroj ve složení devět 152mm kanónů, osm 90mm kanónů, dvacet čtyři 40mm kanónů, šestnáct 20mm kanónů a čtyři 550mm torpédomety.\n\nVšechny křižníky zůstaly po porážce Francie podřízeny vládě Vichistické Francie. \"La Galissonnière\", \"Jean de Vienne\" a \"Marseillaise\" kotvily v Toulonu, kde je 27. listopadu 1942 potopily jejich posádky, aby nepadly do německých rukou. \"La Galissonnière\" a \"Jean de Vienne\" byly vyzvednuty Italy, kteří je snažili opravit pod označením FR12 a FR11. Práce byly zastaveny po italské kapitulaci v září 1943. Nakonec je zničilo spojenecké letectvo.\n\nJiný osud měla trojice křižníků \"Montcalm\", \"Gloire\" a \"Georges Leygues\", které byly v září 1940 odeslány do Dakaru. Po obsazení Vichistické Francie Německem a vylodění spojenců v Severní Africe (Operace Torch) se všechny připojily na stranu spojenců. Křižníky byly modernizovány v USA a zbytek války bojovaly v silách Svobodných Francouzů.\n\n\"Montcalm\" (C 601), \"Gloire\" (C 602) a \"Georges Leygues\" (C 603) čekala ještě dlouhá poválečná služba, přičemž si zachovaly podobu z konce druhé světové války. \"Gloire\" byl sešrotován v roce 1958 a \"Georges Leygues\" v roce 1959. \"Montcalm\" byl v roce 1961 vyřazen a až do svého sešrotování v roce 1970 používán jako ubytovací plavidlo.\n\n\n"}
{"id": "377492", "url": "https://cs.wikipedia.org/wiki?curid=377492", "title": "Levon Ter-Petrosjan", "text": "Levon Ter-Petrosjan\n\nLevon Ter-Petrosjan, arménsky Լևոն Տեր-Պետրոսյան, rusky Левон Тер-Петросян, (* 9. ledna 1945 Aleppo) byl první arménský prezident. Do angličtiny se jeho jména transliteruje na Ter-Petrossian, v dalších jazycích na Ter-Petrosyan nebo Ter-Petrosian; může se psát i bez pomlčky. Vzhledem k ekonomickým a politickým problémům odstoupil z funkce prezidenta Arménie 3. února 1998; nahradil ho Robert Kočarjan.\n\n"}
{"id": "377496", "url": "https://cs.wikipedia.org/wiki?curid=377496", "title": "Santa Brigida (Řím)", "text": "Santa Brigida (Řím)\n\nSanta Brigida je římský kostel v městské části (rione) Regola, na náměstí Farnese. Santa Brigida je švédským národním kostelem.\n\nStavba je jednolodní, se stropem vyzdobeným freskami od Biaga Pucciniho.\n\nKostel je zasvěcen švédské princezně. Na tomto místě stával dům, kde Brigita žila a roku 1373 zemřela a kde byl zřízen špitál pro její krajany. Budova byl postavena v 15. století, kdy Bonifác IX. Brigitu kanonizoval, a upravována roku 1513. S příchodem luteránství byl kostel opuštěn a obnoven až za Pavla III.\n\nV 18. století byl kompletně zrekonstruován.\n"}
{"id": "377500", "url": "https://cs.wikipedia.org/wiki?curid=377500", "title": "Třída Duquesne", "text": "Třída Duquesne\n\nTřída Duquesne byly první třída těžkých křižníků (jinak též „Washingtonských křižníků“) francouzského námořnictva. Celkem byly postaveny dvě jednotky této třídy, která byla typickým představitelem této kategorie plavidel, tedy lodí o výtlaku 10 000 tun, vyzbrojených osmi 203 mm kanóny a téměř zcela postrádajících pancéřovou ochranu.\n\nCelkem byly postaveny dvě jednotky této třídy. Do služby byly přijaty v letech 1927–1928.\n\nJednotky třídy \"Duquesne\":\nBoky a dělové věže křižníků byly chráněny 25,4mm pancířem. Výzbroj tvořilo osm 203mm kanónů ve dvoudělových věžích, osm 75mm kanónů, dvanáct 13,2mm kulometů a šest 550mm torpédometů. Pohonný systém tvořilo devět kotlů a čtyři turbínová soustrojí o výkonu 120 000 hp, pohánějící čtyři lodní šrouby. Nejvyšší rychlost dosahovala 33 uzlů. Dosah byl 5500 námořních mil při rychlosti 13 uzlů.\n\nRoku 1943 byly oba křižníky modernizovány v USA. Novou výzbroj tvořilo osm 203mm kanónů, čtyři 75mm kanóny, osm 40mm kanónů a šestnáct 20mm kanónů.\n\nPo francouzské kapitulaci kotvily obě jednotky v Alexandrii. V červenci 1940 Britové zahájily operaci Catapult, v rámci které chtěli neutralizovat francouzské loďstvo a zabránit jeho využití Německem. Hrozilo, že na francouzské lodě v přístavu zaútočí podobně jako v Mers-el-Kébiru. Problém se podařilo vyřešit vyjednáváním za cenu odzbrojení a internace francouzských lodí (měly zde odzbrojené kotvit až do konce války).\n\nPo zániku Vichistické Francie se \"Duquesne\" a \"Tourville\" dne 30. května 1943 vrátily na stranu spojenců, byly modernizovány v USA a do konce války sloužily v silách Svobodných Francouzů.\n\nPo válce byly oba křižníky do roku 1950 využívány jako cvičné lodě. Po vyřazení byly využívány jako pomocná stacionární plavidla. \"Duquesne\" byl sešrotován v roce 1955 a \"Tourville\" v roce 1962.\n\n\n"}
{"id": "377503", "url": "https://cs.wikipedia.org/wiki?curid=377503", "title": "Seznam prezidentů Arménie", "text": "Seznam prezidentů Arménie\n\nSeznam prezidentů Arménie je seznam prezidentů první arménské republiky od roku 1918 do roku 1920 a prezidentů současné Arménie od roku 1991 dosud.\n\n\nod 1922 do 1991\n\nviz Seznam představitelů Sovětského svazu\n\n"}
{"id": "377504", "url": "https://cs.wikipedia.org/wiki?curid=377504", "title": "Slávka jedlá", "text": "Slávka jedlá\n\nSlávka jedlá (\"Mytilus edulis\") je středně kosmopolitní velký jedlý mořský mlž z čeledi slávkovitých.\n\nSlávky jedlé se nacházejí na severoatlantickém pobřeží Severní Ameriky, Evropy a v dalších mírných i polárních vodách po celém světě.\n\nŽijí v příbřežních oblastech na skalách a dalších pevných podkladech přichyceny byssovými vlákny, která jsou vylučována byssovými žlázami umístěnými ve spodní části slávek.\n\nMušle je hladká s jemnými soustřednými rýhami v linii růstu. Lasturu mají slávky jedlé hnědou, modravou nebo černou. Může být dlouhá až 12 cm.\n\nPo celém světě jsou běžně sbírány na jídlo z přírodních i z uměle vytvořených lokalit. Slávky jsou základem pro mnohá jídla z mořských plodů ve španělské, portugalské, francouzské, holandské, belgické a italské kuchyni. Jejich chuť je zvláštně kořenitá. Obsahují málo kalorií, minerální soli, železo, vitamíny A, B, C, D a bílkoviny. Podávají se bez i s lasturou. V Evropě se jich ročně spotřebuje přibližně 100 tisíc tun.\n\nSlávky jedlé jsou kořistí hvězdic jako hvězdice růžová (\"Asterias rubens\", Linnaeus, 1758). Malé slávky jsou také požírány plži nachovec obecný (\"Nucella lapillus\", (Linnaeus, 1758)).\n\n\n"}
{"id": "377506", "url": "https://cs.wikipedia.org/wiki?curid=377506", "title": "Jitka Smutná", "text": "Jitka Smutná\n\nJitka Smutná (* 16. dubna 1952 Praha) je česká herečka a moderátorka.\n\nNarodila se jako nejmladší ze čtyř dětí (má 3 bratry). Vystudovala DAMU (absolutorium 1974), později působila v Pardubicích (Východočeské divadlo 1974–1976)\na ve Státním divadle v Ostravě. \n\nV roce 1990 se vrátila zpět do Prahy, kde byla do roku 2006 členkou činohry Národního divadla,  odkud přešla v témže roce do souboru Městských divadel pražských. Hostuje na jevištích dalších pražských scén (Divadlo Bez zábradlí, Divadlo v Řeznické, Divadlo Na Prádle, Divadlo Palace), patří k úspěšným filmovým, dabingovým, televizním i rozhlasovým herečkám a moderátorkám. V době svého ostravského působení spolupracovala jako folková zpěvačka mj. s Jarkem Nohavicou, vyučuje herectví na pražské Vyšší odborné škole herecké. \n\nZ třicetiletého manželství má dvě děti, Jakuba a Terezu Nekudovou, která působí jako herečka a zpěvačka. Její partnerkou je spisovatelka Petra Braunová.\n\nJitka Smutná je od ledna 2014 moderátorkou pořadu \"Dvanáct ve dvanáct\" na Dvojce Českého rozhlasu.\n\n\n \n"}
{"id": "377512", "url": "https://cs.wikipedia.org/wiki?curid=377512", "title": "Špičácký tunel", "text": "Špičácký tunel\n\nŠpičácký tunel je železniční tunel na trati Plzeň – Železná Ruda, mezi dnešními stanicemi Hojsova Stráž-Brčálník a Špičák a je jejím největším objektem. Byl postaven v letech 1874–1877, slavnostně otevřen 11. října 1877 a doprava přes něj zahájena 20. října téhož roku. Proražení tunelu bylo nezbytné pro překonání horského pásma Šumavy a přivedení železnice – tehdejší odbočky Plzeňsko-březenské dráhy do Železné Rudy a její napojení na trať Deggendorf – Železná Ruda. Tunel má délku 1747 m a v době jeho dokončení se jednalo o nejdelší tunel v Rakousko-Uhersku. Až do roku 2007 byl nejdelším železničním tunelem v Česku, poté byl předstižen Březenským tunelem, který je o 11 m delší. Otevřením Ejpovického tunelu (4150 m) v roce 2018 se Špičácký tunel posunul na 3. příčku.\n\nVelikost a poloha tunelu byly významně ovlivněny volbou tratě, překonávající Šumavu pod sedlem mezi Špičákem a Pancířem – v úvahu přicházely dvě varianty, jedna s kratším tunelem o délce 890 m (měl ležet severovýchodněji, o něco výše), ale s obtížnější stavbou tratě na vysokých, těžko přístupných odlesněných svazích, v zimě se sněhovými závějemi a také obtížnější údržbou. Proto byla realizována varianta s delším tunelem. Tomu odpovídala i cena 1,800 mil. zlatých (v přepočtu cca 216 milionů Kč).\n\nTunel byl ražen převážně ve svorech a svorových rulách, s vložkami grafitu, dolomitického vápence a granitovými žilami.  \n\nPři stavbě byla používána v tehdejší době dostupná technika, ovšem s velkým podílem ruční práce – např. při vrtání otvorů pro odstřel dynamitem, z důvodu drahé instalace již v úvahu přicházejících strojních vrtaček značky Brandt a také jejich nákladného provozu vzhledem k nedostatku vody pro jejich pohon.  \n\nPro stavbu tunelu byla stanovena doba 30 měsíců, a proto byla práce prováděna celkem ze 6 pracovišť – dvou z portálů a po dalších dvou ze šachet, vyhloubených ve vzdálenosti 650 m od portálů – severní hluboké 127 m  a jižní 112 m. Pro ražby bylo projektováno jednotné použití anglické tunelovací metody, spočívající ve vyražení nejprve spodní štoly a potom jejího postupného rozšiřování. Při realizaci však byla vzhledem k rozdílným geologickým podmínkám a vlastnostem hornin tato metoda používána jen při ražbě ze severního portálu, zatímco ostatní ražby byly prováděny rakouskou tunelovací metodou – u této metody byla nejprve vyražena spodní směrová štola, z níž se zálomem přešlo ke stropu, k ražbě horní směrové štoly a z ní se poté razil zbytek profilu, přičemž se pracovalo v několika pasech najednou.\n\nTunel byl obezděn pouze částečně, aby se zabránilo padání menších nebo větších kusů hornin, jak to odpovídalo tehdejším požadavkům na bezpečnost provozu tunelových staveb. Podle poměrů v tunelu byla určena volba stavebních materiálů (např. kvádry, lomový kámen) a síla zdí. Z celkové délky tunelu bylo vyzděno 729,2 m, tj. cca 42 %, z toho 509,2 m v plném profilu bez spodní klenby a ve zbývajících úsecích různě vysoké opěrné pilíře a jednostranné pilíře bez kleneb.\n\nNa stavbě tunelu se podíleli dělníci z nejrůznějších zemí tehdejšího Rakouska-Uherska (z Bosny, Dalmácie, Chorvatska, Tyrol). Při stavbě jich několik desítek zahynulo. Pohřbíváni byli na hřbitov Barabů, který se nachází asi 100 m za kapličkou svatého Antonína a svaté Barbory (patronky horníků). Kaple, v níž se odehrávaly pohřební obřady dělníků, stojí pod železniční zastávkou Železná Ruda – město, při silnici směrem na Špičák a pochází z let 1836–1839.\n\n"}
{"id": "377519", "url": "https://cs.wikipedia.org/wiki?curid=377519", "title": "Santa Brigida", "text": "Santa Brigida\n\nSanta Brigida může být:\n\n\n\n"}
{"id": "377520", "url": "https://cs.wikipedia.org/wiki?curid=377520", "title": "Mikrofotobanka", "text": "Mikrofotobanka\n\nMikrofotobanka je fotobanka, kde ceny za jednu fotografii začínají od poloviny dolaru. Některé obrázky jsou ke stažení zdarma.\n\nMikrofotobanku mohou využívat komerční subjekty, ale také soukromí uživatelé. Fotografie mohou použít pro své internetové stránky, reklamu, wallpapery, pro výrobu plakátů, věnování nebo pohlednic apod.\n\nMikrofotobanka umožňuje nahrání snímků jak profesionálním, tak amatérským fotografům. Podle zákona je každý fotograf, který prodává přes fotobanky, považován za profesionála. Výše výdělku či poměr výdělku z fotobank na celkovém příjmu nejsou relevantní.\n\nFotografie musejí splňovat některá kritéria, zejména dostatečné rozlišení a technickou kvalitu. Hodnotí se ostrost, šum, kalibrace barev, absence optických vad, kompozice, ale také komerční potenciál. Bez ohledu na tvůrce jsou požadavky velmi vysoké, kvalitní technika a zkušenosti s editací fotek jsou nutnost. Před přidáním obrázku do databáze musí být fotografie schváleny editorem fotobanky. \n\nPodíl fotografa na prodejní ceně snímku se obvykle pohybuje mezi 15 % až 50 %, standardem je spíše rozmezí 15-25 %. Naprostá většina prodaných fotografií je přes předplatné, kde provize činí cca $0,25-0,50. U licencí přes kreditní systém anebo \"on demand\" se cena pohybuje v řádu jednotek $, u rozšířených licencí (EL) obvykle v prvních desítkách $. \n\n\n\n\n"}
{"id": "377523", "url": "https://cs.wikipedia.org/wiki?curid=377523", "title": "Zofia Nałkowska", "text": "Zofia Nałkowska\n\nZofia Nałkowska (10. listopadu 1884, Varšava – 17. prosince 1954, Varšava) byla polská prozaička, dramatička, básnířka a žurnalistka. Psala psychologické romány. Z její poválečné tvorby je nejvýznamnější sbírka reportážních črt, v nichž zachytila osudy obětí během nacistické okupace.\n\nStudovala historii, zeměpis, ekonomii a jazykovědu na tajné „Létavé univerzitě“ (Uniwersytet Latający). Pracovala v ženských organizacích. Od roku 1933 byla členkou Polské literární akademie (Polska Akademia Literatury). Dále byla pracovnicí PEN klubu, ZZLP (Związek Zawodowy Literatów Polskich) a společnosti péče o vězně „Patronat“. Byla spoluzakladatelkou a členkou literární skupiny „Předměstí“ (1933–1937). V roce 1936 dostala „Złoty Wawrzyn Polskiej Akademii Literatury“. V létech 1939–1944 působila v kulturním podzemí. V letech 1945–1947 byla nestranickou poslankyní Zákonodárného sněmu (Sejm Ustawodawczy), pracovala v Hlavní komisi německých zločinů v Polsku (Główna Komisja Badania Zbrodni Niemieckich w Polsce), oddělení Lodž, a byla redaktorkou týdeníku „\"Kuźnica\"“.\n\nDebutovala v roce 1898 na stránkách „Týdenního přehledu“ (Przegląd Tygodniowy Życia Społecznego, Literatury i Sztuk Pięknych) jako básnířka. V roce 1906 zveřejnila román \"Ženy\" \"(Kobiety)\".\n\nJejí celé jméno je Zofia Gorzechowska, primo voto Rygier, rozená Nałkowska. Narodila se roku 1884 ve Varšavě. Její otec Wacław Nałkowski byl známým geografem, její matka Anna (roz. Šafránková) pocházela z Moravy. Vystudovala penzionát a tajnou \"Létavou univerzitu\" (Uniwerstytet Latający). Značnou část svých širokých znalostí však nabyla samostudiem. \n\nZofia Nałkowska byla dvakrát vdaná. Jejím prvním mužem byl publicista a pedagog Leon Rygier (1875–1948). Vdala se za něj v roce 1904, přičemž oba, chtějíce si ulehčit případný rozvod v budoucnosti, přešli na kalvinismus. Manželství se rozpadlo kolem roku 1909, třebaže rozvod uskutečnili až v roce 1918. Jejím druhým mužem byl Jan Jur-Gorzechowski, bojovník ve Válečné organizaci (Organizacja Bojowa Polskiej Partii Socjalistycznej – OB PPS), v době meziválečné plukovník WP – velitel četnictva (żandarmeria), později velitel Hraniční stráže (Straż Graniczna) a generál.\n\nBydlela v okolí Varšavy (Wołomin), v Kielcích, Krakově a nedaleko Vilniusu. V meziválečné době pracovala pro polskou vládu, v Úřadu zahraniční propagandy (Biuro Propagandy Zagranicznej). Byla místopředsedkyní polského PEN klubu, pracovala v ZZLP (Związek Zawodowy Literatów Polskich), byla poslankyní Zákonodárného sněmu (Sejm Ustawodawczy).\n\nPracovala v Hlavní komisi německých zločinů v Polsku (Główna Komisja Badania Zbrodni Niemieckich w Polsce) – výsledkem této činnosti byly \"Medaliony\", sbírka povídek dokumentujících období druhé světové války.\n\nSpisovatelka zemřela 17. prosince 1954 v šest hodin odpoledne na následek zalití mozku krví. Poslední chvíle života strávila v léčebně na ulici Emilie Plater.\n\nNałkowska debutovala v roce 1898 jako 14letá v „Týdenním přehledu“ (Przegląd Tygodniowy Życia Społecznego, Literatury i Sztuk Pięknych) básní \"Pamatuji\" (Pamiętam). Své básně zveřejňovala ve varšavských časopisech, mj. v modernistickém časopise „Chimera“. Záhy však poezii opustila a začala se věnovat próze. Její prozaický debut spadá do roku 1904, kdy vychází román \"Ledová pole\" (Lodowe pola) (první z trilogie \"Ženy\" (Kobiety) vytištěný v „Prawdzie“. Od poloviny prvního desetiletí 20. století publikovala své romány – \"Ženy\" (Kobiety) , \"Kníže\" (Książe). Jejich tematika byla silně svázána s proudem Mladé Polsko. Později se ale spisovatelka začala čím dál více věnovat psychologické stránce člověka a lidským pocitům v různých životních situacích. Změna její tvorby nastala v období první světové války.\n\nMimořádnou schopnost proniknout do lidské psychiky ukázala v \"Charakterech\", cyklu črt, které vycházely mnoho let (1922–1948).\nSpisovatelka byla oceněna mnoha vyznamenáními. Za své nejslavnější dílo meziválečné doby – román \"Hranice\" získala v roce 1936 Státní literární cenu. Opětovně jí byla cena udělena roku 1953. Získala také „Złoty Wawrzyn“ Polské literární akademie.\n\nRozhodnutím Mezinárodní astronomické unie byl na její počest jeden z kráterů na Venuši nazván Nalkowska. V Lublině (ve čtvrti Wrotków) je jejím jménem nazváno sídliště (Osiedle Nałkowskich), ulice (ul. Nałkowskich) a v té samé čtvrti také název ulice podle jejího díla \"Medaliony\" (ul. Medalionów).\n\n\n\n\n\n\n\n"}
{"id": "377525", "url": "https://cs.wikipedia.org/wiki?curid=377525", "title": "Avetis Aharonjan", "text": "Avetis Aharonjan\n\nAvetis Aharonjan (1866 – 20. březen 1948) byl arménský politik, spisovatel, veřejný činitel a revolucionář, důležitá postava arménského národního hnutí. Narodil se v roce 1866 v Iğdıru v Ruském carství (dnešní východní Turecko). Zemřel v Paříži.\n"}
{"id": "377533", "url": "https://cs.wikipedia.org/wiki?curid=377533", "title": "Fotobanka", "text": "Fotobanka\n\nFotobanka je internetové úložiště fotografií, které je možné využívat pod určitými licenčními právy. Vydavatelé, reklamní agentury, obrazoví umělci a další využívají fotografické banky k uspokojení svých potřeb. Zákazník, který využívá fotobanku místo pronájmu vlastního fotografa může ušetřit čas a peníze, ale také obětuje tvůrčí kontrolu. Úložiště s fotografiemi může být prezentováno v online databázi na internetu, s možností nakoupit online, a získat snímek přímo stažením z FTP nebo e-mailem. Databáze s fotografiemi se mohou nazývat \"foto archiv\" nebo \"knihovna fotografií\". Moderní databáze často nabízí kromě obrázků také videa a ilustrace, žádný ze stávajících termínů neposkytuje přesný popis. \n\nJednu z prvních velkých fotografických agentur založil v roce 1920 H. Armstrong Roberts, která dnes pokračuje pod názvem \"RobertStock\".\n\n"}
{"id": "377541", "url": "https://cs.wikipedia.org/wiki?curid=377541", "title": "Vincenzo Camuccini", "text": "Vincenzo Camuccini\n\nVincenzo Camuccini (22. února 1771 Řím - 2. září 1844 tamtéž) byl italský malíř období neoklasicismu.\n\nCamuccini byl žákem Domenica Corviho. Do svých třiceti let převážně kopíroval staré mistry. Jeho první a pravděpodobně nejznámější obraz je \"Smrt Césara\" z roku 1798. V průběhu své kariéry se zabýval malbou starořímských a biblických témat. Ke konci svého života se stal sběratelem vlámských a nizozemských obrazů.\n\nVelká část jeho díla a jeho sbírky je uchovávána v Palazzo Camuccini Cesi v Cantalupo in Sabina.\n"}
{"id": "377555", "url": "https://cs.wikipedia.org/wiki?curid=377555", "title": "Common", "text": "Common\n\nLonnie Rashied Lynn, Jr. (* 13. března 1972), známý jako Common (a dříve jako Common Sense), je americký rapper a herec. Jedná se o dvojnásobného držitele prestižní ceny Grammy.\n\nNarodil se ve čtvrti South Side, Chicago roku 1972. Jeho rodiče se rozvedli roku 1978, po čem se jeho otec, bývalý hráč basketbalové ABA, odstěhoval do Denveru, Colorado. Dále vyrůstal s matkou, ale stále se stýkal i se svým otcem, který mu později zajistil práci u týmu Chicago Bulls. Navštěvoval chicagskou střední školu Luther High School South, kde založil rapové trio C.D.R. Po zakončení střední školy získal stipendium na Florida A&M University, kde dva roky studoval obchodní správu.\n\nNa začátku devadesátých let 20. století mu byl věnován článek v magazínu \"The Source\" v rubrice \"Unsigned Hype\". To vedlo k jeho upsání u nahrávací společnosti Relativity Records v roce 1992, kde vydal singl \"Take It EZ\". Tehdy začal používat pseudonym \"Common Sense\".\n\nV říjnu poté vydal i své debutové album \"Can I Borrow a Dollar?\". Album nezaznamenalo nějaký velký úspěch, ale pomohlo budovat reputaci.\n\nV říjnu 1994 u Relativity Records vydal své druhé album nazvané \"Resurrection\". To zaznamenalo mnohem více dobrých kritik, a také se již dostalo do žebříčku Billboard 200, kde obsadilo 173. pozici. Lehce úspěšným singlem se stala píseň \"Resurrection\". Album bylo oblíbené hlavně u mimo mainstreamového posluchačstva.\n\nPísní \"I Used to Love H.E.R.\" z alba \"Resurrection\" rozpoutal spor s West Coast rapovou skupinou Westside Connection. Common v písni kritizoval popularitu Gangsta rapu. Skupina odpověděla v písni \"Westside Slaughterhouse\", Common poté v písni \"The Bitch In Yoo\". Spor byl součástí \"East Coast-West Coast hip hop rivalry\" a skončil ve stejné době jako celá rivalita mezi pobřežími.\n\nVe stejné době se musel soudit o své umělecké jméno s kalifornskou reggae skupinou stejného jména. Soud prohrál a zkrátil si svůj pseudonym jen na Common.\n\nAlbum \"One Day It'll All Make Sense\" bylo vydáno, téměř po ročním odkladu, v září 1997 jako jeho poslední u Relativity Records, a také poslední, které celé produkoval producent No I.D.. Umístilo se na 62 příčce žebříčku Billboard 200. Alba se v USA prodalo okolo 250 000 kusů. Také znovu sklidilo skvělé kritiky. Singl \"Reminding Me (Of Sef)\" (ft. Chantay Savage) zaznamenal menší úspěch.\n\nKvalita alba \"One Day It'll All Make Sense\" vedla k podepsání smlouvy u major labelu MCA Records. Kvůli nahrávání nového alba se Common přestěhoval z Chicaga do New Yorku. Na albu spolupracoval s úzkou skupinou muzikantů, kteří si začali říkat „Soulquarians“. Uskupení tvořili producenti Questlove, D'Angelo, J Dilla, James Poyser a interpreti Mos Def, Bilal a další.\n\nVýsledné album \"Like Water for Chocolate\" bylo vydáno v březnu 2000. Album debutovalo na 16. příčce žebříčku Billboard 200 a celkem se ho v USA prodalo přes 500 000 kusů, čím Common získal svou první certifikaci zlatá deska. Album proniklo na trh i v Kanadě. Velký úspěch zaznamenala píseň \"The Light\", která se umístila na 44. příčce žebříčku Billboard Hot 100 a dodnes je jeho nejúspěšnější písní.\n\nDruhé album u MCA Records a ve spolupráci se \"Soulquarians\" nazvané \"Electric Circus\" bylo vydáno v prosinci 2002. Album však nebylo propagováno tak jako předchozí. I proto se celkem v USA prodalo \"jen\" 293 000 kusů. Debutovalo na 47. příčce žebříčku Billboard 200. Vcelku úspěšným se stal singl \"Come Close\" (ft. Mary J. Blige). Ten se umístil na 65. příčce žebříčku Billboard Hot 100.\n\nRoku 2003 získal svou první cenu Grammy za spolupráci se zpěvačkou Erykah Badu na písni \"Love of My life (An Ode to Hip-Hop)\".\n\nRoku 2004 hostoval na písní \"Get Em High\" rappera a hudebního producenta Kanye West z jeho alba \"The College Dropout\". To vedlo k jeho upsání pod Westův label GOOD Music a k přesunutí smlouvy pod Geffen Records. Album \"Be\" bylo vydáno v květnu 2005. Téměř celé ho produkoval Kanye West, který na několika písních i hostoval. Album debutovalo na druhé příčce žebříčku Billboard 200 a prodalo se ho okolo 800 000 kusů, dodnes je jeho nejprodávanějším albem. Album přineslo Commonovi i mezinárodní úspěch. Mimo to bylo i velmi dobře hodnoceno kritiky. Album bylo nominováno na čtyři ceny Grammy. Nejúspěšnějším singlem byla píseň \"Go!\" (ft. Kanye West & John Mayer). Menší úspěch měly i písně \"The Corner\" (ft. Kanye West & The Last Poets) a \"Testify\".\n\nDruhé album pod GOOD Music a celkem již sedmé studiové bylo nazváno \"Finding Forever\". Album debutovalo na první příčce žebříčku Billboard 200, když se ho prodalo 155 000 kusů v první týden prodeje v USA. Celkem se ho v USA prodalo přes 500 000 kusů. Lehce úspěšnými singly se staly písně \"The People\" (ft. Dwele) a \"I Want You\" (ft. will.i.am).\n\nZa píseň \"Southside\" (ft. Kanye West) získal cenu Grammy. Album bylo celkově nomináno na tři ceny Grammy.\n\nAlbum \"Universal Mind Control\" mělo být vydáno pod názvem \"Invincible Summer\" v červnu 2008 nakonec bylo vydáno pod změněným názvem v prosinci téhož roku. Album bylo tvořeno ve stylu electro hop, kdy kompletní produkci zajistilo duo The Neptunes, které vede Pharrell. Po vydání sklidilo průměrné kritiky a stejně tak prodej. Debutovalo na 16. příčce s 81 000 prodanými kusy v první týden prodeje v USA. Celkem se v USA prodalo 211 000 kusů. Úspěšnější singl z alba byla píseň \"Universal Mind Control\" (ft. Pharrell), která se umístila na 62. příčce Billboard Hot 100.\n\nOd roku 2010 pracoval na svém devátém studiovém albu \"The Dreamer, The Believer\", které bylo vydáno 2011. Album po letech znovu produkovat pouze No I.D. Bylo vydáno pod společnostmi Think Common Music / Warner Bros. Records. Z alba pochází neúspěšné singly \"Ghetto Dreams\" (ft. Nas) a \"Blue Sky\". Alba se k únoru 2012 v USA prodalo 123 000 kusů.\n\nV roce 2013 byl upsán k nahrávací a distribuční společnosti Def Jam Recordings. Nové album s názvem \"Nobody's Smiling\" začal nahrávat ve spolupráci s labelem ARTium Recordings, který založil hudební producent No I.D., který celé album produkoval. Album bylo vydáno 22. července 2014 a za první týden se ho v USA prodalo 24 000 kusů, tím se umístil ona 6. příčce žebříčku Billboard 200. Celkem se ho v USA prodalo 37 581 kusů. Z alba pochází singly \"Kingdom\" (ft. Vince Staples), \"Speak My Piece\" a \"Diamonds\" (ft. Big Sean), ani jeden se v žebříčcích neumístil.\n\nV roce 2015 obdržel ocenění Zlatý glóbus a Oscar za píseň \"Glory\" (ft. John Legend), kterou nahrál pro soundtrack k filmu \"Selma\".\n\nV roce 2016 vydal své jedenácté album s názvem \"Black America Again\". Album bylo oceněno kritiky (87 bodů ze 100 na Metacritic), ale bylo komerčním neúspěchem, o první týden prodeje se prodalo 16 000 kusů a tím debutovalo na 25. příčce žebříčku Billboard 200. Z alba bylo vydáno pět singlů, ale ani jeden se v hudebních žebříčcích neumístil.\n\nCommon poprvé hrál v roce 2007 ve filmu \"Smokin' Aces\" / (\"Sejmi Eso\"). Má již za sebou filmy jako \"American Gangster\" / (\"Americký Gangster\") (2007), \"Street Kings\" (2008), \"Wanted\" (2008) nebo \"Terminátor Salvation\" (2009).\n\nV roce 1997 se mu narodila dcera Omoye Assata Lynn.\n\nJe křesťan a praktikuje v chicagské \"Trinity United Church of Christ\". Určitou dobu se scházel s tenistkou Serenou Williams a zpěvačkou Erykah Badu.\n\nV květnu 2015 obdržel čestný doktorát od výzkumné univerzity Winston-Salem State University (která spadá pod University of North Carolina).\n\n\nRoku 1996 se zapojil do nahrávání alba \"America is Dying Slowly\", které mělo přinést informovanost o nemoci AIDS mezi afroamerickým obyvatelstvem. Akci zaštítila organizace Red Hot Organization. Také je členem hnutí \"Knowing Is Beautiful\", které v současnosti informuje o nebezpečí nemoci AIDS.\n\nJe zakladatelem neziskové organizace \"Common Ground Foundation\", která se zabývá podporou vzdělanosti.\n\n\n"}
{"id": "377558", "url": "https://cs.wikipedia.org/wiki?curid=377558", "title": "Jeskyně patriarchů", "text": "Jeskyně patriarchů\n\nJeskyně patriarchů (: , , jeskyně Machpela, : \"al-Maghára\", „Jeskyně“ či , \"al-Haram al-Ibráhímí\", Abrahamova svatyně) je komplex podzemních jeskyní nacházející se ve starobylém městě Hebron. Je druhým nejposvátnějším místem Židů (po Chrámové hoře v Jeruzalémě) a je také uctíván křesťany a muslimy.\n\nPodle tradice jsou zde pohřbeny čtyři starozákonní páry: Adam a Eva, Abrahám a Sára, Izák a Rebeka a Jákob a Lea. Raní křesťané však tvrdí, že byl Adam pohřben na Golgotě. Podle Midraše a dalších zdrojů je v jeskyni také hlava Ezaua. Podle islámských tradic je v Jeskyni patriarchů pohřben také Josef. Ačkoliv má být podle Tóry Josef pohřben v Šekemu (dnešní palestinské město Nábulus), židovské agadické tradice uvádějí, že si Josef přál být pohřben v Hebronu. Také Ráchel je podle teorií pohřbena jinde, Ráchelin hrob se nachází u města Betlém.\n\nBudovu mauzolea nechal postavit judský král Herodes. Během byzantské nadvlády byla herodiánská svatyně přeměněna na baziliku, za muslimské vlády byla přestavěna na mešitu a uvnitř mauzolea byly postaveny symbolické náhrobky patriarchů (v 8.–14. století). Během křižácké nadvlády byla mešita přeměněna na kostel a Hebron byl sídlem hebronského biskupství.\n\nOd dob islámské nadvlády až do roku 1967 bylo židům zakázáno do svatyně vstoupit (nejdále jim bylo dovoleno vystoupit na sedmý schod vedoucí k hrobce). V důsledku Šestidenní války roku 1967 byla svatyně rozdělena na část židovskou – synagogu (nádvoří a dvě menší síně s kenotafy Abrahama a Sáry, Jákoba a Ley) a část muslimskou – Abrahamovu mešitu (jedna větší síň s kenotafy Izáka a Rebeky; kenotafy Adama a Evy ve svatyni nejsou).\n\nV době vytváření Mírové dohody zasadil židovský osadník Baruch Goldstein těžkou ránu míru. Dne 25. února 1994 se ve snaze zastavit mírový proces dopustil masakru na modlících se Arabech v muslimské části mauzolea. Palestinští radikálové potom využili tohoto incidentu k rozpoutání násilí. Mírové rozhovory Jicchaka Rabina a Jásira Arafata přesto pokračovaly. Na základě Přechodné dohody Oslo II byla svatá místa na Západním břehu předána do rukou Palestinců s výjimkou Jeskyně patriarchů v Hebronu a byla formulována speciální ujednání pro Ráchelin hrob v Betlémě a Josefův hrob v Nábulusu. Tato ujednání zaručovala volný přístup ke všem místům.\n\n"}
{"id": "377563", "url": "https://cs.wikipedia.org/wiki?curid=377563", "title": "Magnetický dipól", "text": "Magnetický dipól\n\nMagnetický dipól je předmět, který kolem sebe vytváří magnetické pole podobné poli elektrického dipólu. Jako dipól můžeme chápat běžný permanentní magnet se severním a jižním pólem, odtud název dipól. Dipólový charakter má také pole vodivé smyčky, kterou protéká elektrický proud a (s omezenou přesností) i magnetické pole Země a některých dalších planet.\n\nMagnetický dipól je charakterizován vektorovou veličinou – magnetickým dipólovým momentem formula_1. (Analogicky je elektrický dipól popsán elektrickým dipólovým momentem.) V případě proudové smyčky jej můžeme určit podle vztahu\nkde formula_3 je proud procházející smyčkou a formula_4 je orientovaná plocha ohraničená smyčkou dipólu. Vektor formula_4 je orientován kolmo k rovině smyčky a z rovnice je vidět, že stejný směr má i vektor dipólového momentu. Změní-li se směr proudu ve smyčce, obrátí se vektor formula_1 na opačnou stranu.\n\nOrientaci magnetického pole uvnitř smyčky s proudem, a tím i směr magnetického momentu, určujeme pomocí Ampérova pravidla pravé ruky.\n\nVolný dipól vložený do vnějšího magnetického pole se vlivem magnetické síly natáčí tak, aby dipólový moment mířil stejným směrem jako magnetická indukce pole. Proto se například magnety volně položené na stůl blízko sebe zorientují souhlasně, čili opačnými póly k sobě. Ze stejného důvodu se železné piliny v prostoru kolem magnetu zorientují ve směru magnetických indukčních čar. Při souhlasné orientaci má totiž dipól nejmenší potenciální energii, kterou lze vyjádřit rovnicí\nkde tečka značí skalární součin, formula_8 je úhel mezi vektory formula_9 a formula_1. Z tohoto vztahu lze určit také práci potřebnou k pootočení dipólu. Na dipól působí magnetická síla\nkde formula_12 je operátor nabla. Tato síla má posuvné účinky. Způsobuje, že magnety se přitahují opačnými póly k sobě, zatímco souhlasné póly se odpuzují. Ze vztahu je ovšem vidět, že v homogenním poli je výsledná síla nulová a dipól se pouze natáčí. Otáčivé účinky vnějšího pole na dipól můžeme vyjádřit jako moment magnetické síly\nkde formula_14 značí vektorový součin. Je vidět, že síla neotáčí dipól orientovaný souhlasně s polem, protože moment je nulový. V této orientaci má potenciální energie minimum, takže jde o stabilní rovnovážnou polohu. Moment je nulový i pro dipól orientovaný opačně, ovšem tato rovnováha je labilní (maximum potenciální energie).\n\nJsou-li rozměry smyčky či magnetu výrazně menší než vzdálenost, v níž magnetické pole zkoumáme, můžeme místo skutečného dipólu uvažovat tzv. elementární dipól (též bodový dipól). Vektorový potenciál formula_15 bodového dipólu s momentem formula_1 umístěného v počátku souřadné soustavy je dán vztahem\nkde formula_18 je polohový vektor a formula_19 je permeabilita vakua. Potenciál má tedy směr kolmý na formula_18 i formula_1 (víří kolem osy dipólu) a velikost\n\nMagnetická indukce formula_9, která charakterizuje silové účinky pole, je svázána s potenciálem rovnicí formula_24. Z ní lze po úpravách získat vztah pro indukci v místě formula_18 dostatečně vzdáleném od dipólu:\nkde formula_27 je úhel mezi formula_18 a formula_1, formula_30 a formula_31 jsou jednotkové vektory ve směru formula_18 resp. formula_1. Velikost indukce ubývá se třetí mocninou vzdálenosti. V rovině „rovníku“ je první člen nulový, takže indukce má směr opačný k formula_1. Na ose dipólu má indukce směr shodný s dipólovým momentem.\n\n\n"}
{"id": "377564", "url": "https://cs.wikipedia.org/wiki?curid=377564", "title": "Abbeville (Alabama)", "text": "Abbeville (Alabama)\n\nAbbeville je město v americkém státě Alabama, hlavní město okresu Henry County. V roce 2007 mělo město 2 944 obyvatel. Sídlí zde dvě vysoké školy a sociální instituce jako například Červený kříž.\n\nMěsto leží na jihovýchodě Alabamy v severní části County. Na východě je vzdáleno ca 22 km od Georgie, na jihu zhruba 40 km od města Eufala.\n"}
{"id": "377568", "url": "https://cs.wikipedia.org/wiki?curid=377568", "title": "Zapotékové", "text": "Zapotékové\n\nZapotékové jsou dávný, původně válečnický národ, který obýval jih předkolumbovské Mezoameriky, zhruba v oblasti dnešního mexického státu Oaxaca, asi od 8. století př. n. l..\n\nZhruba v té době začala vznikat nejstarší zapotécká obřadní střediska Puerto Angel, Monte Negro a Monte Albán, přičemž nejdůležitější z nich byl Monte Albán, jehož vznik se datuje do 7. století př. n. l..\nNejstarší archeologické nálezy jasně odkazují na vliv olmécké kultury, kterou Zapotékové přejali a přetvořili ve svoji svébytnou civilizaci.\n\nKoncem předklasického období (2000 př. n. l. – 325 n. l.) se Monte Albán postupně stal hlavním politickým a obchodním centrem oblasti, čímž zaujal výsadní postavení. Stalo se tak zejména díky jeho výhodné strategické poloze, odkud bylo možné ovládat celou oblast Oaxaky.\n\nV první etapě, jež se nazývá Monte Albán I (700 př. n. l. – 200 př. n. l.), bylo vybudováno mohutné, přes 3 km dlouhé opevnění, které ještě posílilo přirozenou nedobytnost tohoto místa. Na méně příkrých svazích dosahovala výška hradby až čtyř metrů.\n\nObdobí Monte Albán I bylo nejvýznamnějším stavební érou města. V té době bylo vybudováno ohromné náměstí, kde se nacházely všechny významné stavby. Jednou z nejstarších je takzvaná budova L objevená v roce 1931, jež se též nazývá Chrám tanečníků. Jedná se o významnou ukázku zapotécké architektury, v níž byly objeveny kamenné desky s desítkami lidských postav tesaných ve čtyřech řadách. O jejich významu se vedly četné spory, až v nedávné době převládl názor, že ve skutečnosti jde o válečné zajatce.\n\nV druhé etapě, zvané Monte Albán II (200 př. n. l. – 100), vzrostl počet obyvatel města na dvojnásobek, takže zde mohlo podle odhadu odborníků žít 10 000 až 20 000 lidí. V té době se vliv Zapotéků rozšířil i mimo oblast Oaxaky. Stavební rozvoj centra pokračoval, došlo mimo jiné k úplnému zarovnání hlavního náměstí. Tehdy byl také vybudován komplex J, k němuž se v současnosti upírá největší pozornost archeologů. Stavba má zvláštní tvar hrotu šípu a nezvyklou orientaci, což vede odborníky k domněnkám, že mohla být využívána jako astronomická observatoř.\n\nTřetí etapa, jež nese označení Monte Albán III ( 100 – 600), je vrcholnou epochou vývoje zapotécké civilizace, v níž se Monte Albán zařadil mezi nejrozvinutější města Střední Ameriky. Počet jeho obyvatel dosáhl čísla 30 000. 7. století však znamená začátek konce zapotécké slávy. Jejich stát se začal rozpadat a Monte Albán vylidňovat a měnit se v ruiny. Počátkem 14. století zde žilo již jen několik tisíc lidí.\n\nJako většina mezoamerických náboženských systémů bylo i zapotécké náboženství polyteistické. Jejich hlavními božstvy byl bůh deště Cocijo, obdoba aztéckého Tlaloka, a bůh světla Coquihani. Na pohřebních urnách bývá často zobrazován i bůh kukuřice Pitao Cozobi. Symbolem země pak byl jako u většiny národů předkolumbovského Mexika jaguár. Při rituálech k oslavě svých bohů Zapotékové občas obětovali své válečné zajatce.\n\nVysokou úroveň zapotécké civilizace potvrzuje i skutečnost, že měli své vlastní písmo a kalendář. První znaky (glyfy) jejich sylabického neboli slabičného písma se objevují již v 7. století př. n. l., což znamená, že jsou nejstarším mezoamerickým písmem. Zapotécké písmo se dodnes nepodařilo zcela rozluštit. Víme však, že má podobnou vnitřní strukturu jako písmo mayské. Dnes je využívají zejména archeologové, jimž pomáhá při datování nálezů.\n\nZapotékové také zdokonalili dobový způsob měření času a výpočtů a zavedli propracovaný kalendářní systém, který byl používán ještě v 16. století. Jejich rituální kalendář měl celkem 260 dní a dělil se na 4 části, jež měly každá 65 dnů. Ty se ještě dále dělily na 5 období po 13 dnech. Světský kalendář čítal tak jako náš 365 dní, ale dělil se na 18 měsíců po 20 dnech plus zbývajících 5 dní.\n"}
{"id": "377573", "url": "https://cs.wikipedia.org/wiki?curid=377573", "title": "Omega (rozcestník)", "text": "Omega (rozcestník)\n\nOmega může mít více významů:\n\n\n\n"}
{"id": "377575", "url": "https://cs.wikipedia.org/wiki?curid=377575", "title": "Ferit", "text": "Ferit\n\nSlovo ferit se používá ve více významech:\n"}
{"id": "377578", "url": "https://cs.wikipedia.org/wiki?curid=377578", "title": "Generation Kill", "text": "Generation Kill\n\nGeneration Kill je sedmidílná minisérie z produkce HBO, natočená podle literární předlohy Ewana Wrighta z roku 2004, o mariňácké jednotce First Recon Battalion v prvních čtyřiceti dnech války v Iráku. Děj je zaměřen na osudy vojáků stejně, jako tomu bylo v jeho předchůdci z druhé světové války - \"Bratrstvu neohrožených\".\n\nJako předloha pro vznik seriálu sloužila kniha Evana Wrighta \"Generation Kill\", která získala mnoho ocenění. Ewan Wright - reportér časopisu Rolling Stone, který jako člen 1. rozvědky námořnictva zaznamenával své zážitky z průběhu první vlny amerického útoku na Bagdád v roce 2003. Kniha je zaměřena na prvních čtyřicet dní války v Iráku. Seriál líčí skutečné příběhy mladých mariňáků a jejich zážitky z předvoje americké invaze, nazvané Operace Svoboda pro Irák, kdy zápolili s nedostatečnou výzbrojí, s nekompetentním vedením důstojníků i s nejasnou bojovou strategií. Ewan Wright se účastnil této válečné operace jako člen 1.rozvědky námořnictva a napsal o jejím průběhu řadu článků pro časopis Rolling Stone.\n\nV hlavních rolích účinkuje celkem 28 herců. Většina postav je z druhé čety roty Bravo prvního průzkumného praporu. Lee Tergesen hrál novináře Evana Wrighta, který jednotku po celou dobu doprovází. Wright byl přidělen k vedoucímu vozidlu, které sdílel se seržantem Bradem 'Icemanem' Colbertem (Alexander Skarsgård), desátníkem Joshem Rayem Personem (James Ransone) a Lancem Corporalem Haroldem Jamesemm Trombleym (Billy Lush).\n\nOstatní postavy hrají: nadporučík Nathaniel Fick (Stark Sands), seržant Antonio 'Espera Poke' (Jon Huertas), nemocniční zdravotník druhé třídy Robert Timothy 'Doc' Bryan (Jonah Lotan), desátník Evan 'Q-Tip' Stafford (Wilson Bethel), desátník Walt Hasser (Pawel Szajda), kulometčík seržant Mike 'Gunny' Wynn (Marc Menchaca), desátník Gabriels 'Gabe' Garza (Rey Valentin), desátník Jason Lilley (Kellan Lutz), seržant Leandro \"Shady B\" Batista (Mike Figueroa), seržant Larry Shawn 'Pappy' Patrick (Josh Barrett), seržant Rudy 'Fruity' Reyes (hraje sám sebe), desátník Anthony 'Manimal' Jacks (Rich McDonald) a desátník James Chaffin (Eric Ladin).\n\nPrvní průzkumný prapor (1st Recon Battalion) je součástí první divize námořní pěchoty pod velením generálmajora Jamese Mattise (Robert Burke). Praporu velí podplukovník Stephen 'Godfather' Ferrando (Chance Kelly).\n\nPrvní průzkumný prapor (1st Recon Battalion's 3rd rifle company). Členové jsou obsažení v krátké scéně v Epizodě 4: \"Combat Jack\", ale Mariňáci nejsou jmenováni. Volací znak je 'Raptor'.\n\nReservisté co zaútočily na první prapor. Členové jsou obsaženi v Epizodě 6: Buďte v klidu (\"Stay Frosty\"), ale pouze jeden důstojník je jmenován.\n\nUSMC připravuje invazi do Iráku na začátku Oprace Irácká svoboda, zatímco čekají na rozkaz v Táboře Mathilda v Kuvajtu, když se k nim připojí redaktor Rolling Stone Evan Wright.\n\nInvaze do Iráku je v plném proudu, seržant se snaží udržet vojáky připravené. First Recon Marines přizpůsobují útočné plány s předvídáním jejich prvního kontaktu s nepřítelem v Nasiriyah a Al Gharraf.\n\nBravo Company očekává další rozkazy na průzkumnou misi, Encino Man žádá o dělostřeleckou podporu na údajnou pozici RPG týmu. Výsledkem je zničení irácké vesnice.\n\nPo obsazení iráckého letiště je první četa v čele americké invaze. Po přeskupení pokračuje na sever, čistí vesnice a zřizují silniční zátaras u Al Hayy.\n\nPrvní četa má za úkol zajistit most přes řeku Eufrat. Na této akci se podílejí místní Iráčané.\n\nPrvní četa má za úkol evakuovat civilisty, kteří uprchli z Bagdádu.\n\nV tomto díle se jednotka dostane do Bagdádu. Kde vojáci suplují místní policii a sledují jak se město propadá do chaosu.\n\nStejně jako každá armáda světa tak i USMC mají vlastní Slang. K porozumění některých dialogů jsou tady vypsány ty nejdůležitější slova:\n\n"}
{"id": "377594", "url": "https://cs.wikipedia.org/wiki?curid=377594", "title": "Vlastimil Jansa", "text": "Vlastimil Jansa\n\nVlastimil Jansa (27. listopadu 1942, Nová Dubeč u Prahy, dnes Praha-Běchovice) je český šachový velmistr, mistr republiky v letech 1964, 1974 a 1984 a mistr světa seniorů v kategorii 65+ v roce 2018.\n\nTitul mezinárodního mistra získal Jansa roku 1965 a titul velmistra roku 1974. V letech 1964 až 1986 Jansa velice úspěšně reprezentoval Československo na deseti šachových olympiádách a byl společně s Janem Ambrožem, Vlastimilem Hortem, Janem Smejkalem a dnes slovenskými hráči Ľubomírem Ftáčnikem a Jánem Plachetkou členem družstva, které na šachové olympiádě v roce 1982 v Lucernu obsadilo druhé místo.\n\nJansa hrál v šesti pásmových turnajích mistrovství světa v šachu a v Praze roku 1985 se dělil o první místo. Na mezipásmovém turnaji v tom samém roce se dělil o dvanácté místo. Zvítězil nebo se o první místo dělil v řadě mistrovských a velmistrovských turnajů, např. v Primorsku 1973, v Amsterdamu 1974, v New Yorku 1974, v Paříži 1979, ve Vrnjačke Banji 1981, v Trnavě 1982, v Borganes 1985, v Gausdalu 1987 aj.\n\nJansa rovněž působil jako šachový trenér. V letech 1984–87 zastával funkci předsedy trenérské rady VŠS ÚV ČSTV, k jeho žákům patřil například David Navara, rovněž byl trenérem národního mužstva Lucemburska. Napsal několik šachových knih, například \"Dynamika strategie zahájení\" (2003) a společně s Vlastimilem Hortem \"Zahrajte si s velmistry\" (1975).\n\n"}
{"id": "377607", "url": "https://cs.wikipedia.org/wiki?curid=377607", "title": "Maurizio Cheli", "text": "Maurizio Cheli\n\nMaurizio Cheli (* 4. května 1959, Modena, Itálie) je vojenský letec a bývalý astronaut italské národnosti, 344. člověk ve vesmíru, zástupce ESA při letu amerického raketoplánu Columbia.\n\nAbsolvoval italskou Univerzitu La Sapienza v oboru fyziky a poté školu zkušebních pilotů Empire Test Pilots' School, Boscomb Down, ve Velké Británii.\nV letech 1978 až 1992 byl zkušebním pilotem u italského vojenského letectva, od roku 1992 byl zařazen mezi připravující se astronauty evropské agentury ESA. Po svém letu v raketoplánu se vrátil k původnímu povolání u letectva. \n\nJe ženatý, jeho manželkou je bývalá kosmonautka Marianne Merchezová.\n\nLetěl raketoplánem Columbia v misi s označením STS-75 na počátku roku 1996. Spolu s ním letěli: Andrew Allen, Scott Horowitz, Franklin Chang-Diaz, Jeffrey Hoffman, Claude Nicollier ze Švýcarska a Umberto Giudoni, také Ital, avšak za Italská kosmickou agenturu (ASI). Během patnáctidenního letu na oběžné dráze Země pracovali s laboratoří USMP-3 a vypustili na mnohakilometrovém laně italskou družici TSS-1R. Podobně jako u její předchůdkyně se lano přetrhlo a družice jim odletěla z dosahu. \n\n\n"}
{"id": "377609", "url": "https://cs.wikipedia.org/wiki?curid=377609", "title": "Paul Mazzolini", "text": "Paul Mazzolini\n\nPaul Mazzolini (* 18. února 1960, Bejrút, Libanon), známý jako Gazebo, je italský zpěvák. Stal se slavným díky svému stylu Italo - disco, hudební variantou tzv. eurodance. Na vrcholu slávy byl především v 80. letech 20. století. \n\nNarodil se v Bejrútu jako syn italského diplomata a americké zpěvačky. Podle pověstí se naučil hrát na kytaru již v deseti letech, aby zapůsobil na svoji spolužačku. Svoji hudební kariéru začal jako mladý zpěvák jazzu, rocku a punku, ale poté v Římě potkává producenta Paula Micioniho. Jeho první úspěch, \"Masterpiece\" v roce 1982, byl právě dílem spolupráce s tímto producentem. \n\nNejvětší hit byla v roce 1983 skladba \"I like Chopin\", kde zaznívá skutečná hudba Fryderyka Chopina, spojená s moderním svižným zvukem. Následující song \"Lunatic\" patřil mezi Top 20 písní v evropských hitparádách. V roce 2006 vyšlo nové album \"Tears for Galileo\". V současnosti je připravována nová píseň \"Virtual Love after \"Ladies!\" z alba The Syndrome.\n\n\n"}
{"id": "377612", "url": "https://cs.wikipedia.org/wiki?curid=377612", "title": "Marie Josefa Saská", "text": "Marie Josefa Saská\n\nMarie Josefa Saská bylo jméno těchto princezen:\n\n\nPocházely ze saské dynastie Wettinů nebo se do ní přivdaly.\n"}
{"id": "377617", "url": "https://cs.wikipedia.org/wiki?curid=377617", "title": "Théâtre de l'Œuvre", "text": "Théâtre de l'Œuvre\n\nThéâtre de l'Œuvre je divadlo v Paříži v 9. obvodu. Založil je roku 1893 na \"Rue de Clichy\" č. 55 francouzský herec a divadelní podnikatel Aurélien François Marie Lugné-Poë (1869–1940) společně s Camillem Mauclairem, Mauricem Maeterlinckem a Édouardem Vuillardem jako dům umění, zaměřený na symbolismus v literatuře i výtvarném umění. Mělo tvořit opozici k naturalismu divadla Théâtre Antoine, kde Lugné-Poë začal svou kariéru. Od počátku zde byla uváděna díla mladých autorů Maurice Maeterlincka, André Gida, Paula Claudela, Émila Verhaerena, Fernanda Crommelyncka a dalších. Oficiální veřejnou premiéru zde měla roku 1896 hra \"Král Ubu\" Alfreda Jarryho s Gémierem v titulní roli. Ze zahraničních autorů uváděl Lugné-Poë např. Ibsena, Strindberga, Wilda, Syngeho, Gogola, později Shawa, Gorkého. Roku 1914 uvedl v budově Théâtre Antoine francouzskou premiéru Birinského hry \"Mumraj\" (\"La Danse des fous\").\n\nDivadlo si zachovalo významnou roli i po odchodu svého zakladatele do Avignonu v roce 1929 a zajímavou dramaturgií se vyznačuje i v současné době.\n\n"}
{"id": "377620", "url": "https://cs.wikipedia.org/wiki?curid=377620", "title": "San Giuseppe alla Lungara", "text": "San Giuseppe alla Lungara\n\nSan Giuseppe alla Lungara je římský kostel v rione Trastevere, na via della Lungara.\n\nByl postaven během pontifikátu Klementa VIII. roku 1734, podle projektu Ludovica Rusconiho Sassiho. Rekonstrukce proběhla během 19. století a týkala se hlavně kupole (1872), která se hroutila.\n\nFasáda kostela je dvouřadá. Interiér má oktagonální půdorys. Na hlavním oltáři je malba Mariana Rossiho \"Josefův sen\". Zákristie uchovává mramorovou bustu Klementa XI. a malbu \"Triumf církve\" Rossiho (1768).\n\nKe kostelu byl připojen konvent postavený v letech 1760-1764 Fiorim, s bohatě zdobenou fasádou. Nad portálem je nápis: \"D.O.M. Domum hanc Piorum Operariorum Clementis PP. XIII pietas a fundamentis erexit anno MDCCLXIII\"\n"}
{"id": "377623", "url": "https://cs.wikipedia.org/wiki?curid=377623", "title": "Jestřáb Cooperův", "text": "Jestřáb Cooperův\n\nJestřáb Cooperův (\"Accipiter cooperii\") je pták z čeledi jestřábovitých. Podobá se krahujci americkému, ale je vzácnější. Důvod tkví v tom, že se mu nedostává stejné ochrany.\n\nDospělí jedinci jsou svrchu zbarveni do modrošeda. Hruď je rezavě stříkaná.\n\nMezi jeho potravu patří především ptáci, ale i malí savci. Po vylíhnutí mláďat loví potravu oba rodiče. Pokud jeden rodič zemře, s největší pravděpodobností zemřou také mláďata.\n\nStaví si široké a ploché hnízdo z větviček propletené hoblinami z kůry. Hnízdo staví obvykle samice. Většinou snáší 4-5 bílých vajec.\n\nJestřáb Cooperův preferuje listnaté, každoročně opadavé lesy. Vzácně se vyskytuje v USA, Kanadě a Mexiku.\n\n\n"}
{"id": "377637", "url": "https://cs.wikipedia.org/wiki?curid=377637", "title": "Pilszcz", "text": "Pilszcz\n\nPilszcz (čes. Plšť, něm. \"Piltsch\") je obec v Polsku poblíž hranic s Českem, s přibližně 750 obyvateli. Je součástí gminy Kietrz (čes. Ketř), okresu Głubczyce (čes. Hlubčice), Opolského vojvodství. Vsí protéká potok Ostra (čes. Plšťský potok).\n\nPrvní zmíka pochází z roku 1185, kdy je obec uváděna pod názvem \"Belchiz\". 1255 patřilo Bočku z Jaroslavic a ze Zbraslavi.\n\nOd roku 1909 vedla odsud přeshraniční železniční trať do Opavy. Do konce druhé světové války zde žilo převážně německé obyvatelstvo.\n\n\n"}
{"id": "377653", "url": "https://cs.wikipedia.org/wiki?curid=377653", "title": "Kopta", "text": "Kopta\n\nČeské příjmení Kopta nosí více různých osobností:\n\n"}
{"id": "377657", "url": "https://cs.wikipedia.org/wiki?curid=377657", "title": "Almería", "text": "Almería\n\nAlmería je přístavní město ve španělské Andalusii, centrum stejnojmenné provincie mezi Granadou a Murcií. Město je obklopeno horami s horkým a suchým polopouštním podnebím. Almería má 190 000 obyvatel; jejich počet v posledních letech rychle zvyšují přistěhovalci, především z blízkého Maghrebu. Ze zdejšího přístavu vyplouvají lodě do španělské Melilly, marockého Nadoru a dále do alžírského Ghazaouetu a Oranu.\n\nNázev byl převzat z arabštiny: المرية (\"al-Maríjja\") se odvozuje od مرأى (\"mara'à\"), což znamená vyhlídku čí stráž, neboť prvotní funkcí místa bylo střežení místní zátoky. Město vzniklo roku 955, kdy osadu nechal opevnit córdobský chalífa Abd ar-Rahmán III. Definitivně ji na Arabech dobyli teprve Katoličtí králové roku 1489.\n\nV roce 1965 se zde natáčel film Pro pár dolarů navíc.\n\nDnes se kolem města rozprostírají pařníky, které zabírají plochu kolem 300km. Pěstují se v nich trvanlivá rajčata, okurky, papriky a jiné druhy zeleniny určené pro evropský trh.\n\nV prosinci 2017 došlo několik kilometrů severně od města k zemětřesení o síle 3,5.\n\n\n"}
{"id": "377659", "url": "https://cs.wikipedia.org/wiki?curid=377659", "title": "Hlídač č. 47", "text": "Hlídač č. 47\n\nHlídač č. 47 může být:\n\n"}
{"id": "377662", "url": "https://cs.wikipedia.org/wiki?curid=377662", "title": "Marie Anna Saská", "text": "Marie Anna Saská\n\nMarie Anna Saská bylo jméno těchto saských princezen:\n"}
{"id": "377664", "url": "https://cs.wikipedia.org/wiki?curid=377664", "title": "Rainer Schüttler", "text": "Rainer Schüttler\n\nRainer Schüttler (* 25. duben 1976 v Korbachu, Německo) je současný německý profesionální tenista. Ve své dosavadní kariéře vyhrál zatím 4 turnaje ATP World Tour ve dvouhře a 4 turnaje ve čtyřhře.\n\nRainer Schüttler se zúčastnil 11 zápasů v Davisově poháru za tým Německa s bilancí 9-6 ve dvouhře a 0-3 ve čtyřhře.\n\n\n"}
{"id": "377668", "url": "https://cs.wikipedia.org/wiki?curid=377668", "title": "Anselmo Marzato", "text": "Anselmo Marzato\n\nAnselmo Marzato (1543 Monopoli – 17. srpna 1607 Frascati) byl italský teolog, kardinál, kapucín a talentovaný kazatel.\nNarodil se va šlechtické rodině původem ze Sorrenta. Jeho otec, Andrea, byl starostou města Monopoli. Odmítl sňatek sjednaný rodinou a 16. listopadu 1557 vstoupil jako novic do řádu kapucínů. Přijal jméno \"Anselmo da Sorrento\" nebo \"da Monopoli\". Teologická studia ukončil roku 1572. \n\nRoku 1595 byl jmenován \"Predicatore apostolico\" (1595) papežem Klementem VIII. Papež jej také vyslal na diplomatickou misi do Francie. 9. června 1604 byl zvolen kardinálem (\"titulus San Pietro in Montorio\"). Byl prvním kardinálem z řádu kapucínů. Účastnil se konkláve roku 1605, kde byl zvolen Pavel V.. Ten jej roku 1607 jmenoval arcibiskupem v Chieti. Nedlouho poté Marzato zemřel.\n"}
{"id": "377669", "url": "https://cs.wikipedia.org/wiki?curid=377669", "title": "Anna Saská", "text": "Anna Saská\n\nAnna Saská je jméno těchto saských princezen:\n"}
{"id": "377672", "url": "https://cs.wikipedia.org/wiki?curid=377672", "title": "Ebonit", "text": "Ebonit\n\nEbonit neboli tvrdá pryž je umělá hmota, jejíž výrobu vynalezli bratři Charles a Nelson Goodyearovi. Tato hmota byla s velkým úspěchem předvedena roku 1851 na \"Great Exhibition\" v Londýně jako náhražka drahého ebenového dřeva.\n\nHmota byla vyráběna z přírodního nebo umělého kaučuku procesem vulkanizace, která probíhá delší čas než v případě běžné pryže. Delší čas vede k dokonalému nasycení vazeb kaučuku se sírou.\nMnožství síry, které obsahuje, se může značně lišit, ale obvykle je relativně vysoké (30–40 %).\n\nJe to velmi tvrdý elektrický izolant černé barvy s možností vyleštění do vysokého lesku. Vykazuje odolnost vůči chemikáliím. Relativní permitivita ε je 2,5 až 5.\n\nOd 60. let 19. století se experimentovalo s různými možnostmi využití jako náhražky ebenového dřeva nebo trvanlivého plastu, který dobře odolává otřesům, například v dopravních prostředcích.\n\n\n"}
{"id": "377675", "url": "https://cs.wikipedia.org/wiki?curid=377675", "title": "Krokodýl nilský", "text": "Krokodýl nilský\n\nKrokodýl nilský (\"Crocodylus niloticus\") je nejhojnější a nejznámější druh krokodýla, patří rovněž k druhům, dorůstajícím největší velikosti. Vyskytuje se na většině území Afriky a v Izraeli. Navzdory lovu i úbytku stanovišť zatím nepatří mezi ohrožené druhy. Pro svou kůži i maso se chová na krokodýlích farmách po celém světě.\n\nVědecký název \"Crocodylus niloticus\" dal zvířeti roku 1768 rakouský přírodovědec Josph Nicolaus Laurenti, toto pojmenování však má antické kořeny. Slovo krokodýl pochází z řečtiny a poprvé je doloženo v díle Hérodota. Doslova znamená \"dlážděný červ\", což má odkazovat na tvrdé hřbetní destičky. Už starověcí autoři jako Diodóros Sicilský používali označení \"crocodylus niloticus\", tedy doslova nilský dlážděný červ. Podle pozdně antických \"Etymologií\" Isidora ze Sevilly je slovo \"crocodylus\" odvozeno od květiny krokusu, protože krokodýli mají stejně žluté břicho jako šafrán, získávaný z krokusu. Tento výklad však není obecně přijímán.\n\nAfričtí domorodci nazývají krokodýla nilského mnoha názvy. V Súdánu je krokodýl znám pod arabským názvem \"timsah\", v západní Africe ho Hausové nazývají \"kada\" a Jorubové \"öni\", ve východní Africe je znám pod svahilským názvem \"mamba\", v Burundi je nazýván \"ingona\", v Kongu ho mluvčí jazyka lingala nazývají \"nkóli\", v jižní Africe ho Zuluové, Khosové, Tswanové či Vendové nazývají \"ngwena\" či \"kwena\" a Malgaši na Madagaskaru mu dali jméno \"voay\".\n\nKrokodýl nilský patří mezi největší a nejagresivnější druhy krokodýlů. Za vhodných podmínek může dorůst délky možná více než 6 metrů a hmotnosti nad 1000 kg, ale jedinci delší než 5 metrů jsou spíše vzácní. Asi největší žijící krokodýl nilský se jmenuje Gustav a pravděpodobně stále žije ve volné přírodě na řece Ruzizi v Burundi, je mu asi okolo 60–70 let. Zároveň se jedná o velmi nebezpečného jedince, který zabil údajně několik stovek lidí. Protože nebyl nikdy odchycen, jeho rozměry nejsou známy; odhaduje se, že je dlouhý asi 5,5 metru a váží více než 900 kilogramů.\n\nPohlavní dimorfismus je spíše nevýrazný, spočívá především ve velikosti; samci zpravidla dorůstají větších rozměrů než samice. Samci měří v průměru okolo 4 metrů, samice mírně přes 3 metry.\n\nJako všechny druhy krokodýlů má krokodýl nilský kůži pokrytou hranatými šupinami, které se vzájemně nepřekrývají. Ty jsou na hřbetě a ocase podloženy kostními štítky (osteodermy), zatímco na hlavě je kůže pevně přirostlá k lebce. V zadní části hřbetu a na ocase tvoří šupiny dvojitý hřeben, který asi ve dvou třetinách délky ocasu splývá do jediného, vyššího hřebenu. Vzhledem k tomu, že pod kůží na břiše nemá vyvinuty osteodermy (tvrdé kostěné štíty), jeho kůže se hodí pro komerční využití. Z toho důvodu je hojně loven a rovněž chován na farmách.\n\nZbarvení je olivově zelené, šedé až modrozelené, často s tmavými skvrnami a proužky, především na bocích. Břicho je žlutavé, světle zelené nebo špinavě bílé. Končetiny jsou silné, přední mají pět prstů, zadní mají prsty jen čtyři, spojené malou plovací blánou. Hlava krokodýla nilského je dlouhá a poměrně široká, na konci poněkud zúžená. Počet zubů je 64 až 68, čtvrtý spodní zub vyčnívá, jako u všech krokodýlovitých, ze zavřené tlamy. Zuby jsou kuželovité a neumožňují žvýkání. Zuby jsou zasazeny do jamek v čelistech (thekodontní typ chrupu) a během života se poměrně často vyměňují. Velcí, staří krokodýlové během života prodělali výměnu zubů nejméně čtyřicetkrát.\n\nKrokodýl nilský žije obvykle samotářsky, i když na vhodných stanovištích dosahuje jeho populace značné hustoty. Samci jsou teritoriální a zejména v období páření neváhají napadat jiné krokodýly. Přes den se krokodýli nejčastěji sluní na břehu, odkud při vyrušení prchají do vody. Nejaktivnější jsou za soumraku, kdy také zpravidla loví. Přestože krokodýl na souši působí neohrabaně, při útěku nebo útoku na kořist dokáže vyvinout značnou rychlost. Ve vodě krokodýl nilský plave horizontálním vlněním dlouhého ocasu. Při útoku na kořist se krokodýl dokáže prudce vymrštit z vody do výšky 1–2 m.K odpočinku si krokodýli nilští vyhrabávají pod břehem prostorné nory, které mohou měřit až 10 m. Zde přečkávají i dlouhotrvající sucha nebo období nedostatku potravy, často i více zvířat pohromadě.\n\nKe v vzájemné komunikaci využívají krokodýlové širokou škálu optických, akustických a pachových signálů. Podčelistní pachové žlázy se uplatňují zejména v době páření. Na rozdíl od většiny plazů mají krokodýlové nilští poměrně široký hlasový repertoár. Samci v období páření hlasitě řvou, mláďata při líhnutí komunikují s rodiči zvláštním kvákáním, které se podobá kvákání kachny. Při ohrožení mláďata přivolávají matku kvákáním a pištěním.\n\nMezi krokodýlem nilským a některými ptáky, zejména kulíkem nilským (\"Pluvianus aegyptius\") a čejkou ostruhatou (\"Vanellus spinosus\") existují komenzální vztahy, podobně jako mezi velkými africkými savců a klubáky či volavkou rusohlavou. Ptáci se pohybují mezi krokodýly, slunícími se na břehu, odstraňují jim parazity i zbytky potravy, uvázlé mezi zuby. Mohou krokodýly rovněž varovat před nebezpečím.\n\nKrokodýl nilský se ve starověku vyskytoval v celé Africe, na Madagaskaru a na Blízkém východě, např. v řece Jordán. V Egyptě a v asijské části svého areálu však byl v průběhu 19. století vyhuben. V současné době se vyskytuje v Africe jižně od Sahary, od Mali, Senegalu a Súdánu až po Kapsko. Na Madagaskaru je poměrně vzácný, v Izraeli byl reintrodukován koncem 20. století. Je vázán na vodní plochy, především řeky a jezera, k životu mu ale stačí i rozsáhlejší bažina. Izolovaná populace žije dokonce i saharských oázách pohoří Tassíli. Zdejší krokodýli dosahují délky jen do 2 m a jejich populace je ohrožena vyhubením. Na Madagaskaru žije i jeskynních řekách (např. rezervace Ankarana) a nevyhýbá se ani brakické vodě.\n\nKrokodýl nilský je výlučně masožravý. Skladba potravy se mění v závislosti na věku a velikosti krokodýla. Mláďata do délky 1 metru se zdržují při břehu, kde loví především hmyz (přes 60 % potravy), dále žáby, korýše, pavouky či malé rybky. Starší zvířata v délce 1–3 metru se živí téměř výhradně rybami, jen malá část potravy připadá na korýše, měkkýše, žáby, vodní hmyz a drobné savce či plazy. Dospělá zvířata dorůstající 4–6 metru loví velké ryby (zvláště sumce, okouna nilského, bahníky), želvy a jiné plazy, vodní ptáky, ale také savce, až do velikosti žirafy, buvola, mladého hrocha či slůněte. Častější kořistí jsou však pakoně, prasata bradavičnatá, vodušky, sitatungy či jiné antilopy.\n\nMenší kořist krokodýl usmrtí stiskem čelistí, větší savce obvykle uchopí za přední končetinu nebo za čenich, stáhne pod hladinu a utopí. Protože krokodýli nemohou žvýkat, trhají kořist nejčastěji tak, že se pevně zakousnou a pak otáčením kolem své osy vytrhnou kus masa. Větší úlovek často ukládají v norách pod podemletým břehem , kde ho konzumují několik dní. Konzumují také mršiny, naproti tomu kanibalismus je pouze výjimečný. Krokodýl má v čelistech mimořádný stisk, dosahující síly až 13 kN.\n\nV období páření krokodýli vydávají bučivé zvuky, zesiluje také jejich pach. v obou případech se jedná o prostředky komunikace mezi pohlavími. Po páření, které probíhá ve vodě, si samice na břehu vyhrabe jámu, hlubokou asi 50–80 cm, do které může položit až 100 vajec (nejméně asi okolo 20–25). Počet vajec závisí na velikosti a kondici samice. Vejce mají ovální tvar a měří asi 8 x 6 cm. Po nakladení samice jámu s vejci zahrabává. Vlhká rostlinná hmota hnije a uvolňuje potřebné teplo. Pohlaví mláďat není dáno geneticky, ale závisí na teplotě, při níž se vejce inkubují (podobně jako u mnoha druhů želv a některých ještěrů). Při teplotách nižších než 29 °C se líhnou samičky, při teplotě kolem 30 °C je poměr pohlaví vyrovnaný, při vyšších teplotách převažují samci. Inkubace zpravidla trvá 85–95 dnů. Po celou dobu inkubace samice snůšku obvykle hlídá před predátory, přesto mnoho vajec padne za oběť dravým ptákům, čápům marabu, varanům nilským, hyenám, promykám či paviánům. Po vylíhnutí mláďata přivolávají matku kvákavými zvuky. Samice mláďatům pomáhá vyhrabat se z jámy a často je v tlamě odnáší do vody, kde je nějakou dobu (1–5 měsíců) hlídá. U příbuzných druhů bylo pozorováno, jak v období sucha samice převádí mláďata z vysychajícího jezírka do řeky.\n\nStaří Egypťané uctívali boha řeky Nilu jménem Sobek, jenž byl zobrazován s hlavou krokodýla. V jeho chrámech byli chováni krokodýli, které věřící krmili. Uhynulé krokodýly Egypťané také balzamovali. Krokodýlí kult ale nebyl rozšířen v celém Egyptě a místy, zvláště v Horním Egyptě, byli krokodýli naopak loveni a pojídání. V římské době byl krokodýl symbolem Egypta a jeho obraz se objevoval i na mincích. Římané krokodýly zneužívali při hrách v cirkusech. Zde byli krokodýli zabíjeni, štváni proti jiným zvířatům nebo jim byli předhazováni odsouzenci.\n\nVe středověkých bestiářích či Mandevillově cestopise se tradovalo mnoho představ o krokodýlech, kteří zabíjejí lidi a před jejich pozřením roní pokrytecké slzy, podle jiných legend žere krokodýl pouze muslimy a pohany, zatímco křesťanů si nevšímá.\n\nV Africe a na Madagaskaru mnohé kmeny pokládají krokodýly za své předky, nebo věří, že se zemřelí lidé proměňují v krokodýly. Krokodýlí kult je dosud rozšířen např. mezi Šilúky v Jižním Súdánu, u etnika Dan v Pobřeží slonoviny nebo u Mossiú v Burkině Faso. Někde, zvláště na Madagaskaru nebo v oblasti Velkých jezer (království Buganda a Buňoro) byli krokodýlové používáni k ordálům, při nichž měl obviněný proplavat mezi krokodýly. Po celé Africe jsou rozšířeny představy o čarodějích, kteří se mohou teriantropicky proměňovat v krokodýly nebo je alespoň ovládat. V oblasti Pobřeží slonoviny, Libérie a delty Nigeru existovaly tajné společnosti krokodýlích lidí, kteří nosili krokodýlí masky a provozovali obřady, včetně rituálních vražd a kanibalismu (obdoba známějších společností Levhartích lidí).\n\nK lovu krokodýlů slouží v Africe především udice s velkým dvojhákem, případně harpuna, loví se rovněž odstřelem, především v noci, za pomoci reflektoru, kterým lovci krokodýly oslní. Dost rozšířené jsou i krokodýlí farmy, které se objevují v poslední době i v Evropě. V České republice jsou zastoupeny kontroverzním podnikem ve Velkém Karlově na Znojemsku. Využívá se kůže, především z břišních partií a také maso. Afričtí domorodci využívají pachové žlázy, tuk i orgány krokodýlů k magickým, medicínským nebo kosmetickým účelům. Vzhledem k velkým rozměrům a relativně rychlému růstu se krokodýl nilský nehodí pro chov v bytových podmínkách. Rovněž v ZOO se s ním setkáváme poměrně zřídka, v České republice je chová jen krokodýlí ZOO Protivín.\n\n"}
{"id": "377683", "url": "https://cs.wikipedia.org/wiki?curid=377683", "title": "Oppidum", "text": "Oppidum\n\nOppidum (snad z latinského \"ob pedes\", obydlené místo, které bylo kvůli hradbám nutné obejít) je obecně opevněné sídliště s výraznými rysy města.\n\nV užším historickém smyslu se pod tímto pojmem nejčastěji rozumí protourbánní opevněné výšinné sídliště Keltů. Oppida se nacházela v západní a střední Evropě v 2. a 1. století př. n. l. (tj. podle Reineckovy periodizace laténské období C2 – D1).\n\nJe to označení, které užívali Římané, vlastní keltský výraz se nedochoval, ve střední Evropě názvy těchto sídlišť končily na -dunon (-dunum), -igium, -durum, což znamená týn.\n\nOppida jsou z písemných pramenů známa hlavně díky Juliu Caesarovi, který se o nich zmiňuje ve svých \"Zápiscích o válce galské\". Díky výraznému způsobu, jakým jejich pozůstatky ovlivňují reliéf krajiny, se stala oblíbeným cílem amatérských archeologů již v 19. století a archeologický zájem o ně neupadá dodnes.\n\nOppida se ohledně charakteristických znaků jako celek nedefinují snadno. Především vykazovala značnou rozmanitost ve velikosti (od několika hektarů po sto a více). Někteří vědci v souvislosti s velikostí uvažují o jakési hierarchii, kdy malá oppida spadala pod svrchovanost velkých center.\n\nDále se oppida liší způsobem výstavby. Pravděpodobně existovaly rozdíly i ve společenských funkcích, které plnila. Pro většinu oppid je typická přítomnost středomořských importů.\n\nRozsáhlá diskuse probíhá ohledně městského charakteru oppid. Někteří odborníci je považují za první sídla městského charakteru či přímo města ve střední a především západní Evropě, jiní naopak upozorňují, že se příliš neliší od halštatských hradišť 5. a 6. století př. n. l. V každém případě je pro oppida typický složitý půdorys s (akropolí obvykle oddělenou od předhradí). Uvažuje se o plánovité vnitřní zástavbě, jsou doloženy ulice (štětování, vyjeté koleje) i rozlehlá prostranství (snad se shromažďovací funkcí). V rámci oppid existovaly lehkými ploty oddělené dvorce, které se skládaly z obytných domů a hospodářských staveb (dílny, špýchary, cisterny aj.).\n\nNa oppidech je doložena intenzivní výrobní činnost. Nacházejí se zde kovářské dílny (ale chybí hutě, resp. železářské pece k výrobě železa), zpracovával se zde bronz, stříbro, zlato a sklo, vyráběla kvalitní tenkostěnná keramika. Důležitým prvkem je výroba mincí (na oppidech se často nacházejí celé depoty mincí, např. Hrazany).\n\nDalším významným prvkem ekonomiky oppid (ostatně keltské ekonomiky vůbec) byl obchod, a to jak lokální, tak dálkový; ten je zde doložen řadou zhusta luxusních předmětů cizí provenience: z jihu bronzové nádoby (součásti servisů k pití vína), skleněné nádoby; z jihozápadu víno (doloženo zlomky vinných amfor); ze severu především jantar. Česká a moravská oppida se nacházela v širším prostoru tzv. Jantarové stezky, jedné z nejdůležitějších evropských dálkových obchodních komunikací, spojující sever Evropy s jihem. Dalšími komoditami byla tuha k výrobě keramiky a jiné suroviny, žádaným výrobním a potažmo obchodním artiklem byly kamenné žernovy k mletí obilí atd. Nejdůležitějším dokladem obchodu jsou ovšem mince z různých kovů a různých nominálních hodnot.\n\nHradby oppid byly stavěny různými způsoby v závislosti na lokalitě a dostupnosti stavebních materiálů v jejím okolí. V Galii, ve Švýcarsku, Německu byla nejběžnějším typem hradba zvaná (podle Julia Caesara v Zápiscích o válce galské) \"murus gallicus\" – roštová konstrukce ze dřeva spojovaná železnými hřeby s hlinitoštěrkovým zásypem a vpředu se souvislou kamennou lící. Vnitřní strana hradby byla opatřena hliněným náspem, který umožňoval pohodlný výstup nahoru a mohl tam vyjet i ozbrojenec na koni.\n\nDalším patrně mladším typem opevnění, rozšířeným ve střední Evropě (tzv. typ Kelheim podle oppida v Bavorsku) je hradba, při jejíž stavbě konstrukce roštů nebyla spojena hřeby a přední kamenná líc byla zpevněna mohutnými kůly rozmístěnými v pravidelných vzdálenostech cca 1,5 m od sebe. Nahoře kůly hradbu přesahovaly a dá se předpokládat, že se na ně podélně přibíjela další dřeva a tvořila tak vrchol hradby; zadní strana hradby byla opatřena rampou.\n\nNejjednodušším typem hradby byl prostý sypaný val (typ Fécamp podle oppida v severozápadní Francii), rozšířený při březích Atlantiku. Tento typ hradby je zároveň i nejmladší a je otázkou, proč k tomuto zjednodušení výstavby došlo.\n\nDůležitým a výrazným stavebním prvkem byla brána. Někdy jen prosté přerušení hradby, častěji však složité konstrukce vytvořené překrytím linie hradby; nejtypičtější a nejčastější jsou \"brány klešťovité\", jejichž ramena jsou zalomena dovnitř, vytvářejíce uličku – při jejím zdolávání jsou pak útočníci ve zřejmé nevýhodě.\n\nSpolečenské funkce oppid je možné specifikovat pouze rámcově. Šlo o opevněná pravděpodobně strategická střediska, s funkcí výrobních center (doklady řemesel), ale i center obchodu (často nalézané importy, mince). Oppida byla nejspíše i správními a kultovními okrsky, Je otázkou, do jaké míry sloužila jako sídla společenské elity. Jak podle archeologických nálezů, tak podle písemných pramenů se však lze domnívat, že ne všechna oppida byla stejného charakteru a jejich funkce i postavení v hierarchii sídel byly rozdílné.\n\n\nOppida v Čechách jsou rozmístěna v jižní polovině země, většinou mimo agrární oblasti blíže surovinovým zdrojům, a to především podél Vltavy (od jihu Třísov, možná Zvíkov, Nevězice, Hrazany, Závist) a na Berounce (Stradonice), ve východních Čechách se nachází oppidum v Českých Lhoticích. Podle některých badatelů byla síť českých oppida budována podle široce založeného plánu na obchodních trasách, podobně jako i oppida moravská, ležící v širší oblasti jantarové stezky (Hostýn a Kotouč u Štramberka v Moravské bráně, Staré Hradisko sice poněkud stranou, zato ve vyústění spojnice s Čechami (a s přímým napojením na České Lhotice).\n\nČechy\n\nMorava\n\n"}
{"id": "377688", "url": "https://cs.wikipedia.org/wiki?curid=377688", "title": "Cedule", "text": "Cedule\n\nCedule může být :\n\n"}
{"id": "377690", "url": "https://cs.wikipedia.org/wiki?curid=377690", "title": "Cementace", "text": "Cementace\n\nCementace může znamenat:\n\n"}
{"id": "377692", "url": "https://cs.wikipedia.org/wiki?curid=377692", "title": "Cenzura (rozcestník)", "text": "Cenzura (rozcestník)\n\nCenzura může být :\n\n"}
{"id": "377699", "url": "https://cs.wikipedia.org/wiki?curid=377699", "title": "Seznam ornitologů", "text": "Seznam ornitologů\n\nToto je seznam významných ornitologů.\n\n\n\n\n\n\n\n\n\n"}
{"id": "377724", "url": "https://cs.wikipedia.org/wiki?curid=377724", "title": "Karásek", "text": "Karásek\n\nKarásek je české příjmení.\n\nPůvod příjmení může být od zdrobněliny jména ryby karas. Jiný možný výklad původu je „karásek“ – v některých krajích označení pro housku.\n\nPodle statistiky, zveřejněné Ministerstvem vnitra, je na 219 pořadí četnosti (2443 nositelů). Přechýlenou podobu jména Karásková nosilo ke stejnému datu 2556 žen (221. místo v pořadí)\n\n\n\n"}
{"id": "377730", "url": "https://cs.wikipedia.org/wiki?curid=377730", "title": "Parapet", "text": "Parapet\n\nParapet může být :\n\n"}
{"id": "377731", "url": "https://cs.wikipedia.org/wiki?curid=377731", "title": "Parapet (architektura)", "text": "Parapet (architektura)\n\nParapet je vyzdívka pod oknem. U historické architektury je zpravidla slabší než okolní zdivo a v interiéru v síle zdi spoluvytváří drobný prostor nazývaný okenní nika. Na vnější straně bývá často zdobený, horní plocha parapetu bývá zpravidla kryta plechem, u historické architektury mohla být též opatřena kamennou deskou, zpravidla mírně vysunutou a vytvářející podokenní římsu. Vnitřní strana parapetu bývá kryta dřevěnou deskou, případně novodobou náhražkou dřeva. Hovorově bývá jako parapet označována právě tato krycí deska.\n\nParapet bývá někdy nazýván také poprseň nebo poprsník (tj. zeď sahající po prsa), ovšem toto slovo má širší význam a může znamenat i zděné, eventuálně dřevěné bedněné zábradlí, například na ochozu věže, terase atp.\n"}
{"id": "377744", "url": "https://cs.wikipedia.org/wiki?curid=377744", "title": "Delta II", "text": "Delta II\n\nDelta II byla americká nosná raketa, vyvinutá společností McDonnell Douglas na počátku 90. let. Výrobu později převzala firma Boeing a po ní United Launch Alliance. Delta II patřila do rodiny raket Delta a její vývoj byl zprvu pozastaven kvůli projektu Space Shuttle. Po havárii raketoplánu Challenger byl projekt obnoven, hlavně kvůli budování systému GPS. Delta II má na kontě 154 úspěšných startů a podílela se na několika misích k Marsu. Počet stupňů a pomocných raket se liší podle profilu mise a požadované hmotnosti, nejsilnější varianta Delta II 7925 Heavy je schopna vynést na nízkou oběžnou dráhu až 6100 kg a na geostacionární oběžnou dráhu až 2170 kg. První stupeň je poháněn jedním motorem Rocketdyne RS-27A o tahu 1,05 MN a druhý stupeň měl jeden motor Aerojet AJ-10.\n\nDelta II navazuje na rodinu raket Delta používanou od 60. let. Vývoj začal po nehodě raketoplánu Challanger, kdy NASA postrádala vhodný nosný systém pro dopravu středních nákladů na nízkou a geostacionární oběžnou dráhu. Původně byla navržena pro dopravu satelitů systému GPS. Podílela se na více než 150 misích, z toho na několika misích k Marsu:\n\n\nZpočátku byla vyráběna společností McDonnell Douglas, později výrobu převzala firma Boeing. Po roce 2006 byla výroba a montáž prováděna společností United Launch Alliance, která vznikla jako joint venture firem Boeing a Lockheed Martin.\n\nKoncepce rakety Delta II umožňovala variabilní sestavení nosného systému, aby nejlépe odpovídal účelu mise. Mohla být dvoustupňová nebo třístupňová, počet a typ pomocných motorů se volil podle nákladu a cílové oběžné dráhy. Pro geostacionární přechodovou dráhu se většinou používalo třístupňové provedení, pro těžší náklady se využívala varianta \"Heavy\", s výkonnějšími pomocnými motory.\n\n\n\n\n\n\n\nSestavení probíhalo ve vertikální poloze, nejdříve byl na odpalovací rampu vyzvednut první stupeň. K prvnímu stupni byly poté připevněny pomocné motory a nasazen druhý a třetí stupeň. Tankování paliva do prvního stupně trvalo přibližně 20 minut. Palivo a okysličovadlo pro druhý stupeň je vysoce korozivní a vyžadovalo zvýšenou opatrnost.\n\nDelta II startovala celkem 156krát, z toho 154krát úspěšně. 19. září 2007 vykonala 75. úspěšný start v řadě, což je rekord moderních nosných raket. V době vyřazení byla nejspolehlivější nosnou raketou.\n\nPrvní selhání 5. srpna 1995 bylo jen částečné, Delta série 7000 vynesla jihokorejskou komunikační družici Koreasat-1 na příliš nízkou oběžnou dráhu. Problém byl pravděpodobně způsoben přehřátím systému pro odpojování pomocných motorů, ty se oddělily předčasně a raketa nedosáhla požadované výšky. Družice pro korekci oběžné dráhy využila vlastní pohonný systém, životnost se tak snížila na 4,5 roku.\n\nDruhé selhání bylo totální. 17. ledna 1997 měla raketa Delta II 7925 vynést satelit systému GPS Block II, 13 sekund po startu došlo k explozi a raketa byla kompletně zničena. Odpalovací rampa nebyla vážněji poškozena a nikdo nebyl zraněn, déšť trosek však zničil několik aut.\n\nKromě budování systému GPS, misí na Mars a komerčních letů, se Delta II účastnila mnoha vědeckých projektů. Některé z nich:\n\n\n"}
{"id": "377745", "url": "https://cs.wikipedia.org/wiki?curid=377745", "title": "Sylvie Daníčková", "text": "Sylvie Daníčková\n\nSylvie Daníčková, uměleckým jménem také Sylva Daníčková (* 10. dubna 1935), je česká herečka, konferenciérka, redaktorka a překladatelka. Známa je například ze svého působení konferenciérky na světové výstavě Expo 58, kde uváděla pořady souboru Laterna magika .\n\nV českém filmu si zahrála několikrát, většinou se jednalo jen o drobnější či epizodní role, mezi její nejznámější role patří role slečny Barbory Jandové ve filmu \"Florenc 13.30\" režiséra Josefa Macha z roku 1957. Jejím partnerem a přítelem od roku 1958 až do své smrti v roce 1969 byl český klavírista, malíř a hudební skladatel Jiří Šlitr .\n\n\n\n"}
{"id": "377750", "url": "https://cs.wikipedia.org/wiki?curid=377750", "title": "Džigme Khesar Namgjel Wangčhug", "text": "Džigme Khesar Namgjel Wangčhug\n\nDžigme Khesar Namgjel Wangčhug (* 21. února 1980) je v pořadí pátý bhútánský král a hlava rodu Wangčhugů. Králem Bhútánu se stal 6. listopadu 2008.\n\nDžigme je nejstarší ze čtyř synů předchozího krále Džigme Singgjä Wangčhuga a jeho třetí ženy, královny Tsering Jangdon. Vzdělání obdržel v Bhútánu a ve Spojených státech a poté studoval na Oxfordské univerzitě. Cestoval tehdy do zahraničí, kde při několika příležitostech reprezentoval Bhútán.\n\nV roce 2005 král Džigme Singgjä Wangčhug oznámil, že se chystá k abdikaci a na trůn nastoupí jeho nejstarší syn. 14. prosince 2006 skutečně odstoupil, korunovace nového krále však byla odložena až na dobu po prvních parlamentních volbách, které proběhly v březnu 2008 a jimiž byl završen přechod země na parlamentní demokracii. Nový král, jehož role byla ústavou znatelně omezena, se oficiálně chopil moci 6. listopadu 2008 v královském paláci v Thimbú. Korunovace se zúčastnily tisíce zahraničních hodnostářů včetně indické prezidentky Pratibhy Pátilové a bollywoodských hvězd.\n\nSoučasný král za dobu své vlády podepsal novou přátelskou smlouvu s Indií, která tak nahradila dosavadní smluvní doklad z roku 1947, a několikrát cestoval po Bhútánu i do zahraničí.\n\n20. května 2011 král oznámil, že v říjnu tohoto roku chystá svatbu. Svatební obřad proběhl 13. října v klášteře Punakha Dzong ve městě Punakha a byl veden nejvýznamnějším buddhistickým duchovním v zemi. Svatbu přenášela živě bhútánská televize, ale nebyli přítomni představitelé zahraničních panovnických rodů, jak je zvykem při královských svatbách v Evropě. Královou manželkou a bhútánskou královnou je Džetsun Pema. Na rozdíl od svého otce se král rozhodl odložit zvyk mnohoženství, Džetsun Pema by tedy měla zůstat jeho jedinou manželkou.\n\n11. listopadu 2015 bylo oznámeno, že královský pár očekává narození prvního potomka, syna. Královský pár oznámil 5. února 2016 narození syna přes jejich facebookovou stránku. Dědic trůnu se narodil za přítomnosti krále v paláci Lingkana v hlavním městě Thimbú. 16. dubna 2016 bylo oznámeno, že princ se jmenuje Džigme Namgjel Wangčhug.\n\n"}
{"id": "377758", "url": "https://cs.wikipedia.org/wiki?curid=377758", "title": "Karolina Slunéčková", "text": "Karolina Slunéčková\n\nKarolina Slunéčková, vlastním jménem Karolína Olga Slunéčková, používala i umělecké jméno \"Olga Sluníčková\" (8. dubna 1934 Kladno – 11. června 1983 Praha) byla česká herečka, manželka herce Rudolfa Vodrážky.\n\nKarolina Slunéčková se narodila 8. dubna 1934 v Kladně, odkud se ale přestěhovala s rodiči do Ústí nad Labem. Její dětství, ač měla velmi milující rodiče, nebylo zrovna idylické. Při obsazování Sudet německým obyvatelstvem se nestihli vystěhovat, proto celou válku chodila do německé školy.\n\nUž od mala byla velmi talentovaná a pohybově nadaná. Ráda tančila a dlouhá léta i stepovala. Herecké ambice se v ní projevovaly už při hraní s kamarádkami, kdy si oblékala maminčiny šaty a hrála královnu. Základy herectví jí předala profesorka Věra Petáková. Když její láska a vášeň k hraní během let nepolevily a její sen jí nedokázal nikdo rozmluvit, vydala se za divadlem do Českých Budějovic, odkud vystudovala pražskou DAMU.\n\nV roce 1956, hned po ukončení DAMU, získala angažmá v Divadle Vinohradech (v té době Divadlo československé armády). Hned od samého začátku hrála velké role jako například Natašu ve hře Vojna a mír, která začíná jejím dlouhým monologem k publiku. Každá její role byla vždy jiná, ale naprosto autentická a osobitá. Hrála role dramatické i komediální. Za její životní roli můžeme považovat roli Margarety v Kočce na rozpálené plechové střeše (1966), kde půlku představení odehraje v černém kombiné. Mužská část publika na ní mohla určitě oči nechat, jelikož měla neobyčejně krásné nohy a také uměla využít své ženskosti. Z celé její divadelní kariéry se dochovaly pouze fotografie. Pouze dvě představení byla natočena, a to Brouk v hlavě (1969) a Přišel na večeři (1977).  \n\nPřesným opakem její divadelní kariéry je kariéra filmová. Neví se proč a je to škoda, režiséři si ji vybírali pouze do malých rolí prodavaček, drben nebo svůdnic. Ale i přes jejich nevýznamnost její role na sebe strhávaly pozornost. Největší šanci Karolina dostala ve filmu Pomerančový kluk (1975), kde hrála matku Otakara Brouska ml.\n\nCo se soukromého života týče, byla Karolina trošku jiná než ostatní herečky. Svého manžela Rudolfa Vodrážku poznala již na škole. Po pár letech se vzali a v roce 1960 se jim narodil syn Rudolf. I přesto, že se muži za ní otáčeli a nadbíhali jí, kudy mohli, ona nikdy žádného milence neměla. Jediné, co se smíchem popisovala, byli černoši, kteří pro ni, jak sama říkala, byli „rajc“. Jako každá žena milovala módu. Zvláště pak šátky, boty a klobouky. Byla opravdu výjimka potkat Karolinu bez nějaké pokrývky hlavy. Ve městě to byl nějaký módní klobouk, který ve volném čase měnila za starý šátek na chalupě, kterou si pořídila ve Lnářích. Ale ať už to byl kostýmek nebo montérky od hlíny, pořád byla neuvěřitelně krásná.\n\nMožná bychom její krásu obdivovali do dnes, kdyby do jejího života nezasáhla rakovina. Karolina se vždy velmi bála nemocí. Když zemřela její kolegyně a blízká přítelkyně Nina Popelíková, přepadla ji myšlenka, že i ji čeká podobný konec. A měla pravdu. Za pár měsíců zjistila, že má rakovinu plic. Přesto dál účinkovala v divadle a natáčela v televizi a nedávala na sobě nic znát. Jak říkala její kamarádka Jiřina Jirásková, ani ta zlá choroba nedokázala zničit její krásné rysy. Ještě týden před svou smrtí přišla do divadla natěšená, že bude zase pracovat. Bohužel už se na jeviště nikdy nepodívala. Zemřela 11. června 1983 ve svých 49 letech.\n\n\n\n"}
{"id": "377770", "url": "https://cs.wikipedia.org/wiki?curid=377770", "title": "Iveta Toušlová", "text": "Iveta Toušlová\n\nIveta Toušlová (* 2. srpna 1968 Vimperk) je česká novinářka, televizní a rozhlasová moderátorka. Autorsky spolupracuje na televizních pořadech 13. komnata, \"Toulavá kamera\" i dalších, které také moderuje.\n\nPochází z rodiny, ve které si rodiče nerozuměli, takže vyrostla v nepříjemné atmosféře. Její rodiče se rozvedli, až když jí bylo 23. V 16 letech vážně onemocněla její matka, takže se musela starat o svou mladší sestru, které v té tobě byly tři roky. Kvůli tomu získala pocit, že dítě jsou spíše starosti a riziko, než radosti, takže své těhotenství oddalovala. Když už dítě chtěla mít, objevily se u ní zdravotní komplikace a v 38 se rozešla s partnerem. S novým přítelem se jí nepodařilo otěhotnět a ve 45 letech dospěla k závěru, že na dítě už je pozdě. Adopci dítěte s partnerem nezvažovali, protože její rodiče jsou z početných rodin, díky čemuž si nepřipadá osamělá.\n\nPo studiích češtiny a české literatury na Pedagogické fakultě Jihočeské univerzity vystřídala několik povolání až nakonec začala jakožto redaktorka \"Jihočeských listů\" (deníky Bohemia), později přešla do jihočeského Rádia Faktor.\n\nV České televizi působila od roku 1995 nejprve coby externí redaktorka, od roku 1996 jakožto členka Redakce zpravodajství ČT. Moderovala také pořad \"Dobré ráno\" a hlavní zpravodajskou relaci ČT \"Události\" (do března 2012), kdy se spolu s Bohumilem Klepetkem s diváky relace na obrazovkách rozloučila.\n\nPoté se autorsky věnovala televizním pořadům a seriálům\n\nJe spoluautorka knih cyklu Toulavá kamera, které jsou přepisem stejnojmenného televizního magazínu. Série knih začala být vydávána od roku 2005. Dalšími spoluautory jak TV magazínu, tak knižní série jsou televizní komentátor Josef Maršál a autor mnoha cestopisů Marek Podhorský. Některé svazky byly vydány v počtu 10 - 40 000 výtisků.\n\n"}
{"id": "377776", "url": "https://cs.wikipedia.org/wiki?curid=377776", "title": "Galeries Royales Saint-Hubert", "text": "Galeries Royales Saint-Hubert\n\nGaleries Royales Saint-Hubert (niz.: \"Sint-Hubertusgalerij\" nebo také \"Koninginnegalerij\") je pasáž v Bruselu.\n\nPasáž se skládá ze tří částí – \"Galerie du Roi\" (\"Koningsgalerij\"), \"Galerie de la Reine\" (\"Koninginnegalerij\") a menší boční pasáže \"Galerie des Princes\" (\"Prinsengalerij\"). Dvě hlavní pasáže jsou od sebe odděleny ulicí \"Rue des Bouchers\" (\"Beenhouwersstraat\"). \n\nStavba byla zahájena 6. května 1846 a trvala 18 měsíců. Slavnostní otevření proběhlo za přítomnosti krále Leopolda I. a jeho dvou synů. V roce 1847 byly tři části pasáže pojmenovány jako \"Galerie du Roi\", \"Galerie de la Reine\" a \"Galerie du Prince\". Současný název pochází z roku 1965.\n\n\n"}
{"id": "377782", "url": "https://cs.wikipedia.org/wiki?curid=377782", "title": "Arnošt Bavorský", "text": "Arnošt Bavorský\n\nNositelé jména Arnošt Bavorský:\n"}
{"id": "377786", "url": "https://cs.wikipedia.org/wiki?curid=377786", "title": "Nonoxynol-9", "text": "Nonoxynol-9\n\nNonoxynol-9 (někdy zkráceně N-9) je organická sloučenina působící jako neionogenní tenzid (je členem skupiny nonoxynolových tenzidů). Je součástí různých čisticích a kosmetických přípravků. Také se často přidává do antikoncepčních produktů pro své spermicidní vlastnosti; toto použití je však kontroverzní, protože může způsobovat léze na pohlavních orgánech.\n\nV minulosti byl nonoxyl-9 také prezentován jako prostředek pro prevenci pohlavně přenosných nemocí (sexually transmitted infections STI) a to včetně viru HIV, ale následné studie tento účinek vyvrátily. Nonoxynol-9 může podráždit vagínu a konečník, což může zvýšit riziko nakažení HIV od infikovaného partnera, protože podrážděné sliznice umožňují virům snazší vstup do organismu. Toto zjištění vedlo americký Úřad pro kontrolu potravin a léčiv (FDA), aby vydal nařízení, že k produktům obsahujícím nonoxynol-9 jako spermicidní látku používanou v antikoncepčních gelech a kondomech, musí být přiloženo varování, že v žádném případě tato sloučenina nechrání před pohlavně přenosnými chorobami., Zároveň Světová zdravotnická organizace (WHO) ve svém prohlášení uvedla, že přípravky obsahující nonoxynol-9 nemohou být propagovány v prevenčních programech HIV/AIDS.\n\nV roce 2001 Světová zdravotnická organizace (WHO) vydala k otázce N-9 prohlášení, podle kterého kondomy s přísadou roztoku nonoxynolu 9 nebrání spolehlivě proti přenosu pohlavně přenosných onemocnění, nicméně použití kondomů s tímto přípravkem je lepší, než nepoužívání žádných kondomů.\nExistuje však mnoho druhů kondomů a lubrikantů, které roztok nonoxynol-9 obsahují. \n\n"}
{"id": "377788", "url": "https://cs.wikipedia.org/wiki?curid=377788", "title": "Dynastie Wangčhugů", "text": "Dynastie Wangčhugů\n\nDynastie Wangčhugů je královská dynastie, která od roku 1907 vládne Bhútánu. První wangčhugský král Ugjän Wangčhug byl zvolen 17. prosince 1907. Královský titul je v Bhútánu dědičný, král bývá formálně nazýván \"duggjalpo\", čili „dračí král“.\n\n\n"}
{"id": "377790", "url": "https://cs.wikipedia.org/wiki?curid=377790", "title": "Avetik Sahakjan", "text": "Avetik Sahakjan\n\nAvetik Sahakjan (1863–1933), známý také jako \"otec Abraham\", byl arménský politik, parlamentní prezident Demokratické republiky Arménie v letech 1918 až 1919 a člen Arménské revoluční federace (ARF, \"Dašnakcutjun\"). Byl také znám jako agronom.\n\nAvetik Sahakian se narodil Jalaloghly v guvernorátu Tiflis (dnešní Stepanavan v Arménii). Od roku 1898 byl zapojen do osvobozovacích aktivit Západní Arménie a Kavkazského projektu ARF. Poté, co se Arménie stala součástí Sovětského svazu, patřil Avetik Sahakian mezi členy A.R.F., kteří se přestěhovali do Tabrízu a žili v exilu.\n"}
{"id": "377792", "url": "https://cs.wikipedia.org/wiki?curid=377792", "title": "Virové onemocnění", "text": "Virové onemocnění\n\nVirové onemocnění či viróza je choroba způsobená působením patogenních virů. Viry mohou napadat jak živočichy (včetně člověka) tak rostliny, některé napadají i bakterie. Celá řada virů způsobuje vážná lidská onemocnění: virová onemocnění dolních cest dýchacích (chřipka), AIDS, virem způsobené průjmy, ale i spalničky jsou na čelních místech ve statistikách úmrtnosti na infekční onemocnění. Mnohé způsobují obrovské ekonomické ztráty v zemědělství (namátkou virus Tungro zničí za jeden rok úrodu rýže za 1,5 mld. dolarů, dle Hull and Davies (1992)).\n\nPři napadení organismu virem dochází k replikaci viru uvnitř buněk (intracelulární organismy). V případě cytopatogenních virů se hostitelské buňky mohou rozpadat, u necytopatogenních virů nedochází k odúmrtí buněk přímo pomnožením viru. U těchto virů jsou infikované buňky organismu likvidovány imunitním systémem hostitele. Přitom někdy paradoxně může dojít k poškození tkání vlastní imunitní reakcí hostitele. V imunitě proti virům hrají nejvýznamnější roli NK buňky, cytotoxické Tc lymfocyty, protilátky a interferony.\n\nNákaza způsobená rostlinnými viry se může šířit několika způsoby. V první řadě to je šíření virových částic uvnitř semen; jedinci, kteří ze semen vyrostou, onemocní. Vznikají tím ohniska nemocných jedinců, která se následně mohou šířit i jiným způsobem. K šíření virové nákazy může docházet i pomocí vegetativního řízkování nebo roubování. Vektorem virů mohou být také různé bakterie, houby, hlísti, různé mšice, brouci nebo třeba roztoči. Dalším velmi častým způsobem šíření je mechanická nákaza, např. průnikem skrz list. Někdy stačí pouhé zrnko prachu nebo písku, které je kontaminováno virem – toto zrnko je větrem naváto na list, dojde k drobnému poranění a virus se dostává dovnitř buněk. Na místě, kde tímto způsobem došlo k infekci, se často vzápětí vytvoří různé léze, tvořené buď mrtvými buňkami nebo buňkami bez chlorofylu (chloróza).\n\nByla vypozorována celá řada typických symptomů, jimiž se virové onemocnění projevuje. Často dochází například ke zpomalení růstu, vzniku skvrn a lézí na listech, žloutnutí a zavinování listů, vadnutí, nekróze či k vývojovým změnám. Pod mikroskopem je možné pozorovat celou řadu jiných příznaků: může docházet k odumírání malých okrsků tkáně, k hypopláziím, změnám velikosti buněk, k abnormálnímu dělení buněk či k degenerativním změnám buněčných organel.\n\nK vzniku a propuknutí nemoci přispívá celá řada faktorů, které se společně podílí na tzv. patogenezi. Ke vzniku onemocnění může dojít na místě infekce (tzv. lokální infekce), nebo v jiné tkáni, kam virus doputoval krví, mízou nebo nervovou tkání (tzv. generalizovaná infekce). Následně dochází k poškozování tkáně, a to buď přímým patogenním působením množícího se viru, nebo kvůli imunitní obraně, která útočí na virem napadenou tkáň. Někdy je virová infekce tak subtilní, že probíhá bez povšimnutí hostitele a sama odezní.\n\nImunitní reakce je přirozená obrana těla před cizorodými částicemi, v tomto případě viry. Vyvinulo se množství mechanismů, jimiž se lidské tělo brání virové infekci, a to jak v oblasti tzv. vrozené imunity, tak i v imunitě adaptivní. Na druhou stranu, viry si často vyvíjí způsoby, jak imunitní obranu přelstít či oklamat. Schopnost těla odolat virové infekci je dáno právě tím, kdo pomyslný „souboj“ vyhraje.\n\nPrvní souboj s virem obvykle obstarává tzv. vrozená imunita, především interferonová odpověď a dále také NK buňky. Pro viry je typické, že v určitých fázích jejich životních cyklů dochází ke vzniku dvouvláknových RNA molekul. Ty jsou v buňce rozpoznány a dochází k tvorbě interferonů I. typu (IFN-α, IFN-β). Tyto signální látky šíří do okolní tkáně poplašný signál, že došlo k napadení virem. Interferony se váží na povrchové receptory a v důsledku tohoto dochází k aktivaci tzv. RNázy L, která rozkládá virovou RNA. Podobným mechanismem se aktivuje třeba proteinkináza R, která blokuje výrobu bílkovin v buňce. Díky interferonům dochází rovněž k stimulaci NK buněk: tento typ bílých krvinek je schopen rozpoznat virem napadené buňky a usmrtit je.\n\nZáhy po propuknutí virové infekce dochází také k celé řadě procesů spadajících do tzv. adaptivní imunity. Celá řada protilátek (imunoglobulinů) například může blokovat navázání virových částic na buňky, nebo zamezovat jejich průniku dovnitř, některé imunoglobuliny stimulují shlukování virových částic a podobně. Důležitější roli však při boji s virem hraje tzv. buněčná imunita zprostředkovaná různými T-lymfocyty. Pomocné T-lymfocyty typu T1 produkují – při styku s viry – důležité cytokiny. Dochází tím k aktivaci NK buněk a hlavně cytotoxických T-lymfocytů. Druhý zmíněný typ bílých krvinek se objevuje v krvi asi 3-4 dny po infekci a jejich hladina v krvi vrcholí kolem sedmého až desátého dne. Cytotoxické T-lymfocyty se váží na virem napadené buňky a usmrcují je, čímž zamezují šíření infekce.\n\nVe srovnání s bakteriálními nemocemi, která jsou velice často léčitelná pomocí antibiotik, existuje stále jen poměrně málo léků zaměřených proti virům. Virus je velmi jednoduchý, takže je obtížné hledat zacílení léčby. Viry ve většině svých procesů využívají hostitelské bílkoviny, a tak se často stává, že antivirotika jsou škodlivá i pro samotného hostitele. V souvislosti zejména s hledáním léků proti HIV/AIDS došlo k jistému pokroku.\n\nK nejúspěšnějším lékům proti virům patří tzv. analogy nukleosidů (např. acyclovir, azidothymidin), používané zejména k léčbě nemocí způsobených herpesviry a virem HIV. K dalším významným typům antivirotik patří namátkou inhibitory proteázy, inhibitory fúze, inhibitory reverzní transkriptázy (zejména proti HIV), inhibitory neuraminidázy (proti virům chřipky) inhibitory RNA polymerázy (zejména proti poxvirům), analogy pyrofosfátu či syntetické aminy. Speciální kategorií jsou interferony (alfa, beta, gama), které často účinkují obecně na všechny viry.\n\n\n\n\n\n\n\n(viz také nemoci ptáků)\n"}
{"id": "377800", "url": "https://cs.wikipedia.org/wiki?curid=377800", "title": "Poldi", "text": "Poldi\n\nJméno Poldi se používá ve více významech:\n\n\n"}
{"id": "377804", "url": "https://cs.wikipedia.org/wiki?curid=377804", "title": "Linfield FC", "text": "Linfield FC\n\nLinfield FC je severoirský fotbalový klub z Belfastu založený roku 1886. Je to nejúspěšnější severoirský tým co se počtu získaných trofejí týče.\nSvé domácí zápasy hraje na stadionu Windsor Park.\n\n"}
{"id": "377809", "url": "https://cs.wikipedia.org/wiki?curid=377809", "title": "Valletta FC", "text": "Valletta FC\n\nValleta FC je maltský fotbalový klub z Vallety.\n\n\nVysvětlivky: * pod názvem Valletta United\n"}
{"id": "377811", "url": "https://cs.wikipedia.org/wiki?curid=377811", "title": "Bočnice", "text": "Bočnice\n\nBočnice v obecném smyslu je boční (postranní) díl vozidla. V užším smyslu je bočnice (hovorově též \"sajtna\") okraj nákladního vozidla, přívěsu, valníku, návěsu apod., často odnímatelný, čímž se usnadňuje nakládání a vykládání přepravovaného materiálu.\n\nBočnice jako reklamní nosič - je využívána u nákladních automobilů pro umístění reklamy provozovatele vozidla.\n\nBočnice a SPZ - v některých zemích a některých obdobích bylo povinné na bočnice nákladních automobilů vypisovat registrační značku. Vozidlo bylo vždy opatřeno vpředu i vzadu standardními tabulkami. Navíc byla registrační značka vyvedena několik desítek centimetrů vysokými písmeny na bočnicích.\n\nLavice jako součást bočnic - nákladní automobily s valníkovou nástavbou jsou v armádě běžně využívány k přepravě osob. Lavice pro sezení jsou výklopnou součástí bočnic. Poskytují minimální pohodlí přepravovaným osobám, ale automobil je tak maximálně univerzální.\n\nZdvihací zařízení místo bočnice - pokud se počítá se skládáním nákladu v místech bez dalších manipulačních prostředků (vysokozdvižné vozíky) může být na místě zadní bočnice (čela korby) namontována hydraulická zvedací plošina. V horní poloze tvoří plošina prodloužení podlahy korby a lze ji spustit na úroveň vozovky za vozidlem. Sklopená stojí většinou kolmo a nahrazuje zadní bočnici. Zvedací plošina umožní nakládat a skládat zboží naložené na ručním vozíku: nízkozdvižný vozík i s paletou, rudl i s krabicemi nebo bednami.\n\nBočnice valníkových a sklápěcích nástaveb nákladních automobilů byly zpočátku konstruovány jako kovové rámy vyplněné dřevem. U sklápěčů byla vnitřní strana často oplechována. Zhruba od 60. let 20. století se výrazně prosazují celokovové svařované bočnice. Dnes jsou bočnice často zhotovovány také z lehkých kovů (hliníku). Bočnice skříňových nástaveb jsou většinou ze sendvičových panelů. Bočnice specializovaných rozvážkových vozidel a skříňových automobilů využívaných jako pojízdné dílny nebo hasičské nářaďové automobily mohou být také v provedení rolety (žaluzie), která se navíjí pod střechu skříně. To je výhodné především ve stísněných prostorách.\n\n"}
{"id": "377812", "url": "https://cs.wikipedia.org/wiki?curid=377812", "title": "Henovník bílý", "text": "Henovník bílý\n\nHenovník bílý (\"Lawsonia inermis\"), česky též henna bílá, je 2 až 6 metrů vysoká kvetoucí rostlina z čeledi kyprejovité (\"Lythraceae\"), pocházející z tropických a subtropických oblastí Afriky, jižní Asie a severní Oceánie. Je to jediný druh rodu henovník.\n\nRoste v tropických savanách, nejčastěji v zeměpisné šířce mezi 15° a 25° severní šířky od Afriky k západnímu Tichomoří, kde produkuje také nejvyšší obsah barviva při teplotách mezi 35 °C a 45 °C. Kritická teplota pro tuto rostlinu je 5 °C, ve které nevydrží delší období a tedy hyne. Barvivo je soustředěno především v listech nejvíce pak v řapících.\n\nHenna je komerčně pěstována v západní Indii, Pákistánu, Maroku, Jemenu, Íránu, Afghánistánu, Somálsku, Súdánu a Libyi.\n\nJiž po tisíciletí se pěstuje pro své hladké podlouhlé listy, z nichž se po usušení a nadrcení získává prášek zelené či hnědočervené barvy. V něm je obsaženo velké množství zejména červených pigmentů, které se dobře váží s proteiny. Proto se henna používá zejména na barvení vlasů, nehtů, kůže, hedvábí a vlny. Šťáva z květů se používá jako přísada do kosmetických přípravků.\n\nHenna se také využívá pro své léčebné vlastnosti. Regeneruje a zpevňuje vlasy, pomáhá při problémech s lupy a je velice vhodná i při alergiích kůže, mykózách či ekzémech. Je přirozeně antibakteriální a antiseptická. Již ve starověkém Egyptě sloužila k barvení paruk a k mumifikačním účelům, používala se též jako afrodiziakum či protijed.\n\n\n\n \n"}
{"id": "377813", "url": "https://cs.wikipedia.org/wiki?curid=377813", "title": "Dialyzační roztok", "text": "Dialyzační roztok\n\nDialyzační roztok je vodný roztok promývající dialyzační přístroj. Jeho složení je obvykle jemně upravováno i během dialýzy podle aktuálního stavu pacienta.\n\nVoda pro dialyzační roztoky musí být velmi čistá, s minimem příměsí cizorodých látek chemické nebo dokonce biologické povahy. Čištění\nse provádí několika způsoby:\n\nV dialyzačním roztoku jsou obvykle rozpuštěny následující látky:\n\nTypický dialyzační roztok obsahuje sodík v koncentraci 140 mmol/l, zdrojem zásad je bikarbonát. Při této hodnotě je nejnižší výskyt hypotenzích příhod. Většina dialyzačních přístrojů umožňuje během dialýzy měnit koncentraci sodíku.\n\nJako prevence hypotenzních komplikací se používá modelování (modelování ve smyslu tvarování) koncentrace sodíku v dialyzačním roztoku, nejužívanějším postupem je sestupná změna koncentrací sodíku. Začíná se s koncentrací sodíku 150 mmol/l a plynule se klesá až na koncentraci 135 mmol/l. Některé přístroje umožňují tzv. rumplování se sodíkem, kdy se střídají vysoké koncentrace sodíku s nízkými. Smyslem těchto změn by mělo být odstranit přebytečnou vodu nejen z krevního oběhu, ale i z mezibuněčných prostorů. Výsledky těchto metod však nesplnily očekávání, protože někteří pacienti si stěžují na velkou žízeň po dialýze a většími mezidialyzačními přírůstky vody v těle.\nSoučasný trend je používat nízkokalciové roztoky, důvodem změny byl poměrně častý výskyt škodlivých epizod hyperkalcemie bezprostředně po dialýze. Případné nízké hladiny kalcia v krvi lze doplnit perorálními kalciovými tabletami, popř. s kalcitriolem. Hladinu vápníku v krvi je třeba alespoň jednou za měsíc kontrolovat. \n\nDoplnění vápníku tabletami výhodu i v tom, že v zažívacím traktu vápník reaguje s fosfáty na nevstřebatelný fosforečnan vápenatý a tím částečně zbavuje organizmus přebytečného fosforu. \n\nDnešním trendem je individualizovat dialyzační roztok dle aktuálního stavu pacienta a jeho stravovacích návyků. Např. v létě a na podzim má mnoho pacientů má sklon k hyperkalemii, protože jedí hodně ovoce a zeleniny s vysokým obsahem draslíku. Proto je vhodnější v tomto případě u vybraných jedinců použít roztok s nízkou koncentrací draslíku (2 mmol/l). U pacientů s částečně zachovalou funkcí ledvin (kteří mohou tvořit alespoň nějaké množství moči – mají zbytkovou diurézu) je možné užívat vyšších koncentrací (4 mmol/l). \n\nV pravidelných 2 týdenních intervalech se provádí dezinfekce potrubí, která přivádí upravenou vodu k dialyzačním přístrojům. Přestupu infekčních agens brání i dialyzační membrána, která je nepropustná i pro viry. Pokud se však používají k dialýze dialyzátory s vysokopropustnými membránami, zpřísňují se i kritéria pro maximální možnou koncentraci bakterií a toxinů ve vodě. Současná norma se řídí evropským standardem popsaným v European Pharmacopia standard, maximální možná koncentrace je 100 CFU/ml (bakteriálních kolonii/ml).\n\nPokud by se použil roztok znečištěný některými látkami, mohly by nastat následující komplikace:\n\n\n"}
{"id": "377814", "url": "https://cs.wikipedia.org/wiki?curid=377814", "title": "Odontochelys", "text": "Odontochelys\n\nOdontochelys je nejstarší dosud objevená želva. Byla popsána v roce 2008 z jihozápadní Číny. Její stáří činí 220 milionů let (svrchní trias), je tedy zhruba o 15 milionů let starší, než všichni dosud objevení zástupci této skupiny.\n\nZajímavým znakem této praželvy je uspořádání jejího krunýře. Vyvinut je u ní pouze plastron - břišní část krunýře, karapax (hřbetní část) ještě přítomen není. Je tedy možné, že želvy vyvinuly nejprve tuto spodní část krunýře a ten tedy nevznikal spojitě, jak se dříve předpokládalo. Nález rodu \"Odontochelys\" nasvědčuje také tomu, že želvy vznikly původně v mořském prostředí. Dosud nejstarší známé želvy, jako byla \"Proganochelys\" z Německa, byly suchozemskými formami. Předpokládá se, že tato dávná želva obývala mělká moře v blízkosti břehů.\n\n\n"}
{"id": "377815", "url": "https://cs.wikipedia.org/wiki?curid=377815", "title": "Havránok", "text": "Havránok\n\nHavránok je archeologická lokalita na Slovensku nad hrází přehrady Liptovská Mara a muzeum v přírodě. Nachází se na východním úpatí vrchu Úložisko (741,7 m n. m.), 2 km jižně od obce Bobrovník v okrese Liptovský Mikuláš. \n\nDlouholetým výzkumem Archeologického ústavu Slovenské akademie věd v Nitře pod vedením dr. Karola Piety zde bylo prozkoumáno hradiště s druidskou svatyní púchovské kultury (připisované kmeni Kotinů) doby laténské z 1. století př. n. l.; kromě opevnění, běžné zástavby a výrobních zařízení (např. hrnčířské pece) byla odkryta obětní šachta s oltářem a milodarovými oběťmi a kamenné cesty se sloupořadím. \n\nV 12. až 15. století zde byla slovanská osada, stál tu středověký zeměpanský dřevěný hrádek s obytnou věží, opevněný palisádami s příkopem. V pozdějším období byl vybudován zděný kostelík. \n\nRekonstruované stavby (původní opevnění s kamennými hradbami, dřevěnými palisádami a vstupní branou a srubový dvorec), obětiště i nalezené předměty (nářadí, nástroje, šperky, mince aj.) jsou součástí archeologického skanzenu – muzea v přírodě. Celý komplex je od roku 1967 národní kulturní památkou.\n\nPřístup k areálu je možný po červeně značené turistické značce z obce Bobrovník (autobus, cca 35 minut) nebo z obce Vlachy (autobus, vlak, cca 45 minut).\n\n\n"}
{"id": "377818", "url": "https://cs.wikipedia.org/wiki?curid=377818", "title": "Thallos", "text": "Thallos\n\nThallos byl řecky píšící starověký historik, který pravděpodobně žil v polovině 1. století.. Thallovy spisy se nedochovaly, je známo pouze několik fragmentů v dílech pozdně antických a středověkých autorů.\n\nO Thallovi se poprvé zmiňuje kolem roku 180 antiošský biskup Theofilos. Z pohledu historie nejzajímavější fragment Thallova díla u Georgia Synkella hovoří o tmě, která nastala i podle líčení synoptických evangelií v okamžiku Ježíšovy smrti: Thallos označuje tuto tmu jako zatmění Slunce ve 3. knize svých \"Dějin\", podle mého názoru bez důvodu.Podobně se vyjadřuje i Sextus Iulius Africanus, který poznamenává, že k zatmění Slunce nemůže dojít o Velikonocích, kdy je měsíc v úplňku a nemůže tedy slunce zastínit.\n\n"}
{"id": "377821", "url": "https://cs.wikipedia.org/wiki?curid=377821", "title": "Džigme Singgjä Wangčhug", "text": "Džigme Singgjä Wangčhug\n\nDžigme Singgjä Wangčhug (* 11. listopadu 1955 Káthmandú) byl mezi lety 1972–2006 bhútánský král.\n\nPochází z královského rodu Wangčhugů, vzdělání obdržel v Bhútánu a Spojeném království. Trůnu se chopil v sedmnácti letech po náhlé smrti svého otce Džigme Dordže Wangčhuga. Jeho oficiální korunovace proběhla 2. června 1974, čímž se Džigme Singgjä Wangčhug stal ve svých osmnácti letech vůbec nejmladším monarchou na světě.\n\nDžigme Singgjä Wangčhug pokračoval v reformách, ve kterých započal jeho otec Džigme Dordže. Bhútán je bohatý na přírodní zdroje a Džigme Singgjä se je rozhodl plně využít. Reformy byly rozděleny do pětiletých fází a zaměřovaly se mimo jiné na rozvoj komunikací, vzdělávacího systému, zdravotnictví a bankovnictví. V roce 1998 král vydal rozhodnutí, ve kterém omezuje své pravomoci ve prospěch vlády. V roce 2006 se rozhodl odstoupit z trůnu a předat jej svému nejstaršímu synu Džigme Khesar Namgjel Wangčhugovi.\n\nJeho čtyři manželky jsou sestry, a to Dordže Wangmo, Cchering Päma, Cchering Jangdön, Sangda Cchondön. Má deset dětí (pět synů a pět dcer).\n"}
{"id": "377832", "url": "https://cs.wikipedia.org/wiki?curid=377832", "title": "Wangčhug", "text": "Wangčhug\n\nWangčhug je jméno, jehož nositelů je více:\n\n\nDále příslušníci rodu Wangčhugů:\n\n"}
{"id": "377835", "url": "https://cs.wikipedia.org/wiki?curid=377835", "title": "Kavárna", "text": "Kavárna\n\nKavárna (francouzsky aj. café) je společenské místo podobné restauraci, kde se podávají teplé i studené nápoje, ale především káva a jiný doplňující sortiment zboží jak například sladké zákusky (dorty) ke kávě, slané sendviče, či (zřídka) i plnohodnotná jídla.\n\nMezi nejproslulejší kavárny v českých zemích patří pražská Kavárna Slávie, Louvre, Montmarte, Arco nebo Platýz; obnovená kavárna Avion v Českém Těšíně, nebo Unionka, Nizza, Juliš a podobně. Mezi unikáty patří například pražská kavárna U Černé Matky Boží, jako jediná kubistická kavárna na světě.\n\nKavárny bývaly, zejména na konci 19. a začátku 20. století, centrem kulturního života mnoha měst (Paříž, Vídeň, Praha), místem, kde se scházela intelektuální a umělecká společnost (básníci, spisovatelé, bohéma), a kde se také utvářely různé politické a umělecké skupiny a vznikaly jejich programy.\n\nOd druhé poloviny 20. století se uplatňují pobočky mezinárodních kavárenských řetězců jako je Costa Coffee, Starbucks nebo Coffeeheaven.\n\n\n"}
{"id": "377843", "url": "https://cs.wikipedia.org/wiki?curid=377843", "title": "Liftback", "text": "Liftback\n\nLiftback je typ automobilové karoserie. Ta je uzavřená tří- nebo pětidveřová dvouprostorová. Ve srovnání s hatchbackem se záď vozu svažuje pod mírnějším úhlem a je delší. Někdy je takový vůz tříprostorový, ale nespadá do kategorie sedan, protože se otevírá i zadní okno. Výhodou liftbacku je především snadný přístup do zavazadlového prostoru.\nVelmi podobnou karoserií je fastback, ten ovšem postrádá „schůdek“ vizuálně připomínající sedan, funkčně jde ovšem o stejný typ karoserie, rozdíl je jen v designu zádě. Typickým fastbackem je například Audi A7.\n\n\n"}
{"id": "377845", "url": "https://cs.wikipedia.org/wiki?curid=377845", "title": "První vláda Vlastimila Tusara", "text": "První vláda Vlastimila Tusara\n\nPrvní vláda Vlastimila Tusara existovala od 8. července 1919 až do 25. května 1920 Jednalo se o první vládu tzv. Rudo-zelené koalice – rudá značí sociální demokraty (jejichž součástí byli v době této koalice i komunisté) a socialisty, zelená agrárníky.\n\nVláda podala demisi po parlamentních volbách, sestavováním nové vlády pak byl pověřen opět Vlastimil Tusar. První vláda Vlastimila Tusara byla následována jeho druhou vládou.\n\nTato vláda zřídila 6. prosince 1919 ministerstvo pro sjednocení zákonů a organisace správy (též unifikací).\n\n\n"}
{"id": "377847", "url": "https://cs.wikipedia.org/wiki?curid=377847", "title": "Městský stát", "text": "Městský stát\n\nMěstský stát je označení nezávislého státu (suverénního správního území), který je však svým rozsahem (počtem obyvatelstva a rozlohou) tvořen jedním městem.\n\nSoučasnými suverénními městskými státy jsou Monako, Singapur a Vatikán.\n\nZa městské státy se také dají částečně počítat závislá území s velkou mírou autonomie: Hongkong a Macao (Čína), Gibraltar (Spojené království) a Ceuta a Melilla (Španělsko).\n\nV rámci Německé spolkové republiky se nachází dvě městské spolkové země: Berlín a Hamburk. Za třetí městskou spolkovou zemi by se dalo považovat Svobodné hanzovní město Brémy, skládající se z měst Brémy a Bremerhaven. V rámci Rakouska je spolkovou zemí město Vídeň. Autonomními správními entitami v rámci federací jsou též teritorium Canberra (Austrálie) a Washington, D.C. (USA). Dále je to například Dubaj a Abú Zabí v Emirátech, přičemž do Abú Zabí spadá i supermoderní Masdar City.\n\nMezi městské státy v historii patřily např. Gdaňsk, Fiume a po určitou dobu svojí existence starověké Athény, Sparta, Korinth, italské Benátky, Amalfi, Janov, Pisa a Terst či Dubrovník.\n\n"}
{"id": "377851", "url": "https://cs.wikipedia.org/wiki?curid=377851", "title": "Patricia Nealová", "text": "Patricia Nealová\n\nPatricia Nealová, rodným jménem Patsy Louise Neal (20. ledna 1926, Packard, Kentucky, USA – 8. srpna 2010, Edgartown, Massachusetts) byla americká herečka, manželka britského spisovatele Roalda Dahla, nositelka ceny Americké filmové akademie Oscar, prestižní divadelní ceny Tony i Zlatého glóbu.\n\nS herectvím začínala, tak jako mnoho jiných amerických herců, v New Yorku na Brodwayi. V roce 1947 obdržela prestižní americkou divadelní cenu \"Tony\" za představení i \"Another Part of the Forest\".\n\nU filmu začínala ve snímku \"John Loves Mary\" po boku tehdejšího herce Ronalda Reagana. V témže roce si zahrála i s Gary Cooperem, s nímž pak navázala milostný vztah, jenž skončil těhotenstvím a následnou interrupcí, rozchodem i jejím odchodem z Hollywoodu. V roce 1951 se seznámila s britským spisovatelem Roaldem Dahlem, za kterého se v roce 1953 provdala. Do Holywoodu se navrátila až v roce 1957, kdy si zahrála ve filmovém dramatu \"Tvář v davu\". V roce 1961 se objevila i ve snímku \"Snídaně u Tiffanyho\" po boku Audrey Hepburnové.\n\nNejvětší úspěch jí však přinesl film \"Hud\" z roku 1963, který ji vynesl nominaci na Zlatý glóbus, cenu BAFTA i ocenění Oscar za nejlepší ženský herecký výkon v hlavní roli.\n\nBěhem svého těhotenství v roce 1965 prodělala velmi vážné onemocnění mozkovou mrtvicí, které si vyžádalo velmi složité léčení a rehabilitaci, to vše ale bez vlivu na zdraví její dcery Lucy. V roce 1968 si zahrála v ve snímku \"The Subject was Roses\", za který byla nominována na dalšího Oscara.\n\nZa televizní film \"The homecoming: A Christmas Story\" z roku 1971 obdržela cenu Zlatý glóbus a byla nominována i na cenu Emmy.\n\nV roce 1981 byl o jejím životě natočen životopisný televizní film \"Příběh Patrice Neal\", hlavní postavu Patricie Nealové zde ztvárnila oscarová herečka Glenda Jacksonová.\n\n"}
{"id": "377852", "url": "https://cs.wikipedia.org/wiki?curid=377852", "title": "Druhá vláda Vlastimila Tusara", "text": "Druhá vláda Vlastimila Tusara\n\nDruhá vláda Vlastimila Tusara byla jmenována 25. května 1920. Vlastimil Tusar ji sestavil na základě parlamentních voleb v dubnu 1920 a tvořila ji stejně jako Tusarovu první vládu „Rudozelená koalice“ mezi českými levicovými sociálními demokraty a socialisty a pravicovými agrárníky. Oproti první vládě byla výrazně výhodnější pro sociální demokraty, především na úkor socialistů.\n\nTusar s programovým prohlášením vlády předstoupil 1. června před poslaneckou sněmovnu, která o něm debatovala až do 11. června, kdy jej schválila poměrem hlasů 140 : 109.\n\nSvé působení ukončila 15. září 1920 v důsledku krize uvnitř sociální demokracie (v důsledku této krize se následujícího roku ze sociální demokracie vyčlenila Komunistická strana Československa) a byla nahrazena úřednickou vládou Jana Černého.\n\n"}
{"id": "377853", "url": "https://cs.wikipedia.org/wiki?curid=377853", "title": "Nueva Ecija", "text": "Nueva Ecija\n\nNeuva ecija je filipínská provincie ležící v Regionu Střední luzon. Hlavním městem je Palayan city (de jure), de facto Cabanatuan City. Provincie má 1 853 853 obyvatel a rozlohu 5 284,3 km², čímž se řadí na 16. místo na Filipínách.\n"}
{"id": "377854", "url": "https://cs.wikipedia.org/wiki?curid=377854", "title": "První vláda Jana Černého", "text": "První vláda Jana Černého\n\nPrvní vláda Jana Černého existovala od 15. září 1920 do 26. září 1921. Jednalo se v pořadí o 4. československou vládu období první republiky.\n\nJednalo se o úřednickou vládu, sestavenou po pádu předchozí druhé Tusarovy vlády, která padla v důsledku rozštěpení vládnoucích sociálních demokratů, z jejichž radikální levice vznikla v květnu 1921 Komunistická strana Československa.\n\nJan Černý předstoupil 26. října 1920 s programovým prohlášením vlády před poslaneckou sněmovnu, která je schválila 12. listopadu 1920.\n\n"}
{"id": "377856", "url": "https://cs.wikipedia.org/wiki?curid=377856", "title": "Vláda Edvarda Beneše", "text": "Vláda Edvarda Beneše\n\nVláda Edvarda Beneše existovala od 26. září 1921 do 7. října 1922. Byla jednou z vlád tzv. všenárodní koalice, jednalo se v pořadí o 5. československou vládu období první republiky.\n\nPrezident Tomáš Garrigue Masaryk jmenoval novou vládu namísto první vlády Jana Černého dne 26. září 1921. Edvard Beneš pak 18. října 1921 předstoupil s programovým prohlášením vlády před poslaneckou sněmovnu, která je schválila 21. října 1921.\n\nVláda měla mít status tzv. poloúřednického kabinetu. Neměla být příliš silná, protože měla být povolným nástrojem Pětky (mimoústavní orgán, který se skládal z představitelů pěti nejsilnějších politických stran a měl silnou tendenci zasahovat do politiky vlády). Direktivy Pětky však pro Beneše nebyly tolik zavazující, jako například pro jeho předchůdce Jana Černého v jeho úřednické vládě.\n\nBěhem roku 1922 začalo být stále jasné, že Beneš nemůže současně zastávat jak funkci premiéra, tak i ministra zahraničí. Diplomatické povinnosti ho často odváděly ze země a vláda potřebovala, aby byl premiér přítomen na jejích zasedáních. Nakonec bylo dohodnuto, že poloúřednickou vládu vystřídá kabinet parlamentní v jehož řadách zasednou všichni představitelé Pětky. Premiérem byl pak po dohodě politických stran jmenován Antonín Švehla.\n\n"}
{"id": "377858", "url": "https://cs.wikipedia.org/wiki?curid=377858", "title": "První vláda Antonína Švehly", "text": "První vláda Antonína Švehly\n\nPrvní vláda Antonína Švehly existovala od 7. října 1922 do 9. prosince 1925. Jednalo se o vládu tzv. Všenárodní koalice a v pořadí 6. československou vládu období první republiky.. Vláda podala demisi v den parlamentních voleb 15. listopadu 1925.\n\n"}
{"id": "377860", "url": "https://cs.wikipedia.org/wiki?curid=377860", "title": "Druhá vláda Antonína Švehly", "text": "Druhá vláda Antonína Švehly\n\nDruhá vláda Antonína Švehly existovala od 9. prosince 1925 do 18. března 1926. Byla poslední vládou tzv. všenárodní koalice a zároveň 7. československou vládou období první republiky.\n\nVláda neměla v parlamentu většinu a od počátku bylo již jasné, že nebude mít dlouhého trvání. Prezident Masaryk i premiér Švehla ji považovali za přechodnou, přičemž samotný Masaryk si místo ní původně přál vládu úřednickou.\n\n17. března odešli z koalice národní socialisté a sociální demokraté a vláda ztratila většinu ve sněmovně. Předseda vlády Antonín Švehla podal následně demisi. Vlády se následně ujala úřednická vláda.\n\n"}
{"id": "377861", "url": "https://cs.wikipedia.org/wiki?curid=377861", "title": "Druhá vláda Jana Černého", "text": "Druhá vláda Jana Černého\n\nDruhá vláda Jana Černého existovala od 18. března do 12. října 1926. Jednalo se v pořadí o 8. československou vládu období první republiky.\n\nJednalo se o úřednickou vládu, sestavenou po pádu předchozí druhé Švehlovy vlády, která padla po odchodu sociálních demokratů a národních socialistů. Hlásila se k politické linii předchozí Švehlovy vlády všenárodní koalice.\n\n"}
{"id": "377863", "url": "https://cs.wikipedia.org/wiki?curid=377863", "title": "Třetí vláda Antonína Švehly", "text": "Třetí vláda Antonína Švehly\n\nTřetí vláda Antonína Švehly existovala od 12. října 1926 až do 1. února 1929. Jednalo se v pořadí o 9. československou vládu období první republiky. Získala si proslulost jako vláda tzv. panské koalice – jediná vláda za 20 let existence československého státu, která byla tvořena koalicí ideově blízkých stran (v tomto případě pravicových). Také to byla první vláda v dějinách Československa, v níž zasedli němečtí ministři.\n\nČlenskými stranami panské koalice byli lidovci: Československá strana lidová (ČSL), Německá křesťansko-sociální strana lidová (DCV) a krátce i Hlinkova slovenská ľudová strana (HSĽS), agrárníci: Republikánská strana zemědělského a malorolnického lidu (RSZML) a Německý svaz zemědělců (BdL), dále živnostenská strana (Ž) a národní demokraté (ČsND).\n\n15. ledna 1927 vstoupila do vlády i Hlinkova slovenská ľudová strana. Šlo o součást politického posunu, kdy se strana dočasně stala součástí vládního tábora a prosazovala slovenskou autonomii.\n\nMinistr pro správu Slovenska Jozef Kállay působil v této funkci, dokud nebyla jeho působnost vládním nařízením z 28. června 1928 přenesena na krajinský úřad v Bratislavě.\n\nSoudržnost koalice oslabila neúčast nemocného Antonína Švehly a nespokojenost některých koaličních stran se zastupujícím předsedou vlády (předseda lidovců Jan Šrámek). Ten od konce roku 1927 zastupoval Švehlu v čele vlády. V souvislosti s těžkým srdečním záchvatem, který Švehlu v březnu 1928 definitivně vyřadil z politického života, vyvstala v předsednictvu agrární strany otázka, kdo by měl být jeho nástupcem v čele vlády. Protože však jeho zdravotní stav nedovoloval tuto otázku s ním projednat a v agrární straně stále ještě platila zásada, že o tak zásadních věcech se nesmí bez Švehly rozhodovat, ponechalo se vše při starém a ministerskou radu vedl nadále jeho náměstek Šrámek.\n\nTeprve v únoru 1929 musel Švehla předat funkce ministerského předsedy i předsedy agrární strany do rukou Františka Udržala. První vláda Františka Udržala následně působila jako pokračující panská koalice s novým premiérem.\n\n"}
{"id": "377865", "url": "https://cs.wikipedia.org/wiki?curid=377865", "title": "První vláda Františka Udržala", "text": "První vláda Františka Udržala\n\nPrvní vláda Františka Udržala existovala od 1. února do 7. prosince 1929. Jednalo se o vládu tzv. panské koalice a zároveň v pořadí o 10. československou vládu období první republiky.\n\nVláda představovala pokračující panskou koalici s novým premiérem namísto Antonína Švehly. Řádné parlamentní volby se měly konat v listopadu 1931, ale agrární strana i další koaliční formace hodlaly využít ekonomické konjunktury k předčasným volbám. Lidovci zastávali namísto toho vzhledem k propadu v zemských volbách tendenci termín předčasných voleb posouvat, jejich stanovisko se pak částečně změnilo až v souvislosti se svatováclavským miléniem roku 1929, které bylo interpretováno jako posílení křesťanských tradic a pozic.\n\nDalší otřes pro koaliční vládu představovalo dění na Slovensku, kde Hlinkova slovenská ľudová strana procházela aférou poté, co její přední politik Vojtech Tuka napsal článek \"Vacuum iuris\", který zpochybnil ústavnost trvání československé moci na území Slovenska. 8. října 1929 následně HSĽS vládu opustila na protest proti Tukovu odsouzení. Premiér Udržal za této situace kontaktoval prezidenta Masaryka a dohodl vypsání voleb na 27. října 1929, v tento den podala vláda rovněž demisi.\n\n"}
{"id": "377866", "url": "https://cs.wikipedia.org/wiki?curid=377866", "title": "Druhá vláda Františka Udržala", "text": "Druhá vláda Františka Udržala\n\nDruhá vláda Františka Udržala existovala od 7. prosince 1929 do 29. října 1932. Jednalo se o vládu tzv. široké koalice a v pořadí o 11. československou vládu období první republiky. Vláda podala 24. října 1932 demisi.\n\n\n\n"}
{"id": "377867", "url": "https://cs.wikipedia.org/wiki?curid=377867", "title": "První vláda Jana Malypetra", "text": "První vláda Jana Malypetra\n\nPrvní vláda Jana Malypetra existovala od 29. října 1932 do 14. února 1934. Jednalo se o vládu tzv. široké koalice a v pořadí o 12. československou vládu období první republiky.\n\n\n"}
{"id": "377869", "url": "https://cs.wikipedia.org/wiki?curid=377869", "title": "Druhá vláda Jana Malypetra", "text": "Druhá vláda Jana Malypetra\n\nDruhá vláda Jana Malypetra existovala od 14. února 1934 do 4. června 1935. Jednalo se o vládu tzv. široké koalice a v pořadí o 13. československou vládu období první republiky. Vláda podala 28. května 1935 demisi.\n\n\n"}
{"id": "377870", "url": "https://cs.wikipedia.org/wiki?curid=377870", "title": "Třetí vláda Jana Malypetra", "text": "Třetí vláda Jana Malypetra\n\nTřetí vláda Jana Malypetra existovala od 4. června do 5. listopadu 1935. Jednalo se o vládu tzv. široké koalice a v pořadí o 14. československou vládu období první republiky.\n\n"}
{"id": "377871", "url": "https://cs.wikipedia.org/wiki?curid=377871", "title": "Roger Stanier", "text": "Roger Stanier\n\nRoger Yate Stanier (22. října 1916 Victoria – 29. ledna 1982 Paříž) byl kanadský mikrobiolog, který působil především v USA a později v Paříži.\n\nNa univerzitě ve Stanfordu ho vyučoval Cornelius van Niel, v letech 1947–1971 působil na Univerzitě v Berkeley a od roku 1971 pracoval na Pasteurově ústavu. Zabýval se například katabolickými procesy, sinicemi a ostatními fotosyntetizujícími bakteriemi, vysvětlil způsob účinku streptomycinu a odhalil detaily buněčné diferenciace zvláštních bakterií \"Caulobacter\", zkoumal pseudomonády, ale například také obhajoval dělení života na eukaryota a prokaryota. Napsal učebnici The Microbial World, vydanou v pěti edicích v průběhu 30 let.\n\nV roce 1977 se stal rytířem francouzského Řádu čestné legie.\n"}
{"id": "377874", "url": "https://cs.wikipedia.org/wiki?curid=377874", "title": "Cecil De Vere", "text": "Cecil De Vere\n\nCecil Valentine De Vere (14. února 1845, Montrose, Skotsko – 9. února 1875, Torquay, Anglie) byl pseudonym britského šachového mistra Cecila Valentina Browna.\nCecil Valentine De Vere byl od svých dvanácti let (1857) žákem silného londýnského hráče Francise Burdena (1830-1882). Roku 1859 se stal členem Londýnského šachového klubu a od roku 1860 běžně hrál v šachové kavárně \"Simpson’s Divan\". Roku 1864 sehrál řadu utkání s Georgem Alcockem MacDonnellem a vyhrál většinu z nich. Roku 1865 porazil Wilhelma Stenitze 7:3 (=2), ale Stenitz mu poskytl výhodu pěšce a tahu.\n\nV listopadu roku 1865 vyhrál De Vere v Londýně ve svých jedenadvaceti letech první \"British Chess Association Challenge Cup\" (první oficiální mistrovství Velké Británie v šachu) a stal se na více než jedno století nejmladším britským šampiónem.\n\nNa turnaji v Paříži roku 1867 skončil De Vere pátý za Ignazem Kolischem, Simonem Winawerem, Wilhelmem Steinitzem a Gustavem Neumannem (celkem se zúčastnilo třináct hráčů). V tom samém roce skončil na turnaji v Dundee společně s Georgem Alcockem MacDonnellem na třetím až čtvrtém místě za Gustavem Neumannem a Wilhelmem Steinitzem (celkem se zúčastnilo deset hráčů).\n\nBěhem pobytu v Dundee De Vere zjistil, že je nemocen tuberkulózou. Musel se vzdát svého místa v bance a později se stal závislým na alkoholu.\n\nNa druhém mistrovství Velké Británie v Šachu, které se hrálo na přelomu let 1868-1869 v Londýně, se De Vere umístil společně Josephem Henrym Blackburnem na prvním až druhém místě, ale prohrál tiebrak a přišel tak o titul.\n\nDe Vere se rovněž zúčastnil šachového superturnaje v Baden-Badenu roku 1870 kde skončil na šestém místě z deseti hráčů (turnaj vyhrál Adolf Anderssen před Wilhelmem Steinitzem, Gustavem Neumannem, Josephem Henrym Blackburnem a Louisem Paulsenem).\n\nNa turnaji v Londýně roku 1872 skončil De Vere společně Johannesem Zukertortem a Georgem Alcockem MacDonnellem na čtvrtém až šestém místě za Wilhelmem Steinitzem a Josephem Henrym Blackburnem (celkem se zúčastnilo osm hráčů).\n\nOd roku 1872 působil De Vere jako šachový redaktor v listu \"Field\", ale po osmnácti měsících musel místo opustit pro nedbalost v práci zaviněnou alkoholismem. Jeho zdravotní stav se stále zhoršoval, proto odjel roku 1874 z Londýna do Torquay, kde se doufal zotavit. Zde pak ve věku nedožitých třiceti let zemřel.\n\nDe Vere byl obrovský šachový talent a byl pro svou rychlou cestu ke slávě i pro dramatický konec srovnáván s Paulem Morphym. Často proto bývá označován jako \"anglický Morphy\".\n\n"}
{"id": "377875", "url": "https://cs.wikipedia.org/wiki?curid=377875", "title": "První vláda Milana Hodži", "text": "První vláda Milana Hodži\n\nPrvní vláda Milana Hodži existovala od 5. listopadu do 18. prosince 1935. Jednalo se o vládu tzv. široké koalice a v pořadí o 15. československou vládu období první republiky. Z právního hlediska se jednalo o tutéž vládu jako předchozí vláda Jana Malypetra, došlo pouze k výměně předsedů vlády. Jan Malypetr byl 6. listopadu 1935 zvolen novým předsedou Poslanecké sněmovny po úmrtí Bohumíra Bradáče, předchozího předsedy PS – funkce předsedy vlády a předsedy Poslanecké sněmovny se vzájemně vylučovaly.\n\n\n"}
{"id": "377877", "url": "https://cs.wikipedia.org/wiki?curid=377877", "title": "Druhá vláda Milana Hodži", "text": "Druhá vláda Milana Hodži\n\nDruhá vláda Milana Hodži existovala od 18. prosince 1935 do 21. července 1937. Jednalo se o vládu tzv. široké koalice a v pořadí o 16. československou vládu období první republiky.\n\nVláda podala 17. července 1937 demisi.\n\n\n"}
{"id": "377879", "url": "https://cs.wikipedia.org/wiki?curid=377879", "title": "Třetí vláda Milana Hodži", "text": "Třetí vláda Milana Hodži\n\nTřetí vláda Milana Hodži existovala od 21. července 1937 do 22. září 1938. Jednalo se o vládu tzv. široké koalice a v pořadí o 17. československou vládu období první republiky.\n\nV březnu 1938 vystoupil z vlády Německý svaz zemědělců pod vedením Gustava Hackera. Ten později prosadil sloučení strany se Sudetoněmeckou stranou. Pod tlakem henleinovců se ve stejné době rozpadla i Německá křesťansko sociální strana lidová a ve své většině rovněž splynula se Sudetoněmeckou stranou.\n\nNa sjezdu Německé sociálně demokratické strany dělnické byl v březnu 1938 zvolen novým předsedou Wenzel Jaksch. Předchozí předseda Ludwig Czech následně 11. dubna abdikoval i na funkci ministra. Jelikož předseda vlády Milan Hodža v napjaté situaci hrozícího válečného konfliktu váhal s výběrem jiného Němce do své vlády, žádný německý sociální demokrat už místo Czecha jmenován nebyl.\n\n"}
{"id": "377897", "url": "https://cs.wikipedia.org/wiki?curid=377897", "title": "Sedlický potok (přítok Želivky)", "text": "Sedlický potok (přítok Želivky)\n\nSedlický potok je levostranný přítok řeky Želivky v okrese Benešov ve Středočeském kraji. Délka jeho toku činí 23,6 km. Plocha povodí měří 96,1 km².\n\nPotok pramení jižně od Palčic v nadmořské výšce okolo 595 m. Teče převážně severovýchodním směrem. U obce Borovnice napájí rybníky \"Valcha\" a \"Panský rybník\". Níže po proudu protéká obcí Strojetice, pod kterou jej posiluje několik větších přítoků, z nichž nejvýznamnější je Čechtický potok, který přitéká zprava od Čechtic. Pod tímto soutokem na 7,3 říčním kilometru vzdouvá jeho vody vodní nádrž Němčice. Tato nádrž slouží především k zachycení splavenin, které by se jinak dostaly do vodní nádrže Želivka - Švihov, která vzdouvá vody Sedlického potoka dále po proudu. Zhruba mezi 4,0 a 5,0 říčním kilometrem přetíná zatopené údolí potoka dálnice D1. Níže po proudu mezi 2,0 a 3,0 říčním kilometrem se nad hladinou přehradního jezera vypíná nedostavěný most tzv. Protektorátní dálnice. Nedaleko Hulic se potok vlévá do Želivky na jejím 7,3 říčním kilometru.\n\n\nPrůměrný průtok u ústí činí 0,54 m³/s.\n\nHlásný profil:\nM-denní průtoky u ústí:\n\nZhruba 200 m pod hrází VD Němčice, severozápadně od Němčic, se nachází bývalý železniční viadukt. V letech 1902 až 1975 tudy vedla železniční trať z Trhového Štěpánova do „starých“ Dolních Kralovic. Trať byla zrušena kvůli výstavbě vodní nádrže Švihov na Želivce.\n\n"}
{"id": "377902", "url": "https://cs.wikipedia.org/wiki?curid=377902", "title": "Graphite-Epoxy Motor", "text": "Graphite-Epoxy Motor\n\nGEM (Graphite-Epoxy Motor) je vysoce výkonný raketový motor na tuhé pohonné látky, používá se jako přídavný motor na raketách Delta II a Delta IV. Vyrábí se v několika variantách, podle tahu a velikosti. Plášť je vyroben z uhlíko-epoxidového kompozitu, který má oproti předchozím ocelovým plášťům nižší hmotnost a lepší mechanické vlastnosti. Motory se připojují k prvnímu stupni rakety a při startu poskytují dodatečný tah. Doba jejich činnosti se pohybuje od 60 do 90 sekund. Název Graphite-Epoxy Motor je používán pouze pro motory vyrobené společností Alliant Techsystems, nejedná se tedy o všeobecný název pro motory s pláštěm z kompozitních materiálů.\n\nMotor na pevné pohonné látky se skládá z pláště (v němž je zrnitá směs paliva a okysličovadla), zařízení pro zážeh a trysky. Plášť je klíčová komponenta, neboť musí odolávat velkým tlakům expandujících plynů vzniklých při hoření paliva. Pokud plášť nemá dostatečnou pevnost, nebo je poškozen, muže dojít k jeho protržení a následné expanzi plynů do okolí (exploze). Starší typy, jako jeho předchůdce, řada Castor, měla plášť vyroben z oceli. To jim sice dávalo dostatečnou pevnost, ale vysoká hmotnost snižovala účinnost a poměr tah/hmotnost. Použití nových pevných a lehkých kompozitních materiálů umožnilo výrazně snížit hmotnost stávajících motorů a následně jejich zvětšení. Motor GEM 40 je na rozdíl od svého předchůdce Castor 4A o 200 kg lehčí, poskytuje o 5% vyšší tah a hoří o 8 sekund déle.\nPoužívala se na raketách Delta II série 7000. Standardně je umisťován kolem prvního stupně v počtu 9 kusů, 6 je zažehnuto při startu a zbylé tří při vzestupné fázi letu. Používá se od počátku 90. let. Jeho speciální verze nese název GEM 40 VN a je používán jako první stupeň antiraket amerického protiraketového systému.\n\nPůvodně byl vyvinut pro raketu Delta III a byl vybaven systémem vektorování tahu (TVC). Našel využití (bez TVC) na raketách Delta II varianta Heavy.\n\nPoužívá se u raket Delta IV v konfiguraci po dvou nebo po čtyřech. Je dodáván se systémem vektorování tahu (TVC) i bez něj.\n\nJsou vyvíjeny jako krátkodobá náhrada motorů AJ-60A na raketách Atlas V. Prodloužená verze GEM 63XL bude použita na raketách Vulcan.\n\nPříprava motorů GEM 40 před misí THEMIS. Motory jsou připojovány k raketě Delta II.\n\n"}
{"id": "377904", "url": "https://cs.wikipedia.org/wiki?curid=377904", "title": "Stanislav Eichler", "text": "Stanislav Eichler\n\nStanislav Eichler (* 18. dubna 1960 Turnov) je regionální politik, bývalý člen ČSSD, za niž byl v letech 2008 až 2012 hejtmanem Libereckého kraje.\n\nNejprve získal výuční list pro elektromechanika, v roce 1983 pak odmaturoval na Střední průmyslové škole elektrotechnické v Liberci. V roce 2010 dokončil studium andragogiky na Univerzitě Jana Amose Komenského v Praze.\n\nPo maturitě pracoval nejdříve jako elektromontér, později na vedoucí pozici v elektrotechnickém družstvu. Po roce 1990 nastoupil na místo technického ředitele drogistické firmy v Ústí nad Labem, pracoval i v České pojišťovně, v letech 2006 - 2008 byl ředitelem pobočky ČSAO Leasing v Liberci. V roce 2008 uzavřel pracovní smlouvu s ČD Cargo, kam se po prohraných volbách v lednu 2013 vrátil.\n\nJe ženatý, manželka Jaroslava, synové Marek (1986) a Michal (1991).\n\nČlenem ČSSD se stal roku 2004, v prosinci 2008 pak byl zvolen hejtmanem Libereckého kraje. Byl také zastupitelem Českého Dubu, ale ve volbách v roce 2014 mandát zastupitele města neobhájil (byl lídrem kandidátky hnutí PRO Sport a Zdraví).\n\nV senátních volbách v roce 2010 kandidoval do senátu v senátním obvodu č. 34 - Liberec. Postoupil do druhého kola, kde ho však porazil Přemysl Sobotka z ODS.\n\nOd dva roky později, v krajských volbách v roce 2012, již hejtmanské křeslo neobhajoval. V senátních volbách v témže roce však kandidoval na post senátora znovu, tentokrát v senátním obvodě Jablonec nad Nisou. Opět se dostal do druhého kola, kde ho však porazil občanský demokrat Jaroslav Zeman.\n\nV průběhu roku 2013 vystoupil z ČSSD a v květnu 2013 byl zvolen místopředsedou hnutí Pro sport a zdraví. Ve volbách do Poslanecké sněmovny PČR v roce 2013 kandidoval v Libereckém kraji jako člen hnutí Pro sport a zdraví na druhém místě kandidátky SPOZ, ale neuspěl.\n\n"}
{"id": "377906", "url": "https://cs.wikipedia.org/wiki?curid=377906", "title": "Boulogne", "text": "Boulogne\n\nBoulogne je název nebo část názvu několika obcí:\n\n\nDalší významy názvu Boulogne: \n\n"}
{"id": "377907", "url": "https://cs.wikipedia.org/wiki?curid=377907", "title": "Puštík proužkovaný", "text": "Puštík proužkovaný\n\nPuštík proužkovaný (\"Strix varia\") je noční pták z čeledi puštíkovitých (Strigidae).\n\nPuštík proužkovaný dosahuje výšky okolo 50 cm, hlavu má dokonale kulatou a širokou s tmavohnědýma očima. Jeho opeření je hnědé s intenzivním tečkováním, má bílou hruď s podélným proužkováním a s příčnými vlnkami na hrudi.\n\nObývá smíšené lesy, ale hnízda si staví v čistě listnatých porostech v blízkosti vod. Obývá Severní Ameriku.\n\nHoukání tohoto puštíka patří k těm nejneobvyklejším z nočních zvuků. Prozrazuje svou přítomnost vysoce znějícím hlasem, pohově odpovídá magnetofonovému záznamu, nebo dobré hlasové napodobenině.\nSvé hnízdo umisťuje do dutin stromu, které se dají využívat několika generacemi, nebo až desítky let. Také využívá opuštěná hnízda dravců a krkavcovitých pěvců. Obvykle snáší dvě až tři bílá vejce.\n\nMezi jeho potravu patří malí savci, plazi, menší ptactvo, obojživelníci a korýši.\n"}
{"id": "377913", "url": "https://cs.wikipedia.org/wiki?curid=377913", "title": "Serge Borenstein", "text": "Serge Borenstein\n\nSerge Borenstein (*23. března 1949) je belgický podnikatel, který se po sametové revoluci přestěhoval do Prahy a začal zde podnikat v oboru realit. \nV současné době je jedním ze tří jednatelů developerské společnosti Karlín Group, které měla v roce 2010 třináct zaměstnanců a záporný vlastní kapitál.\n\nV posledním čtvrtletí roku 1990 se stal členem představenstva nově založených, v Praze sídlících akciových společností East-West Media a East-West Consulting. East-West Media byla v roce 2000 prodána firmě Europlakat, East-West Consulting byla v roce 1995 přejmenována na East-West Real-Estate a v roce 2005 vstoupila do likvidace.\nV roce 1994 uzavřel dlouhodobou smlouvu na pronájem Ottovy vily v Praze-Zbraslavi.\n"}
{"id": "377914", "url": "https://cs.wikipedia.org/wiki?curid=377914", "title": "Monty Banks", "text": "Monty Banks\n\nMonty Banks (15. červenec 1897 – 7. leden 1950) byl italský divadelní a filmový herec, filmový režisér a producent, který se proslavil v éře němého filmu v amerických groteskách.\n\nNarodil se jako Mario Bianchi 15. července 1897 v italské Ceseně. Před první světovou válkou odjel z rodné Itálie do Spojených států, kde se v New Yorku uplatnil jako tanečník v místních divadlech a kabaretech. V Hollywoodu se nejprve uplatnil jako komik v menších rolích v krátkých groteskách Macka Sennetta. Na počátku dvacátých let získal ohromnou popularitu ve vlastní sérii ztřeštěných honičkových komedií, z nichž některé i sám režíroval, a ve kterých ztělesňoval neúspěšné dobyvatele dívčích srdcí, smůlou pronásledované hrdiny, kteří se dostávají do nezáviděníhodných situací, ze kterých vždy nevědomky vyjdou oslavováni jako hrdinové. Na tyto krátké grotesky navázal v druhé polovině dvacátých let i několika úspěšnými dlouhometrážními snímky. K těm nejznámějším patří filmy jako \"Monty Banks má z pekla štěstí\", \"Jízda s překážkami\" (\"Play Safe\"; 1927), ve kterém se za pomoci všech možných i nemožných dopravních prostředků pokouší zachránit svou dívku z jedoucího vlaku bez strojvůdce nebo \"Dokonalý gentleman\" (\"A Perfect Gentleman\"; 1928). Po nástupu zvukového filmu se v roce 1928 přestěhoval do Anglie, kde zahájil svou druhou, neméně úspěšnou kariéru jako režisér hudebních veseloher, mj. režíroval i rané hudební veselohry George Formbyho. Jako herec se na plátně objevoval již jen v epizodních rolích. V roce 1938 natočil v duchu klasických grotesek němé éry komedii o zlaté horečce v Austrálii na přelomu 19. a 20. století s názvem \"Volání zlata\" (\"We're Going to Be Rich\"; 1938). Hlavní roli v tomto snímku vytvořila populární britská herečka a zpěvačka Gracie Fields, která se v roce 1940 stala jeho druhou ženou. Po vypuknutí 2. světové války byl z důvodu svého italského původu v Británii označen za nežádoucího cizince a proto se v roce 1940 i se svou manželkou vrátil do Hollywoodu, kde pod pseudonymem Montague Banks režíroval komedii \"Kanóni\" (\"Great Guns\"; 1941) s oblíbenou dvojicí Laurel a Hardy. Byl to jeho poslední film, který režíroval. Jako herec se před filmovou kamerou naposledy objevil ve snímku \"Zvon pro Adano\" (\"A Bell for Adano\"; 1945), filmové adaptaci románu Johna Herseye, kterou režíroval Henry King. Monty Banks zemřel v italské Aroně na infarkt myokardu ve věku 52 let.\n\n\n\n"}
{"id": "377916", "url": "https://cs.wikipedia.org/wiki?curid=377916", "title": "Wilkinson Microwave Anisotropy Probe", "text": "Wilkinson Microwave Anisotropy Probe\n\nWilkinson Microwave Anisotropy Probe (WMAP, původně známá jako Microwave Anisotropy Probe nebo Explorer 80) je americká sonda určená pro měření fluktuací reliktního záření s úhlovým rozlišením 0,3° a citlivostí 20 μK, čímž výrazně překonala svou předchůdkyni, sondu COBE.\n\nSonda s pomocí rakety Delta II odstartovala ze základny Eastern Test Range 30. června 2001. Její hmotnost je 840 kg, výkon 419 W. Je vybavena primárním zrcadlem o rozměru 1,4 x 1,6 metru. K detekci je použit diferenční radiometr.\nV katalogizaci COSPAR dostala označení 2001-027A.\n\nSonda je od 14. září 2001 umístěna v blízkosti Lagrangeova bodu L2 soustavy Země–Slunce, který je vzdálen 1,5 milionů kilometrů od Země. Původně plánovaná délka mise byla stanovena na 27 měsíců, z toho let byl plánován na 3 měsíce a zbytek vyměřeného času byl určen na pozorovací činnost. V letech 2002 a 2004 byla mise prodloužena až na celkovou dobu devíti let (proti původně plánovaným dvěma rokům)\na v říjnu 2010 byla ukončena.\nPrvní, velice vědecky pozoruhodné výsledky měření týkající se vzniku vesmíru byly oznámeny 11. února 2003. Zároveň byla sonda dodatečně pojmenována na počest Davida T. Wilkinsona, hlavního autora projektu.\n\n"}
{"id": "377922", "url": "https://cs.wikipedia.org/wiki?curid=377922", "title": "Jiří Lanský", "text": "Jiří Lanský\n\nJiří Lanský, mistr sportu (17. září 1933, Praha – 14. února 2017, Lázně Toušeň) byl československý sportovec, atlet, který se věnoval skoku do výšky. Reprezentant a mistr ČSR a ČSSR.\n\nV roce 1951 se stal akademickým mistrem světa. Jako první československý výškař v historii překonal dvoumetrovou hranici. 1. května 1953 na závodech ve Staré Boleslavi skočil 201 cm. Na Mistrovství Evropy v atletice 1958 ve Stockholmu překonal jako první československý výškař stylem horine i výšku 210 cm a získal stříbrnou medaili. Celkově vytvořil sedm československých rekordů. Stříbro získal i na předešlém šampionátu ve švýcarském Bernu 1954, kde vybojoval bronz další československý výškař Jaroslav Kovář. Na Letních olympijských hrách 1960 v Římě skončil na 7. místě.\n\n\n\n"}
{"id": "377926", "url": "https://cs.wikipedia.org/wiki?curid=377926", "title": "Seznam výrobců užitkových automobilů", "text": "Seznam výrobců užitkových automobilů\n\nSeznam výrobců užitkových automobilů uvádí existující i zaniklé značky a výrobce nákladních automobilů, dodávek, autobusů a speciálních vozidel.\n\nPokud je znám, je uveden i stav značky používané výrobcem a současná situace firmy.\n\n\n\nFirmy vyrábějící užitková vozidla v současnosti (listopad 2008) jsou označeny tučně.\n\nNejsou zde zmíněny firmy, které se zabývají \"jen\" designem nebo úpravou, výrobci příslušenství, traktorů, zemědělských strojů, vysokozdvižných vozíků, stavebních strojů, obytných vozů.\n\n"}
{"id": "377927", "url": "https://cs.wikipedia.org/wiki?curid=377927", "title": "Vlasovec oční", "text": "Vlasovec oční\n\nVlasovec oční (\"Loa loa\") je druh hlístice, který parazituje ve spojivkovém vaku mezi spojivkou a bělmem. Je příčinou svědění oka a zánětu kůže. Stejně jako vlasovec mízní se přenáší zejména bodavým hmyzem v tropických oblastech Afriky. Způsobuje loalózu a kožní boule („kamerunské boule“).\n"}
{"id": "377930", "url": "https://cs.wikipedia.org/wiki?curid=377930", "title": "Propylenglykol", "text": "Propylenglykol\n\nPropylenglykol, známý také pod svým systematickým názvem propan-1,2-diol (též \"1,2-dihydroxypropan\", \"methylethylglykol\" nebo \"methylethylenglykol\"), je organická sloučenina (diol), obvykle slabě sladká viskózní kapalina bez barvy a zápachu, hygroskopická a mísitelná s vodou, acetonem a chloroformem.\n\nPropylenglykol obsahuje asymetrický atom uhlíku, takže existuje v podobě dvou stereoizomerů. Komerčně vyráběný propylenglykol je racemickou směsí. Opticky čisté izomery lze získat hydratací opticky čistého propylenoxidu.\n\nPrůmyslově se propylenglykol vyrábí hydratací propylenoxidu. Různé továrny používají nekatalyzovaný vysokoteplotní proces při 200-220 °C nebo katalytickou cestu při 150-180 °C za přítomnosti iontoměničové pryskyřice nebo malého množství kyseliny sírové nebo zásady. Výsledný produkt obsahuje 20 % propan-1,2-diolu, 1,5 % dipropylenglykolu a malé množství dalších polypropylenglykolů. Propylenglykol lze získat také přeměnou glycerolu, vedlejšího produktu při výrobě bionafty.\n\nPropylenglykol lze jako každý primární a sekundární alkohol zoxidovat.\n\nOxidací sekundární alkoholové skupiny vzniká hydroxyaceton, oxidací primární skupiny vzniknou postupně laktaldehyd a kyselina mléčná. Úplná oxidace (obou alkoholových skupin) vytvoří kyselinu pyrohroznovou.\n\nPropylenglykol lze použít:\n\nPropylenglykol má podobné vlastnosti jako ethylenglykol (monoethylenglykol, MEG). (Poznámka: Propylenglykol může taktéž používat zkratku MEG, ale to je zkráceno z methylethylglykol.) Standardem je nahrazovat v průmyslu ethylenglykol propylenglykolem.\n\nPřípady otrav propylenglykolem se vyskytly buď při nevhodném intravenózním použití nebo při náhodném požití dětmi. Orální toxicita propylenglykolu je velmi nízká. V jedné studii byli potkani krmeni potravou obsahující 5 % propylenglykolu po dobu 104 týdnů a neprojevilo se u nich žádné poškození zdraví. Kvůli nízké chronické orální toxicitě je propylenglykol obecně považován za bezpečný pro použití jako přímé aditivum do potravin.\n\nK závažné otravě může dojít jen po požití extrémně velkých dávek během krátké doby, kdy koncentrace v krevní plazmě překročí 4 g/l. K požití takových dávek nemůže dojít při konzumaci přiměřených množství potravin nebo potravních doplňků obsahující \"nejvýše\" 1 g/kg propylenglykolu.\n\nAmerický úřad FDA označuje propylenglykol jako „všeobecně považovaný za bezpečný“ pro použití v potravinách, kosmetice a léčivech. Podobně jako ethylenglykol, i propylenglykol ovlivňuje biochemii organismu zvětšováním kyselosti. Propylenglykol je metabolizován na kyselinu pyrohroznovou, která je normálním metabolitem glukózy, kdežto ethylenglykol se metabolizuje na kyselinu šťavelovou, která je toxická.\n\nPropylenglykol ovšem není schválen pro použití v krmivu pro kočky. FDA určil, že nebylo prokázáno na dostatečných vědeckých datech, že je propylenglykol pro takové použití bezpečný. Používání propylenglykolu je v USA považováno za falšování krmiva a je porušením Federal Food, Drug, and Cosmetic Act. 21CFR589.1001.\n\nDlouhodobý kontakt s propylenglykolem v zásadě nezpůsobuje podráždění kůže. Neředěný propylenglykol je mírně dráždivý pro oči a může způsobit lehkou přechodnou konjunktivitidu (vymizí po ukončení expozice). Expozice aerosolu propylenglykolu může vyvolat podráždění očí a horních dýchacích cest. Vdechování par propylenglykolu za běžných situací nepřináší žádná významná rizika. U některých osob však vdechování mlhy propylenglykolu může způsobit podráždění. Proto je nutné se vdechování aerosolu vyhnout. Některé výzkumy doporučují, aby se propylenglykol nepoužíval tam, kde je pravděpodobné vdechování aerosolu nebo jeho kontakt s očima, například při tvorbě mlhy při divadelních produkcích nebo v nemrznoucích roztocích pro nouzové výplachy očí.\n\nPropylenglykol nezpůsobuje senzibilizaci a nebyla prokázána jeho karcinogenita ani genotoxicita.\n\nČlánek v magazínu Clinical Journal of Medicine uvádí dva případy, kdy se u dospělých mužů objevila psychóza po použití propylenglykolu v injekcích fenytoinu. Oba pacienti byli převedeni na Cerebyx (fosfenytoin sodný), aby nepřicházeli do kontaktu s propylenglykolem jakožto součástí rozpouštědla.\n\nVýzkumy naznačují, že osoby, které netolerují propylenglykol, pravděpodobně trpí zvláštní formou podráždění, ale je zřídka se vyvine alergická kontaktní dermatitida. Jiní výzkumníci míní, že výskyt alergické kontaktní dermatitidy na propylenglykol může být větší než 2 % u pacientů s ekzémem.\n\nPacienti s vulvodynií a intersticiální cystitidou mohou být na propylenglykol zvlášť citliví. Ženy bojující s kvasinkovými infekcemi také mohou zjistit, že některé volně prodejné krémy vyvolávají intenzivní pálení. Ženy po menopauze, které potřebují používat estrogenní krémy, mohou zjistit, že krémy s propylenglykolem často způsobují silné nepříjemné pálení okolo vulvy a řitního otvoru. V takových případech si lze nechat v lékárně namíchat krém neobsahující propylenglykol.\n\n"}
{"id": "377938", "url": "https://cs.wikipedia.org/wiki?curid=377938", "title": "Kamil Fiala", "text": "Kamil Fiala\n\nKamil Fiala (31. července 1880, Praha – 23. listopadu 1930, Košice) byl český lékař. Vedle výkonu svého povolání též psal literární a hudební kritiky a překládal z francouzštiny a z angličtiny. \n\nNarodil se v rodině Eduarda Fialy a jeho ženy Marie, rozené Peterkové. Jeho otec byl zahradním architektem a znalcem starožitností - numismatik (publikace z oboru). V letech 1890-1899 vystudoval gymnázium v Žitné ulici. Zde byli jeho spolužáky například Zdeněk Tamlich a Otakar Theer. Po maturitě začal studovat medicínu. Podle vzpomínek Karla Sezimy patrně již zde prováděl experimenty s drogami. Promoval v roce 1906 a nastoupil na oční klinice jako asistent profesora Jindřicha Chalupeckého. Již během studií byl odveden k armádě a získal funkce rezervista – štábní lékař (1907) a vrchní lékař domobrany (1911). Odborné lékařské články publikoval v letech 1910-1911 v \"Časopisu lékařů českých\".\n\nV roce 1906 cestoval jako lodní lékař plavební společnosti Lloyd do Sýrie a Turecka. Údajně zažil i ztroskotání lodi \"Imperatrix\" v roce 1907. Tento zážitek ho prý opět přivedl k drogám. Po návratu do Prahy pracoval jako kožní a venerický lékař na poliklinice, později si zřídil vlastní odrinaci. Od roku 1904 spolupracoval s časopisem Moderní Revue (překlad Alfred Jarry: \"Messalina\"). Byl blízkým přítelem Arnošta Procházky a Kamily Neumannové. Intimně se sblížil s básnířkou Růženou Jesenskou.\n\nV červenci 1914 nastoupil do vojenské služby a jako šéflékař 36. pěšího pluku byl poslán na ruskou frontu. Zde onemocněl a poté se nervově zhroutil. Po návratu z nemocnice působil jako lékař garnizonní nemocnice v Praze, později působil ve vojenských nemocnicích v Terezíně, Kolíně, Pardubicích (zde byl jeho nadřízeným lékař a spisovatel Antonín Trýb) a v Litoměřicích.\n\nV červnu 1917 se oženil s Jiřinou Böhmovou (rozenou Nedomovou), vdovou po majiteli tiskárny v Novém Městě nad Metují. Tam trávil svou půlroční dovolenou. Své problémy s neurastenií se opět pokoušel řešit pomocí morfia. To mělo patrně rovněž vliv na rozvod jeho prvního manželství v roce 1924. V roce 1925 se oženil podruhé s Marií Chalupeckou, rozenou Zeidlerovou, (vdovou po profesoru Chalupeckém; byl tedy otčímem Jindřicha Chalupeckého). V roce 1928 se odstěhoval do Košic, kde v roce 1930 zemřel.\n\n\n\n\n"}
{"id": "377939", "url": "https://cs.wikipedia.org/wiki?curid=377939", "title": "Conwy", "text": "Conwy\n\nConwy (velšsky i anglicky; dřívější anglický pravopis byl \"Conway\", nyní je sjednocen s velšským) je město na severu Walesu, na pobřeží Irského moře, hlavní město stejnojmenné správní oblasti. Obývá je přibližně 4000 lidí. V historii bylo poměrně významným obchodním centrem, bohatlo především z obchodu a rybolovu. Dnes je oblíbeným turistickým cílem, mimo jiné díky mohutnému hradu, který byl na základě rozhodnutí krále Eduarda I. vystavěn v letech 1283–1289. Dále se ve městě nachází Nejmenší dům ve Velké Británii, který je uznán Guinessovou knihou rekordů. Byl vystavěn v 16. století a poslední majitel, 182 cm vysoký rybář Robert Jones, jej z hygienických důvodů opustil roku 1900. Dům je dvoupatrový a jeho rozměry činí 3,05 × 1,8 m.\n\nMěsto je přístupné pobřežní železnicí severního Walesu, na které je zřízena železniční stanice \"Conwy\"; řeku Conwy, která zde ústí do Irského moře, trať překračuje historickým tubusovým mostem Conwy Railway Bridge.\n"}
{"id": "377942", "url": "https://cs.wikipedia.org/wiki?curid=377942", "title": "Anabaena flos-aquae", "text": "Anabaena flos-aquae\n\nAnabaena flos-aquae je druh sinice z rodu \"Anabaena\".\n\nTato vláknitá sinice je schopná klouzavého pohybu. Produkuje některé cyanotoxiny (anatoxin-α) a mnohdy způsobuje při přemnožení vodní květ. Jedovatost jejích toxinů byla prokázána i experimenty na myších, které umírají po injekci extraktu z těchto sinic po 10–24 hodinách.\n\nUvažovalo se o využití této sinice k výrobě speciálních vzduchových měchýřků na buněčné úrovni, které by se přidávaly při kultivaci buněčných linií do suspenze, aby zvýšily množství dostupného kyslíku pro pěstované buňky.\n\n"}
{"id": "377949", "url": "https://cs.wikipedia.org/wiki?curid=377949", "title": "Glitch", "text": "Glitch\n\nGlitch (nebo také Glitchcore, jinak znám jako CD Skipping) je termín používaný k označení žánru experimentální elektronické hudby, která se objevila v první polovině 90. let.\n\nGlitch vznikal spolu se zdokonalováním počítačového hardwaru a softwaru. Spojuje v sobě minimalistickou rytmiku a řadu, často těžko definovatelných zvuků, různého pípání a cvakání. Pochází z New Yorku, kde ho prvně \"představil\" japonský umělec \"Yasunao Tone\" v roce 1985 ve svém představení Techno Eden. První regulérní glitch album se objevilo v roce 1993. Jmenovalo se Wohnton a nahrál ho projekt \"Oval\".\n\n\n"}
{"id": "377953", "url": "https://cs.wikipedia.org/wiki?curid=377953", "title": "Aghia Irini (soutěska)", "text": "Aghia Irini (soutěska)\n\nAghia Irini (řecky ) je soutěska na jihozápadě Kréty. Přístup do ní je ze stejnojmenné vesnice a vede až k vesnici Sougia. Spolu se Samarií a Údolím mrtvých tvoří tři nejzajímavější soutěsky Kréty.\n\nSoutěska je dlouhá zhruba 10 km. Ve srovnání se soutěskou Samaria není tolik náročná. Ve větší polovině soutěsky jsou vybudovány chodníčky a jednoduché mosty pro turisty. Chůze od Aghia Irini do vesnice Sougia trvá okolo čtyř hodin a lze ji vykonat kdykoliv během roku, jestliže v předchozích dnech nepršelo. Během cesty si můžete odpočinout na odpočívadlech a na některých místech jsou i prameny čisté vody.\n\nV roce 1866 uniklo okolo 1000 žen a dětí díky této soutěsce Turkům.\n\nBěhem turistické sezony (od dubna do října) je u vchodu malý poplatek 2 eura, který je použit výhradně na údržbu cest a sbírání odpadků v soutěsce. \n\n\n"}
{"id": "377956", "url": "https://cs.wikipedia.org/wiki?curid=377956", "title": "Liga Națională de hochei", "text": "Liga Națională de hochei\n\nLiga Națională de hochei (česky: Národní hokejová liga) je nejvyšší profesionální hokejovou ligou v Rumunsku. Byla založena v roce 1924.\n\nZdroj: \n\nZdroj: \n\n"}
{"id": "377957", "url": "https://cs.wikipedia.org/wiki?curid=377957", "title": "Bedlington teriér", "text": "Bedlington teriér\n\nBedlington teriér je plemeno teriéra pojmenované po hornickém městě Bedlington nacházejícím se v severní Anglii. Bedlingtonům se také říká malé ovečky (beránci).\n\nBedlington teriér byl vyšlechtěn v Anglii kolem roku 1870. Mezi jeho předky lze zařadit vipeta a dandie dinmont teriéra, nejspíše i vydraře. Říká se, že je jedním z nejstarších teriérů .\n\nNa jedné z prvních výstav psů ve Velké Británii předvedl hrabě z Antrimu dva psy stejných rodičů. Jeden z nich získal cenu jako dandie dinmont teriér, druhý jako bedlington teriér. Tato příhoda výstižně ukazuje, že početná plemena teriérů z britských ostrovů se do dnešní podoby konstituovala skutečně až koncem 20. století. I když existují starší zmínky o výrazněji se odlišujících formách, je třeba mít na paměti, že po staletí byla určujícím kritériem „čistokrevnosti“ pracovní upotřebitelnost. Tam, kde mohlo dojít ke zkřížení byť i typičtějších lokálních variet, v zájmu výkonu k němu také došlo. Většina ostrovních teriérů je tedy více či méně vzájemně zpřízněna.\n\nHlavními znaky, které se staly postupem času určujícím dělítkem mezi jednotlivými plemeny, byly zbarvení, druh srsti a velikost, v některých případech, podmíněných výraznou geografickou izolací, také oblast rozšíření. Původní název bedlington teriéra byl třeba rothbury terrier, hanny hills terrier nebo northern counties terrier. Významný pes v minulosti bedlington teriéra je také pes jménem Old Flint, narozený v roce 1782, patřící Squire Travelyanovi. Potomci tohoto psa, v přímé linii chování až do roku 1873, kdy byl založen English Kennel Club, bývají označováni za první představitele plemene.\n\nJako samostatné plemeno cituje bedlington teriéra až v roce 1872 J. H. Walsh (Stonehenge), s velmi krátkým popisem: \"Čupřina na hlavě, uši ve tvaru lískového oříšku, zbarvení pískové, játrové a modré, s nosem zbarveným podle celkové barvy srsti.\". Délka nohou, jíž se bedlington teriér vlastně oddělil od dandie dinmont teriéra, umožnila rozšíření jeho schopností a využitelnosti o lov zajíců.\n\nO sedm let později byl založen National Bedlington Terrier Club a od této doby se počal formovat a upevňovat dnešní typ; poprvé byl vystaven v roce 1895. Se změnou životního stylu na přelomu 19. a 20. století se změnilo i postavení bedlington teriéra, který se stále více stával společenským až luxusním psem.\nToto psí plemeno si zachovalo svoji teriérskou povahu — je aktivní, mrštný, tvrdohlavý a ke kousnutí nejde daleko. Má sklony být dominantní a s jinými psy se snáší těžko, protože v nich vidí konkurenci. Je chytrý a bystrý, ale pokud mu poručíte, aby udělal něco, co nechce nebo ho nebaví, prostě to neudělá. Je samostatný a ke svému pánovi loajální — pokud má správnou výchovu.\n\nS jinými psy se špatně snáší. Ostatní zvířata mu většinou nevadí a ignoruje je, ale má sklony pronásledovat rychle se pohybující předměty a pak je zardousit, proto je dobré si dávat pozor při seznamování s jinými zvířaty.\n\nDěti má rád a je k nim něžný, ale děti musí vědět, jak se psem zacházet a co s ním smí a nesmí dělat, bedlington teriér si totiž nic nenechá líbit a pokud se cítí ohrožený, může zaútočit.\n\nNa cizí nebo kolemjdoucí vždy hlasitě upozorní; je to velmi dobrý hlídač. Pokud vycítí, že vám je návštěva nepříjemná, vše vezme \"do svých rukou\" a může začít váš majetek bránit. Pokud vám ale cizí návštěva nevadí a jste uvolnění, bude se tak chovat také.\n\nPéče o srst bedlington teriéra patří mezi velmi náročné. Je nutné ji nechávat stříhat, nejlépe v psích salónech se speciálním zaměřením právě na tento typ srsti. Také je nutné ji jednou za čas nechat trimovat, protože srst sama neodpadává a tak je nutné ji vytrhat. Nutné je každodenní kartáčování a pročesávání. Není nutné ji často mýt šamponem, protože je téměř samočistící. Častému mytí šamponem se velkým obloukem vyhněte, protože to může způsobit ztrátu kvality srsti.\n\nToto plemeno je velmi aktivní a má rádo pohyb. Pokud ho dostatečně nezaměstnáte, může se začít nudit a to může mít katastrofální následky ve formě agresivity nebo přehnaného strachu. Je pro něj vhodný veškerý pohyb, ale nerad dělá něco, co ho nebaví. Má téměř nevyčerpatelnou zásobu energie, takže se hodí pro sportovce.\nJe to plemeno náročné na výchovu, bez ní bude naprosto nezvladatelné. Výchovu by měl vést člověk, který umí pracovat se psy, hlavně s těmi tvrdohlavými a to i bez použití násilí — je to velmi citlivý pes. Právě kvůli velkým nárokům na výchovu se nehodí pro začátečníky.\n"}
{"id": "377958", "url": "https://cs.wikipedia.org/wiki?curid=377958", "title": "Katedrála Saint-Nazaire (Béziers)", "text": "Katedrála Saint-Nazaire (Béziers)\n\nKatedrála Saint-Nazaire (fr. \"Cathédrale Saint-Nazaire-et-Saint-Celse de Béziers\") je římskokatolická katedrála v Béziers. Je považována za symbol města.\n\nPrvní písemné zmínky o katedrále jsou z 8. století, kdy byla zřejmě na kopci postavena její románská podoba. Tato původní stavba společně s mnoha obyvateli města padla za oběť plamenům křížové výpravy 22. července 1209. Během 13. století byla na spáleništi a zčásti také na starém hřbitově v gotickém slohu postavena současná stavba s masivními věžemi a růžicovitým oknem.\n\nBývala sídlem biskupství. Dnes patří město do diecéze Montpellier.\n"}
{"id": "377963", "url": "https://cs.wikipedia.org/wiki?curid=377963", "title": "Kató Zakros", "text": "Kató Zakros\n\nKató Zakros je vesnice a mínojský palác, vybudovaný okolo roku 1900 př. n. l. a zničený kolem roku 1450 př. n. l. Nachází se na východním pobřeží ostrova Kréta, na konci Údolí mrtvých. Ruiny paláce leží zhruba 100 metrů od pláže a stejnojmenného turistického střediska. Dodnes bylo nalezeno zhruba 100 místností. Jedná se o původní stavbu, objekt nebyl nikdy přestavěn ani rekonstruován.\n"}
{"id": "377966", "url": "https://cs.wikipedia.org/wiki?curid=377966", "title": "Robert Šavlakadze", "text": "Robert Šavlakadze\n\nRobert Michajlovič Šavlakadze, mistr sportu (gruzínsky: ; ; Robert Shavlakadze) (* 1. dubna 1933, Tbilisi) je bývalý sovětský atlet gruzínské národnosti, který se specializoval na skok do výšky. V roce 1960 vyhrál Olympijské hry v Římě.\n\nOd roku 1961 byl tréninkovým konzultantem československého reprezentanta výškaře Karla Brzobohatého (203 cm 1961).\n\nJeho osobní rekord je 217 cm, tuto výšku překonal stylem stredl v roce 1964. Na olympijských hrách v Římě v roce 1960 skočil společně s Valerijem Brumelem 216 cm, což tehdy znamenalo nový olympijský rekord. O čtyři roky později ho ale o dva cm vylepšil právě Valerij Brumel, a získal zlatou medaili.\n\n\n"}
{"id": "377967", "url": "https://cs.wikipedia.org/wiki?curid=377967", "title": "Lasithi", "text": "Lasithi\n\nLasithi je náhorní plošina, která se nachází ve středovýchodě Kréty a je její nejúrodnější oblastí. Rozloha je zhruba 60 kilometrů čtverečních. Plošina tvoří území obce Oropedio Lasithiou \"(název v překladu znamená \"Plošina Lasithi\")\". Pěstují se zde různé zemědělské plodiny. Jarní tání sněhu z okolního pohoří Dikti vytváří bohaté zásoby podzemní vody. V minulosti k zavlažování polí sloužily tisíce větrných čerpadel a planině se tak říkalo planina tisíce mlýnů.\n\nV jihozápadní části náhorní plošiny Lasithi u vesnice Psychró se nachází krápníková Diova jeskyně.\n"}
{"id": "377969", "url": "https://cs.wikipedia.org/wiki?curid=377969", "title": "Bridgeport", "text": "Bridgeport\n\nBridgeport je město v USA, největší město státu Connecticut. Podle informací z roku 2006 zde žije 137 912 obyvatel. Ve městě působí hokejový klub Bridgeport Sound Tigers. Nedaleko od centra města se nachází letiště nabízející především regionální lety.\nV letech 1907–1913 zde žil a pracoval budoucí diplomat a ministr Jan Masaryk. Pracoval v továrně Charlese Cranea. Vystřídal mnoho dělnických povolání. O letech strávených v Bridgeportu později prohlásil:, Mám-li nějaký úspěch v diplomacii, vděčím za to výchově k disciplíně, kterou jsem si osvojil v Bridgeportu, když jsem se učil, jak lidé pracují a jednají. Svou znalost lidské povahy jsem získal v Craneově továrně,\" tato jeho slova nebyla určena českému publiku, ale vyšla otištěna v lokálních bridgeportských novinách 29. září 1935. Zdroj: Pavel Kosatík, Michal Kolář – Jan Masaryk – Pravdivý příběh (Mladá Fronta, Praha 1998)\n\nPodle sčítání lidu z roku 2010 zde žilo 144 229 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 38,2% populace.\n\n"}
{"id": "377970", "url": "https://cs.wikipedia.org/wiki?curid=377970", "title": "John Isaac Briquet", "text": "John Isaac Briquet\n\nJohn Isaac Briquet (13. března 1870 Ženeva – 26. října 1931 tamtéž) byl švýcarský botanik.\n\nBriquet studoval v Ženevě a Berlíně. Roku 1891 obhájil doktorát a od 1896 pracoval jako konzervátor ženevské botanické zahrady, kterou pak mezi lety 1906 až 1931 řídil. Zabýval se taxonomií rostlin a jeho nevýznamnějším dílem je \"Recueil Synoptique\" z roku 1930.\n"}
{"id": "377973", "url": "https://cs.wikipedia.org/wiki?curid=377973", "title": "Zdeněk Dienstbier", "text": "Zdeněk Dienstbier\n\nZdeněk Dienstbier (30. května 1926 Chrudim – 22. května 2012) byl český lékař, onkolog, profesor nukleární medicíny a radiobiolog, bývalý prorektor Univerzity Karlovy a propagátor zdravého životního stylu.\n\nNarodil se v roce 1926 v Chrudimi do rodiny úředníka a matky v domácnosti, později sekretářky. Rodina žila krátce v Plzni, poté se trvale přestěhovala do Prahy, kde absolvoval reálné gymnázium na Vinohradech. V roce 1944 byl se spolužáky totálně nasazen, pracoval ve Skodawerke Smíchov. 5. května 1945 se zapojil do pražského povstání. Po skončení druhé světové války nahradil gymnazialní oktávu tříměsíční kurz a od září 1945 nastoupil na Lékařskou fakultu University Karlovy v Praze, na které promoval 30. září 1950. Následně si vzal za manželku inženýrku chemie Věru Volkovou. Měli dvě děti Jana (nar. 1957) a Helenu (nar. 1960).\n\nVe čtvrtém a pátém ročníku již pracoval na I. interní klinice FVL UK a Všeobecné fakultní nemocnice v Praze, kam po absolutoriu nastoupil jako lékař. V roce 1951 se stal vědeckým aspirantem v suboboru rentgenové diagnostiky pod školitelem docentem Jiřím Holým, po kterém převzal oddělení rentgenoterapie. V roce 1954 obhájil kandidátskou práci (CSc.) a stal se odborným asistentem lékařské fakulty.\n\nOd září 1957 převzal vedení Fyzikálního ústavu FVL UK, který byl následně přejmenován na Ústav lékařské fyziky a později na Ústav lékařské biofyziky a nukleární medicíny. Habilitoval se prací na téma \"Nemoc z ozáření\". Fakultní vědecká rada souhlasila se jmenováním pro obor biofyzika, ovšem fyzici v univerzitní vědecké radě se postavili proti. Proto byl jmenován docentem pro obor radiobiologie, prvním v Československu. Od roku 1960 se stal proděkanem lékařské fakulty pro vědu, v roce 1964 byl jmenován profesorem v oboru nukleární medicína, třetím evropským po Němci A.-W. Scheerovi a Italu V. Donatovi. Stejný rok obhájil také doktorskou dizertaci a získal titul doktor věd (DrSc.).\n\nS nástupem profesora Oldřicha Starého do úřadu rektora Univerzity Karlovy se stal prorektorem. Po upálení studenta univerzity Jana Palacha spoluorganizoval pohřeb a na konci roku 1969 se spolu s dalšími z kolegia rektora musel vzdát své funkce. V roce 1970 byl vyškrtnut z Komunistické strany Československa.\n\nPo nástupu nového ministra zdravotnictví Jaroslava Prokopce do úřadu v roce 1971 byl jmenován předsedou Vědecké rady ministerstva zdravotnictví ČSR. Roku 1977 se stal členem expertní komise Světové zdravotnické organizace zabývající se důsledky ozáření po svržení atomových bomb na Hirošimu a Nagasaki. V reakci na působení v mezinárodním týmu vydal brožuru \"Hirošima – svědomí lidstva\". V roce 1987 obdržel čestný doktorát (dr. h. c.) Humboldtovy univerzity v Berlíně. Od prosince 1988 se stal předsedou Výboru československé veřejnosti pro lidská práva a humanitární spolupráci nově zřízeného vládnoucím komunistickým režimem, za což byl po sametové revoluci některými kritizován. Jako jeho zástupce se také účastnil prvních jednání mezi Adamcovou vládou a Občanským fórem v revolučních dnech 1989.\n\nV roce 1990 byly na vedoucí pozice pracovišť Univerzity Karlovy vypsána výběrová řízení. Na funkci přednosty biofyzikálního ústavu, kterou zastával od roku 1957 se rozhodl nekandidovat.\n\nDlouhodobě zkoumal syndrom nemoci z ozáření a léčbu lymfomů. V roce 1990 založil československou pobočku Ligu proti rakovině a v prosinci 1991 se stal předsedou její české kanceláře.\n\nOd roku 1946 byl členem sociálnědemokratické strany, po Únoru 1948 byla strana v červnu sloučena s Komunistickou stranou Československa, jejímž členem se po dvouleté čekací lhůtě stal. V roce 1970 byl po prověrkách na lékařské fakultě vyškrtnut ze strany, mimo jiné za podíl na organizaci pohřbu Jana Palacha z titulu prorektora univerzity.\n\n\n"}
{"id": "377974", "url": "https://cs.wikipedia.org/wiki?curid=377974", "title": "André Kertész", "text": "André Kertész\n\nAndré Kertész (výslovnost [kertés]), narozený Kertész Andor (2. července 1894 Budapešť – 28. září 1985 New York), byl fotograf židovsko-maďarského původu, který působil ve Francii a později také ve Spojených státech amerických. Byl inovátorem fotografické kompozice a průkopníkem fotoeseje. Tvořil také reportáže a sociálně laděné snímky a působil i jako válečný fotograf. Už na počátku své dlouhé kariéry používal neortodoxní úhly záběru a nedělal kompromisy ve fotografickém stylu, což tehdy zabránilo tomu, aby prorazil. Ani na sklonku života necítil celosvětové uznání, které by si podle sebe zasloužil. Dnes je uznáván jako jeden z průkopníků fotožurnalismu, ba fotografického umění jako celku.\n\nKertész se měl stát obchodníkem s cennými papíry a ve fotografii byl samouk. Většinu svého raného díla uveřejňoval v časopisech, v čemž pokračoval až do šedesátých let 20. století. Krátce bojoval v první světové válce, již zároveň fotografoval, a byl na bojišti vážně zraněn. Roku 1925 se proti vůli své rodiny odstěhoval do Paříže, v jejímž tavícím kotli stylů zahraničních tvůrců i domácích dadaistů se umělecky obohatil a dosáhl komerčního úspěchu i uznání kritiků. Bezprostřední hrozba druhé světové války jej donutila opět emigrovat, tentokrát do Spojených států. V USA si svůj věhlas musel vybudovat znovu a pracoval na zakázky. Měl roztržky s několika redaktory, o kterých si myslel, že nechtějí uznat jeho práci. Ve čtyřicátých letech 20. století začal organizovat vlastní výstavy a získával mezinárodní renomé.\n\nS fotografickým přístrojem rád experimentoval, významným prvkem jeho tvorby bylo používání moderních výrazových prostředků jako například nadhled, podhled, natočení kamery nebo detail. Některé soubory vytvářel ve výtvarném pojetí, jiné spojoval s různými poetickými souvislostmi. Jeho životní dráha se dělí na čtyři časová období: maďarské, francouzské, americké a na sklonku jeho života období mezinárodní.\n\nAndor Kertész se narodil v Budapešti do středostavovské židovské rodiny; později roku 1925, když odjel do Paříže, si změnil křestní jméno na André. Jeho otec Lipót Kertész obchodoval s knihami, jeho matka se jmenovala Ernesztin Hoffmannová. Andor, přáteli přezdívaný „Bandi“, byl prostřední ze tří synů. Když Lipót Kertész v roce 1908 zemřel na tuberkulózu, zůstala ovdovělá Ernesztina bez zdroje příjmů na péči o syny Andora, Imre a Jenőa. Naštěstí Ernesztinin bratr Lipót Hoffmann se o zabezpečení rodiny postaral a dětem nahradil otce. Rodina se brzy přestěhovala do Hoffmannovy venkovské usedlosti ve Szigetbecse, kde Andor Kertész zažil poklidné životní tempo a venkovský způsob života, což později mohlo ovlivnit jeho profesní dráhu.\n\nLipót Hoffmann hradil Andorovo studium na obchodní akademii až do absolutoria roku 1912 a krátce nato mu opatřil místo na burze. Avšak na rozdíl od svého bratra Imreho, který na burze v Budapešti pracoval až do smrti v roce 1957, neměl Andor o obchodování s cennými papíry zájem. Místo toho ho přitahovaly ilustrované časopisy, rybolov a koupání v Dunaji, tekoucím poblíž strýcova domu. Kertészova první setkání s časopiseckou fotografií ho přiměla, aby začal snít o dráze fotografa. Vliv na něj měly také obrazy Lajose Tihanyiho a Zilzera Gyuly a také poezie.\n\nPřes protesty rodiny, která chtěla, aby pokračoval ve své obchodní kariéře, si Kertész koupil svůj první fotoaparát v roce 1912, jakmile nastřádal dost peněz. Byla to německá skříňová kamera ICA. Ve volném čase začal fotografovat místní rolníky, cikány a krajinu maďarských plání. Jeho nejstarší dochovanou fotografií je pravděpodobně „Spící chlapec“, vytvořený v Budapešti roku 1912. Kertészovy fotografie byly poprvé zveřejněny až roku 1917, kdy sloužil v rakousko-uherské armádě; otiskl je časopis \"Érdekes Újság\". Kertész byl samouk, ale jeho svérázný vyzrálý styl je patrný již na raných fotografiích, například na snímku „Evžen“ z roku 1914.\n\nVe stáří dvaceti let, v roce 1914, byl Kertész poslán na frontu, kde dokumentoval život v zákopech lehkým sklopným měchovým fotoaparátem Goerz Tenax, vhodným pro náročné bojové podmínky. Většina z těchto fotografií však byla zničena během Maďarské revoluce v roce 1919. Kertész byl v roce 1915 raněn ruskou kulkou jen několik centimetrů pod srdcem a jeho pravá ruka dočasně ochrnula. Byl převezen do vojenské nemocnice v Budapešti a později do Ostřihomi, kde i nadále fotografoval. Pořídil zde mimo jiné autoportrét do soutěže časopisu \"Borsszem Jankó\". Jeho patrně nejslavnější snímek z tohoto období je „Podvodní plavec“, Ostřihom 1917, jediná dochovaná fotografie ze série zobrazující plavce, jehož obraz je deformován vodou. Tato fotografie u Kertésze zažehla zájem o deformace obrazové, což vedlo ke vzniku série fotografií „Deformace“ počátkem třicátých let.\n\nKertész se již na frontu nedostal a přestože svůj volný čas i nadále věnoval fotografování, vrátil se po skončení války v roce 1918 zdráhavě na burzu. Tam se seznámil s kolegyní a budoucí manželkou Erzsebet Salomonovou (která později změnila jméno na Elizabeth Saly) a začal se ucházet o její ruku. Během tohoto období i po zbytek života stála Elizabeth Kertészovi modelem. V té době pořídil také celou řadu portrétních fotografií svého bratra Jenőa. Pro nespokojenost s prací na burze Kertész své místo opustil a počátkem 20. let se věnoval zemědělství a včelaření. Tuto epizodu však brzy ukončila revoluce a krátkodobý nástup komunismu. Kertész se vrátil na burzu a nakonec se rozhodl úplně opustit Maďarsko, jednak aby unikl svému dosavadnímu způsobu života a také aby se seznámil s pařížským stylem umělecké fotografie. Matka jej však přesvědčila, aby od svého záměru emigrovat ustoupil, a tak Kertész ještě několik let setrval ve vlasti a fotografii se věnoval jen ve volném čase.\n\nV roce 1923 mu chtělo udělit Maďarské sdružení amatérských fotografů stříbrnou medaili za jednu z jeho fotografii. Mělo však podmínku, že ji uveřejní brom-olejovým tiskem, což je ušlechtilý tisk s měkkým podáním odstínů, velmi populární v první polovině dvacátého století. Kertész však tuto podmínku nepřijal a medaili odmítl. Jednu z prvních finančních odměn dostal, když jeho fotografii použil maďarský zpravodajský časopis \"Érdekes Újság\" na obálce vydání z 26. června 1925. Časopis již předtím zveřejnil jinou jeho fotografii ve 25. března 1917, ale tentokrát to bylo poprvé, co byla Kertészova fotografie umístěna na obálce. V té době se již pevně rozhodl odjet fotografovat do Paříže.\n\nKertész emigroval proti přání své matky do Paříže v září 1925. Opustil nejen ji, ale také své dva bratry, Elizabethu i svého strýce Lipóta Hoffmanna, který krátce poté zemřel. Také Jenő opustil Maďarsko a odjel do Argentiny, ale Elizabeth zůstala až do té doby, než se její budoucí manžel v Paříži etabluje aby mohli žít spolu. Kertész se stal jedním z mnoha maďarských umělců, kteří opustili Rakousko-Uhersko, jako například další fotografové François Kollar, Robert Capa, Emeric Fehér nebo Brassaï. Nebyl sám, kdo emigroval do Paříže: Man Ray, Germaine Krull (německá fotografka, která se rovněž podílela na výstavách spolu s Kertészem) a Lucien Aigner – ti všichni emigrovali ve stejném období. V Paříži se Kertész setkal s kritickým a komerčním úspěchem. Publikoval své práce v celé řadě časopisů, pro které pracoval na objednávku po celé Evropě – Německu, Francii, Itálii a Velké Británii. Kertész byl prvním fotografem, který měl v Paříži samostatnou výstavu, když Jan Slivinsky v roce 1927 vystavil 30 jeho fotografií v galerii \"Sacre du Printemps\". Během dalších let Kertész uspořádal mnoho výstav samostatných i skupinových. Na jedné výstavě v Julien Levy Gallery v New Yorku v roce 1932 byla cena Kertészových autorských tisků stanovena na 20 amerických dolarů, což během tehdejší Velké hospodářské krize bylo poměrně hodně peněz.\n\nKertész si brzy po příjezdu do Paříže změnil své jméno na André, a to používal již po celý zbytek života. Během pobytu v Paříži kontaktoval a navštěvoval různé další maďarské fotografy a umělce a účastnil se společných výstav. V té době přilákal zejména ve Francii celou řadu umělců včetně fotografů dadaismus a Kertész se rychle seznámil s členy dadaistického hnutí. Navštěvoval také mnoho sochařů a obdivoval kubismus. Vytvořil tehdy řadu fotografických portrétů umělců, modelem mu stáli například malíři Piet Mondrian a Marc Chagall, spisovatelka Colette, filmař Sergej Ejzenštejn, básník Tristan Tzara a další. Mondrianovy geometrické kompozice v duchu hnutí De Stijl měly velký vliv na kompozici Kertészových pozdějších snímků. V roce 1928 Kertész přešel od deskové kamery na Leicu, která byla mnohem pohotovější. Období konce dvacátých let bylo patrně jedno z nejproduktivnějších. Kertész fotografoval každý den, řada z jeho děl byla publikována v časopisech, a pečlivě rozděloval svůj čas mezi práci na zakázku a uměleckou tvorbu. V roce 1930 byl Kertész oceněn stříbrnou medailí \"za služby fotografii\" na \"Koloniální výstavě\" v Paříži.\n\nKertész publikoval na obálkách francouzských časopisů jako byly \"Vu\" a \"Art et Médecine\" i zahraničních \"Magyar Fotográfia\", \"Berliner Illustrirte Zeitung\", \"Nationale de Fiorenza\", \"Sourire\", \"Uhu\", \"The Times\" a \"Münchener Illustrierte Zeitung\". Nejvýznamnější byla jeho spolupráce s redaktorem a vydavatelem časopisu \"Vu\" Lucienem Vogelem, který jeho snímky publikoval bez vysvětlujících textů a objednával u něj fotografie na různá témata. Kertész rád cestoval s fotoaparátem po Paříži a jejím okolí a fotografoval na zadaný námět. V roce 1933 dostal Kertész objednávku na jednu ze svých nejslavnějších fotografických sérií – „Deformace“: soubor asi 200 fotografií aktů dvou modelek (byly jimi Najinskay Verackhatz a Nadia Kasine) odrážejících se v zakřivených zrcadlech podobných těm v zrcadlovém bludišti na Petříně. V některých případech byly obrazy tak zkreslené, že bylo možné rozpoznat pouze končetiny nebo rysy obličeje. Několik fotografií z této řady se objevilo 2. března 1933 ve vydání takzvaného „dívčího časopisu“ \"Le Sourire\" a později 15. září 1933 ve vydání \"Arts et métiers graphiques\". Tato kniha byla vydaná poprvé až v roce 1976 – Distortions,v New Yorku.\n\nPo své první knize fotografií \"Enfants\" vydané v roce 1933, kterou věnoval Elizabetě a také své matce, jež v tomtéž roce zemřela, následovala celá řada dalších knižních publikací. Jeho další kniha \"Paříž\" byla vydána v roce 1934 a věnoval ji svým bratrům Imrovi a Jenőovi. Kniha \"Nos Amies les bêtes\" („Naši kamarádi zvířata“) byla vydána v roce 1936 a \"Les Cathédrales du vin\" („Katedrály vína“) v roce 1937.\n\nAniž by o tom jeho rodina a také většina přátel věděli, oženil se Kertész na konci dvacátých let s francouzskou portrétní fotografkou Roszou Klein (užívající své umělecké jméno Rogi André). Manželství mělo krátké trvání a Kertész o něm až do své smrti nemluvil, aby to Elizabetě nezpůsobovalo bolest. V roce 1930 se odhodlal odjet do Maďarska navštívit svou rodinu. Po roce jej Elizabeth následovala zpět do Paříže i přes nevoli své rodiny. Od té doby se již Elizabeth a André od sebe neodloučili. I přesto, že Kertészova matka téhož roku umřela, byli spolu oddáni 17. června 1933.\n\nV době, kdy se Kertész oženil, získávala v Německu moc Národně socialistická německá dělnická strana. To mnohé ilustrované časopisy vedlo k orientaci na politická témata, zatímco Kertészovy nepolitické práce přestaly být žádány. Od té chvíle Kertész dostával stále méně práce a s Elizabetiným souhlasem se rozhodl odstěhovat do New Yorku se záměrem pracovat pro agenturu \"Keystone\", kterou vlastnil Ernie Prince. V roce 1936, pod hrozbou války a nedostatku práce, se Kertészovi nalodili na loď SS Washington a odpluli do Manhattanu.\nManželé Kertészovi dorazili do New Yorku 15. října 1936 a ubytovali se v hotelu Beaux Arts v Greenwich Village. Kertész doufal, že se v Americe prosadí a najde zde novou inspiraci. Život v Americe se však brzy ukázal být těžší, než si Kertész myslel, a tak začalo to, co později sám označil za „absolutní tragédii“. Ocitl se bez svých francouzských uměleckých přátel a ani lidé, které chtěl fotografovat, nebyli tak ochotní jako v Paříži. Krátce po příjezdu se Kertész seznámil s Beaumontem Newhallem, vedoucím fotografického oddělení Muzea moderního umění (MoMA), který tehdy připravoval výstavu s názvem \"Fotografie 1839–1937\". Když mu však Kertész nabídl pro výstavu některé snímky ze souboru \"Deformace\", Newhall je kritizoval a Kertész to velmi těžce nesl. Navzdory tomu Newhall některé fotografie vybral a vystavil je. Kertész uspořádal svou vlastní samostatnou výstavu v prosinci 1937 v \"Galerii PM\".\n\nTěžkou ranou pro Kertésze bylo, když agentura Keystone, která mu doposud zadávala fotoreportérskou práci v exteriéru, jej dosadila na pozici, při níž musel trávit celý den ve studiu. Kertész se pokoušel vrátit do Francie, ale neměl peníze, a když je konečně našetřil, vypukla druhá světová válka a znemožnila mu odcestovat do Francie. Jeho situaci ještě zhoršovaly potíže s angličtinou. S neschopností mluvit francouzsky se ve Francii vypořádat dokázal, ale v New Yorku, kde se cítil jako outsider, byla jazyková bariéra frustrující.\n\nPoté, co v roce 1937 jeho nadřízený Ernie Prince odešel z agentury Keystone, začal si i Kertész hledat jinou práci. Dostal zakázku od časopisu \"Harper's Bazaar\" na fotografie pro reportáž o obchodním domě Saks Fifth Avenue do dubnového vydání 1937. Časopis pokračoval ve spolupráci i v dalších vydáních. Kertész pro zlepšení své finanční situace získával také zakázky z magazínu \"Town & Country\". O spolupráci jej požádal také \"Vogue\", tuto nabídku ale odmítl, jelikož se obával, že by nebyl schopen s nadšením fotografovat módní snímky v ateliéru. Namísto toho se rozhodl, že bude pracovat pro časopis \"Life\" počínaje sérií s názvem \"The Tugboat\" (\"Remorkér\"). Přes jasné zadání však fotografoval nejen remorkéry, ale navíc také celý přístav a dění v něm. Kvůli tomu \"Life\" odmítl fotografie zveřejnit a Kertész se opět těžce srovnával s tlakem zadavatelů a se situací v americké fotografii vůbec.\nDne 25. října 1938 vydání časopisu \"Look\" otisklo sérii fotografií s názvem \"A Fireman Goes to School\" (\"Hasič jde do školy\"), ale autorství bylo připsáno Ernie Princovi – Kertészovu bývalému šéfovi. Rozčilený Kertész zvažoval, že přestane s ilustrovanými časopisy spolupracovat. Přesto se několik jeho snímků objevilo v časopise \"Coronet\"; v roce 1939 však zvláštní vydání tohoto časopisu obsahovalo výběr doposud \"nejpamětihodnějších fotografií Coronetu\" a žádná z nich nebyla Kertészova. Přerušil poté veškeré vazby s časopisem a jeho editorem Arnoldem Gingrichem. Podobná situace se opakovala v červnu 1941, tentokrát ve vydání \"Vogue\", který byl věnován fotografii na počest Condého Montrose Nasta, hlavy společnosti Condé Nast Publications. Navzdory tomu, že časopisy \"Vogue\" a \"House and Garden\" Kertészovi otiskly více než 30 fotoesejí a snímků, Kertész v seznamu fotografů vůbec nefiguroval. Protože měli s Elizabeth maďarské pasy, byli v témže roce označeni za „nepřátelské cizince“ a v důsledku války nebylo Kertészovi povoleno fotografovat v exteriéru ani pořizovat snímky čehokoli, co souviselo s národní bezpečností. Později mu byly také sejmuty otisky prstů. Kertész nechtěl mít potíže s policií i proto, že Elizabeth tehdy s maďarským přítelem a chemikem Frankem Tamasem založila kosmetickou společnost \"Cosmia Laboratories\", a tak přestal přijímat objednávky a na tři roky zmizel ze světa fotografie.\n\nElizabeth se stala občankou USA 20. ledna 1944 a 3. února také její manžel. Navzdory tvrdé konkurenci dalších fotografů, jako byl například Irving Penn, se Kertész začal opět věnovat práci na zakázku. Přestože nebyl zahrnut do seznamu 63 nejdůležitějších fotografů tehdejší éry, uveřejněného magazínem \"Vogue\", byl najat na práci pro vánoční vydání \"House and Garden\", pro který již kdysi pracoval. V červnu 1944 mu László Moholy-Nagy, ředitel školy designu Nový Bauhaus, nabídl pozici lektora katedry fotografie. Pro Kertésze to byla čest, ale nabídku odmítl. Roku 1945 vydal knihu \"Day of Paris\" (\"Pařížský den\"), obsahující fotografie pořízené těsně před odjezdem z Francie, jež získala uznání kritiků. Roku 1946 Kertész přijal nabídku nového uměleckého ředitele \"House and Garden\" na exkluzivní dlouhodobou smlouvu. Přestože kontrakt omezoval jeho umělecký rozlet a nutil jej trávit mnoho hodin v ateliéru, příjem minimálně 10 000 amerických dolarů ročně a slib, že se mu do půl roku vrátí všechny negativy, byl pro Kertésze dostatečnou kompenzací.\n\nPřestože kontrakt omezil tematický rozsah jeho tvorby, byl Kertész poslán do mnoha slavných domácností a míst, fotografoval v Anglii, Budapešti a také v Paříži. Během období 1945–1962 bylo v \"House and Garden\" zveřejněno více než 3000 jeho fotografií a Kertészova reputace reportéra vzrostla. Kertész však se jen velmi málo věnoval soukromé tvorbě a rostl v něm hlad po umělecké tvořivosti.\n\nV roce 1946 Kertész zorganizoval samostatnou výstavu v Chicagském institutu umění, která se skládala hlavně z fotografií z cyklu \"Pařížský den\". Sám Kertész tuto událost často označoval jako jeden ze svých největších okamžiků v Americe. Potom však veřejně nevystavoval až do roku 1962, kdy byly jeho snímky vystaveny pro veřejnost na univerzitě v Long Islandu. Toto období strávil prací pro časopis \"House and Garden\". Byl však uražen tím, že se jeho díla neobjevila na slavné výstavě \"Lidská rodina\" Edwarda Steichena v Muzeu moderního umění v New Yorku roku 1955. Ke konci roku 1961 po drobném sporu zrušil kontrakt se společností \"Condé Nast Publishing\" a s pocitem osvobození se vrátil zpět na mezinárodní fotografickou scénu. Tato pozdní fáze jeho života bývá označována jako „mezinárodní období“, kdy se mu podařilo získat uznání na celém světě a uspořádat řadu výstav v mnoha zemích. Roku 1963 se objevil na výstavě \"IV Mostra Biennale Internazionale della Fotografia\" v Benátkách a již o rok dříve ve Francouzské národní knihovně v Paříži. Zlatá medaile za rozvoj fotografie z Benátek mu dala takový pocit uznání, jaký během práce v redakci \"House and Garden\" nikdy nepocítil. Později také navštívil Argentinu, aby viděl svého bratra Jenőa.\n\nBěhem tohoto období Kertész experimentoval s barevnou fotografií, ale zhotovil pouze několik barevných snímků. (K barevné fotografii pořízené Polaroidem se pak ještě vrátil na přelomu sedmdesátých a osmdesátých let.) V roce 1964, nedlouho poté, co se John Szarkowski stal šéfem fotografického oddělení Muzea moderního umění, sám Szarkowski představil Kertésze samostatnou výstavou. Výstava byla kladně přijata kritikou a Kertész vešel ve známost jako důležitá osobnost fotografie, třebaže sám toto uznání stále nepovažoval za dostatečné.\n\nKertész a Elizabeth se v roce 1952 přestěhovali do bytu ve 12. patře poblíž parku Washington Square v New Yorku. Z tohoto místa Kertész nasnímal pravděpodobně nejlepší sérii fotografií od svého příchodu do Ameriky – teleobjektivem fotografoval zimní park se siluetami lidí a stopami ve sněhu.\n\nV roce 1965, díky novému úspěchu, byl Kertész jmenován členem American Society of Media Photographers a v roce 1974 získal stipendium Guggenheimovy nadace. Jeho díla se v následujících letech objevovala na mnoha výstavách po celém světě. Kromě toho Kertész získal celou řadu ocenění: v roce 1974 byl jmenován důstojníkem francouzského Řádu umění a literatury, v roce 1977 získal Cenu starosty New Yorku za umění a kulturu (\"Mayor's Award of Honor for Arts and Culture\"), v roce 1980 Medaili města Paříže a v New Yorku první Výroční cenu mezinárodního sdružení obchodníků s fotografií (\"Annual Award of the Association of International Photography Art Dealers\"). V roce 1981 získal čestný doktorát výtvarného umění z Bard College v New Yorku a opět získal Cenu starosty New Yorku za umění a kulturu. Kertész v průběhu tohoto období vydal celou řadu nových knih a získal zpět některé negativy, které nechal ve Francii o několik desetiletí dříve.\n\nPoslední léta svého života strávil cestováním po různých místech světa, kde pořádal své výstavy, zejména v Japonsku, a rozvíjením vztahů s jinými umělci. Elizabeth zemřela v roce 1977 na rakovinu plic. Aby se Kertész se ztrátou vyrovnal, prohloubil vztahy s přáteli, které často navštěvoval i v pozdních hodinách. Tehdy se již naučil základům angličtiny, ale stále mluvil směsí maďarštiny, francouzštiny a angličtiny, které jeho blízcí říkali kertézština.\nV roce 1979 mu firma Polaroid Corporation věnovala jeden ze svých nových modelů SX-70, se kterým experimentoval až do osmdesátých let. Těšil se stále rostoucí slávě; v roce 1982 mu byla udělena Státní velká cena za fotografii v Paříži a 21. výroční cena George Washingtona (\"21st Annual George Washington Award\") Americko-maďarské nadace.\nJeho agentka Susan Harderová se zvláště zaměřila na to, aby se prosadilo uznání Kertészova přínosu fotografii, například v knize \"Diary of Light 1912–1985\". Kertész dále v roce 1983 dostal čestný doktorát Royal College of Art a nejvyšší francouzské státní vyznamenání Řád čestné legie v Paříži, v roce 1984 od Maine Photographic Workshop první Výroční cenu za celoživotní přínos (\"Annual Lifetime Achievement Award\"), v roce 1985 Kalifornskou cenu za vynikající přínos fotografii (\"Californian Distinguished Career in Photography Award\") a první Výroční cenu za mistrovství ve fotografii (\"Annual Master of Photography Award\") od Newyorské školy fotografie a čestný doktorát výtvarného umění od Parsonovy školy designu.\nMetropolitní muzeum umění v New Yorku od něho v roce 1984 zakoupilo 100 fotografií, což byl doposud největší muzejní přírůstek od žijícího umělce.\nKertész zemřel pokojně ve spánku doma dne 28. září 1985. Jeho tělo bylo spáleno a popel byl pohřben společně s ostatky jeho ženy.\n\nBěhem fotografické kariéry, která s přestávkami trvala více než 70 let, dosáhl Kertész mimořádných úspěchů. Byl prvním fotografem, který měl samostatnou výstavu, a jeho díla se objevila ve velkém množství výstav po celém světě. Za uznáním se vydal z rodného Maďarska a cestoval po celém světě, až jej našel ke konci svého života. Dnes je považován za jednu z klíčových postav fotožurnalistiky a fotografické eseje, ne-li fotografie jako celku.\n\nJeho fotografie jsou součástí sbírek Institutu umění v Chicagu, Národní galerie umění ve Washingtonu a Metropolitního muzea.\n\nPo většinu své kariéry byl Kertész označován jako „neznámý voják“, který pracoval v zákulisí fotografie a až do smrti v osmdesátých letech 20. století byl zřídka citován. Přestože Kertész celý život usiloval o slávu, cítil se až do konce zneuznán a i když obdržel celou řadu fotografických ocenění, měl za to, že jeho styl a jeho dílo nikdy nebyly úplně přijaty kritikou a publikem. Ačkoliv se v roce 1927 stal prvním fotografem, který měl samostatnou výstavu, prohlásil, že první pozitivní recenze jeho práce se objevily teprve s výstavou v roce 1946 v Chicagském Institutu umění. Během svého pobytu v Americe byl uváděn jako „dobře známý“ umělec, který dokáže diváka vtáhnout do svých obrazů, třebaže fotografuje témata tak hrozivá jako New York. I reprodukce Kertészových posmrtně publikovaných fotografií měly dobré recenze: „Kertész byl především důsledný umělecký fotograf.“ (Andy Grundberg)\n\nKertészovy snímky bývají charakterizovány především využíváním světla, sám autor řekl: „Píšu světlem“. Nikdy nechtěl „komentovat“ předměty svých děl, ale chtěl je prostě zachytit – to se často uvádí jako důvod, proč bylo jeho dílo přehlíženo; své fotografie nikdy nespojil s žádnou politickou agendou a nehlásal jimi žádnou hlubší myšlenku kromě prostého života. Otevřeně se vyhýbal politickým tématům své doby, jako byla hospodářská krize ve 30. letech nebo španělská občanská válka. Intimní výraz a nostalgický tón dodává Kertészovým fotografiím nadčasový ráz, který byl ovšem uznán až po autorově smrti. Na rozdíl od jiných fotografů umožňuje Kertészovo dílo nahlédnout do autorova osobního života, takže chronologicky dokumentuje, kde zrovna pobýval; například mnoho jeho francouzských fotografií je z prostředí z kaváren, kde trávil většinu času čekáním na uměleckou inspiraci.\n\nDnes je Kertész často považován za otce fotožurnalistiky. Řada fotografů označuje jeho dílo za inspirativní a Henri Cartier-Bresson o něm na začátku třicátých let řekl: „Všichni mu hodně dlužíme.“\n\nNa počest Andrého Kertésze byl pojmenován kráter na planetě Merkur.\n\nSeznam čerpá z následujících zdrojů: Capa et \"al\", Corkin & Lifson a Könemann et \"al\".\nTento seznam čerpá z těchto zdrojů: Capa et \"al\", Corkin & Lifson, Könemann et \"al\" a Naef et \"al\".\n\n\n"}
{"id": "377980", "url": "https://cs.wikipedia.org/wiki?curid=377980", "title": "Skloionomerní cement", "text": "Skloionomerní cement\n\n\"'Skloionomerní cement\", anglicky \"glass ionomer cement\" (GIC), je adhezivní cement s řadou použití v zubním lékařství, který z ordinací v posledních letech pro svoji schopnost adheze k zubním tkáním vytlačuje silikátové cementy. Jedná se vždy o kombinaci skleněného prášku s ionomerem, v tomto případě polymerní karboxylovou kyselinou; tyto dvě složky se před aplikací do kavity musí na sklíčku nejdříve namíchat. Byly vynalezeny v roce 1972 B. E. Kentem a A. D. Wilsonem. Klinické reference se datují od r. 1977. První materiál dostal jméno ASPA podle anglických pojmenování jednotlivých složek (alumino silicate polyalkenoic acid).\n\n\nPřibližně 24 % cementu tvoří voda. Ta je důležitá pro životnost materiálu. V konečné fázi tuhnutí je totiž cement citlivý na vlhko. Ztráta vody má na svědomí praskliny a změkčení materiálu. Je tedy důležité po preparaci kazivého ložiska ošetřit dentin kondicionerem, který naneseme aplikátorem.\n\nPo smíchání obou částí, tzn. prášku a tekutiny, podle zásad výrobce, jsou v počáteční fázi tuhnutí v rámci reakce prášku a tekutiny uvolňovány vápenaté a hlinité kationty Ca2+, Al3+. Koncentrace Ca2+ roste rychleji než koncentrace Al3+, proto dojde během několika minut ke ztuhnutí cementu pomocí vápenatých můstků mezi molekulami kyseliny polyakrylové. Tento gel je citlivý na vlhkost - voda hraje důležitou roli při tuhnutí, slouží jako reakční složka a po ztvrdnutí stabilizuje strukturu cementu hydratací - a gel se mění na ve vodě nerozpustný Ca-Al-polykarboxylový gel. Struktura plně vytvrzeného GIC je směs skleněných částeček obklopených silikagelem v matrix polyaniontů, spojených příčnými iontovými vazbami. Konečné mutační a hydratační procesy dozrávání cementu mohou trvat až několik měsíců.\n\nSkloionomerní cement má mnoho podobných vlastností jako přírodní tvrdá zubní tkáň, ve srovnání se sklovinou a zubovinou je GIC obecně méně pevný. Pro účely stomatologie má význam pro svoji malou rozpustnost, dobrou pevnost, dále velmi dobře přilnává k dentinu, sklovině i některým kovům, a to díky iontové výměně. Má protikazivé účinky, neboť obsahuje fluoridové anionty, cement má možnost opětovného nasycení těchto iontů. Obecně lze říci, že má vyhovující netoxické vlastnosti. Limituje jej, jako u ostatních dentálních cementů, nedostatek pevnosti a špatné mechanické vlastnosti. Proto nesmí být vystaven přílišnému žvýkacímu (mastifikačnímu) tlaku, pokud není dobře zpevněn a podepřen okolními zubními strukturami. Jeho tepelná roztažnost je blízká dentinu. Současné GIC se podstatně liší od původních, proto už jim tyto negativní vlastnosti ne tak úplně přísluší.\n\nV rámci zdokonalování mechanických vlastností pro dentální použití se vyvinul cement Cermet, který je svým složením sklokeramický cement, protože obsahuje příměs kovových částeček, zejména stříbra, které fungují jako absorbéry stresu tím, že snižují koeficient tření. Cementy Cermet mají tedy větší odolnost proti abrazi a jsou více pevné v ohybu.\n\n\nPracovní postup zhotovení sklopolyalkenoátové (skloionomerní) výplně:\n\nPřed preparací očistíme povrch zubu čisticí pastou, např. Depuralem, pomocí miniaturních kartáčků či kalíšků v kolénkovém násadci. Používáme malé otáčky a mikromotor. Opláchneme vodou, popřípadě vodním sprejem\n\nBarevné odstíny volíme podle vzorníku na denním světle. Pacient by měl být předem nenalíčen a jeho oblečení by nemělo mít příliš kontrastní barvy. Povrch zubu i vzorník by měly být vlhké.\n\nLožisko otevíráme diamantovými brousky, kuličkou nebo hruškou. Vrtáme při vyšších otáčkách a mikromotorem s chlazením. Při vytváření obrysu kavity není nutné provádět pomocná retenční zařízení (např. rýhy, zářezy, podsekřiviny). Odstraňujeme pouze kazivou složku, případně pigmentovanou sklovinu, včetně starých výplní a podložky. Minimální tloušťka kavity je 1,5 - 2 mm.\n\nZkažený dentin odstraňujeme kulovým vrtáčkem v kolénkovém násadci. Používáme mikromotor s chlazením a nízké otáčky.\n\nOkraje uhlazujeme jemnými diamantovými brousky a jemnými tvrdokovovými frézami při nižších otáčkách v mikromotoru a v kolénkovém násadci. Opět chladíme vodou. U skloionomerní výplně není třeba zešikmovat sklovinné okraje!\n\nRelativní suché pole zajistíme vatovými válečky, které se umísťují v místech vývodů slinných žláz. Využijeme savku. Absolutní suché pracovní pole zajistíme kofferdamem, který ale aplikujeme ještě před preparací. Vypreparovanou kavitu lehce vysušíme proudem vzduchu, nepřesušujeme dentin.\n\nmůžeme využít speciálních tvarovatelných kovových matric např. z hliníku, a sice u kavit II. třídy. U kavit IV. třídy se využívá spíše průhledných polyesterových pásků, stejně jako u světlem tuhnoucích pryskyřic. Připevnění matrice provedeme pomocí klínku, hladítek a prstu. U kavit V. třídy používáme speciální krčkové matrice z plastu.\n\nPod výplň vytvoříme podložku ze suspenze hydroxidu vápenatého, kterou aplikujeme malým kuličkovým cpátkem. Okolní dentin ponecháme volný a přebytky odstraníme exkavátorem. Volbu aplikace hydroxidu uplatňujeme pouze v případě, kdy je vyvrtaná kavita hluboká a je blízká dřeni, tzn. pokud se vzdálenost od povrchu kavity a dřeně do 1 mm.\n\nJedná se o chemickou úpravu kavity, povrchu zubu pro lepší přilnavost výplně se zubem. Kondicionerem je 10% kyselina polyakrylová v gelové formě. Nanesení způsobí uzavření dentinových tubulů a odstranění převážného množství zbylých bakterií. Je též důležité opláchnout kondicioner na 10-15 s a lehce ho osušit. Nesmíme povrch přesušit, musíme zajistit, aby na ošetřeném povrchu zůstala vlhkost, to poznáme podle lesklého vzhledu. Vlhkost je velmi důležitá, protože při tuhnutí cementu se spotřebovává určité množství vody. Tuhnutí v úplně vysušené kavitě musí jinak získávat vodu z uzavřených dentinových tubulů a dentin se tím pádem stává dehydratovaným. Přesušení dále vede ke dráždění zubní dřeně a k následným nepříjemným a bolestivým pocitům pacienta. Kyselinu často nenanášíme u dětí a u hlubokých kavit.\n\nJelikož se cement skládá z tekutiny a z prášku, musíme cement na sklíčku nebo papírku ručně namíchat, nebo pokud lékař vlastní třepačku, jsou GIC dodávány v kapslích pro strojovou přípravu. Ručně namícháme GIC nejlépe na papírové podložce plastovou lopatkou na míchání. Řídíme se návodem výrobce, který nám udává dobu míchání apod. Hustota cementu se dá přiřadit ke tmelu a povrch hmoty je lesklý. Strojová příprava se provádí v třepačkách při 4 000 - 4 500 otáčkách/min. po dobu udanou výrobcem. Ta bývá cca 10 s. Strojová příprava je znatelně rychlejší a přesnější.\n\nPřipravenou směs cementu nanášíme do kavity v přebytku a najednou. Nanášíme hladítkem, v případě kapslové formy přímo aplikátorem. Pokusíme se odstranit mírné přebytky hladítkem nebo sondou. Materiál necháme ztuhnout pod připevněnou matricí. Po ztuhnutí cementu odstraníme matrici, klínek, vatové válečky i savku.\n\nOdstraníme hrubé přebytky. Nejlépe ručně, a to dlátky, carvery apod., můžeme použít i tvrdokovové frézky (středně hrubé) v podobě hrušky, plaménku nebo kuličky, také jemný diamantový brousek. Provádíme v kolénkovém násadci, mikromotorem v nízkých otáčkách. Je zřejmé, že hrubé přebytky budeme odstraňovat rotačními nástroji a jemné přebytky ručními nástroji, nicméně odstraňování pomocí rotačními nástroji se moc nedoporučuje, je zde riziko poškození samotné výplně a tvrdých zubních tkání při nepřesném obrušování v neklidném prostředí. Výplň je nutno zkontrolovat v okluzi a při artikulaci podle potřeby upravit. Platí to pro třídy I., II. a III. podle Blacka.\n\nZajistíme suché pracovní pole vatovými válečky a savkou. Povrch zubu osušíme vzduchem. Na povrch výplně naneseme aplikátorem ochranný lak, který podle typu polymerace necháme dotuhnout. Samopolymerující laky tuhnou na denním světle samy, počkáme do zaschnutí, u světlem tuhnoucích používáme polymerační lampu, kterou svítíme na lak cca 10 s. Odstraníme vatové válečky se savkou.\n\nPacient přijde v ideálním případě za dalších 10 - 14 dní, minimálně však za 2 dny. Provedeme postupně tyto úkony:\n\n\nPo skončení těchto dokončovacích kroků ošetříme povrch ochranným lakem.\n\nSledujeme retenci, celistvost výplně a kvalitu povrchu. Nedostatky se musí upravit a nevyhovující výplně raději odstranit.\n"}
{"id": "377981", "url": "https://cs.wikipedia.org/wiki?curid=377981", "title": "Muškaření", "text": "Muškaření\n\nMuškaření je způsob sportovního lovu ryb, rybolovná disciplína. Při muškaření je nástraha – umělá muška nahazována pomocí muškařské šňůry a prutu do místa lovu. Tímto způsobem lze ulovit většinu ryb, a to jak sladkovodních, tak mořských. Při muškaření se používají speciální rybářské potřeby, jako je muškařský prut, muškařský naviják, muškařská šňůra a nástrahy, které jsou vyráběny z umělých nebo přírodních vázacích materiálů. Muškařské nástrahy se souborně nazývají umělé mušky, ale mnohdy nenapodobují jen samotný hmyz a jeho vývojová stadia, ale i ostatní organismy (živočichy i rostliny).\n\nPodle Rybářského řádu – Příloha č. 7 k vyhlášce č. 197/2004 Sb. je „Muškaření“ lov dle výše popsaného způsobu a techniky, ale jako nástraha se použije živý nebo mrtvý hmyz. Použije-li se umělá muška imitující hmyz nebo jiné organizmy pak je lov definován jako „lov na umělou mušku“.\n\nJezerní muškaření je prováděno na stojatých vodách, nejčastěji nádržích, rybnících a jezerech, odtud název. Loví se většinou s delšími muškařskými pruty (2,7 až 3,05 metru) a muškařskými šňůrami aftma 6 – 8 se všemi stupni potápivosti. Samotný lov je prováděn buď ze břehu, nebo z vody za pomoci plavidel (loď, belly-boat), nebo brozením.\n\nŘíční muškaření je muškaření na tekoucích vodách, v českých podmínkách je prováděno nejčastěji brozením, kdy rybář stojí ve vodě oblečen do speciálních brodících kalhot a brodících bot. Lov ze břehu je také možný, je však méně obvyklý. V zahraničí se často loví na řekách i z lodí (USA, Kanada, Rusko, Skandinávie), tento způsob není v ČR příliš rozšířen. Typickým představitelem muškařských prutů na řeku je prut o délce 2,75– m na muškařskou šňůru aftma 5. Při lovu lososů a mořských pstruhů se používají tzv. dvojruční (obouruční) muškařské pruty v délkách od 3,6 m až 4,2 m ve hmotnostních kategoriích aftma 9 – 12. Loví se s nimi odlišnou technikou hodu muškařskou šňůrou, tzv. \"spey\".\n\nMuškaření na moři je prováděno jak brozením, tak lovem z lodí. Při lovu v chladných vodách se používá vybavení aftma 7 – 9, pruty o délce okolo 2,7 m. Při muškaření v teplých „tropických“ vodách aftma 7 – 14, pruty 2,4 až 2,7 m. Loví se nejčastěji s plovoucími, nebo intermediálními muškařskými šňůrami.\n\n\n\n"}
{"id": "377989", "url": "https://cs.wikipedia.org/wiki?curid=377989", "title": "Divoké kmeny", "text": "Divoké kmeny\n\nDivoké Kmeny, v originálu \"Die Stämme\" je strategická webová hra z prostředí středověku, kterou vytvořila a provozuje německá společnost InnoGames GmbH na portále www.die-staemme.de. Na začátku hry každý hráč dostane jednu vesnici a jeho úkolem je ji dále rozvíjet. Musí získávat z vlastních zdrojů ve vesnici či od ostatních hráčů suroviny a poté z nich stavět potřebné budovy. Pak může začít vytvářet pěší či jízdní, obranné či útočné jednotky. Pomocí těchto jednotek získává další suroviny a může získat i vesnici soupeře. Hra se však stává zajímavou, když jednotliví hráči spolupracují, vytvoří společenství, tzv. kmen a dobývání vesnic protihráčů se změní na válku kmenů. Hra si brzy získala po celém světě velkou oblibu a hraje se v desítkách zemí po celé Evropě, Asii i Jižní Americe.\n\nV Německu, kde byly Divoké kmeny v červnu roku 2003 spuštěny poprvé, hru hraje k 30. srpnu 2010 přes 380 000 lidí (poslední rozehraný svět má číslo 75, prvních 19 světů bylo již dohráno do konce). K tomuto dni se hra hrála v 34 zemích světa včetně České i Slovenské republiky nejen na evropském kontinentě, ale i v mnohých zemích Asie (v Japonsku, v Koreji a ve Spojených arabských emirátech). V Jižní Americe se hraje např. v Brazílii. Pro Spojené státy a Velkou Británii existuje společná verze, kde na 51 rozehraných světech hraje více než 220 000 hráčů.\n\nV německy mluvících zemích zůstává název hry \"Die Stämme\" např. ve Švýcarsku, zatímco v anglicky mluvících se vžívá označení \"Tribal Wars\". Tento název se pak začíná užívat i ve státech Severní Evropy např. v Nizozemsku nebo ve Švédsku. V Itálii postačí jednoduché Tribals, zato ve Francii (Guerre Tribale) a Španělsku (Guerras tribales) použijí označení dvouslovné. Většina slovanských států si vytváří vlastní překlad těchto dvou slov či pouze slova \"kmeny\" např. Polsko (Plemiona) či Bulharsko (Племенни войни) i když díky v Bulharsku používané azbuce zůstává název portálu hry anglický (https://web.archive.org/web/20140120023720/http://www.tribalwars.bg/).\n\nČeskou verzi hraje ke dni 29.3.2015 32 373 hráčů na 15 herních světech (dalších 25 už bylo dohráno a uzavřeno), což je skoro 2× více než na Slovensku (zde hraje k uvedenému datu 17 409 hráčů), ale skoro 4× méně než v Polsku. Jak ukazuje tabulka, v současné době má počet českých hráčů sestupnou tendenci:\n\nHlavní administrátor českých Divokých kmenů je Kozmicz. Tomu v administraci pomáhá ještě dalších 10 členů týmu, kteří tvoří tzv. support – podporu. Na požádání řeší různé problémy ostatních hráčů.\n\nHra je svým provozovatelem neustále vylepšována. Pokud je vytvořena nová verze, je nejprve otestována v jednom světě a po odladění případných chyb jsou i ostatní světy převedeny na tuto verzi. V současné době (duben 2015) je provozována verze 8.33.2..\nInformace o starších verzích 6.x, 7.x a 8.x \nNa začátku hry si hráč zvolí portál na jakém chce hrát (český, slovenský, německý, anglický, japonský atd.) a poté si vybere příslušný herní svět.\n\nHerní svět je soubor na jedné mapě viditelných vesnic a jejich majitelů – hráčů. Jen tito hráči jednoho konkrétního světa mohou na sebe útočit či si pomáhat, nelze nijak zasahovat z jednoho světa do druhého. Jednotlivé světy, protože byly zakládány postupně, se pak liší dobou svého vzniku. Na dříve založených světech již hráči mohou vlastnit několik stovek či několik tisíc vesnic, zatímco na později založených jen několik desítek. Ve starším světě je tedy pro nového hráče mnohem těžší se prosadit než ve světě mladším. Na nejstarších světech bývá z důvodu zaplnění již zakázáno přibírat nové hráče, tedy zakládat nové účty. Kromě svého stáří se jednotlivé světy mohou lišit svým nastavením: rychlostí stavěním budov, rychlostí vytváření a pohybu jednotek, ale i existencí či neexistencí některých budov, jednotek či dalších možností hry. Nastavení jednotlivých světů může hráč zjistit v nápovědě hry a podle toho si zvolit svět, na kterém bude hrát.\n\nPo výběru portálu a konkrétního světa si zde hráč založí svůj účet, který je jednoznačně určen zadaným nickem hráče, přiřazeným heslem a emailem hráče. Nově zadávaný nick či email se nesmí u žádného již dříve vytvořeného hráče vyskytnout.\n\nNa začátku hry každý nový hráč dostane na zvoleném světě jednu vesnici, kterou musí dále rozvíjet. Musí získávat z vlastních zdrojů ve vesnici či od ostatních hráčů suroviny a z nich pak ve vesnici stavět potřebné budovy. Poté může začít vytvářet pěší či jízdní obranné či útočné jednotky. Obranné slouží k vlastní či spoluhráčově obraně, útočné jednotky pak mohou získávat další suroviny z okolních vesnic a v pozdější fázi hry mohou získat i celou vesnici soupeře, nebo vesnici opuštěnou (barbarskou). Další speciální jednotky (špehové) mohou zjišťovat jaké budovy a jednotky má protihráč ve své vesnici, jiné jednotky (katapulty) slouží k boření protihráčových budov. S kým bude hráč spolupracovat a kdo bude jeho protihráčem, si hráč zvolí především tím, že vstoupí do konkrétního kmene nebo založí kmen vlastní.\n\nKmen je sdružení více hráčů, přičemž počet hráčů v kmeni je dán nastavením konkrétního světa. Například pro český svět 2 je určen maximální počet hráčů v kmeni 1000, zatímco pro český svět 8 je to pouze 20 hráčů (viz kap. Herní svět). V rámci kmene mají všichni jeho členové přístup do tzv. kmenového fóra, kde mohou diskutovat jak o samotné strategii hry, o dalším postupu proti nepříteli, tak i o věcech se hrou nesouvisejícími. V rámci fóra i mimo něj mohou mít různí hráči různá privilegia. Veškeré pravomoce má zakladatel kmene. Vedení kmene má též všechna práva, kromě pravomoci rozpustit kmen. Dalšími právy jsou zvát do kmene nové členy, rozesílat hromadnou poštu, editovat seznam spojenců a nepřátel – což je tzv. právo diplomacie kmene. Se samotným fórem souvisí právo měnit či mazat ostatním hráčům jejich příspěvky na fóru, vidět příspěvky ve skryté části fóra či v části určené jen pro důvěryhodné členy kmene.\n\nJednoduchost hry vynikne zejména v tom, že se ve hře vyskytují jen tři suroviny: dřevo, hlína, železo, které jsou primárně vyráběny budovami dřevorubec, lom na těžbu hlíny a železný důl. Sekundárně hráč získává další suroviny útokem na jinou vesnici. Útočící jednotka, pokud není poražena soupeřovou obranou, při návratu donese do vesnice určité množství surovin. Toto množství je určeno jak počtem poslaných jednotek, tak i samotnou konkrétní jednotkou (různé jednotky mají různou schopnost nést konkrétní množství surovin) ale především tím, kolik surovin ve vesnici na kterou hráč zaútočil, v okamžiku příchodu jednotek zrovna je, tedy pokud by například armáda mohla odnést 100000 surovin, ale ve vesnici se nachází pouze 67000, odnese 67000.\n\nNěkteré ve hře stavěné budovy stačí jen postavit, jiné je možné po dostavbě dále rozvíjet na vyšší stupeň. Některé lze stavět hned, jiné až tehdy, kdy jiná budova dosáhne požadovaného stupně. Lze stavět tyto budovy:\n\n\n\n\n\n\n\n\n\n\n\n\n\n\n\n\nVe hře je možné vytvořit v příslušných budovách po jejich vyzkoumání v kovárně tyto jednotky:\n\n\nZa každou ve vesnici postavenou budovu získává hráč určitý počet bodů, přičemž za vyšší stupeň budovy (u budov, které lze na vyšší stupeň postavit – viz kap. Budovy) je bodový zisk vyšší než za stupeň nižší. Nově získaná vesnice na začátku hry má hodnotu 116 nebo 26 bodů bez kostela, budova s všemi postavenými budovami na maximální stupeň ve světě bez kostela (viz kap. Herní svět) je ohodnocena 12154 body, ve světě s kostelem s budovou první kostel postaveném na první maximální stupeň, má o 10 bodů více či s budovou kostel postaveném na třetí maximální stupeň má více o 14 bodů.\nZískané body se uplatňují:\n\nBylo by však chybou snažit se postavit vesnici či vesnice s maximálním počtem bodů, protože mnohem důležitější, než získání bodů, je vytvoření armády jednotek schopné obsazovat další soupeřovy vesnice a současně ubránit vesnice již získané dříve. Proto je vhodné stavět na maximální stupeň jen některé budovy podle konkrétní taktiky jednotlivých hráčů a podle účelu konkrétní vesnice a z nepoužitých obyvatel vesnice raději vytvářet bojové jednotky.\n\nV samotné hře není pořadí dle nahraných bodů jediným hodnocením hráčů či kmenů. Za každou poraženou jednotku protihráče při útoku či při obraně hráč či kmen dostává další body s body za budování nesouvisejícími. Tyto body se pak projeví v žebříčku Poražený protivník, který se dělí na tři části:\n\n\nÚlohou hráče je získat co nejvíce vesnic, co největší armádu a s ostatními hráči vybudovat co největší kmen. Hra končí, pokud jeden kmen obsadí 80% daného světa. V novějších světech stačí, aby kmen získal 300 mil. bodů.\n\nDivoké kmeny se dají srovnávat například se svým velkým konkurentem hrou Travian a záleží na každém hráči, kterou hru pro její výhody či nevýhody zvolí. Divoké kmeny vznikly dříve. Další rozdíl je délka existence jednoho světa, tedy doby než jeden kmen získá jednoznačné vítězství a hra skončí. Tato doba je v Divokých kmenech mnohonásobně vyšší. V Divokých kmenech chybí např. v Travianu nepostradatelná surovina – obilí. Co se týká budov, v Divokých kmenech se staví např. selský dvůr (viz kap. Budovy), který v Travianu chybí. Dále v Divokých kmenech je podstatně větší mapa. V Travianu si vybíráte národnost, za kterou hrajete (Římané, Galové nebo Germáni), v Divokých kmenech tato možnost není. Nicméně kdo v tomto konkurenčním boji vyhrál, je patrné z údaje, že na českých stránkách Travianu je ke dni 5. září 2010 registrováno do hry 55 527 a aktivně zapojeno 47 339 hráčů, zatímco na českých Divokých kmenech je k tomuto dni na všech světech dohromady aktivních hráčů 98 205 (viz kap. Hraní v České republice), což je\ndvakrát více.\n\n"}
{"id": "377992", "url": "https://cs.wikipedia.org/wiki?curid=377992", "title": "Jihovýchodní front (druhá světová válka)", "text": "Jihovýchodní front (druhá světová válka)\n\nJihovýchodní front ( ) byl název vojenské formace Rudé armády za druhé světové války.\n\nJihovýchodní front byl vytvořen 7. srpna 1942 podle rozkazu Stavky z 5. srpna z levého křídla Stalingradského frontu.\n\nFront převzal obranu jižní části fronty u Stalingradu s cílem nepřipustit postup nepřítele k městu a k Volze jižně od města. V zájmu sjednocení obranného úsilí v stalingradské bitvě byl od 9. srpna veliteli Jihovýchodního frontu podřízen Stalingradský front, Volžská flotila a od 15/16. srpna i Stalingradský vojenský okruh a Stalingradský sborový rajón PVO.V průběhu srpna a září se front úporně bránil německé ofenzívě. \n\n28. září byl front na základě rozkazu Stavky z téhož dne přejmenován na Stalingradský front.\n\n\nVelitel\n\nČlen vojenské rady\n\nNáčelník štábu\n\n"}
{"id": "377993", "url": "https://cs.wikipedia.org/wiki?curid=377993", "title": "Donský front", "text": "Donský front\n\nDonský front ( ) byl název vojenské formace Rudé armády za druhé světové války.\n\nDonský front vznikl 30. září 1942 na základě rozkazu Stavky z 28. září přejmenováním Stalingradského frontu.\n\nV říjnu a listopadu 1942 front vedl obranné boje na Donu severně od Stalingradu. 19. listopadu front společně se Stalingradským a Jihozápadním frontem zaútočil podle plánu Uran na skupinu armád B nepřítele. Sovětská vojska rozdrtila křídla nepřátelského uskupení a obklíčila německou 6. armádu ve Stalingradu. 1. ledna 1943 byly velitelství Donského frontu podřízena všechna obkličující vojska, od 10. ledna do 2. února byla v operaci Kruh 6.armáda zlikvidována.\n\n15. února byl Donský front reorganizován v Střední front a přesunut do středu sovětsko-německé fronty.\n\n4. tanková (od 22. října 65.) armáda (30. září 1942 – únor 1943)\n\n57. armáda (1. ledna – 1. února 1943)\n62. armáda (1. ledna – 6. února 1943)\n64. armáda (1. ledna – 6. února 1943)\n\n\n\n\n"}
{"id": "377994", "url": "https://cs.wikipedia.org/wiki?curid=377994", "title": "Puštík západní", "text": "Puštík západní\n\nPuštík západní (\"Strix occidentalis\"), též známý jako puštík karibský, je noční pták z čeledi puštíkovitých. Hnízdí vysoko v korunách stromů, často ve výškách až 60 m nad zemí. Samice obvykle snese 2 až 3 vejce, ale existují i výjimky. Tato vejce mají něco málo přes 50 mm a jsou bílá, hladká, s mírně zrnitou strukturou. Samička sedí na vejcích a stará se o mladé, zatímco samec pro ně hledá potravu. Nestaví vlastní hnízda, více využívají dutiny stromů.\n\nŽiví se malými savci, ptáky nebo poletuchami, dokáží ale ulovit i rybu či jiného vodního živočicha.\n\nTato sova má na délku okolo 43 cm, rozpětí křídel 114 cm a hmotnost kolem 600 g, v závislosti na potravě a jejím množství. \n\nPuštík západní je vzhledem podobný puštíku proužkovanému, právě ten ale také může za úbytek puštíků západních, kterým obsazuje teritoria, je totiž mnohem agresivnější. Ve volné přírodě můžeme najít i křížence těchto dvou puštíků, kteří nesou charakteristické znaky obou druhů.\n\nDruh puštík západní popsal již v roce 1800 přírodovědec John Xantus de Vesey (1825–1894).\n\nJsou uznávány 3 poddruhy:\nNěkteré zdroje uvádí ještě jeden poddruh; \"Strix occidentalis juanaphillipsae.\" Jeho zařazení je ale sporné.\n\nOblast, kterou puštík západní obývá, se táhne od jihozápadní Britské Kolumbie na jih přes západní Washington a Oregon na severo-centrální pobřeží Kalifornie. Vyskytují se v oddělených populacích v horských oblastech a pobřežních oblastech. Také obývá pohoří a kaňony ve státech Utah, Colorado, Arizona, Nové Mexiko, a západním Texasu. Podle IUCN je puštík západní jen málo dotčený, jeho přirozené teritorium se ale postupně zmenšuje.\n\nPoddruh \"Strix occidentalis caurina\" najdeme v nadmořských výškách od 21 až 2012 m, nejčastěji okolo 1 000 m n. m. \"Strix occidentalis occidentalis\" zase preferuje 300 až 2590 m n. m, jednotlivci v Jižní Karolíně i více. V nejvyšších nadmořských výškách žije \"Strix occidentalis lucida,\" tedy 1800 až 2600 m n. m., na některých místech to může být o něco více.\n\n\"Strix occidentalis caurina\" a \"Strix occidentalis lucida\" se vyznačují tím, že si nachází hnízdiště poblíž vodních ploch.\n\nReprodukční úspěšnost všech puštíků západních je značně ovlivněna počasím. Z provedených pozorování lze určit, že nejlépe se daří puštíkům v místech, kde je vlhké teplo a v dubnu se teploty pohybují okolo 25 ° C. Naopak nejhůře se jim daří ve studených místech se suchým horkem.\n\nNa vybraném místě samozřejmě musí být dostatek potravy.\n\nPuštíci západní preferují i určité stromy. např. hnízda \"Strix occidentalis caurina\" nalezneme hlavně v douglaskách, jedlovcích západních, zeravách obrovských, jedlích obrovských a jedlích líbezných. Mimo to se vyskytují i na smrcích sitka a sekvojích. Všechny tyto stromy spojuje jen to, že jsou jehličnaté a mají tvrdé dřevo.\n\n\"Strix occidentalis occidentalis\" se také vyskytují na jehličnatých stromech s tvrdým dřevem. Jedná se hlavně o jedle nádherné (\"Abies magnifica\") a borovice Jeffreyovy (\"Pinus jeffreyi\"). Dále jsou jimi oblíbené také douglasky a duby zimní (\"Quercus sessilis\").\n\n\"Strix occidentalis lucida\" se vyskytují v různých biotopech, od smíšených po jehličnaté lesy. Nejčastěji jimi obydlené stromy jsou jedle ojíněné (\"Abies concolor\"), borovice těžké a borovice vejmutovky, mimo to také cypřiše.\nPuštíci západní se dožívají 16 až 17 let, v zajetí i více. Jen málo mláďat se skutečně dožije dospělosti, meta-analýza \"Strix occidentalis caurina o\"dhaduje možnost přežití mláďat na 21 až 29 %. Nejčastější příčiny úmrtí těchto ptáků jsou predace a hladovění, právě mláďata umírají hlavně na predaci. Další hrozbou jsou také nemoci.\n\nAčkoli puštíci západní nejsou obecně stěhovaví, někteří jednotlivci, zejména ti z poddruhu \"Strix occidentalis occidentalis\" a \"Strix occidentalis lucida\" migrují na krátké vzdálenosti (méně než 50 km). \"Strix occidentalis occidentalis\" opouštějí svá hnízdiště od října do prosince a vrací se mezi koncem února a dubnem. \"Strix occidentalis lucida\" opouštějí hnízdiště v listopadu a prosinci, a vracejí se od ledna do dubna.\n\nPuštíci západní jsou monogamní a v době hnízdění se může měnit jejich chování. Velikost snůšky jsou dvě vejce, ale můžou být i čtyři, to záleží na jednotlivém poddruhu. Dle všeho je vysoká nadmořská výška negativně spojena s reprodukčním úspěchem, i to se odráží na počtu vajec. Samec a samice se po nakladení vajec střídají v inkubaci, která trvá okolo tří týdnů a za další měsíc a pár dní budou mláďata samostatná. Puštíci západní jsou zvláštní hlavně tím, že se nemnoží každý rok, v průměru je to jednou za dva roky. Pohlavně vyspělí jsou tito ptáci až od tří let věku, plus mínus pár měsíců.\nPtáci a savci, jako například kuny rybářské, stojí za velkým počtem úmrtí jak dospělých, tak mladých puštíků západních. Jestřábi lesní a vrány se mohou živit mláďaty, zatímco výr virginský, káně rudoocasá a orel skalní se živí jak mláďaty, tak dospělými jedinci. Teoreticky je pro puštíky západní predátorem i puštík proužkovaný, který je vyhání z jejich přirozeného území.\n\n"}
{"id": "377997", "url": "https://cs.wikipedia.org/wiki?curid=377997", "title": "Provincie ve Španělsku", "text": "Provincie ve Španělsku\n\nProvincie je nižší územní celek ve Španělsku v souladu se španělskou ústavou. Od roku 1927 existuje ve Španělsku 50 provincií. Tyto provincie společně s autonomními městy Ceuta a Melilla spolutvoří prakticky veškeré území státu. 47 provincií tvoří zároveň i samostatné jednotky NUTS 3.\n\nNásledující tabulka ukazuje 50 španělských provincií, jejich rozlohu, počet obyvatel a hustotu zalidnění. Zároveň je zde uvedeno procentuální vyjádření na celkové rozloze i počtu obyvatel z celého Španělska a pořadí jednotlivých pořadí ve sledovaném parametru. Provincie jsou řazeny abecedně podle jejich oficiálního pojmenování (většina provincií nese jméno po svém hlavním městě). Některé provincie mají své oficiální pojmenování v místním kooficiálním jazyce.\n\n\n"}
{"id": "378002", "url": "https://cs.wikipedia.org/wiki?curid=378002", "title": "William Jessop", "text": "William Jessop\n\nWilliam Jessop (23. ledna 1745 – 18. listopadu 1814) byl britský stavitel plavebních kanálů a prvních železnic. Byl žákem významného stavitele Johna Smeatona. Byl dlouhá léta jeho asistentem a poté pracoval na dalších rozsáhlých projektech (především vodních staveb) sám. V roce 1799 navrhl první železniční trať Wandsworth - Croydon.\n"}
{"id": "378003", "url": "https://cs.wikipedia.org/wiki?curid=378003", "title": "Džigme Dordže Wangčhug", "text": "Džigme Dordže Wangčhug\n\nDžigme Dordže Wangčhug (2. května 1929 Thimphu – 21. července 1972 Nairobi) byl třetí bhútánský dračí král.\n\nZa jeho doby vlády se Bhútán otevřel okolnímu světu a byla započata cesta k modernizaci a demokratizaci země. Modernizace probíhala na hospodářském, ale i sociálním a náboženském poli. Teprve v padesátých letech bylo v Bhútánu zrušeno otroctví, což mimo jiné souviselo s pozemkovou reformou. Zlepšil celkovou infrastrukturu země, nechal postavit mnoho škol, klinik a pár stovek kilometrů silnic. Pod vládou Džigme Dordžeho se Bhútán připojil k OSN a Kolombskému plánu. Jeho nástupce Džigme Singgjä Wangčhung dále zrušil trest smrti a zakázal mnohoženství, zásadním způsobem reorganizoval mnišskou sanghu a prohloubil přátelské styky s Indií.\n\nVe věku 20 let utrpěl svůj první infarkt, což ho přinutilo cestovat na různé léčebné pobyty. Na jednom z nich také zemřel, a to 21. července 1972 v Nairobi. Trůnu se chopil jeho v té době sedmnáctiletý syn Džigme Singgjä Wangčhug.\n\n"}
{"id": "378004", "url": "https://cs.wikipedia.org/wiki?curid=378004", "title": "Henri-Frédéric Amiel", "text": "Henri-Frédéric Amiel\n\nHenri Frédéric Amiel (27. září 1821, Ženeva – 11. květen 1881, Ženeva) byl švýcarský filosof, básník a literární kritik.\n\nNarodil se do hugenotské rodiny (tj. rodiny francouzských protestantů), kteří se přestěhovali do Švýcarska kvůli zrušení ediktu nantského.\n\nPo ztrátě rodičů v raném věku Amiel hodně cestoval; seznámil se s předními evropskými intelektuály a v Berlíně studoval filosofii. V roce 1849 byl jmenován profesorem estetiky na ženevské akademii a v roce 1854 se stal profesorem filosofie. V této kariéře jej podporovala demokratická strana, přišel však o podporu aristokracie, která měla v kultuře města dominantní roli.\n\nTato izolace Amiela inspirovala k napsání \"Osobního deníku\", jediné knihy, která je dosud známa; byla vydána až po jeho smrti a získala celoevropskou proslulost. Kromě deníku napsal i několik svazků poezie a studie o Erasmovi, Madame de Staël a dalších spisovatelích.\n\n"}
{"id": "378006", "url": "https://cs.wikipedia.org/wiki?curid=378006", "title": "Jaromír Velecký", "text": "Jaromír Velecký\n\nJaromír Velecký (24. září 1918, Brno – 31. července 1970, Brno) byl akademický malíř.\n\nV letech 1940–1941 na uměleckoprůmyslové škole v Brně (Škola uměleckých řemesel – ŠUŘ) studoval speciální obor pro reklamu, grafiku a užitou malbu.\n\n\n"}
{"id": "378007", "url": "https://cs.wikipedia.org/wiki?curid=378007", "title": "Čavoj", "text": "Čavoj\n\nČavoj je obec na Slovensku v okrese Prievidza v Trenčínském kraji ležící v pohoří Strážovské vrchy. Žije zde  obyvatel.\n\nV obci je římskokatolický kostel sv. Doroty z roku 1611.\n\nNarodil se zde Anton Horváth - slovenský pedagog, osvětový pracovník a spisovatel.\n\n\n"}
{"id": "378013", "url": "https://cs.wikipedia.org/wiki?curid=378013", "title": "Determinace", "text": "Determinace\n\nDeterminace (z lat. \"de-terminare\", vymezovat, od \"terminus\", mez, hranice) může označovat:\n\n\n"}
{"id": "378017", "url": "https://cs.wikipedia.org/wiki?curid=378017", "title": "Multatuli", "text": "Multatuli\n\nMultatuli, vlastním jménem Eduard Douwes Dekker (2. března 1820, Amsterdam, Nizozemsko – 19. února 1887, Ingelheim nad Rýnem, Německo), byl nizozemský spisovatel. Do češtiny byl mimo jiné přeložen jeho světoznámý román \"Max Havelaar\".\n\nEduard Douwes Dekker pracoval jako koloniální úředník v Nizozemské východní Indii (dnešní Indonésie), kam dorazil v devatenácti letech, a kde se dle jeho vlastních slov jeho „duše probudila“, ale kde byl také svědkem zlořádu pod taktovkou nizozemské koloniální vlády. Jeho nejznámějším dílem je kritický román \"Max Havelaar \"(1860, česky 1947 a 1974), ve kterém na základě vlastních zkušeností odsoudil zacházení nizozemských úředníků a domorodých vládců s místními obyvateli. Při vydání této knihy poprvé použil pseudonym \"Multatuli\", který pochází z latinského „multa tuli“, což znamená „mnoho jsem trpěl“.\n\nV červnu 2002 prohlásila Společnost pro nizozemskou literaturu (Maatschappij der Nederlandse Letterkunde) \"Maxe Havelaara \"za nejvýznamnější nizozemsky psané literární dílo všech dob. V roce 2004 skončil Multatuli na třicátém čtvrtém místě v anketě Největší Nizozemec.\n\nEduard Douwes Dekker se narodil v amsterdamské ulici\nKorsjespoortsteeg, ve které se dnes nachází Multatuliho muzeum, do rodiny hlásící se k mennonitům. Jeho otec, Engel Douwes Dekker, byl lodní kapitán a jeho matka, Sietske Eeltjes Klein, žena v domácnosti. Eduard byl inteligentní dítě, navštěvoval\nlatinskou školu. Již velmi brzy si kladl kritické otázky ohledně víry a psal básně. Po dvou, nebo třech letech z latinské školy odešel, aniž by studia\ndokončil, a v roce 1838 odcestoval na palubě lodi, které velel jeho otec, do Nizozemské východní Indie, do jejíhož hlavního města ležícím na ostrově Jáva, Batávie, dorazili roku 1839. Eduard Douwes Dekker tam nastoupil do služeb nizozemské správy jako nižší úředník Účetního dvora. V následujících letech se dočkal povýšení, i když se mu práce s financemi příliš nezamlouvala. Batávie, kde rok a půl vedl veselý a činorodý život daleko od nizozemského maloměšťáckého prostředí, se mu začala stále více protivit. Protože si navíc nadělal dluhy z hazardních her, ucházel se u generálního guvernéra o místo na jiném ostrově.\n\nV roce 1842 byl Douwes Dekker jmenován kontrolorem v neklidném okresu Natal na západním pobřeží Sumatry. Pod jeho vedením však došlo k finančnímu schodku, za což si vysloužil vážnou důtku od místního guvernéra. To Douwesovi Dekkerovi vyneslo nálepku muže beze cti, což se ho mimořádně dotklo. V době, kdy byl dočasně suspendován, a kdy dle svých slov trpěl i hladem, napsal divadelní hru \"De eerloze\" (\"Bezectný\"), aby se očistil. Později byla hra uvedena jako \"De bruid daarboven. Tooneelspel in vijf bedrijven.\" (\"Nevěsta na výšinách. Drama v pěti dějstvích\").\n\nOkolnostem vzniku zmiňovaného schodku se Multatuli obšírně věnoval i v \"Maxi Havelaarovi\". Napsal zde, že schodek vznikl už před jeho příchodem, a to kvůli nezanášení určitých peněžních\nčástek do účetní evidence. Regionální tajemník, který převzal vedení po suspendovaném Douwesovi Dekkerovi, zase guvernérovi napsal, že Dekker dělal chyby, zanedbával předpisy a nereagoval na stížnosti. Ke zlosti svých kolegů se Douwes Dekker navíc neřídil nepsanými pravidly místního úřednictva, která mimo jiné spočívala v šizení výplat námezdních dělníků.\n\nZ důvodu administrativních nedostatků a vzniklého manka bylo nyní přerušení Dekkerova působení v Natalu definitivní. Poté, co manko doplatil z vlastního, byl odkázán na rentu a přemístili jej na Jávu. Toto však zdaleka nebyl poslední střet v jeho úřednické a později i spisovatelské kariéře.\n\nZpět na Jávě se roku 1846 oženil s Tine van Wijnbergenovou, neboli Everdinou Hubertou, baronkou z Wijnbergenu, se kterou měl dvě děti. Těžkou zkouškou bylo později\npro Tine zjištění, že Dekker shledává více než příjemnými i jiné ženy, což se ukázalo především až po jejich návratu do Nizozemska na začátku Dekkerovy\nspisovatelské kariéry. Určitý čas Dekker pracoval na podřadných pozicích, ale v roce 1848 byl jmenován sekretářem rezidence Manado na ostrově Sulawesi, čímž mu bylo plně dopřáno obnovení kariéry. Dekkerova silného smyslu pro spravedlnost vůči domorodému obyvatelstvu si cenil místní rezident, který jej při svém odchodu doporučil jako svého nástupce. Místní správa s tím však nesouhlasila. Dekker si opět nadělal soukromé dluhy a během své pozdější dovolené v Nizozemsku se navíc ukázalo, že po sobě na úřadě také\nzanechal manko, jehož přesné příčiny nebyly objasněny. Z doby, kterou Dekker strávil v Manadu, je dále známá jeho řeč k domorodým vůdcům, která vykazuje silnou podobu se slavnou řečí z Lebaku, kterou Multatuli jako spisovatel později zpracuje v \"Maxi Havelaarovi\".\n\nKe konci roku 1851 se Dekker vyšplhal po kariérním žebříčku o jednu příčku výš díky tomu, že byl jmenován asistentem rezidenta na ostrově Ambon. Ze zdravotních důvodů však už\npo pár měsících dostal povolení k dlouhodobé dovolené v Nizozemsku, kde pobýval od roku 1852 do května roku 1855. V Nizozemsku měl mnoho plánů, mimo jiné i na vydávání knih, ale uskutečnil jich jen málo. Také zde, zjevně v naivní představě, že se mu peníze pohrnou od manželčiny rodiny, utratil víc, než mu dovoloval obnos k vyčerpání během dovolené určený.\nNavzdory svému pozdějšímu spisovatelskému úspěchu byl Multatuli téměř celý život pronásledován věřiteli. K tomu se ještě přidávaly jeho opakující se pokusy zvrátit osud v kasinu u rulety. To se však nikdy nepodařilo. O těchto pokusech referuje Multatuliho kniha \"Millioenen-studiën\" (\"Milionové studie\").\n\nPo příjezdu do Batávie ke konci roku 1855 byl Eduard Douwes Dekker jmenován asistentem rezidenta v Lebaku na Jávě. Dekker neuměl hospodařit s penězi, mimo jiné i\nkvůli své štědrosti, ale jeho budoucnost vypadala slibně. Pracovně se mu vedlo dobře a pravděpodobně by byl povýšen na rezidenta s adekvátním platem. Vše\nse ale nakonec seběhlo jinak. V Lebaku čelil hrubému zneužívání moci ze strany místních indonéských vládců. Navíc z řady náznaků usoudil, že jeho\npředchůdce Carolus (v knize \"Max Havelaar\" označen jako Slotering) byl otráven domorodým regentem.\nDekker se domníval, že se tak stálo kvůli předchůdcově snaze posvítit si na již zmíněné zneužívání moci v Lebaku. 29. března 1856 požádal Dekker o čestné propuštění poté, co jím vznesené obvinění na regenta Lebaku, který nelítostně vykořisťoval svůj lid, bylo Nizozemsko-indonéskou správou zrušeno.\n\nDekker už dál nemohl, nebo nechtěl zůstávat ve službách úřednické špičky, která přivírá oči, když jsou místní obyvatelé například okrádáni o buvoly ve prospěch domorodých regentů.\nKdyž Dekkera nechtěl přijmout ani generální guvernér Duymaer van Twist, aby vyslechl jeho námitky, byla to pro něj poslední kapka. Snaha nalézt si jiné zaměstnání na Jávě se ukázala zbytečnou a rok na to se s konečnou platností vrátil do Evropy. Tam se pár let potuloval sám bez práce po Nizozemsku, Belgii, Německu a Francii. V roce 1859 se do Evropy vrátila i Tine s dětmi, čímž se Dekkerova finanční situace stále zhoršovala.\n\nJeště v roce 1859 napsal Douwes Dekker pod pseudonymem Multatuli v Bruselu knihu, jejíž plný název zní \"Max Havelaar, of De koffij-veilingen der Nederlandsche Handel-Maatschappij (1860, \"česky\" \"v roce 1947 jako\" Max Havelaar (dražební řízení v holandské obchodní společnosti)\" a v roce 1974 jako \"Max Havelaar neboli kávová burza nizozemské obchodní společnosti). \"V\" Maxi Havelaarovi\" Multatuli působivě odkryl zločiny páchané v Nizozemské východní Indii, kterých byl svědkem z bezprostřední blízkosti, a proti kterým marně zasahoval. A tak se zde objevují poutavé příběhy (např. Saidjah a Adinda) o vlivu zneužívání moci na obyvatelstvo. V postavě kávového makléře Droogstoppela se objevuje nesmrtelná karikatura holandského kalvinistického podnikatele, který ve své zbožné zištnosti, napůl naivně, napůl mazaně, udržuje systém útlaku při životě, přičemž má jen zkreslenou představu o tom, co se děje na druhém konci světa. Kniha kromě zajímavých rozhovorů popisujících dobu, kterou Multatuli strávil na Sumatře, dále obsahuje doslovné reprodukce úředních záznamů, které Douwes Dekker posílal i obdržel jako asistent rezidenta\nv Lebaku, čímž se čtenáři stále více vyjasňuje skrytá pravda.\n\nJiž rukopis této knihy, která se o tehdejší vládní kultuře ve Východní Indii vyjadřuje velmi kriticky, silně zapůsobil ve vládních kruzích Nizozemska. Následovala jednání přímo s Multatulim, ale rovněž za jeho zády, jejichž cílem bylo obstarat mu příhodné zaměstnání v Západní Indii pod podmínkou, že upustí od publikování knihy. Multatuli se však odmítl nechat uklidit na Surinam nebo Nizozemské Antily a na vydání trval.\n\nReakce na knihu se v Nizozemsku různily od šokovaného odporu po nadšený obdiv, přestože se objevily pokusy autora zdiskreditovat a knize nevěnovat žádnou pozornost. Bez úspěchu. \"Max Havelaar\" se prodával po celé Evropě a dočkal se obdivu. K Multatuliho lítosti si však lidé knihy cenili hlavně pro její literární kvality, případu z Lebaku a osudu původních obyvatel se už tolik nevěnovali, ačkoliv především kvůli tomu Multatuli knihu psal. Vedle toho se tím snažil o rehabilitaci u nizozemské vlády a o získání řídicí pozice v Nizozemské východní Indii, aby tam mohl uskutečnit potřebné změny. V těchto očekáváních se však v nadcházejících letech hluboce zklamal.\n\nDekker se poté rozhodl, že se nadále bude jako Multatuli věnovat spisovatelské kariéře. V roce 1866, zarmoucený a zklamaný ve svých vysokých očekáváních, emigroval do Německa, kde bydlel po zbytek svého života. Multatuliho dílo si našlo mnoho čtenářů a jeho stylistické kvality se všude dočkaly uznání. Podíl na tom měly kromě dalších i jeho \"Minnebrieven (Milostné listy)\" a rozmanité sbírky, které vyšly pohromadě pod názvem \"Ideën (Myšlenky).\" Byl také jedním z oblíbených spisovatelů Sigmunda Freuda – jeho jméno je v čele seznamu „deseti dobrých knih“, který si Freud napsal v roce 1907.\n\nV roce 1874 zemřela v daleké Itálii jeho žena Tine, se kterou už delší dobu žili odloučeně. Rok na to se v Rotterdamu znovu oženil, a to s Marií Hamminck Schepelovou.\n\nPremiéra Multatuliho hry \"Vorstenschool (Škola knížat) \"v Utrechtu se nesla ve znamení potlesku a vzdávání holdu\", \"jednalo se o vrchol jeho spisovatelské kariéry. Zanedlouho na to, v roce 1877, se rozhodl i kvůli špatnému zdravotnímu stavu, ale hlavně proto, že se hluboce zklamal ve svých čtenářích, nadobro skončit s psaním. I nadále se však zapojoval do procesu vydávání dotisků svých děl, která například obohacoval o nové komentáře.\n\nMultatuli zemřel 19. února roku 1887 v nedožitých šedesáti sedmi letech během astmatického záchvatu ve svém domě v Ingelheimu nad Rýnem. O čtyři dny později se Multatuli stal prvním známým Nizozemcem, který měl kremaci. Jeho urna po smrti Hamminck Schepelové putovala do Multatuliho muzea, kde je k nalezení i dnes. Multatuliho popel byl ovšem roku 1948 přemístěn do Multatuliho památníku na hřbitově Westerveld ve vesnici Driehuis.\n\nMultatuli se na scéně objevil v době, kdy nizozemskou literaturu ještě ovládal protestantský farářský moralismus. To, že se literatura v tomto ohledu ve druhé polovině devatenáctého století výrazně proměnila, je v nemalé míře zásluha Multatuliho vlivu. V jeho nejranějším díle silně rezonoval romantismus, směr, který se Nizozemsku téměř vyhnul. V \"Maxi Havelaarovi \"Multatuliho romantické období připomínají rané citáty Heineho a německé básně v Heineho stylu. V průběhu spisovatelské kariéry však Multatuli stále více tíhnul\nk ateistickému a realistickému pohledu na svět, jaký vzniknul pod vlivem zejména francouzských osvícenských filozofů. Podle slov Philipa Vermoortela tak Multatuli usiloval o „kombinaci srdce a rozumu“, která se nedá tak snadno zařadit do jednoho literárního směru. Multatuliho tvorbu lze na jednu stranu charakterizovat jako romanticky idealizovanou, na druhé straně vykazuje jeho dílo silnou sociální angažovanost, která vychází z realistického popisu faktů.\n\nMultatuliho dílo se nevyznačuje pravidly a modely. Jedině snad s výjimkou jeho matematických výpočtů v \"Millioenen-studiën\" \"(Milionové studie)\", které mu měly zajistit úspěch u herního stolu. Jeho již zmíněné \"Ideën (Myšlenky)\" jsou aforistické a kritizují společnost. Stylisticky se v nich Multatuli zbavil starých forem a vyjadřuje se v hovorové řeči, která ale i tak svědčí o jeho velké jazykové dovednosti. Kromě \"Maxe Havelaara\", který se jako jeden z mála nizozemských románů proslavil po celém světě, je síla Multatuliho podobenství dále patrná v \"Geloofsbelydenis (Vyznání víry)\", v \"Negende geschiedenis van Gezag\" z \"Minnebrieven (Milostné listy) \"a\" \"v \"Onuitgegeven toneelspel (Nevydaná divadelní hra)\" na začátku\" Maxe Havelaara\". Z divadelních her se velké oblibě těší\" \"především drama ve verších \"Vorstenschool (Škola knížat), \"a to pro vtipný sarkasmus a idealistické poselství. \n\nNejstarším překladem z Multatuliho díla je \"Výbor ze spisův, jež napsal Multatuli\", který vyšel roku 1903 a mimo jiné obsahuje fragmenty z \"Minnebrieven (Milostné listy)\", cyklu \"Ideën (Myšlenky)\" a \"Millioenen-studiën (Milionové studie)\". Překlad pořídila Krista Nevšímalová a výbor vyšel v nakladatelství Josefa Pelcla. Ve stejném nakladatelství vyšly v roce 1911 další Multatuliho úvahy pod názvem \"Multatuli to jest mnoho jsem trpěl. Ze skiz Ed. Douwese Dekkera (1820–1887). \"Součástí \"Maxe Havelaara \"je příběh o Saidjahovi a Adindě, který však roku 1860 vyšel i samostatně. Jako \"Příběh o věrné lásce Saidjaha a Adindy \"s podtitulem \"Vesnická povídka z Jávy \"byl ještě před přeložením Maxe Havelaara vydán v českém překladu Josefa Veselého roku 1926 ve Společnosti červeného kříže. V roce 1932 do češtiny Ludmila Faltová přeložila \"Příběh malého Waltra Pieterse\", vyšel v nakladatelství Družstevní práce. Až po druhé světové válce se českého překladu dočkalo Multatuliho stěžejní dílo. \"Max Havelaar (dražební řízení v holandské obchodní společnosti)\" vyšel roku 1947 v překladu Rudolfa Jordána Vonky. V roce 1974 pak Miroslav Drápal pořídil nový překlad a kniha vyšla jako\" Max Havelaar neboli kávová burza nizozemské obchodní společnosti\".\"\n\n\nČeské názvy děl přejaté ze \"Slovníku severských spisovatelů\" (Libri: Praha, 1998)\n\n\n"}
{"id": "378021", "url": "https://cs.wikipedia.org/wiki?curid=378021", "title": "Environmentální výchova", "text": "Environmentální výchova\n\nEnvironmentální výchovu můžeme v nejširším pojetí chápat jako souhrnné označení pro komplex často značně se různících přístupů reagujících na problémy v hledání koexistence mezi lidskou společností a přírodou. Na první pohled by se mohlo zdát, že environmentální výchova vznikla teprve nedávno (coby jedno z průřezových témat RVP), a že je produktem vzrůstajících obav moderní společnosti o životní prostředí. Opak je ale pravdou. Environmentální vzdělávání se vyvíjelo mnoho let a s prvky environmentální výchovy se můžeme setkat již v 18. století.\n\nNa první pohled by se mohlo zdát, že environmentální výchova vznikla teprve nedávno (coby jedno z průřezových témat RVP), a že je produktem vzrůstajících obav moderní společnosti o životní prostředí. Opak je ale pravdou. Environmentální vzdělávání se vyvíjelo mnoho let a s prvky environmentální výchovy se můžeme setkat již v 18. století.\n\nZárodky myšlenek na ochranu přírody a vytváření pozitivního vztahu k přírodě můžeme objevit už od období romantismu v dílech některých filozofů, spisovatelů, vědců a pedagogů (např. Goethe, Rousseau, Humboldt, Haeckel, Froebel, Dewey a Montessori). Rané formy environmentální výchovy (přelom 18. – 19. století) se orientovaly na uvědomělou ochranu zajímavých přírodních jevů s důrazem na jejich krásu a vzácnost, nikoliv na jejich přírodovědnou hodnotu.\n\nZa zakladatele environmentální výchovy je pokládán skotský profesor biologie Patrick Geddes, který přikládal význam vzdělávání v přímém kontaktu s životním prostředím. První záznam použití pojmu environmentální výchova v Británii se datuje do roku 1965. Od této doby se diskutovalo zejména o významu environmentální výchovy a náplni jejích cílů. Na První mezinárodní konferenci o environmentální výchově v Tbilisi v roce 1977 byly zformulovány hlavní cíle environmentální výchovy a tím bylo vytvořeno její specifické místo mezi ostatními vyučovacími předměty. Environmentální výchova měla být předmětem, jehož úkolem bude žákům předávat znalosti, formovat postoje a utvářet kompetence k jednání. V České republice až do 90. let figuroval místo označení environmentální výchova pojem ekologická výchova. Ekologická výchova byla chápána v širším kontextu ve smyslu environmentální výchovy.\n\nVymezení environmentální výchovy procházelo dalšími úpravami, v rámci kterých byla environmentální výchova rozčleněna do tří základních oblastí:\n\n\nTématy environmentální výchovy jsou například tyto oblasti:\n\n\n\n\n"}
{"id": "378024", "url": "https://cs.wikipedia.org/wiki?curid=378024", "title": "Chrobákovití", "text": "Chrobákovití\n\nChrobákovití (Geotrupidae, z řeckého \"geos\", země a \"trypetes\", vrtat) je čeleď brouků. Obecně jsou nazýváni hnojníky nebo hovnivály.\n\nVětšina z nich si v zemi vyhrabává chodby, tunel a hnízda, do kterých kladou svá vajíčka a larvy. Jsou typicky saprofágní, svá hnízda zásobují listovou hrabankou (často hnijící), příležitostně jsou koprofágní. Vajíčka kladou do a nebo pod zdroj jejich budoucí potravy, který zahrabávají do země a vyvíjející larvy se pak na těchto zásobách živí. Chodby některých druhů sahají až do hloubky 2 metrů.\n\nNěkteré druhy spolu komunikují stridulací, třením určitých částí těla o sebe.\n\nPředtím, než byli Geotrupidae klasifikováni jako samostatná čeleď, byli zařazeni jako podčeleď Geotrupinae v čeledi Scarabaeidae. Čeleď Bolboceratidae byla včleněna do podčeledi Bolboceratinae, na základě stejného počtu segmentů tykadel, ale na základě studia dalších znaků je Scholtz & Browne (1995) povýšili do čeledi Bolboceratidae.\n\nČeleď má více než 600 druhů v asi 25 rodech a třech podčeledích.\n\n"}
{"id": "378027", "url": "https://cs.wikipedia.org/wiki?curid=378027", "title": "Thomas Hennen", "text": "Thomas Hennen\n\nThomas John Hennen (* 17. srpna 1952 Albany, Georgia, USA) je voják z povolání, 261. člověk ve vesmíru, astronaut NASA.\n\nPo získaném vzdělání na Groveport-Madison High School sloužil na řadě vojenských základen Armády Spojených států, v roce 1988 byl zařazen do vojenského projektu Terra Scout, který byl završen jeho účastí na vesmírné misi.\n\nZúčastnil se sedmidenní vojenské mise amerického raketoplánu Atlantis na podzim roku 1991. Let, evidovaný v COSPAR jako 1991-080A, měl tuto posádku: Frederick Gregory, Terrence Henrick, James Voss, Mario Runco, Story Musgrave. Doplnil ji s funkcí specialista pro užitečné zatížení tehdy nadpraporčík US Army Thomas J. Hennen, odborník rozvědky pro vyhodnocování obrazových informací. Hlavním a splněným úkolem bylo vypustit špionážní družici DSP Block 14. Během letu se na dráze míjeli s vesmírnou stanicí MIR, z níž je sovětská posádka pozdravila. Také další činnost posádky patřila hlavně vojenskému poslání letu, který pro technické problémy musel být předčasně ukončen.\n\n\nThomas Hennen odešel z armády v prosinci 1995. Je spoluzakladatelem a výkonným ředitelem nadace Atlantis Foundation, neziskové organizace, která určena pro ochranu a poskytování služeb pro lidi s vývojovým postižením. \n\n"}
{"id": "378029", "url": "https://cs.wikipedia.org/wiki?curid=378029", "title": "Energy Globe", "text": "Energy Globe\n\nCena Energy Globe je od roku 1999 každoročně udílena úspěšným trvale udržitelným projektům, které chrání přírodní zdroje nebo využívají obnovitelnou energii.\nOcenění vzniklo z popudu rakouského inženýra a environmentalisty Wolfganga Neumanna.\n\nCena Energy Globe je udělována ve dvou úrovních:\n\nKaždoročně se do soutěže zapojí více než 800 projektů z celého světa, které soutěží o cenu v kategoriích Země, Oheň, Voda, Vzduch a Mládež.\n\nDo roku 2008 čeští účastníci Ceny Energy Globe předkládali své projekty rakouské pořadatelské agentuře, nyní má cena Energy Globe Award ČR své národní kolo a kancelář. Specifikem české soutěže Energy Globe Award ČR je kategorie Obec.\n\n"}
{"id": "378030", "url": "https://cs.wikipedia.org/wiki?curid=378030", "title": "Mezinárodní hudební festival Janáčkův máj", "text": "Mezinárodní hudební festival Janáčkův máj\n\nMezinárodní hudební festival Janáčkův máj se od roku 1976 každoročně koná v Moravskoslezském kraji.\n\nJanáčkův máj je věnován především klasické hudbě, ale již tradičně má na něm své místo i jazz, mluvené slovo a tanec. Dramaturgie festivalu se zaměřuje především na hudbu Leoše Janáčka, ředitelem festivalu je Jaromír Javůrek. Festival je členem Asociace hudebních festivalů ČR.\n\n"}
{"id": "378031", "url": "https://cs.wikipedia.org/wiki?curid=378031", "title": "Brisbane International", "text": "Brisbane International\n\nBrisbane International je profesionální tenisový turnaj žen hraný v australském Brisbane. Dějištěm konání se stal areál Tennyson Tennis Centre s tvrdým povrchem dvorců Greenset Cushion, který v roce 2020 nahradil Plexicushion. \n\nŽenská část se hraje od roku 1997, kdy odstartovala v Gold Coast. V sezóně 2012 se stala součástí kategorie WTA Premier. Mužská část byla založena roku 1972 v Adelaide. K přesunu a sloučení obou turnajů do Brisbane došlo v sezóně 2009. Mužský turnaj patřil od roku 2009 do kategorie ATP World Tour 250. V sezóně 2020 byl nahrazen týmovou soutěží ATP Cupem.\n\nV rámci tenisového kalendáře se turnaj uskutečňuje v lednovém termínu před grandslamem Australian Open, jakožto úvodní díl Australian Open Series. Vlastníkem a spoluorganizátorem je národní tenisový svaz Tennis Australia.\n\nHistorie turnaje Brisbane International sahá do počátku 70. let dvacátého století. V roce 1970 vznikl profesionální okruh Grand Prix, který byl dalších devatenáct let pořádán po boku paralelního okruhu World Championship Tennis. V kalendáři mužské Grand Prix došlo v období kolem grandslamu Australian Open, tehdy hraného v Brisbane, k založení queenslandské série turnajů označované jako jihozápadní pacifická sezóna (South West Pacific season), jíž tvořily události v Sydney, tasmánském Hobartu a novozélandském Aucklandu. Čtvrtým v pořadí se stal turnaj v Adelaide, jehož první ročník proběhl již v roce 1889. Poté se konal na trávě jako amatérský turnaj nazvaný State championship. V roce 1972 získal profesionální status a premiérový ročník tohoto charakteru se odehrál pod jménem South Australian Tennis Championships. Vítězem travnaté akce se stal sovětský tenista Alex Metreveli, když ve finále přehrál Australana Kima Warwicka. Čtyřhra se nehrála. Ženská část ročníku 1972 však nezískala místo na ženském okruhu Grand Prix, ani v rámci okruhu WTA sponzorovaném Virginia Slims, a amatérskou událost ovládla australská hráčka Evonne Goolagongová.\n\nNásledující ročníky byly charakterizovány nepravidelností konání, když se adelaidský turnaj stal součástí profesionálního okruhu v letech 1974 a 1977, sponzorovaný firmou Marlboro a pojmenovaný South Australian Men's Tennis Classic. Od sezóny 1979 získal název South Australian Open na řadu ročníků a od roku 1981 byl hrán pravidelně s roční periodicitou. Na počátku osmdesátých let se v termínové listině Grand Prix přesunul z ledna na prosinec. V roce 1987 se stal zahajovacím turnajem celé mužské sezóny, když se datum jeho konání vrátilo na leden, v návaznosti na přesun Australian Open, z něhož se stal první Grand Slam kalendářního roku. Poté, co v roce 1988 opustil australský major travnatý povrch, uskutečnilo změnu na tvrdý povrch i Adelaide. V průběhu osmdesátých let se mezi australské šampiony zařadili Wally Masur, Mark Kratzmann, Mark Woodforde či Darren Cahill.\n\nOd sezóny 1990 se turnaj včlenil do kalendáře nově založeného okruhu ATP Tour, když byl zapsán do kategorie ATP World Series, což doprovodila i aktualizace názvu v podobě Australian Men's Hardcourt Championships s odměnami hráčům v rozmezí 93–125 000 dolarů. Kategorie se v roce 2000 přejmenovala na ATP International Series.\n\nRoku 1997 se softwarová společnost Corel Corporation stala sponzorem nově zřízeného turnaje žen na okruhu WTA Tour. Dějištěm se staly otevřené dvorce s tvrdým povrchem areálu Resort Tennis Centre in Hope Island v queenslandském Gold Coast. Hrálo se na jeho předměstí Hope Island. Událost pod jménem Gold Coast Classic se zařadila do kategorie Tier III a spolu s mužským turnajem v Adelaide vytvořila zahajovací akci profesionálních sezón.\n\nŽenskou přípravu na melbournský grandslam, v nižší úrovni okruhu WTA, vyhrály Jelena Lichovcevová, Ai Sugijamová, Justine Heninová, Patty Schnyderová či Venus Williamsová. V letech 1998–2002 se turnaj konal pod oficiálním názvem Thalgo Australian Women's Hardcourts. Od roku 2003 se na tři sezóny generálním sponzorem stala firma Uncle Tobys, což se odrazilo ve jménu Uncle Tobys Hardcourts. V období 2006–2008 pak označení znělo Mondial Australian Women's Hardcourts.\n\nV souvislosti s reorganizací kategorií pofesionálních okruhů ATP a WTA došlo v roce 2009 k přestěhování mužské i ženské části turnaje do Brisbane. Rozhodnutí o sloučení obou událostí – Next Generation Adelaide International a Mondial Australian Women's Hardcourts, padlo již v sezóně 2006, s cílem vytvořit velký turnaj podobný Sydney International a zvýšit tím konkurenceschopnost vůči současně probíhajícím tenisovým akcím v cizině. Muži byli zařazeni do nové kategorie ATP World Tour 250 a ženám patřila kategorie WTA International, kterou v roce 2012 nahradila kvalitativně vyšší WTA Premier.\n\nPrezident národního svazu Tennis Australia Steve Wood sloučení a přesun komentoval slovy: „\"Jedním z důvodů, proč jsme se tak rozhodli učinit byl fakt, že v cizině vzrostl počet lukrativně atraktivních turnajů fungujících jako příprava na Australian Open, které nabízejí nejlepším hráčům možnost většího výběru k přípravě na úvodní Grand Slam. […] Takže jsme chtěli, aby se tenisté chystající se na Australian Open rozhodli pro přípravu tady v Austrálii\".“ První ročník přesunutého Brisbane International se uskutečnil během ledna 2009 v nově vystavěném areálu Tennyson Tennis Centre, s centrálním dvorcem pojmenovaném po Patricku Rafterovi. Singlové tituly na něm získali Čech Radek Štěpánek a Běloruska Viktoria Azarenková.\n\nŘídící organizace okruhu ATP Tour nahradila mužský turnaj od sezóny 2020, spolu se Sydney International, obnovenou událostí v Adelaide. Důvodem se stala nově založená mužská týmová soutěž ATP Cup, probíhající v Perthu, Sydney a Brisbane, kde zůstala ženská polovina. První trojnásobnou šampiónkou ve dvouhře se v roce 2020 stala Češka Karolína Plíšková. V mužském singlu byl jediným vícenásobným vítězem Brit Andy Murray, který vyhrál dvakrát.\n\n"}
{"id": "378037", "url": "https://cs.wikipedia.org/wiki?curid=378037", "title": "AVG AntiVirus", "text": "AVG AntiVirus\n\nAVG AntiVirus, AVG (AntiVirus Guard) je antivirový program od české firmy AVG Technologies, určený pro operační systémy Microsoft Windows, GNU/Linux, Apple macOS, iOS stejného výrobce a Google Android (dříve také pro MS-DOS).\n\nFirma AVG Technologies byla v červenci 2016 koupena Avastem.\n\nNa stránkách společnosti je možné stáhnout verzi \"AVG AntiVirus FREE\", která je pro domácí a nekomerční využití zdarma.\n\nČtvrtá verze byla vypuštěna v listopadu 1995; demoverzi výrobce představil na výstavě INVEX 95. Tato verze pracovala pod MS-DOSem. Měla implementovanou heuristickou analýzu.\n\nVerze 7 byla uvolněna v listopadu 2004. Byla mj. používána jako dílčí benchmark dobových PC.\n\nOsmou verzi uvolnil Grisoft v roce 2008. Také osmička se dočkala nasazení coby benchmarku. Ve stejném roce se výrobce přejmenoval na AVG Technologies.\n\nRok po osmé verzi, roku 2009, uvolnil výrobce devátou verzi antiviru.\n\nByl vypuštěn roku 2011, ve stejném roce, jako verze následující.\n\nPoskytoval:\n\nAVG Antivirus free - Tento bezplatný antivirus nabízí základní ochranu. AVG Antivirus free chrání počítač - přesně - poskytuje:Souborový štít a Behaviorální štít.\n\nTaké chrání web a e-mail - obsahuje webový štít a E-mailový štít. Mimo toho samozřejmě automaticky aktualizuje virové databáze.\n"}
{"id": "378040", "url": "https://cs.wikipedia.org/wiki?curid=378040", "title": "Josef Havel (spisovatel)", "text": "Josef Havel (spisovatel)\n\nJosef Havel (* 13. října 1937 Litomyšl) je český spisovatel, autor literatury faktu, filmař a publicista. Svůj život prožil v Ústí nad Orlicí v podhůří Orlických hor.\n\nDo obecné školy začal chodit v předposledním válečném roce, měšťanskou školu ukončil v roce 1953. Po závěrečné zkoušce nastoupil jako učeň do n.p. Kovostav, kterému zajišťovalo výchovu učňovského dorostu odborné učiliště Kdyňských strojíren v Domažlicích. Po roce učení v profesi univerzální soustružník byl vyslán na studia do Náchoda, kde tehdy existovala Vyšší průmyslová škola strojně textilní. Tu ukončil maturitou v roce 1958 a následovaly dva roky základní vojenské služby v Brně u protiletadlového dělostřeleckého pluku v Brně - Židenicích.\n\nV roce 1960 se vrátil do n.p. Kovostav, kde pracoval jako technický kontrolor a později jako konstruktér. A to ve skupině, která úspěšně přivedla k realizaci první provozuschopný bezvřetenový dopřádací stroj na světě – BDA 200. V roce 1963 se oženil, s manželkou Ludmilou mají dvě dcery.\n\nRok 1968 ho zastihl kromě technické funkce jako člena Závodního výboru a později předsedu Podnikového výboru Revolučního odborového hnutí. Za svoji činnost a postoje v tomto období byl v roce 1970 propuštěn z práce. Po jistém období nezaměstnanosti začal pracovat jako dělník v ústeckém Komunálním podniku. Po čase přijal nabídku nastoupit opět jako konstruktér ve Výzkumném ústavu bavlnářském v Ústí nad Orlicí.\n\nV přelomovém 90. roce se opět zapojil do veřejné činnosti a stanul ve vedení ústavu. Do důchodu odešel jako personální ředitel v roce 1998. Od té doby se věnuje především událostem probíhajícím v letech 1937–45. Studuje a tvoří v tandemu s manželkou.\n\nJeho koníčkem je astronomie a fotografování.\n\n\n\n\n\n\n\n\n\n\nJosef Havel od založení v roce 1961 až po ukončení činnosti v roce 1991 vedl Amatérské filmové studio Závodního klubu Revolučního odborového hnutí v Ústí nad Orlicí. Vznikly zde tři desítky filmových kronik, obsahující 110 reportáží ze života města Ústí nad Orlicí, i samostatná řada monotematických filmů, zachycujících významné události, mizející řemesla, zvyky apod.\n\n"}
{"id": "378042", "url": "https://cs.wikipedia.org/wiki?curid=378042", "title": "Byron Brown", "text": "Byron Brown\n\nByron Brown (*24. září 1958) je americký politik a současný starosta Buffala. Poprvé byl zvolen roce 2005. Je jediným Afroameričanem, který kdy byl starostou Buffala. \n\n"}
{"id": "378045", "url": "https://cs.wikipedia.org/wiki?curid=378045", "title": "Emerich", "text": "Emerich\n\nEmerich nebo Imrich je křestní jméno a příjmení, pravděpodobně odvozené od Amalarich. Užívané zejména v Maďarsku (Imre), v Rakousku a Německu (Emmerich):\n\n\n\nTéhož původu je i křestní jméno italského mořeplavce Ameriga Vespucciho.\n\nVe Francii jsou známé varianty Amaury, Aimery či Amalrich.\n\n"}
{"id": "378047", "url": "https://cs.wikipedia.org/wiki?curid=378047", "title": "Jiří V. Svoboda", "text": "Jiří V. Svoboda\n\nJiří Václav Svoboda, často uváděn jako Jiří V. Svoboda, přezdívky JVS a JéVé (27. března 1924, Brémy, Německo – 13. února 1981, Praha) byl český překladatel a básník. Překládal z ruštiny, francouzštiny, němčiny, slovenštiny, litevštiny a ukrajinštiny; psal také poezii, především pro děti.\n\nV letech 1946–1951 byl redaktorem Mladé fronty, 1951–1962 šéfredaktorem Mateřídoušky, od roku 1969 byl zaměstnán jako překladatel ve Výzkumném ústavu mlékárenském. Nejvíce překladů provedl z ruštiny, především Samuila Jakovleviče Maršaka. Podle vzpomínek Ivana Wernische a jiných, uveřejněných v časopise Babylon, měl dlouholeté problémy s alkoholem. Michal Matzenauer uvádí: \"„On měl takový týdenní cyklus, ve dvě, ve tři dorazil domů, vzbudil svou ženu Alenku s tím, že si ji vzal, aby mu dělala teplý večeře a v půl pátý ráno už zase vyrážel k Tatrovce, kde otevírali v pět ráno (...).“\" Karel Oujezdský na něj vzpomíná mj. takto: \"„ ... vstával třeba už o půl pátý ráno a než šel do práce, v hospodě U Váhy na Smíchově si dal tři, čtyři i pět piv. (...) Nevím, jestli byl alkoholik, ale každopádně to byl hrdina, kterej si raději přivstal, aby tu hladinku v krvi udržel.“\"\n\nProstřední jméno \"Václav\" si údajně přidal v 50. letech, aby měl stejné iniciály jako J. V. Stalin, později se k tomu ale nehlásil a tvrdil, že to bylo podle jeho oblíbeného básníka J. V. Sládka.\n\n\n\n\n\n\n"}
{"id": "378051", "url": "https://cs.wikipedia.org/wiki?curid=378051", "title": "Villar-Perosa M 1915", "text": "Villar-Perosa M 1915\n\nVillar-Perosa M 1915 byl historicky prvním samopalem zavedeným do armádní výzbroje v Itálii roku 1915. Vnějším vzhledem a konstrukčním řešením sice vypadal jako lehký kulomet, ale používal pistolový náboj ráže 9 mm, takže je řazen mezi samopaly. Villar-Perosa je považován za první samopal vůbec.\n\nDvojhlavňový samopal Villar-Perosa zkonstruoval Abiel Revelli původně jako velmi lehký kulomet pro potřeby letectva, ale také italská pěchota jej zavedla do své výzbroje jako vzor 1915. Zbraň, která vznikla v podstatě spražením dvou samopalů, měla sloužit jako prostředek palebné podpory horských jednotek a pěchoty. Byla proto používána hlavně v zákopových bojích první světové války a při boji v horách. Samopal mohl být podepřený dvojnožkou, nebo nesený ve zvláštním postroji na prsou. Výroba probíhala u firem Villar-Perosa a Fiat. Rakousko-uherská armáda koncem války tuto zbraň zavedla v menším počtu do výzbroje jako \"Sturmpistole M 18\".\n\nTato slepá ulička vývoje samopalů se v praxi příliš neosvědčila. Zbraň měla značně vysokou rychlost střelby. Z toho plynula menší přesnost palby a neefektivně vysoká spotřeba nábojů. Rovněž hmotnost byla značně vysoká. Samopal si nezískal větší oblibu a jeho další používání bylo brzy zastaveno ve prospěch modernějších typů konstrukce.\n\nZbraň tvoří dvojice samopalů, spojených k sobě. Vyznačovala se také několika dalšími zajímavými prvky. V zadní části se nachází dvojité držadlo, podobné jako u některých těžkých kulometů. Spoušťová ústrojí jsou oddělená, takže lze střílet z kterékoliv hlavně jednotlivě nebo současně z obou hlavní zároveň. Zákluz dynamického závěru byl brzděn jeho rotací o 90° řízenou drážkou závěrové páky na pouzdru závěru. Pootočení závěru mírně zpomalilo zákluz i předkluz. Závěry jsou částečně uzamčené. Při výstřelu vzájemným působením výstupků závěrů a šikmých drážek v nepohyblivém pouzdře se závěry pootočí kolem své podélné osy o určitou část obrátky, a tím je zpomalen jejich odsun. Při nabíjení se závěry odsunou dozadu pomocí pák ve tvaru písmene S. Shora nasazované zakřivené zásobníky mají kapacitu 25 nábojů. Umístění zásobníku na horní straně pouzdra závěru vycházelo z předpokladu, že se zbraň bude montovat na podstavec. Kadence zbraně byla vysoká, kolem 1200 ran/min, což bylo dáno nízkou hmotností závěru a silnou vratnou pružinou. Prázdné nábojnice jsou vyhazovány směrem dolů. Zbraň byla vybavena dvojnožkou a někdy i štítem.\n\nCelkem vznikly dvě verze samopalu, a to M15 (základní) a OVP s jednou hlavní a dřevěnou pažbou, protože uplatnění základní verze u pěšího vojska značně ztěžovalo jeho pojetí dvou sdružených hlavní. Výsledkem snah o vytvoření přijatelnější zbraně byl samopal OVP. V podstatě se jednalo o polovinu původního samopalu, která u tohoto typu získala rozměry obvyklé karabiny. Samopal měl dřevěnou pažbu a obvyklé spouštové ústrojí, před lučíkem však scházelo předpažbí. Změnilo si i napínaní závěru, které se nyní provádělo pomocí stažení objímky, spojené se závěrem, směrem dozadu. Samopal postrádal volič režimu střelby a mohl střílet pouze dávkou. OVP nesloužil ve výzbroji armády dlouho, nicméně jej lze pokládat za předchůdce vynikajících samopalů Beretta, které vznikly po skončení první světové války.\n\n"}
{"id": "378053", "url": "https://cs.wikipedia.org/wiki?curid=378053", "title": "Maria Bethânia", "text": "Maria Bethânia\n\nMaria Bethânia, celým jménem Maria Bethânia Vianna Telles Veloso (* 18. června 1946, Santo Amaro da Purificação, Brazílie), je známá brazilská zpěvačka, sestra Caetana Velosa. Kariéru zahájila v roce 1964 v Riu de Janeiru a do dnešní doby vydala více než 30 hudebních alb.\n\nV dětství se Maria chtěla stát herečkou. Její matka byla ale hudebnicí, a to ovlivnilo i výběr povolání. Když bylo Marii 13 let, rodina se přestěhovala ze Santo Amaro da Purifição do Salvadoru v brazilském státě Bahia. Tam poznala Maria bohémské intelektuálské kruhy, chodila do divadel. Zpěvaččin bratr Caetano Veloso přizval svou sestru v jejích 16 letech k pěvecké spolupráci na hudbě k filmu, jíž byl producentem. Maria odmítla, ale režisér filmu Álvaro Guimarães, jemuž se líbil její hlas, ji pozval v roce 1963 k účinkování v muzikálu Nélsona Rodriguese. Znovu potom vystoupila příští rok spolu se svým bratrem, Gilbertem Gilem, Gal Costou, a Tomem Zé při příležitosti otevření divadla \"Vila Velha Theater\". Od Nary Leão dostala nabídku k účinkování v sérii koncertů \"Opinião\". V roce 1965 pak Maria Bethânia vydává první singl s nahrávkou protestní písně \"Carcará\"; ve stejném roce vydává své první nahrávky i její bratr Caetano.\n\n\n\n"}
{"id": "378054", "url": "https://cs.wikipedia.org/wiki?curid=378054", "title": "Laminitida", "text": "Laminitida\n\nLaminitida (u koní se označuje jako schvácení kopyt) je akutní nebo chronický zánět stěnové škáry kopytní kosti, respektive zánět škárových lístků (lamel) u koní. V případě sudokopytníků jde o zánět škáry paznehtu. Postihuje především koně a skot. Projevuje se bolestivostí kopyta (paznehtu), kulháním, schváceným postojem až celkovým ulehnutím, horečkou, ve fatálních případech může dojít až k vyzutí rohovinového pouzdra kopyta (paznehtu). Etiopatogeneze je značně složitá, na vzniku onemocnění se podílí řada faktorů. Mezi hlavní etiologické činitele laminitidy patří přetížení koně, změny v krmení (dietetické chyby), hormonální poruchy, sepse atd. Mechanismem při vzniku laminitidy je nedostatečné prokrvení škáry kopyta, otok škáry mezi lamelami a rozvolnění škárových lístků.\n\n"}
{"id": "378057", "url": "https://cs.wikipedia.org/wiki?curid=378057", "title": "WTA Premier Tournaments", "text": "WTA Premier Tournaments\n\nWTA Premier Tournaments je tenisová kategorie ženského profesionálního okruhu WTA Tour, hraná od sezóny 2009, která sloučila dvě bývalé kategorie Tier I a Tier II. Níže postavené kategorie Tier III a Tier IV byly od roku 2009 spojeny a nahrazeny kategorií WTA International Tournaments.\n\nV sezóně 2019 kategorie zahrnovala 21 turnajů hraných na čtyřech kontinentech. Nejvíce událostí – sedm turnajů se konalo v Evropě, v Asii jich probíhalo šest a na americkém kontinentu pět. Úvodní dvě akce roku se odehrály v australských městech Brisbane a Sydney, jehož pořadatelství od sezóny 2020 získalo jihoaustralské Adelaide.\n\nVůči sezóně 2018 došlo k ukončení newhavenského turnaje Connecticut Open. V únoru 2019 byl dodatečně nahrazen zářijovým Zhengzhou Open v čínském Čeng-čou s milionovou dotací, jakožto zahajovací událostí čínské túry. Miami Masters se přestěhoval z ostrovního Crandon Parku v Key Biscayne do Miami Gardens. Navýšeny byly celkové dotace turnajů s prize money.\n\nWTA Premier zahrnuje tři kvalitativní úrovně rozdělené podle bodového hodnocení a dotace:\n\nVe srovnání s dalšími kategoriemi stojí Premier pod Grand Slamem, kde šampionky získávají 2000 bodů. Na závěrečné události WTA Finals výhra obnáší zisk až 1500 bodů a v kategorii WTA International Tournaments si vítězky připisují 280 bodů.\n\nZa postup do příslušného kola konkrétního turnaje, který je definován podkategorií kategorie WTA Premier, získá tenistka předem stanovený počet bodů. Tabulka uvádí přidělované body hráčkám na turnajích okruhu WTA za jednotlivá kola v sezóně 2019.\n\n\n"}
{"id": "378058", "url": "https://cs.wikipedia.org/wiki?curid=378058", "title": "Adjuvans", "text": "Adjuvans\n\nAdjuvans je anorganická či organická chemická látka, makromolekula nebo celé buňky některých usmrcených bakterií, které zesilují imunitní reakci na podaný antigen. Používá se jako nezbytná složka vakcín nebo při produkci protilátek z imunizovaných zvířat. Mezi nejčastěji používaná adjuvans patří hydroxid hlinitý a parafínový olej.\n\nJejich účelem je vybudit imunitní systém k větší protireakci, než jakou by měla samotná vakcína bez těchto adjuvant. Jednak dojde k větší „mobilizaci“ imunitního systému proti vakcíně, bez které by s ní měl organizmus větší problémy; přidání adjuvant tak též představuje možnost, jak dodat do těla minimální množství antigenu či způsob, jak místo několika opakovaných vakcinací provést jen jednu.\n\nAdjuvans může posílit imunitní reakci na antigen různými způsoby:\n\n\n"}
{"id": "378059", "url": "https://cs.wikipedia.org/wiki?curid=378059", "title": "Patognomický příznak", "text": "Patognomický příznak\n\nPatognomický příznak je typický příznak charakteristický pro určitou nemoc. Znalost patognomických příznaků má pro lékaře velký význam v diagnostice nemocí. Např. při infarktu myokardu je patognomickým příznakem silná bolest na hrudi. U psů při vzteklině je zase patognomická změna chovaní a anisokorie (nestejné rozšíření zornic). Příznaky, které nejsou patognomické, tzn. mohou se vyskytovat u více chorob, je pak třeba podrobit diferenciální diagnóze (hov. \"\"diferenciál\"\").\n"}
{"id": "378061", "url": "https://cs.wikipedia.org/wiki?curid=378061", "title": "Kapsida", "text": "Kapsida\n\nKapsida (též kapsid, nebo také proteinový plášť) je bílkovinné pouzdro virové částice, které obklopuje virovou nukleovou kyselinu (DNA nebo RNA), případně i některé virové proteiny. Kapsida má ochrannou funkci a zpravidla zaniká, jakmile virus dosáhne hostitelské buňky a počne se v ní replikovat. Proteiny kapsidy představují řadu antigenů, proti kterým organismus může vytvářet protilátky.\n\nFunkcí kapsidy je především obalit genetický materiál uvnitř: kapsida a v ní uložené nukleové kyseliny se společně označují jako nukleokapsida. Proteiny tvořící kapsidu se označují též jako coat proteiny (z angl. \"coat\" – plášť). Jednotlivé kapsidové (coat) proteiny se uspořádávají do větších útvarů známých jako kapsomery (morfologické jednotky). Kapsida je tedy tvořena jednotlivými kapsomerami.\n\nKapsidy se dají rozdělit do dvou hlavních skupin podle jejich tvaru. Většina virů totiž má kapsidy buď tzv. ikosaedrální, nebo helikální.\n\nIkosaedrální (dvacetistěnová, tvaru dvacetistěnu) kapsida se skládá z dvaceti základních rovných stěn trojúhelníkovitého tvaru, které dohromady vytváří přibližně kulovitý útvar (trochu podobně jako u fotbalového míče). \n\nHelikální kapsidy mají typicky válcovitý tvar. Některé viry se však natolik odlišují, že je přes veškerou snahu nelze zařadit ani do jedné z dvou zmíněných skupin (např. mnohé bakteriofágy). Kapsida se může skládat z jednoho nebo z několika (až mnoha) proteinů. Příkladem za všechny je třeba virus slintavky a kulhavky, jehož kapsida se skládá ze tří kapsidových proteinů – VP1, VP2, VP3.\n\nIkosaedr je česky dvacetistěn, což poměrně přesně vystihuje základní strukturu virů s tímto typem kapsid. Z hlediska geometrie je dvacetistěn trojrozměrné těleso v prostoru, jehož stěny tvoří dvacet stejných rovnostranných trojúhelníků. Virus musí celý tento útvar vystavět z proteinů. Bude-li umístěn jeden virový protein do každého rohu všech trojúhelníků, vychází minimální požadavek na 60 kapsidových proteinů. U velmi malých virů to opravdu stačí a třeba parvoviry (Parvoviridae) mají opravdu pouhých 60 kapsidových proteinů, které se uspořádají do jednoduché ikosaedrální kapsidy. \n\nVirům, které mají větší genom, by to však nestačilo. Viry si vyvinuly různá řešení, jak tento stavební oříšek vyřešit. Třeba picornaviry (Picornaviridae) prostě zvýšily počet proteinů, jež tvoří jeden trojúhelník, z jednoho na tři (čtyři, počítá-li se i VP4 protein, který však ven příliš nezasahuje). Každý z kapsidových proteinů picornavirů je jiný a to klade poměrně značné požadavky na velikost genomu. Jinak to vyřešil např. Norwalk virus (spolu s mnohými dalšími), jehož virion je složen ze 180 zcela totožných kapsidových proteinů. Následkem toho však některé z nich musí ze strukturních důvodů kontaktovat šest okolních kapsidových proteinů, zatímco jiné kontaktují pouze pět okolních proteinů svého typu. To jim evidentně nedělá problémy, zřejmě díky svému značně flexibilnímu a přizpůsobivému uspořádání.\n\nViry běžně zachází v počtu kapsidových proteinů i mnohem dál, ačkoliv zpravidla odpovídá počet použitých kapsidových proteinů nějakému násobku 60. Už Caspar & Klug určili, že násobek (čili tzv. triangulační číslo, T-číslo) nemůže být libovolný. Konkrétně odpovídá vzorci: \nkde h, k jsou přirozená čísla nebo nula. Již zmíněný Norwalk virus má například T=3, tzn. 180 kapsidových proteinů. Se zvyšujícím se triangulačním číslem vznikají čím dál tím složitější struktury.\n\nDruhým základním typem uspořádání, ač poněkud vzácnějším, je tzv. helikální (šroubovicová) kapsida. Má zpravidla válcovitý až vláknitý tvar a je tedy zorientována podél jediné, podélné osy. Vznikají šroubovicovitým kladením kapsidových proteinů kolem dokola s pozvolným stoupáním. Jednotlivé helikální kapsidy se liší jak počtem kapsidových proteinů na jednu otočku, tak i úhlem, o který se struktura posune s každým kapsidovým proteinem. Pro helikální kapsidy je typické, že se na ně nukleová kyselina zevnitř váže a stáčí, čímž poměrně věrně kopíruje jejich šroubovicovité uspořádání.\n\nKapsida (resp. kapsidové proteiny) mají celou řadu funkcí. Často umožňují vlastní assembly (složení) sebe samotného do trojrozměrného útvaru. Dále vážou genomovou nukleovou kyselinu a vytváří kolem ní ochranný plášť. Mohou zprostředkovávat vazbu na hostitelské receptory. V buňce může kapsida umožňovat transport na specifická místa. Jindy jsou schopné se vzápětí po průniku do buňky rozvolnit, aby se obnažila genomová DNA či RNA. Konečně, některé kapsidové proteiny představují proteinové primery nutné pro replikaci genomu.\n"}
{"id": "378062", "url": "https://cs.wikipedia.org/wiki?curid=378062", "title": "Antivirotikum", "text": "Antivirotikum\n\nAntivirotikum je označení pro léčivý přípravek účinkující proti virům. Mechanismus účinku antivirotik spočívá buď v blokování receptorů pro viry na cílových buňkách (virus nemůže proniknout do buňky) nebo inhibicí syntézy DNA či RNA viru. Zatím existují antivirotika jen proti některým nemocem. Acyklovir nebo zidovudin se používá při léčbě HIV, amantadin nebo rimantadin lze použít při terapii chřipky. Dále se antivirotika aplikují při herpesvirových nemocech a hepatitidě B a C. Krom těchto specifických antivirotik jsou známy i látky s obecným protivirovým účinkem. Sem patří interferony.\n\núčinný na virus chřipky A a rubeolu. Vhodný spíše jako profylaxe v době epidemie. Nežádoucí účinky jsou bolesti hlavy, neklid, nesoustředěnost, nespavost. KI: epilepsie, psychické poruchy, vředová choroba, srdeční choroby, těhotenství...\nStrukturní analog amantadinu.\n\nMístní užití při herpetické infekci oka.\n\nMístní terapie hepretické keratitity, terapie heprpetické encefalitidy. Nahrazuje se acyklovirem.\n\nJe selektivně vychytáván poškozenou buňkou. Bývá účinný hlavně na herpes virus, varicella zoster virus, méně na EBV a CMV. Nemá prakticky žádné nežádoucí účinky.\nJe teratogenní.Používá se u závažných CMV infekcí po transplantacích, u AIDS. Mezi jeho nežádoucí účinky patří útlum dřeně, bolesti hlavy, křeče, koma.\nAntiretrovirová látka inhibující reverzní transkriptázu viru. Prostupuje do CNS. Prodlužuje přežití u HIV+, snižuje riziko sekundárních infekcí a riziko přenosu na plod. Nežádoucí účinky jsou anemie, leukopenie, nauzea, cefalea, myalgie.\n\n"}
{"id": "378065", "url": "https://cs.wikipedia.org/wiki?curid=378065", "title": "Virus tabákové mozaiky", "text": "Virus tabákové mozaiky\n\nVirus tabákové mozaiky je původce nakažlivé choroby tabáku, případně dalších rostlin čeledi lilkovitých. Je významný především tím, že se jedná o první objevený virus na světě vůbec. Virus objevil v roce 1892 ruský vědec Dmitrij Ivanovskij. Genom viru obsahuje kyselinu RNA a je tvořen pouze několika geny.\nVirus je schopen infikovat cca 200 druhů rostlin, z toho většina je hospodářsky významných.\n\nVirus tabákové mozaiky (Tobacco mosaic virus) je RNA virus o velikosti cca 6 400 bp. Kóduje informaci pro 4 proteiny. Dva proteiny tvoří enzym RNA polymerázu, další movement protein a plášťový protein.\n\nVirus se není schopen reprodukovat sám o sobě, k jeho reprodukci je nutný reprodukční aparát hostitelského organismu. Virus tabákové mozaiky vytváří pomocí hostitelských ribozomů dvě podjednotky specifické virové RNA polymerázy. Translatovaný úsek obsahuje stop kodon AUG, který je \"přečten\" díky specifické izoakceptorové tRNA, která místo ukončení translace připojí k tomuto kodónu aminokyselinu thyrosin. Tím pádem vzniká druhý polypeptid, který má počáteční část společnou s prvním polypeptidem, ale je prodloužený.\nV 60. letech 20. století napadl virus tabákové mozaiky většinu pěstebních ploch papričky tabasco. V sedmdesátých letech proto musely být vyšlechtěny nové rezistentní odrůdy (\"Greenleaf Tabasco\").\n"}
{"id": "378071", "url": "https://cs.wikipedia.org/wiki?curid=378071", "title": "Kotinové", "text": "Kotinové\n\nKotinové (z lat. \"Cotini\") byl keltský kmen sídlící v 1. století př. n. l. až 2. století n. l. pravděpodobně na území Slovenska. Byli zřejmě identičtí s archeologickou púchovskou kulturou nebo tvořili její podstatnou část. Podle ojedinělých názorů žili i na Moravě a/nebo v jižním Polsku.\n\nK roku 10 př. n. l. je zmiňuje tuskulské elogium. V 1. století podle Tacita pracovali pro Sarmaty (Polsko) a Kvády (jihozápadní Slovensko) v dolech na železo. Připomínají se i v souvislosti s markomanskými válkami, když okolo roku 172 nepomohli Římanům proti Markomanům, začež je Marcus Aurelius, nejpozději roku 180 (?všechny?) přestěhoval do Dolní Panonie. V Dolní Panonii jsou skutečně v letech 223–251 vzpomínáni „kotinští občané“ – \"cives Cotini\".\n\n"}
{"id": "378073", "url": "https://cs.wikipedia.org/wiki?curid=378073", "title": "Období dešťů", "text": "Období dešťů\n\nObdobí dešťů je roční období v tropickém podnebném pásu, kde je neustávající léto, rozdělené na období dešťů a období sucha. Období dešťů trvá zhruba 3 až 7 měsíců a oproti období sucha v něm hodně prší a velmi často se vyskytují bouřky.\n"}
{"id": "378081", "url": "https://cs.wikipedia.org/wiki?curid=378081", "title": "Kvakoš noční", "text": "Kvakoš noční\n\nKvakoš noční (\"Nycticorax nycticorax\") je středně velká volavka.\n\nVědecký název kvakoše nočního \"Nycticorax\" je latinského původu a v překladu znamená doslova „noční havran“. Tento poněkud neobvyklý název vznikl na základě kvakošova výrazného chraptivého hlasu.\n\nKvakoš noční má velmi rozsáhlý areál rozšíření, je zastoupen na všech světových kontinentech s výjimkou Austrálie a Antarktidy a je vůbec nejrozšířenějším a pravděpodobně i nejhojnějším zástupcem volavek. Vyskytuje se ve dvou poddruzích: \"N. n. nyctiorax\" obývá Evropu, Asii a Afriku, \"N. n. hoactli\" hnízdí v Severní a Jižní Americe od Kanady až po Patagonii. Je částečně tažný, ptáci ze Severní Ameriky zimují v Mexiku, na jihu Spojených států a v Karibiku, jedinci z Eurasie se na zimu stahují do tropické Afriky a jižní Asie.\n\nZnačně kolísavě bývá několik hnízdících párů zaznamenáno také na území České republiky, obvykle 300–370. Je ovšem chován v řadě zoologických zahrad, např. v Zoo Liberec.\n\nKvakoš noční je velký přibližně jako vrána, dorůstá délky 58–65 cm, váží 340–800 g a v rozpětí křídel měří 90–100 cm. Má zavalité, převážně šedě zbarvené tělo, černé temeno, zátylek a hřbet, několik výrazných bílých zátylkových per, krátké žlutě zbarvené končetiny s dlouhými prsty, tmavý zobák a jasně červené oči. Obě pohlaví jsou zbarvena stejně, mladí ptáci jsou hnědí s bílým skvrněním.\n\nMimo hnízdní období se kvakoš noční zdržuje samotářsky. K životu preferuje hustě porostlé, sladké, slané i poloslané močály, bažiny, jezera a podmáčené louky, v poslední době proniká stále častěji i do center měst. Přes den obvykle odpočívá ve větvích stromů nebo v keřích a za potravou se vydává zejména za soumraku a v noci.\n\nNa kořist, kterou dokáže pomocí svého vynikajícího zraku zaregistrovat i ve tmě, číhá podobně jako většina ostatních volavek „ze zálohy“, nehybně stojí na březích vod, vyčnívajících kamenech nebo větvích a vyhlíží zejména menší ryby, korýše, žáby, vodní hmyz a malé savce, kterých se zmocňuje rychlým pohybem krku. Často se ozývá velmi hlubokými chraplavými zvuky připomínajícími volání havrana.\n\nKvakoš noční hnízdí v menších koloniích, často v přítomnosti jiných brodivých ptáků. Místo k hnízdění, které bývá v rákosí, v křovinách nebo na stromech, vybírá samec, přičemž na jednom stromě může být až 12 hnízd. Samice do nově postaveného hnízda klade přibližně 3–8 nazelenalých vajec, na kterých střídavě s partnerem sedí dohromady 24–26 dní. Společně se starají též o vylíhlá mláďata.\n\n\n"}
{"id": "378087", "url": "https://cs.wikipedia.org/wiki?curid=378087", "title": "Hypomanie", "text": "Hypomanie\n\nHypomanií je označována slabší forma mánie vyznačující se povznesenou náladou a zvýšenou energií. Může být současně spojena se změnami v myšlení ve smyslu těkavého, asociativního myšlení a také se změnami psychomotoriky, potřeby spánku a chuti k jídlu.\nSymptomy odpovídají symptomům lehčí mánie. Charakteristická je (lehce) povznesenou náladou a zvýšenou energií. Díky povznesené náladě může docházet k většímu nebo také přehnanému sebevědomí, zvýšené ochotě riskovat, k většímu puzení navazovat kontakty a také k překračování nepsaných pravidel v sociální oblasti (trapnostem). Hypomanie se může projevovat také sexistickými poznámkami, sexuálním seznamováním, nevěrou a rychlou zamilovaností.\n\nBěhem hypomanie je jak objektivně, tak také ve zvýšené míře subjektivně zvýšena schopnost pracovního výkonu, zlepšují se také vnímací schopnosti a schopnost asociace. Stavy vyčerpání, které často na zvýšenou výkonnost navazují mohou ovšem tyto schopnosti drasticky redukovat. Potřeba spánku je většinou značně snížená. Chuť k jídlu může být značně změněná, postižený často jí mnohem více nebo mnohem méně než obvykle, dochází ke značnému přibírání na váze či naopak k úbytku hmotnosti.\nAby bylo možno hypomanii diagnostikovat musí symptomy trvat minimálně 4 dny. Epizody mohou trvat jen několik dní nebo také více měsíců. Jaké symptomy a s jakým stupněm závažnosti se u daného postiženého vyskytnou je u každého nemocného individuální. Individuální může být rovněž průběh jednotlivých epizod u jednoho postiženého.\n\nMůže zůstat u jediné hypomanické epizody, často však dochází k opakovaným hypomanickým epizodám. Ve většině případů dochází také k lehčím či těžším depresivním epizodám, což vede k diagnóze cyklothymie příp. bipolární porucha. Často je četnost a délka depresivních epizod větší. Mezi epizodami se mohou vyskytnout delší fáze bez symptomů nebo se střídají hypomanické epizody s depresivními epizodami.\n\nK epizodám může docházet opakovaně a se zhoršeným průběhem, existuje zde nebezpečí přechodu do mánie a nebezpečí chronifikace. \nHypomanické symptomy se mohou vyskytovat současně nebo ve velmi krátkém střídání s depresivními symptomy, pak se jedná o smíšenou epizodu. Často dochází k problémům v sociální oblasti a s blízkými lidmi a to kvůli zesílené potřebě mluvit (telefonitis), zvýšenému libidu (sexuální pud), zvýšené družnosti nebo představě postiženého, že jeho blízcí jsou vůči němu agresivní či záměrně porušují pravidla chování či tropí hlouposti atd.\n\nZpravidla chybí jakýkoliv náhled na nemoc, nebo je tento náhled snížený. Postižení, kteří již prožili více fází mohou být však schopni aktuální hypomanickou fázi rozpoznat a příslušným způsobem jednat. Zde může být nápomocná psychoedukace případně návštěva svépomocné skupiny.\n\nV MKN-10 je hypomanie klasifikována jako psychická porucha, která se může vyznačovat \"značným omezením pracovní schopnosti případně sociální aktivity\". Hlavními symptomy jsou povznesená nálada a zvýšená energie po dobu více dnů.\n\nPodle DSM-IV není hypomanie poruchou, nýbrž stavem nálady, který může být součástí bipolární poruchy nebo cyklotymie. Značná újma kvality života, velké utrpení nebo psychotické symptomy nemohou být podle DSM-IV přítomny. \n\nČasto není hypomanie rozpoznaná ani postiženým a ani lékařem, protože se postižení mohou cítit dobře a necítí se nemocní. Pokud se vyskytují také deprese, pak je často chybně stanovována diagnóza jako unipolární deprese. Tak často uběhne i více než deset let než je rozpoznána bipolární porucha. Existují standardní psychologické testy, kterými je možno rozpoznat aktuální hypomanickou epizodu. \n\n\"Diagnostic and Statistical Manual of Mental Disorders\" (Diagnostická a statistická příručka psychických poruch, zkráceno jako DSM-IV) popisuje hypomanii následujícím způsobem:\n\n\nPoznámka: Hypomanické epizody, které jsou jednoznačně způsobeny somatickou antidepresivní léčbou (léky, elektrokonvulzní terapie, fototerapie - léčba světlem) nespadají pod diagnózu bipolární porucha.\n\nBěhem hypomanických epizod byly prokázány změny v biochemii mozku. Množství a účinek jednotlivých neurotransmiterů jako serotoninu a dopaminu v mozku je změněné.\n\nPříčiny hypomanie nejsou jednoznačně vyjasněny. Vědecky nejvíce zastoupenou teorií je teorie působení stresu a následné vulnerability (zranitelnosti). Podle této existuje biologická a/nebo genetická dispozice pro hypomanii. Stres, deprivace příp. zátěžový životní styl a životní situace mohou vést k propuknutí epizody.\n"}
{"id": "378092", "url": "https://cs.wikipedia.org/wiki?curid=378092", "title": "Hynek Kmoníček", "text": "Hynek Kmoníček\n\nHynek Kmoníček (* 22. října 1962 Pardubice) je český diplomat, od roku 2017 velvyslanec ČR v USA, v letech 2013 až 2017 ředitel zahraničního odboru Kanceláře prezidenta republiky. Dříve zastával funkci velvyslance v Austrálii. Do července 2010 byl náměstkem ministra zahraničních věcí pro právní a konzulární problematiku a aktuální politické otázky.\n\nPo nástupu Karla Schwarzenberga na místo ministra zahraničních věcí byl, jako člen ČSSD, z pozice náměstka odvolán a vyslán jako velvyslanec do Austrálie. Ministr Karel Schwarzenberg údajně vyjádřil přání poslat Kmoníčka mnohem dále než do Austrálie, nejlépe na Mars.\n\nDo širšího povědomí české veřejnosti se zapsal především jako dlouholetý velvyslanec při OSN, kde se stal v historii prvním českým předsedou rozpočtového výboru, a také v souvislosti s úspěšným vyřešením případu zadržení českých entomologů v Indii v roce 2008, kde tehdy působil jako velvyslanec ČR. Pozornost svého času rovněž vzbudil jeho veřejný konflikt s tehdejším šéfem české diplomacie Cyrilem Svobodou (KDU-ČSL), když Kmoníček jako velvyslanec ČR při OSN údajně nepostupoval podle ministrových instrukcí. Spekulovalo se, že v pozadí sporu mohla sehrát roli Kmoníčkova nominace na post ministra zahraničí ze strany ČSSD (namísto C. Svobody).\n\nKmoníček je znám jako mediálně obratný a na veřejnosti často vystupující diplomat, který se nevyhýbá složitějším a citlivým případům. V minulosti se mimo jiné zabýval krizí okolo TV Nova, českými pašeráky drog, řešením protestů ortodoxní židovské komunity při stavebních pracích u židovského hřbitova ve Vladislavově ulici v Praze, reformou zpravodajských služeb apod.\n\nV zahraničních médiích bylo jméno nejčastěji skloňováno ve spojitosti s možnou pražskou schůzkou teroristy Muhammada Atty s iráckým diplomatem.\n\nV roce 1986 vystudoval Pedagogickou fakultu v Českých Budějovicích a v letech 1987 až 1992 anglický a arabský jazyk na Univerzitě Karlově v Praze.\nV letech 1994 až 1995 absolvoval během stipendijního pobytu postgraduální studium moderní historie Blízkého východu, hebrejštiny a arabštiny na Hebrejské univerzitě v Jeruzalémě. Specializoval se na islámský středověký mysticismus a saúdsko-americké vztahy.\n\nDo roku 1991 Hynek Kmoníček působil jako koncertní hráč na klasickou kytaru a učil na lidové škole umění\n\nV letech 1992–1994 byl zaměstnán jako asistent na univerzitě v Pardubicích.\n\nOd roku 1995 pracuje na Ministerstvu zahraničních věcí České republiky, zpočátku na odboru Blízkého východu a Afriky jako teritoriální rada pro země Perského zálivu a rada pro Izrael a Palestinu, v letech 1997 až 1999 jako ředitel odboru.\n\nV roce 1999 pracoval jako vrchní ředitel sekce Asie, Afriky a Ameriky. V letech 1999–2001 zastával funkci náměstka ministra se specializací na mimoevropské země. V období 2001–2006 byl velvyslancem České republiky při OSN v New Yorku a mezi roky 2006–2009 pak velvyslancem České republiky v Indii, Bangladéši, Nepálu, na Maledivách a na Srí Lance.\n\nOd roku 2009 do července 2010 byl náměstkem ministra zahraničních věcí pro otázky právní a konzulární a aktuální politické otázky. Z postu náměstka byl pro členství v ČSSD odvolán ministrem Karlem Schwarzenbergem 13. července 2010, v první den jeho nástupu do ministerské funkce. Ministr Schwarzenberg následně Kmoníčka nominoval na post velvyslance v Austrálii. Dle novináře Martina Schabua měl Schwarzenberg z Kmoníčka obavy a rozhodl se ho proto vyslat do vzdálené Austrálie.\n\nDo funkce ředitele zahraničního odboru prezidentské kanceláře jej prezident Miloš Zeman jmenoval 28. března 2013. Jedním z prvních Kmoníčkových úkolů v nové funkci bylo mediovat spory mezi Hradem a Ministerstvem zahraničních věcí ohledně jmenování velvyslanců.\n\nNa konci roku 2015 jej česká vláda schválila jako velvyslance ČR v USA. Během své návštěvy USA v září 2016 pak prezident Miloš Zeman Kmoníčka oproti zvyklostem představil jako nového velvyslance (běžně se jméno zveřejňuje až poté, co ho přijme hostitelská země). Dne 1. března 2017 byla Kancelář prezidenta republiky informována, že mu byl udělen agrément (tj. souhlas hostitelské země). Nadále měl působit jako zahraničněpolitický poradce prezidenta republiky, to se však nestalo. Dne 24. dubna 2017 předal pověřovací listiny americkému prezidentovi Donaldu Trumpovi, oficiálně tak začala jeho diplomatická mise.\n\nPremiér Andrej Babiš a ředitel BIS Michal Koudelka navštívili v březnu 2019 centrálu CIA v Langley, kam byli pozváni ředitelkou CIA Ginou Haspelovou a kde Koudelka obdržel přestižní Tenetovu cenu za zahraniční spolupráci. Kmoníček pozvánku nedostal.\n\nPřednášková činnost na řadě universit a politických institutů v ČR a v zahraničí, například:\n\n\nZa svou činnost obdržel četná zahraniční ocenění, včetně:\n\nJe známý svojí sbírkou etnické hudby mimoevropských kultur a rozsáhlou kolekcí pálivých omáček celého světa. V zahraničí publikuje jako filmový kritik (London Magazine). Jako svoje hobby obvykle udává film, četbu a vaření. Je vášnivým kuřákem vodních dýmek, přičemž jednu daroval také prezidentovi Milošovi Zemanovi jako krok na přesvědčovací cestě, že islamismus se nerovná terorismus. Byl několikrát ženatý a má minimálně 4 děti. Jeho současnou manželkou je uzbecká Tatarka Indira Gumarová.\n\n"}
{"id": "378093", "url": "https://cs.wikipedia.org/wiki?curid=378093", "title": "Roadster", "text": "Roadster\n\nRoadster, také známý jako spyder nebo spider, je automobil s dvěma sedadly, většinou bez střechy (nebo se střechou skládací) a bez bočních a zadních oken.\n\nZatímco tzv. soft-tops (střecha plátěná skládací) jsou stále označovány jako roadsters/spyders, hard-tops (pevná odnímatelná střecha) jsou většinou coupe roadsters.\n\nPříklad roadsteru je třeba Mazda MX-5, Nissan 350Z, Audi TT, BMW Z4 nebo český Kaipan.\n\n"}
{"id": "378094", "url": "https://cs.wikipedia.org/wiki?curid=378094", "title": "Bazilika Sacré-Cœur (Brusel)", "text": "Bazilika Sacré-Cœur (Brusel)\n\nBazilika Sacré-Coeur v Bruselu (Bazilika Nejsvětějšího Srdce Ježíšova, , nebo ) je kostel v Koekelbergu, jedné z devatenácti obcí Bruselského regionu. Jde o největší budovu postavenou ve stylu Art deco a šestý největší kostel světa. \n\nBazilika Sacré-Coeur bylo postavena na památku 75. výročí belgické nezávislosti. Základní kámen byl položen králem Leopoldem II. v roce 1905, bazilika však byla dokončena až v roce 1971. Stavba je vysoká 89 metrů, dlouhá 167 metrů (vnější rozměr). Hlavní loď má 141 metrů a v nejširším místě budova dosahuje šířky 107 metrů. Kopule má průměr 33 metrů. Kostel má celkovou kapacitu 2000 lidí. \n\n\n"}
{"id": "378095", "url": "https://cs.wikipedia.org/wiki?curid=378095", "title": "Pražákovo kvarteto", "text": "Pražákovo kvarteto\n\nPražákovo kvarteto je české smyčcové kvarteto, které vzniklo v roce 1972.\n\nNa začátku 70. let se začalo na Pražské konzervatoři formovat Pražákovo kvarteto. Dnes hraje v tomto obsazení:\n\n\nV roce 1978 „pražákovci“ získali první ceny v interpretačních soutěžích v Kroměříži a v Evianu a o rok později vyhráli soutěž Pražského jara.\n\nV roce 1986 se ze zdravotních důvodů vzdal náročně se rozvíjející kariéry violoncellista Josef Pražák, po němž nese soubor jméno. Připravený a sólisticky nadaný Michal Kaňka nastoupil místo něho a kvarteto pokračovalo pod původním jménem, ale s novým impulzem.\n\nNa jaře roku 2010 soubor ze zdravotních důvodů opustil zakládající člen, primárius Václav Remeš, kterého nahradil dlouholetý primárius Kocianova kvarteta Pavel Hůla.\n\n"}
{"id": "378096", "url": "https://cs.wikipedia.org/wiki?curid=378096", "title": "Ochodaeidae", "text": "Ochodaeidae\n\nOchodaeidae, (v anglicky mluvících zemích jsou známí jako sand-loving scarab beetles – pískomilní chrobáci), jsou malá avšak široce rozšířená čeleď brouků z nadčeledi Scarabaeiformia.\n\nTito brouci jsou malí, dosahují velikosti 3–10 mm. Tvar jejich těla je protáhlý až oválný, zbarvení žluté, červeno-hnědé, hnědé a černé.\n\nO životě a chování asi 80 popsaných druhů je toho známo velmi málo. Mnohé z těchto druhů byly sbírány v noci v písčitých oblastech a většinou přilákány do světelných pastí, některé druhy jsou aktivní během dne.\n\n"}
{"id": "378103", "url": "https://cs.wikipedia.org/wiki?curid=378103", "title": "Klášter svaté Kateřiny", "text": "Klášter svaté Kateřiny\n\nKlášter svaté Kateřiny (arabsky دير سانت كاترين, \"Dayr Sānt Kātrīn,\" řecky \"Ιερά Μονή Αγίας Αικατερίνης στο Όρος Σινά,\" \"Iera Monî Agias Aikaterinîs sto Oros Sina)\" je klášter v poušti na Sinajském poloostrově v Egyptě nedaleko města Svatá Kateřina (arabsky سانت كاترين) v guvernorátu Jižní Sinaj. Klášter se nachází v údolí na severním úpatí Mojžíšovy hory v místě, kde podle Bible spatřil Mojžíš hořící keř. \n\nJedná se o řecký ortodoxní klášter, který byl založen v 6. století, ačkoli přítomnost křesťanů zde byla zaznamenána již na konci 3. století. Klášter svaté Kateřiny je jedním z nejstarších křesťanských klášterů na světě. Byl vystavěn jako pevnost kolem biblického „hořícího keře“, který uvnitř kláštera roste dodnes a přivádí na místo mnoho poutníků. Původně byl komplex nazýván klášterem Proměnění Páně nebo klášterem Hořícího keře. V 8. století získali sinajští mniši ostatky svaté Kateřiny a podle této světice byl klášter nazván v 11. století.\n\nZákladem kláštera je trojlodní bazilika, ve které se nachází unikátní kolekce starých knih a ikon. V areálu se dále nachází tzv. Mojžíšova studna a zajímavostí je, že se v něm nachází i mešita, která byla postavena v roce 1106 pro muslimské poutníky, ale která se dnes již nevyužívá k rituálním účelům.\n\nOd roku 2002 je klášter na seznamu Světového dédictví UNESCO .\n\n\n"}
{"id": "378104", "url": "https://cs.wikipedia.org/wiki?curid=378104", "title": "Smetanovo kvarteto", "text": "Smetanovo kvarteto\n\nSmetanovo kvarteto bylo české smyčcové kvarteto, které vystupovalo v letech 1945 až 1990.\n\nNahrávky Smetanova kvarteta (vynikající a technicky již kvalitní snímky) přinášejí jedny z prvních přesvědčivých dokladů o tom, jak kvalitní byla česká hudební interpretace. Význam „smetanovců“ spočívá nejen v jejich umělecké práci, ale i v oblasti pedagogické, která má dodnes výsledky v podobě nových vynikajících souborů.\n\n\n\n\n\n"}
{"id": "378108", "url": "https://cs.wikipedia.org/wiki?curid=378108", "title": "Pavel Eybert", "text": "Pavel Eybert\n\nPavel Eybert (* 20. září 1949 Kolín) je český politik, bývalý starosta Chýnova, v letech 1996 až 2016 senátor za obvod č. 13 – Tábor, od roku 2016 zastupitel Jihočeského kraje, člen ODS.\n\nVystudoval střední průmyslovou školu strojnickou a v roce 1972 Pedagogickou fakultu v Českých Budějovicích. Poté do roku 1989 pracoval jako učitel na základní škole.\n\nV listopadu 1989 se zapojil do Občanského fóra a poté se stal členem ODS, za kterou byl opakovaně zvolen starostou Chýnova. V roce 1996 byl ve volebním obvodě č. 13 – Tábor zvolen senátorem PČR. Poté svůj mandát třikrát obhájil, a to v letech 1998, 2004 a 2010. Patří tak k nejdéle působícím senátorům ČR. Ve volbách do Senátu PČR v roce 2016 se rozhodl svůj mandát již neobhajovat.\n\nJe laureátem Ceny PŘÍSTAV, kterou mu v roce 2004 udělila Česká rada dětí a mládeže za podporu mimoškolní práce s dětmi a mládeží.\n\nV komunálních volbách v roce 2014 obhájil post zastupitele města Chýnova, když vedl kandidátku ODS. Strana volby ve městě vyhrála (tj. 42,03 % hlasů a 6 mandátů) a v listopadu 2014 byl zvolen starostou města pro své již sedmé funkční období. V roce 2018 jej ve funkci starosty vystřídala Andrea Fraitová ze SNK. (6)\n\nhttp://www.chynov.cz/vismo/o_osoba.asp?id_org=5547&id_o=1002&p1=2058\n\nV krajských volbách v roce 2016 byl za ODS zvolen zastupitelem Jihočeského kraje.\n\n"}
{"id": "378109", "url": "https://cs.wikipedia.org/wiki?curid=378109", "title": "Sinaj (hora)", "text": "Sinaj (hora)\n\nMojžíšova hora nebo hora Sinaj (arabsky جبل موسى, \"Jabal Mūsá,\" egyptskou arabštinou \"Gebel Mūsa),\" je hora na Sinajském poloostrově, která je nejčastěji ztotožňována s biblickou horou Sinaj. Tyčí se v egyptském kraji Jižní Sinaj poblíž nejvyšší egyptské hory Svaté Kateřiny a stejnojmenného města a kláštera.\n\nPřes svou výšku a relativní převýšení (dno údolí leží v nadmořské výšce 1580 m) je vrchol hory poutním místem s malou kaplí. Poutníci využívají dvě cesty — širší a pohodlnější cestu pro velbloudy zakončenou 750 schody k vrcholu nebo náročnější cestu se 3750 schody vytesanými do skály. Cesty jsou lemovany stánky s občerstvením a dalším zbožím.\n\n\n"}
{"id": "378115", "url": "https://cs.wikipedia.org/wiki?curid=378115", "title": "České kvarteto", "text": "České kvarteto\n\nČeské kvarteto bylo české smyčcové kvarteto, které působilo v letech 1892 až 1934. Představovalo první stálý profesionální komorní soubor v českých zemích a bylo historickým mezníkem ve vývoji české komorní interpretace. Svou uměleckou úrovní si záhy získalo mezinárodní věhlas a stalo se světově úspěšným.\n\nSoubor byl sestaven ze čtyř studentů Pražské konzervatoře pod vedením jejího ředitele a profesora houslí Antonína Bennewitze a violoncellisty a profesora komorní hry Hanuše Wihana. Čerství absolventi začali v roce 1892 vystupovat pod názvem České kvarteto a již první vídeňské vystoupení mělo senzační úspěch, který souboru rázem otevřel cestu do celé Evropy. Zakládajícími členy byli: Karel Hoffmann (první housle), skladatelé Josef Suk (druhé housle) a Oskar Nedbal (viola), Otto Berger (violoncello). V této sestavě působil soubor do roku 1894, kdy musel z důvodu onemocnění tuberkulózou odejít z kvarteta Otto Berger, kterého vystřídal u violoncellového pultu profesor Hanuš Wihan.\n\nPo 14 letech působení v tělese, violistického i manažerského, odešel roku 1906 do Vídně za dirigentskou a skladatelskou kariérou Oskar Nedbal, který byl u violového pultu nahrazen Jiřím Heroldem. Roku 1914 nahradil stárnoucího Hanuše Wihana u violoncellového pultu Ladislav Zelenka. Tím se sestava kvarteta ustálila na dalších 19 let v podobě Hoffmann – Suk – Herold – Zelenka.\n\nZe zdravotních důvodů se roku 1933, po jedenačtyřicetiletém působení, rozhodl odejít ze souboru Josef Suk. Nahradil jej u pultu druhých houslí Stanislav Novák. V této sestavě však kvarteto hrálo již jen půl roku. Zdravotní problémy měli i další členové, roku 1934 zemřel Jiří Herold a soubor definitivně zanikl.\n\nZa čtyři desítky let působení absolvovalo České kvarteto na čtyři tisíce koncertů v Evropě i jinde ve světě. Věhlas si získalo díky přesnému a logickému frázování, výraznému rytmu, přehledné stavbě jednotlivých hlasů v polyfonních větách a především pochopení struktury a stylu daného díla. V souboru často hostovali další hráči pro provádění smyčcových kvintetů, sextetů, klavírních kvintetů apod. V repertoáru byla jak díla velkých klasiků 18. a 19. století, tak díla světové moderny a zcela nové opusy soudobých autorů. Oživovali i neprováděná díla a opomíjené autory. Interpretační úrovní a mezinárodními úspěchy bylo České kvarteto jedním z nejvýznamnějších komorních souborů své doby.\n\n"}
{"id": "378120", "url": "https://cs.wikipedia.org/wiki?curid=378120", "title": "CSA Steaua București", "text": "CSA Steaua București\n\nCSA Steaua București ( \"CSA Steaua București\", kde CSA znamená \"Clubul Sportiv al Armatei Steaua\", tj. : \"Armádní sportovní klub Hvězda\") je rumunský sportovní oddíl z Bukurešti, spravovaný ministerstvem národní obrany. Sportovní oddíl byl založen roku 1947 jako ASA București (\"Asociația Sportivă a Armatei\", tj. \"Armádní sportovní sdružení\"), klub pak změnil mnohokrát svůj název, ten současný Steaua si drží od r. 1961.\n\nKlub je historicky znám jako rumunský armádní sportovní klub. \n\nSportovní kluby patřící pod společnost CSA Steaua v současné době provozují ragby, házenou, vodní pólo, basketbal (v současné době jen v mládežnické sekci), volejbal, atletiku, plavání, gymnastiku, box, veslování, kánoe, střelbu, vzpírání, šerm, tenis, cyklistiku a judo.\n\nJediný oddíl, který se oddělil od sportovního oddílu, je fotbalový klub FC Steaua București (v roce 1998), jehož jediné spojení s původním sportovním oddílem je stadion Stadionul Ghencea, pronajatý fotbalovým klubem na 49 let, který ale pořád patří pod ministerstvo národní obrany. Od roku 2017 má sportovní klub nový fotbalový oddíl, který nemá žádnou vazbu ke starému oddílu.\n\nAutonomní jsou také klub ledního hokeje Hochei Club Steaua București a klub bojového umění wu-šu, který řídí vlastník fotbalového klubu Steaua George Becali.\n"}
{"id": "378121", "url": "https://cs.wikipedia.org/wiki?curid=378121", "title": "Paleček", "text": "Paleček\n\nPaleček může být:\n\n\n"}
{"id": "378122", "url": "https://cs.wikipedia.org/wiki?curid=378122", "title": "FBD", "text": "FBD\n\nFBD (\"Function Block Diagram\", česky jazyk funkčních bloků nebo \"jazyk blokových schémat\") je grafický jazyk pro tvorbu programů pro programovatelné logické automaty PLC (\"Programmable Logic Controller\"). Program se vytváří pomocí logického (blokového) schématu; výhodou je možnost tvořit a opakovaně používat uživatelské funkční bloky. Je to jeden z programovacích jazyků podle mezinárodní normy IEC 61131-3.\n\n"}
{"id": "378126", "url": "https://cs.wikipedia.org/wiki?curid=378126", "title": "Kocianovo kvarteto", "text": "Kocianovo kvarteto\n\nKocianovo kvarteto je české smyčcové kvarteto, které vzniklo v roce 1972.\n\nZaložili jej v roce 1972 členové Symfonického orchestru hl. m. Prahy FOK. V listopadu 2005 převzalo kvarteto v Paříži cenu „Diapason d’or de l’année 2005“ za nejlepší komorní nahrávku roku. Kocianovo kvarteto se svým názvem se hlásí ke slavnému českému houslovému virtuózovi Jaroslavu Kocianovi (1883–1950). Od roku 2001 působí ve složení:\n\n\n"}
{"id": "378127", "url": "https://cs.wikipedia.org/wiki?curid=378127", "title": "Nezmar zelený", "text": "Nezmar zelený\n\nNezmar zelený (\"Hydra viridissima\", případně \"Chlorohydra viridissima\") je žahavec z řádu nezmaři, zbarvením mnohem nápadnější než nezmar hnědý.\n\nNezmara zeleného lze najít nejspíš zjara v čistých tůňkách, které zbudou na lukách po odchodu velké jarní vody. Také ve stojatých a čistých vodách. Tam bývá běžným a hojným zjevem. Žije v mírných a tropických pásmech včetně ČR.\n\nMá žahavé buňky na ramenách. Má jich okolo šesti. Uprostřed ramen má ústní otvor. Pod ústním otvorem je láčka, kterou se opírá při pohybu. Velikost 2-3 cm\n\nJe to masožravec, živící se drobnými vodními živočichy např. buchankami nebo perloočkami.\n\nJe hermafrodit. Rozmnožuje se pohlavním rožmnožováním nebo pučením. Má velikou schopnost regenerace - po rozřezání vyroste z každé části nový jedinec. Umí se množit velmi rychle.\n\nZelená barva nezmara zeleného je způsobena řasami rodu \"Zoochlorella\", které s ním žijí v endosymbióze, konkrétně se jedná o oboustranně prospěšný vztah, tedy mutualismus. Řasy se nachází uvnitř těla nezmara ve speciálních ektodermálních buňkách a připomínají tak jakýsi chloroplast v raném stadiu vzniku. Díky živinám, které řasy produkují pomocí fotosyntézy, může nezmar zelený přežít značně dlouhé období hladovění. Řasy jsou tak specializované na symbiotický život, že nedokáží žít samostatně (mimo tělo nezmara), a na nové potomstvo se šíří skrz vaječné buňky (oocyty) nezmarů.\n"}
{"id": "378128", "url": "https://cs.wikipedia.org/wiki?curid=378128", "title": "Celopal", "text": "Celopal\n\nCelopal (kalk z řeckého ὁλόκαυστον \"holokauston\"; ὅλος \"holos\" celý + καυστός \"kaustos\" spálený), holokaust, je druh náboženské oběti, při níž je obětované zvíře spáleno. Při překladu hebrejské bible do řečtiny překladatelé Septuaginty užili tohoto termínu pro označení podobného židovského rituálu.\n\n"}
{"id": "378129", "url": "https://cs.wikipedia.org/wiki?curid=378129", "title": "David Bronštejn", "text": "David Bronštejn\n\nDavid Jonovič Bronštejn (Дави́д Ио́нович Бронште́йн; 19. února 1924 Bílá Cerekev, Ukrajina – 5. prosince 2006, Minsk, Bělorusko) byl sovětský (ukrajinský) šachista.\n\nV roce 1946 hrál v zápase Praha – Moskva. V roce 1948 vyhrál první mezipásmový turnaj v Saltsjöbadenu. V roce 1950 dělil v Budapešti v turnaji kandidátů první místo, v užším zápase porazil Boleslavského. O rok později se utkal o titul mistra světa v Moskvě s Botvinnikem, zápas skončil 12 : 12, Botvinnik titul udržel. V roce 1955 získal první cenu v mezipásmovém turnaji v Göteborgu.\n\n"}
{"id": "378132", "url": "https://cs.wikipedia.org/wiki?curid=378132", "title": "Jefim Geller", "text": "Jefim Geller\n\nJefim Petrovič Geller (8. března 1925 Oděsa – 17. listopadu 1998) byl sovětský šachista, mezinárodní mistr od roku 1950 a velmistr od roku 1952. V roce 1955 se dělil o první místo se Smyslovem v přeboru SSSR. V užším zápase ho porazil. V roce 1962 skončil na 2. - 3. místě v turnaji kandidátů.\n\n"}
{"id": "378133", "url": "https://cs.wikipedia.org/wiki?curid=378133", "title": "Lev Polugajevskij", "text": "Lev Polugajevskij\n\nLev Abramovič Polugajevskij (20. listopadu 1934, Mohylev, Sovětský svaz – 30. srpna 1995, Paříž) byl sovětský šachový velmistr.\n\nPolugajevskij se narodil v roce 1934 v Mohylovově v Bělorusku. V roce 1959 získal první cenu v mezinárodním turnaji, který se konal Mariánských Lázních. Taktéž sepsal šest knih o šachu. V roce 1995 zemřel na mozkový nádor.\n"}
{"id": "378138", "url": "https://cs.wikipedia.org/wiki?curid=378138", "title": "Bent Larsen", "text": "Bent Larsen\n\nJørgen Bent Larsen (4. března 1935, Thisted – 9. září 2010, Buenos Aires) byl dánský šachista, mezinárodní mistr 1954, velmistr 1956. Čtyřikrát se probojoval k zápasům o titul Mistra světa (1965, 1968, 1971 a 1977), při tom zvítězil ve třech Mezipásmových turnajích. Šestkrát se stal dánským přeborníkem. V Utkání století SSSR - Svět hrál na první šachovnici.\n\n Bent Larsen na chessgames.com\n"}
{"id": "378149", "url": "https://cs.wikipedia.org/wiki?curid=378149", "title": "Pieter Aertsen", "text": "Pieter Aertsen\n\nPieter Aertsen - holandský malíř, narozený v Amsterdamu (1508 či 1509 - 3.6.1575), tvořící ve stylu severního manýrismu.\nPieter Aertsen je také znám Dlouhý Petr, zřejmě pro svou výšku. V rodném Amsterodamu se stal žákem Allaerta Claessena. Kolem roku 1530 odešel do Antverp, do centra uměleckého života v Nizozemsku. Roku 1535 se zde stal členem gildy Sv. Lukáše - malířského cechu. V úředních knihách cechu je zapsán jako „Langhe Petr, Schilder“ - Dlouhý Petr, malíř. V roce 1542 se stal občanem Antwerp. V Atverpách Aertsen působil více než dvacet let. Dosáhl zde úspěchu i bohatství. Roku 1542 se stal se antverpským měšťanem a oženil se s Kathelijne Beuckelaar. Byl hlavou rozvětvené rodiny malířů, z nichž nejznámějším a nejtalentovanějším byl jeho synovec a zároveň žák Joachim Bueckelaer. V Antverpách dosáhl Aertsen úspěchu i bohatsví, přesto se roku 1555 se vrátil do rodného Amsterodamu. Důvody návratu do rodného města nejsou známy. V Amsterodamu se opět stal vyhledávaným a uznávaným malířem, proslulým zejména svými obrazy se zvěřinou. Stal se průkopníkem nového typu obrazů, ovlivnil pozdější holandskou i vlámskou malbu 17. století. Z manželství bylo počato osm dětí, z jeho třech synů se stali úspěšní malíři, Pieter Pietersz starší, Aert Pietersz, a Dirk Pietersz. Mezi pozoruhodné žáky, kteří se učili v jeho dílně patří Giovanni Stradano znám také jako Jan Van der Straet či van der Straat nebo Stradanus nebo Stratensis (1523 – 11. února 1605) narozený ve Flandrech a působící hlavně ve Florencii 16. století. Z jeho synovců se velmi známými stali Huybrecht Beuckeleer a Joachim Beuckelaer. Posledně jmenovaný pokračoval v díle svého strýce a rozvíjel jeho témata a styl.\n\nAertsen tvořil především oltáře pro holandské kostely. Mnohé z těchto obrazů však byly zničeny při náboženských nepokojích. V době kalvínského ikonoklasmu (1566) byla řada jeho obrazů zničena. Z jeho tvorby se zachovalo jen málo. Aertsen byl jedním z prvních malířů, kteří začali malovat žánrové scény a zátiší. Pro jeho tvorbu jsou typické monumentální scény z domácího prostředí, či motivy z venkovského života, které Aertsen čerpá ze svého okolí. Na pozadí těchto výjevů se často odehrávají motivy z biblické příběhů. O rozvoj malování zátiší se zasloužil svým výtvarným ztvárněním jídla, květin a předmětů každodenního života. Poté, co v roce 1550 začal Aertsen malovat díla s náboženskou tématikou ještě více ve svých dílech podtrhl obraz domácí scény. Nábytek, kuchyňské náčiní a potraviny reprodukuje s velkou dávkou autenticity a s důrazem na atmosféru a realitu. Typickým příkladem je jeho \"Řeznictví s útěkem do Egypta\" (Uppsala, 1551), které „bylo nazváno nejranějším příkladem manýristické inverze zátiší v severní malbě, ukazující \"nižší\" námět mnohem výrazněji než námět nábožensky, morálně vyšší\". I v jiných jeho obrazech z trhů a domácností se stává zátiší hlavním tématem. Drobný náboženský motiv se odehrává pouze na pozadí. Nejstarší obraz \"Triptych s Ukřižováním\" (1546) bývá uváděn do souvislosti s P. Breughelem st. a tzv. brunšvickým monogramistou, který bývá ztotožňován s Janem Sandersem van Hemessenem nebo s Janem van Amstelem, Aertsenovým starším bratrem. V jeho dílech z padesátých let šestnáctého století je vidět manýristická hloubková perspektivní konstrukce. Náboženský výjev malíř umístuje do pozadí obrazu, v popředí je žánrový motiv či zátiší. Oba výjevy, přední a zadní, nejsou nijak prostorově spojeny. Velmi charakteristická pro Aertsena je postava v životní velikosti, obklopená předměty - viz \"Kuchařka\". Své obrazy signoval iniciálami s trojúhelníkem, symbolizující tkalcovský člunek jako odkaz na otcovo zaměstnání. \n\nPodle zdroje:\n\n"}
{"id": "378152", "url": "https://cs.wikipedia.org/wiki?curid=378152", "title": "Koekelberg", "text": "Koekelberg\n\nKoekelberg je jedna z 19 obcí Bruselského regionu v Belgii. V obci žije 18 157 obyvatel a její rozloha činí 1,17 km². Sousedí s dalšími čtyřmi obcemi Bruselského regionu (Jette, Molenbeek-Saint-Jean, Ganshoren a Berchem-Sainte-Agathe).\n\nV obci stojí jeden z největších kostelů světa bazilika Sacré-Cœur.\n\n"}
{"id": "378153", "url": "https://cs.wikipedia.org/wiki?curid=378153", "title": "Larsen", "text": "Larsen\n\nPříjmení Larsen nosí více osobností:\n\n\n"}
{"id": "378154", "url": "https://cs.wikipedia.org/wiki?curid=378154", "title": "Les oběšených lišek", "text": "Les oběšených lišek\n\nLes oběšených lišek (z finského originálu: \"Hirtettyjen kettujen metsä\") je kniha od finského spisovatele Arto Paasilinna z roku 1983, česky poprvé vydaná v roce 2006.\n\nOiva Juntunen dostane od synovce z Austrálie tip na loď přivážející do Osla zlaté pruty. Vymyslí plán, na který si najme prostoduchého obra Heikki Mlátičku Sutinena a několikanásobného nájemného vraha Hemmo Siiru, aby mu pomohli ukrást několik prutů, které měli odvést v autě a po cestě jich několik odhodit, poté se nechat chytit a odsoudit, po odpykání trestu měli dostat každý milion marek. Oba zloději odhazovali pruty náhodně, a tak se ani Oivovi, ani policii nepodařilo najít všechny pruty. Oiva pruty zakopal na své rozpadlé usedlosti ve své rodné vesničce Vehmersalmi ve Finsku do hnojiště, a vždy si byl kousek uříznout, žil pohodlným životem ve Stockholmu. Mlátičku Sutinena za dobré chování pustili dříve, chtěl si vyzvednout svou odměnu, ale Oiva se jí nechtěl vzdát a naaranžoval fingovanou loupež tak, aby Sutinena opět uvěznili. Ze strachu před vychytralým Siirou se rozhodl vykopat zlato a usídlit se s ním v Laponsku.\n\nMajor Sulo Armas Remes je důstojníkem finské armády a alkoholik závislý na pomerančovém likéru, žena Irmeli se s ním chce rozvést, on se rozhodne vzít si neplacenou dovolenou, aby mohl studovat techniku. Předtím však velí vojenskému cvičení v Laponsku, kde proti sobě stojí vojáci NATO, Rusové a Finové. Původní plán byl nechat Rusy a vojáky NATO pobýt se mezi sebou a poté je měli Finové dorazit. Remese ovšem čekání nebavilo a tak zaútočil s Finy na západní spojence, ti jej nečekali a nepřipravení neměli šanci. Podobně Finové zatočili i s Rusy.\n\nRemes se potká s Oivou, ten se vydává za univerzitního knihovníka Asikainena, který po tetiččině smrti zdědil nějaký majetek a teď sbírá v Laponsku lišejníky. Remes také svou kariéru přikrašluje, chce z Oivy vyrazit peníze. Oba se shodnou, že budou hledat zlato. Oiva si Remese najme jako sluhu, pronajmou si od armády nepotřebný dům nedaleko Kittilä. U něj se rozhodnou rýžovat v blízkém potoce zlato. Remes jede do města, aby nakoupil potraviny a zjistí, že Oiva není knihovník a že se jmenuje Juntunen. Oiva se seznámí s hladovým liščetem, které mu ukradne pětistovkovou bankovku, skamarádí se a pojmenují ji Pětistovka. Začínají rýžovat zlato, úspěch má jen Oiva, který tam hází kousky svých prutů, major si postaví žlaby a dře se, Oiva se slituje a hodí mu tam pár zlatek. Při prodeji zjistí, že to není laponské zlato, ale průmyslové. Oiva Remese naštve, ten mu řekne, co na něj zjistil a chce po něm zlato. Oiva se před ním ukryje na strom, který Remes pokácí. Oiva je v bezvědomí a Remes ho ošetřuje. Oba se usmíří a řekli si o sobě pravdu. Chystají se na laponskou zimu a zkrášlují si svůj dočasný domov.\n\nLaponská Koltka Naska Mosnikoffová (90 let) se svým kocourem Jermakkim žije v zapadlé vesničce. Úředníci ji chtějí přestěhovat do domova důchodců i násilím, ona však uteče a toulá se zimní krajinou. Úředníci vzdali pátrání po Nasce, ta se dostala do domu Oivy a majora, ten ji měl odvést do vesnice, ale po několika marných pokusech to vzdal. Naska s nimi zůstala a starala se jim o domácnost. Oiva s Remusem sestrojili pasti na lišky, které je oběsí a oblast, kde je rozmístili nazvali \"Les oběšených lišek\". Do pasti se chytil policista Hurskainen. Remes si pozval do Kuopsuvaary dvě prostitutky Agnetu a Kristýnu, opět je vyrušil Hurskainen. Oiva jej uplatil 100 000 markami ve zlatě. Po Vánocích je prostitutky opustily a vrátily se do Stockholmu, kde svou neopatrností prozradily Oivův úkryt. Naska se nachladil a po boji zemřela, steskem zemřel i její kocour Jermakki. Oba pohřbili v Zemi nebožtíka Juhy. Oběma se po stařence stýskalo.\n\nDo Kuopsavaary se přiřítil ozbrojený Hemmo Siira, chtěl Oivu zabít, ale Sula jej omráčil a zavřel. Po vyjednávání dostal 10 kg zlata, ale daleko se s nimi nedostal. Oběsil se v liščí pasti, a tak jej Oiva s Remesem pohřbili.\nUž se jim zde nelíbilo, Oiva cestoval po světě, Remes se vrátil k manželce, stal se podplukovníkem.\nDo pastí v Lese oběšených lišek se chytila spousta německých turistů lačnících po klobáskách. Jejich mrtvoly sežrali vlci a jejich kostry zde stále chřestí.\n"}
{"id": "378155", "url": "https://cs.wikipedia.org/wiki?curid=378155", "title": "Janáčkova filharmonie Ostrava", "text": "Janáčkova filharmonie Ostrava\n\nJanáčkova filharmonie Ostrava byla založena v roce 1954.\n\nOstravský symfonický orchestr se prezentuje jak v zahraničí, tak doma a v blízkém okolí. Orchestr je také pravidelně zván k účasti na tuzemských festivalech, jako jsou Pražské jaro, Janáčkův máj, Smetanova Litomyšl a další. Prvním dirigentem orchestru byl Otakar Pařík. Současným ředitelem orchestru je Jan Žemla. Jako šéfdirigent působí v Ostravě od roku 2014 Heiko Mathias Förster z Německa.\n\nOd svého vzniku v roce 1954 se Janáčkova filharmonie Ostrava ve velmi krátké době zařadila mezi přední česká symfonická tělesa. Od roku 1958, kdy uskutečnila své první zahraniční turné, navštívila opakovaně téměř celou Evropu, Spojené státy, Japonsko, Jihokorejskou republiku, Tchaj-wan a díky finanční podpoře Magistrátu města Ostravy a ocelářské společnosti Arcelor Mittal se v roce 2006 Janáčkova filharmonie stala po České filharmonii, jež do Austrálie zavítala na turné v roce 1959, teprve druhým tuzemským symfonickým tělesem, které mělo příležitost se u protinožců prezentovat. Z tohoto pohledu byla koncertní sezóna 2006/2007 vydařená – orchestr navštívil postupně Itálii, Německo, opětovně Itálii, Japonsko, Německo a Švýcarsko.\n\nJe jistě nesporné, že zahraniční zájezdy přináší Janáčkově filharmonii finanční užitek – záleží však na počtu vystoupení a samozřejmě teritoriu. Značný význam mají také zahraniční koncertní turné pro možnost porovnávání kvality tělesa a upevnění pozice na hudebním trhu.\n\nOstravský symfonický orchestr se úspěšně prezentuje rovněž na domácím pódiu a v blízkém okolí, o čemž rostoucí zájem ze strany publika. Orchestr je také pravidelně zván k účasti na prestižních tuzemských festivalech (Pražské jaro, Janáčkův máj, Smetanova Litomyšl, Pražské hudební slavnosti apod.)\n\nUmělecký profil orchestru, který charakterizuje plný, sytý zvuk, muzikální projev i technická vyspělost, postupně formovali kromě stálých dirigentů také významní hosté – Václav Neumann, Václav Smetáček, Jiří Bělohlávek, L. Pešek, Zdeněk Mácal, Charles Mackerras, S. Baudo, H. Rilling a od roku 2005 ukrajinsko-americký šéfdirigent orchestru Theodore Kuchar. Ze sólistů zvučných jmen, kteří se s ostravskou filharmonií představili, jmenujme např. houslistu Josefa Suka, francouzského violoncellistu Andrého Navarru, sopranistku Evu Urbanovou a španělského tenoristu José Carrerase. V poslední době to jsou James Buswell, Sergej Babayan nebo Pascal Rogé.\n\nJanáčkova filharmonie často uvádí díla nejen Leoše Janáčka a dalších českých skladatelů světového věhlasu - Antonína Dvořáka, Bedřicha Smetany nebo Bohuslava Martinů, ale šíře jejího repertoáru je mnohem rozsáhlejší, o čemž svědčí dramaturgie jednotlivých koncertů. Soustavně se objevují jména jako Ludwig van Beethoven, Wolfgang Amadeus Mozart, Franz Schubert, Robert Schumann, Max Bruch, Anton Bruckner, Richard Strauss, Béla Bartók, Maurice Ravel, Aaron Copland, Leonard Bernstein a další.\n\nOd konce 90. let se Janáčkova filharmonie systematicky věnuje také interpretaci domácí i světové „nové hudby“. Spolu s Ostravským centrem nové hudby pořádá letní festivaly a tvůrčí dílny mladých skladatelů z celého světa za účasti předních světových tvůrců a interpretů. V této oblasti dosáhl orchestr výrazných úspěchů na předních světových festivalech avantgardní hudby v Praze, Varšavě a Berlíně. Velikým přínosem pro rozvoj v této interpretační oblasti Janáčkovy filharmonie byl aktivní přístup jejích šéfdirigentů - Christiana Arminga i Petra Vronského. Výsledky jejich systematické práce se však odrážejí i v dalších interpretačních oblastech. V jejich stopách pokračoval a kvality ostravského symfonického tělesa dále intenzivně rozvíjel šéfdirigent Theodore Kuchar.\n\nV době od 21. ledna do 21. února 2009 uskutečnila Janáčkova filharmonie Ostrava díky finanční podpoře zřizovatele JFO Statutárního města Ostrava čtyřtýdenní koncertní turné po Spojených státech amerických. Během 19 koncertů si ostravské filharmoniky přišlo poslechnout na 30 000 amerických milovníků klasické hudby. Pod taktovkou šéfdirigenta Theodora Kuchara zazněly na koncertech v USA skladby A. Dvořáka, B. Smetany, B. Martinů, J. Fučíka, M. Brucha, L. van Beethovena, Felixe Mendelssohna a Sergeje Rachmaninova. Sólových partů daných skladeb se ujala talentovaná americká houslistka Jennifer Frautschi, která hrála na housle Stradivari z roku 1722, známé jako „ex-Cádiz“, a klavíristé Derek Han (USA) a Paavali Jumppanen (Finsko). Všichni zmínění umělci mají na svém kontě již několik prestižních světových hudebních cen a jsou velmi oblíbeni jak u amerického publika, tak i u odborné kritiky. První koncerty se uskutečnily na jihu USA ve státě Florida, a to hned v několika městech: Daytona Beach, St. Augustin, Fort Lauderdale. Následně se filharmonie přesunula do vnitrozemí.Turné filharmonie ukončila na západním pobřeží USA ve státě Kalifornie, kde se uskutečnily tři koncerty, mj. ve Fresně, v němž působí jako umělecký ředitel tamního orchestru i náš šéfdirigent Theodore Kuchar, a v hlavním městě Kalifornie Sacramentě, v Community Center Theater, který se nachází naproti věhlasnému kapitolu.\n\nVýše jmenovaná hudební díla v interpretaci JFO a pod vedením Th. Kuchara, který si dokázal vybudovat s publikem „přímý“ kontakt hned na začátku jednotlivých koncertů, připravila Američanům zcela jistě nevšední umělecký zážitek, o čemž svědčily nekončící ovace vestoje, ale taktéž i bezprostřední osobní poděkování po vystoupení. Dalším příjemným překvapením byly návštěvy českých krajanů a jejich potomků, kteří vyhledávali kontakt nejenom s českou hudbou, ale českým prostředím jako takovým, čehož důkazem byly četné návštěvy v zákulisí a snaha o osobní kontakt.\n\nJednou z nejvýznamnějších akcí Janáčkovy filharmonie v roce 2015 byl prestižní mimořádný koncert v bavorském Mnichově v sobotu 27. června 2015, který byl den poté, v neděli 28. července, vysílán německou veřejno-právní televizí Zweites Deutsches Fernsehen (ZDF). Orchestr pod taktovkou italského dirigenta Claudia Vandelliho zde vystoupil společně s velkými hvězdami současného operního světa. Byli to ruská sopranistka Anna Netrebko, německý tenorista Jonas Kaufmann, americký barytonista Thomas Hampson (místo Dmitrije Hvorostovského, který se omluvil pro nemoc) a ruští pěvci Elena Zhidkova (mezzosoprán) a Ildar Abdrazakov (basbaryton).\n\nPři tomto koncertu zazněly mj. slavné árie, duety a intermezza z populárních oper Giuseppa Verdiho (\"Don Carlos\", \"Attila\"), Giacoma Pucciniho (\"La bohème\", \"Manon Lescaut\"), Francesca Cilea (\"Adriana Lecouvreur\"), Jacquese Offenbacha (\"Les contes d'Hoffmann\"), Charlese Gounoda (\"Faust\") a operet Emmericha Kálmána (\"Čardášová princezna\", \"Země úsměvů\"). Koncert konaný \"open air\" na Královském náměstí (\"Königsplatz\") měl velký úspěch u 12 000 diváků.\n\nDalším důkazem šíře záběru je bohatá diskografie, která se podstatně rozrůstá za působení Theodora Kuchara ve funkci šéfdirigenta. Kuchar je ve světě znám jako jeden z nejvíce nahrávajících dirigentů. V srpnu roku 2004 nahrála filharmonie pod jeho vedením trojkomplet se skladbami Antonína Dvořáka s názvem Symphonic Poems, Overtures. V prosinci téhož roku pak vznikla odborníky vysoce ceněná nahrávka kompletu symfonií dánského skladatele Carla Nielsena. V sezóně 2006/2007 nahrála Janáčkova filharmonie Ostrava dalších sedm kompaktních disků pro významné nahrávací společnosti – Brilliant Classics, Joan Records, Cybelle Records a CPO Records. Prvními dvěma počiny byly na podzim roku 2006 realizované nahrávky, které řídil světově uznávaný dirigent David Porcelijn, s nímž orchestr navázal dlouhodobější spolupráci. Na jednom CD jsou zaznamenány tří symfonie nizozemského skladatele Henka Badingse Tato nahrávka pro společnost CPO Records vznikla za podpory Nizozemského velvyslanectví v Praze. Druhé CD pak obsahuje skladby současné nizozemské skladatelky Jacqueline Fontyn.\n\nDalší nahrávky, které řídil šéfdirigent Theodore Kuchar, byly realizovány už v roce 2007. Kromě hudebního nosiče se záznamem čtyř skladeb současného amerického skladatele Charlese Berryho - Mariners Famfare, Veerythrusch with Cedare, Symphony No. 3 „Celestial” a Cello Concerto, v němž se sólového partu ujal první violoncellista JFO Jiří Hanousek, to byly ještě čtyři další disky. Tři z nich tvoří komplet a posluchači na nich naleznou symfonické dílo Bedřicha Smetany včetně úplného cyklu symfonických básní \"Má vlast\", ale i téměř neznámých skladeb jako jsou např. autorem nedokončený Pražský karneval nebo předehra k loutkové hře Doktor Faust apod. V závěru zmíněné sezóny pak vznikla unikátní nahrávka Klavírního koncertu č. 5 od Sergeje Rachmaninova, jehož faksimile bylo objeveno a upraveno teprve nedávno. Ke klavíru usedl Wolfram Schmitt-Leonardi.\n\n"}
{"id": "378161", "url": "https://cs.wikipedia.org/wiki?curid=378161", "title": "York (rozcestník)", "text": "York (rozcestník)\n\nYork může znamenat:\n\n\n\n\n"}
{"id": "378171", "url": "https://cs.wikipedia.org/wiki?curid=378171", "title": "Skvrna", "text": "Skvrna\n\nSkvrna může být :\n\n\n"}
{"id": "378174", "url": "https://cs.wikipedia.org/wiki?curid=378174", "title": "Oris (hodinky)", "text": "Oris (hodinky)\n\nORIS je švýcarský výrobce hodinek. Firma byla založena Georges Christianem v roce 1904.\n\nV roce 1906 výrobce otevřel první z deseti továren (Holderbank, továrna byla uzavřena v roce 1976). Výroba kapesních hodinek byla ukončena v roce 1910.\n\nOd roku 1911 výrobce produkuje luxusní pánské i dámské náramkové hodinky ve stylu Art Deco. V roce 1925 firma ORIS otevřela první plně elektrifikovanou továrnu (Herbetswil, uzavřena v roce 1978). ORIS v té době přešla od jednoduchých hodinových strojků s kolíčkovým krokem k výrobně náročnějším, složitějším. Odbytiště v té době našla nejen v kontinentální Evropě, ale také ve Velké Británii včetně jejích tehdejších koloniích.\n\nV roce 1928 zemřel zakladatel firmy Georges Christian, funkce CEO přešla na jeho švagra Oscara Herzoga, který tuto funkci zastával po dobu 43 let do roku 1971. V roce 1937 firma otevřela továrnu specializovanou pouze na výrobu ciferníků (Biel, uzavřena v roce 1979).\n\nV roce 1944 získala firma ORIS Certifikát kvality od Švýcarského úřadu pro kontrolu jakosti oceli (\"The Certificate of Legitimacy\", vydaný \"Swiss Office for Precious Metals Control\"), potvrzující jakost zlatého pokovení pouzder hodinek ORIS. V roce 1949 byla zahájena produkce voděodolných (Waterproof) hodinek.\nOd roku 1952 zahájila firma produkci automatických hodinových strojků (Caliber 62), které se staly ihned po uvedení velmi žádanými. V šedesátých letech patřila firma ORIS s osmisty zaměstnanci k největším hodinářským firmám ve Švýcarsku.\n\nOd roku 1966 firma produkuje hodinový strojek Caliber 645 s automatickým natahováním. Tento strojek byl v roce 1968 certifikován jako chronometr od Observatoire Astronomique et Chronométrique. V roce 1970 byla firma ORIS prodána společnosti ASUAG holding (nyní Swatch Group), jednomu z největších světových výrobců hodinek. Nový vlastník striktně definoval požadavek na výrobu levných hodinek. Hodinářská krize v sedmdesátých letech dopadla na ORIS velmi tvrdě.\n\nV roce 1982 tehdejší management odkoupil firmu ORIS zpět. Od roku 1984 se ORIS postavil konkurenci zejména japonským hodinkám s LED nebo LCD displeji mechanickými hodinkami s automatickým nátahem Oris Pointer Date. V roce 1988 pak uvedla na trh náramkové hodinky s mechanickým budíkem.\n"}
{"id": "378175", "url": "https://cs.wikipedia.org/wiki?curid=378175", "title": "Flek", "text": "Flek\n\nFlek může být:\n\n"}
{"id": "378178", "url": "https://cs.wikipedia.org/wiki?curid=378178", "title": "Currahee (Bratrstvo neohrožených)", "text": "Currahee (Bratrstvo neohrožených)\n\nCurrahee je první díl válečné série Bratrstvo neohrožených z produkce televize HBO, který byl natočen již roku 2001.\nPrvní díl této série popisuje děj v rotě E 101. výsadkové divize nejen během tréninku v USA ale i při přípravě na invazi do Normandie během Dne D. Po krátkém prologu, odehrávajícím se těsně před výsadkem, přechází děj do tréninkového kempu. Zde je velitelem kapitán Herbert Sobel, který rotu poměrně terorizuje svými příkazy. Poté je sice oceněn za vycvičení roty E, ale zcela propadne v orientaci v mapě a ve vojenské taktice.\n\nVojáci jsou po sérii tréninků odvezeni do Velká Británie, kde podstoupí další trénink zahrnující opět taktiku a její použití v boji, orientaci, střelbu a jiné dovednosti. Herbert Sobel opět propadne a zcela jej předčí jiný velitel Dick Winters. Ten je ale obviněn z nesplnění příkazu Sobelem. Část vojáků s ním nesouhlasí a podá protest proti H. Sobelovi. Ovšem nedopadne to dobře, generálporučíkem Robertem F. Sinkem je to posouzeno jako vzpoura a některé vojáky degraduje. Dopad to má i na Sobela. Je totiž poté převelen na vojenskou školu v Chiltonfordu a nahrazen je poručíkem Meehanem.\n\nDěj se poté přesune do Velké Británie, pár dní před invazí. Vojáci zde už jen sbírají informace o výsadku, který je popsán v díle Den všech dnů (druhý díl série).\n"}
{"id": "378181", "url": "https://cs.wikipedia.org/wiki?curid=378181", "title": "Sádlo", "text": "Sádlo\n\nSádlo je živočišný tuk, který se nejčastěji získává z prasat, ale běžné je i husí, kachní, atd. Sádlo se běžně používá v mnoha kuchyních na vaření, smažení, ale i na studenou kuchyni. Jeho použití v současné době ale klesá, protože lidé se více soustředí na takzvaně zdravý životní styl, který však propaguje částečně hydrogenované rostlinné tuky, chronicky implikované v rostoucím výskytu autoimunních onemocnění – a navíc s obsahem trans tuků. Vepřové sádlo se také stále běžně používá k výrobě mýdla či mastí.\n\nSádlo je velmi kalorické (vepřové přes 3 600 kJ/100 g (64 kcal na polévkovou lžíci)) a je složeno převážně z tuků (99 %), z toho okolo 40 % nasycených mastných kyselin. Nové poznatky nepotvrdily, že sádlo v organismu zvyšuje cholesterol, a působí tak srdeční a cévní onemocnění – tento efekt je nyní dáván za vinu nadměrné produkci inzulinu vlivem vysokého obsahu cukrů v moderní stravě. Sádlo by tedy měli jíst v rozumné míře ti, kteří mají zájem o pravidelný každodenní fyzický pohyb, jako je svižná chůze, běh, kolo apod.\n\nPři domácí přípravě sádla se nevyškvařená surovina nakrájí na malé kostky, aby se z ní tuk snáze dostával, a na slabém plameni se pomalu zahřívá, až vypustí všechnu nazlátlou šťávu. Tekutý tuk se zcedí od zbylých kousků (škvarků) a nechá se vychladnout. Někdy se před dokončením přidává jen na prst mléka kvůli lepší barvě a křupavosti škvarků. Je ale potřeba být obezřetný: pokud je přidaného mléka příliš, rozpálené sádlo může vypěnit, celé se vylít z hrnce a může tak dojít i k vážnému popálení. Obvykle se domácí sádlo slévá do sklenic, které se ihned dostatečně důkladně uzavřou a otočí dnem vzhůru a horkem se tak prostředí uvnitř samo sterilizuje. Po částečném zchladnutí se ještě za tekutého stavu sklenice převrátí opatrně bez nárazů zpátky a sádlo se nechá dochladnout do pevné bílé podoby. Pak je sádlo připraveno na dlouhodobější skladování např. ve spíži. Někdy se pro chuť v sádle nechává i část škvarků, pak se nazývá škvarkové sádlo.Kulinářské vlastnosti vepřového sádla se liší v závislosti na části zvířete, z níž byl tuk získán:\n\nPrůmyslově se sádlo vyrábí takzvanou mokrou cestou, kdy extrakce tuku je prováděna buďto varem ve vodě a následnou dekantací, umožněnou nerozpustností ve vodě, nebo extrakcí vodní parou při vyšší teplotě. V obou případech je výsledný produkt více chuťově neutrální, či méně aromatický, což je vhodné pro určitá použití. Průmyslově vyráběné sádlo je někdy upravováno hydrogenací a příměsemi antioxidantů, jako je například butylhydroxytoluen (BHT).\n\nLabužníci si proto najdou čas na návštěvu specializovaného obchodu, či domácí přípravu. Je však třeba chemicky nekonzervované sádlo chránit před slunečními paprsky a vždy skladovat v chladu. Dále je třeba sádlo škvařit vždy při nízké teplotě, jinak se celý škvařený obsah znehodnotí pachem spáleniny. Při škvaření je třeba se vyvarovat přidávání zbytků masa. Ty někteří kuchaři při škvaření do sádla přidávají, ovšem je to velká chyba.\n\nTématem je také použití sádla v kosmetice, v níž se používá jako pleťová maska. Pro hojení některých druhů jizev je možné okolí zvláčňovat přiměřeným množstvím mastného krému.\n\n"}
{"id": "378189", "url": "https://cs.wikipedia.org/wiki?curid=378189", "title": "Černý trh", "text": "Černý trh\n\nČerný trh neboli černá či stínová ekonomika je označení pro neoficiální ekonomiku. Jde o souhrn ekonomických vztahů, které již svou existencí porušují zákony dané země a často ji provozuje organizovaný zločin (mafie). Stejně jako v případě běžného trhu zde existují dodavatelé, odběratelé a prostředníci zboží nebo služeb, smluvní ceny, obchodní zvyky a tak dále. Potenciálně vysoký peněžní zisk výměnou za nízký vklad je hlavní motivací angažovanosti na černém trhu. Zboží směněné na černém trhu není daněno, nachází se mimo kontrolu státu jako formální autority. Často se jedná o takové druhy komodit, které formální autorita neumožňuje směňovat a/nebo držet (drogy), takové, které reguluje (zbraně), nebo zboží, které je vysoce daněno (tabák).\n\nZboží nacházející se na černém trhu může být dražší či naopak levnější než zákonem dané tržní ceny. K předražení dochází zejména u zboží, které by se jen těžko nabylo jiným způsobem, jeho produkce je nebezpečná či se nedá sehnat legálně. Naopak levněji se prodává zboží, za jehož výrobní náklady bylo ušetřeno (například kradené zboží) či nepodlehlo vysokému danění.\n\nMezi nevýhody černého trhu můžeme zahrnout možnost odhalení nelegální činnosti, vysoké riziko podvodu, možnost násilí, obdržení padělku (falšování zboží) a skutečnost, že kupující nemá dostatečné finanční prostředky.\n\nTabák obsahující alkaloid nikotin se stal symbolem moderní společnosti a právě tento fakt udělal z cigarety běžný produkt jak legálního, tak však i ilegálního trhu. Každým rokem stovky miliard cigaret mizí z běžného trhu do stínové ekonomiky a náklady ve zdravotnictví se radikálně navyšují.\n\nČerný trh s tabákem je podporován formou pašování, padělání či daňových úniků. Jelikož je tabák ve většině zemích jedním z nejvíce daněných produktů, poptávka po distribuci levnějšího tabáku s nižší kvalitou se stala všudypřítomnou. V průběhu mnoha let byla Evropa hlavním producentem nelegálních tabákových výrobků a studia odhadují ztráty vlád spadajících pod Evropskou unii na 10 miliard euro v roce 2011.\n\nNelegální trh s tabákem je v dnešní době velmi rozvinutý a odhalit veškeré distribuční systémy a komplexní pašerácké stezky je zkrátka nemožné. Největší produkci ilegálních cigaret najdeme v Číně, Vietnamu, Egyptě, Zimbabwe nebo Paraguayi. Tabákové firmy odhadují, že v budoucích letech bude nelegální trh s tabákem vzrůstat, zejména z důvodu narůstající spotřební daně z cigaret a zavedení směrnice na vzhled cigaretové krabičky.\n\nAlkohol je pašován zejména z důvodu vysoké spotřební daně (v ČR až třetina ceny). Černý trh s alkoholem podporují také zavedené prohibice, například během prohibice ve Spojených státech amerických (1920-1933) nabylo pašování alkoholu na síle. Účinek zákazu alkoholu byl naprosto opačný, než se očekávalo – zvýšení konzumace alkoholu, nárůst zločinnosti, vznik gangů pašujících alkohol a otravy jedovatým alkoholem.\n\nV České republice je známá událost z roku 2012, nazývaná metanolová aféra. Metanol původem z České republiky putoval po černém trhu a zapříčinil minimálně 45 metanolových otrav, nutným opatřením byla prohibice, která zakázala prodej a nabízení lihovin o obsahu větším než 20 procent a omezovala jeho export.\n\nNelegální obchod s drogami je celosvětový černý trh zabývající se kultivací, výrobou, distribucí a prodejem drog. Kvůli vysoké poptávce po omamných látkách na celém světě je potlačení tohoto trhu v dnešní jen těžko představitelné. Dle OSN byla velikost globálního trhu s drogami v roce 2013 odhadována na 321,6 miliardy dolarů.\n\nObchod s drogami je považován za závažný trestný čin. Sankce se liší s ohledem na zemi, typ a množství drogy, způsob distribuce atd. – od dlouholetého věznění, přes nucené práce, bičování, až po trest smrti.\n\nV mnoha zemích světa je osobní vlastnictví zbraní omezeno či zakázáno zákonodárnými orgány. Černý trh poskytuje získání zbraní, které není možné obdržet v dané zemi legálně nebo je možné až po získání určitých povolení a zaplacení poplatků. Zbraně jsou často získávány pašováním ze zemí, kde byly legálně zakoupeny nebo odcizeny nebo krádeží od výrobců s využitím zasvěcených osob.\n\nK obchodování s penězi na černém trhu dochází z mnoha důvodů. Příkladem mohou být padělané peníze nebo špinavé peníze. Špinavé peníze (černé peníze) jsou peníze získané ilegálními transakcemi, při kterých nebyly odváděny daně. Legalizace těchto výnosů z trestné činnosti probíhá jednáním nazývaným praní špinavých peněz. Dalšími obvyklými důvody obchodování s měnami na černém trhu mohou být situace, kdy vláda neumožňuje vlastnění většího množství cizí měny, směnění místní měny s cizími měnami je možné pouze za vysoké zdanění nebo pokud kurz převodu jedné měny na druhou neodráží její skutečnou tržní hodnotu.\n\nObchod s lidmi je ve většině zemí světa nelegální a trestná činnost. Mezi znaky obchodování s lidmi patří především doprava osoby, podvod, nátlak nebo psychické či fyzické násilí a následné vykořisťování. V dnešní době se jedná především o nucené práce, prostituci, obchod s dětmi (včetně nelegální adopce) či obchod s lidskými orgány. Nucené práce jsou zřejmě nejrozšířenějším důvodem obchodování, neboť poptávka na pracovním trhu je rozsáhlá. V roce 2014 celosvětová stínová ekonomika vytěžila kolem 150 miliard dolarů právě nucenými pracemi.\n\nObchodování s lidmi zbavuje jedince lidských práv a svobod. Důvodem provozování této nezákonné činnosti je především touha po penězích, částka je velmi vysoká, neboť oběť představuje pro vykořisťovatele zdroj opakovaného příjmu a naopak investovaná suma je jen minimální. Mezi oběti patří zejména jedinci z chudších oblastí, kteří doufají v nadějnější budoucnost (placená práce, stěhování, sňatek). Příčinami je dále také neinformovanost veřejnosti a nízké vzdělání. Rozvoj celosvětové dopravy a komunikace také přispívají k jednoduššímu obchodování s lidmi. \n\nVe většině zemích světa je prostituce zakázaná či vysoce regulovaná, avšak díky stálé poptávce zákazníků, minimální potřebné kvalifikaci k této práci a vysokému finančnímu ohodnocení je nelegální prostituce výraznou součástí černého trhu. V zemích s regulovanou prostitucí dochází k podvodům týkajících se levnějších služeb poskytnutých výměnou za negarantované právní požadavky (například zdravotní kontroly).\n\nZejména v rozvojových zemích dochází k odchytu zvířat z volné přírody a následnému prodeji na černých trzích. Divoká zvířata bývají také ilegálně lovena kvůli masu, kůži či orgánům.\n\nPříkladem může být obchod se slonovinou, který byl započat již ve 14. století a v největším rozmachu tržby byly masivní (miliarda dolarů za rok – přibližně 800 tun slonoviny). V dnešní době je v mnoha zemích tento obchod nelegální a mnoho nevládních organizací se snaží obchodu se slonovinou předejít.\n\n"}
{"id": "378190", "url": "https://cs.wikipedia.org/wiki?curid=378190", "title": "Termofixace", "text": "Termofixace\n\nTermofixace je rozměrová stabilizace textilií z termoplastických vláken působením suchého nebo vlhkého tepla. Účinku termofixace se využívá pro tvarování objemových přízí (směsováním srážlivého a nesrážlivého komponentu) a u plošných textilií zejména ke snížení sráživosti, tvorby lomů a žmolkovitosti.\n\nK tepelnému zpracování jsou vhodná jen vlákna s částečně krystalickou nadmolekulární strukturou. Tuto podmínku splňují syntetická a triacetátová vlákna. Uspořádání molekulových řetězců způsobuje u těchto materiálů značné vnitřní pnutí, které se dá účinkem tepla potlačit. \n\nFyzikální podmínky: \n\nPrincip výroby je zahřívání směsi ze sráživého a nesráživého komponentu. Směsuje se nejčastěji v poměru 40:60, při čemž dochází ke zvýšení objemu výsledné příze o 30 až 40 procent. Jako nesráživý komponent se používají příze z přírodních vláken nebo filamenty z nesráživého syntetického materiálu.\nPříze pro pletařské účely se zobjemňují nejčastěji před zpracováním na pletacím stroji. V tom případě procházejí srážecí komorou ohřívanou párou nebo elektricky rychlostí (v závislosti na konstrukci objemovacího zařízení a druhu příze) mezi 150 a 1200 m/min.\nU tkalcovských přízí dochází k objemování zpravidla termofixací v hotové tkanině.\n\nTkaniny a pleteniny se fixují nejčastěji na napínacích rámech účinkem horkého vzduchu. Pro pleteniny se používají speciální konstrukce stroje s tzv. \"vzdušným polštářem\".\n\nTextilie se dopravuje do stroje přes válce regulující napětí po délce. Vlastní rám sestává ze dvou nekonečných pásů se svorkami, mezi kterými se zboží rozpíná po šířce. Působením vysoké teploty se uvolní napětí ve vláknech, tkanina nebo pletenina se sráží a v následujícím oddíle stroje se nabytý stav fixuje chlazením.\n\n"}
{"id": "378195", "url": "https://cs.wikipedia.org/wiki?curid=378195", "title": "BSP (počítače)", "text": "BSP (počítače)\n\nBSP (binary space partitioning, binární rozdělování prostoru) je způsob rozdělení prostoru pomoci binárního stromu. Výsledný strom ve svém kořenu obsahuje rovinu, která všechny objekty v prostoru dělí na 2 skupiny (ležící před a za rovinou). Potomci kořene pak reprezentují vzniklé skupiny, jež jsou opět rekurzivně děleny nově zvolenou rovinou na 2 části. Listy stromů pak obsahují vhodné skupiny objektů (nejčastěji se jedná o množinu polygonů, které tvoří konvexní celek, tj. žádná rovina určena polygonem neprotne jiný polygon ze skupiny).\n\n"}
{"id": "378198", "url": "https://cs.wikipedia.org/wiki?curid=378198", "title": "Happy Mondays", "text": "Happy Mondays\n\nHappy Mondays je anglická hudební skupina pocházející ze Salfordu. Původní sestavu tvořili Shaun Ryder (zpěv), jeho bratr Paul Ryder (basová kytara), Mark Day (kytara), Paul Davis (klávesy) a Gery Whelan (bicí).\n\nV osmdesátých letech platili Happy Mondays za jednu z nejdůležitějších skupin manchesterské scény (dále např. The Smiths, New Order, James) a živoucím ztělesnění rave kultury. Blízký jim byl i hudební subžánr Madchester spojený s DJ Mikem Pickeringem (jako první hrál v Británii house), vydavatelstvím Factory Records a v neposlední řadě také novou taneční drogou - extází.\n\nDebutové album \"Squirrel and G-Man Twenty Four Hour Party People Plastic Face Carnt Smile (White Out)\" produkované Johnem Calem bylo původně vydáno bez pilotního tracku „24 Hour Party People“. Ten se později stal názvem pro stejnojmenný film o manchesterské hudební scéně v letech 1976 - 1997. O rok později vyšla deska \"Bummed\", jenž se v roce 2007 dočkala dvoudiskové remixové podoby. Spolu s původní pětičlennou sestavou se na prvních dvou albech objevuje ještě Mark Berry (perkuse), ačkoliv platil spíše za tanečníka a maskota, kterého Shaun Ryder pozval do kapely krátce po jejím založení.\n\nSměsí divokých beatů, halucinogenních drog, a zahalených hrozeb se deska \"Pills 'n' Thrills and Bellyaches\" (1990) stala jednou z vrcholných ukázek Madchesteru. Nahrávku produkovala dvojice Paul Oakenfold, Steve Osborne a v roce 2000 ji \"Q magazine\" zařadil na 31. místo v žeříčku „100 nejlepších britských alb všech dob\". Frontman kapely Shaun Ryder pak ovšem upadl do těžké drogové závislosti, která ho málem stála život. \"Yes Please!\" byli nuceni nahrávat na Barbadosu jen kvůli tomu, že to bylo jedno z mála míst, kde se nedal sehnat heroin. Na druhou stranu tam byl extrémně levný crack, takže nahrávání se prodražilo a Happy Mondays společně s New Order dokonce přímo zapříčinili krach Factory Records. S aktuální deskou \"Uncle Dysfunktional\" se vrátili po dlouhých patnácti letech.\n\n\n\n"}
{"id": "378199", "url": "https://cs.wikipedia.org/wiki?curid=378199", "title": "Inherence", "text": "Inherence\n\nInherentní (z lat. \"in\"-, v a \"haereo\", vězet v něčem) znamená bytostně daný, neoddělitelný, neodmyslitelný. Charakterizuje atributy věcí, jež nejsou přidané a nahodilé, nýbrž plynou ze samé povahy příslušné věci. Tak je pro Sókrata inherentní, že je člověk, muž a Athéňan, kdežto jeho věk postavení nebo zdraví jsou nahodilé a mohly by být i jiné, aniž by kvůli tomu Sókratés přestal být Sókratem.\n\nEmpedoklés soudil, že vlastnosti věcí plynou z vlastností živlů, z nichž se daná věc skládá. Podobně mluví i Platón v \"Timaiu\", dodává však, že věc utváří její \"eidos\", idea, jakožto aktivní princip; věc je sama sebou díky tomu, že se podílí na této ideji. Sókratés se podílí na ideji člověka, muže a Athéňana. \n\nPodle Kanta pokud atributům věci (akcidentům) přisuzujeme reálné bytí, je to inherence, kdežto o bytí jejich nositele, podstaty či substance, užíváme pojem subsistence.\n\nPředstava inherence je důležitá v řadě různých oblastí. \n\n\n\n\n\n"}
{"id": "378202", "url": "https://cs.wikipedia.org/wiki?curid=378202", "title": "Marcel Palonder", "text": "Marcel Palonder\n\nMarcel Palonder (* 3. února 1964, Humenné) je slovenský zpěvák a hudební pedagog.\n\nV roce 1987 založil hudební skupinu Mandragora. Skupina hrála na koncertech po celém Československu. V roce 1989 emigroval do Francie, kde zpíval na koncertech. Kromě koncertů ve Francii studoval taky operní zpěv v Monaku. V roce 1991 se vrátil na Slovensko. V roce 1992 založil hudební skupinu Accident's Happen. V roce 1996 zastupoval Slovensko na hudební soutěži Velká cena Eurovize s písní \"Kým nás máš\". Od roku 2005 spolupracuje se skupinou Deep’n Space.\n\n\n\npoz. * píseň – duet – (autor hudby/autor textu písně) – rok\n\n(h:/t:) – doposud nezjištěný autor hudby nebo textu\n\n\n\n\n\n\n\n\n\n\n\n"}
{"id": "378203", "url": "https://cs.wikipedia.org/wiki?curid=378203", "title": "Srstka angrešt", "text": "Srstka angrešt\n\nSrstka angrešt, také srstka obecná či meruzalka srstka (\"Ribes uva-crispa\", \"Grossularia uva crispa\") je běžný lesní i zahradní keř lidově známý jako angrešt.\n\nPlaně rostoucí keře vysoké asi jeden metr. Listy jsou opadavé dlouhé 2 až 4 centimetry, na rubu chlupaté. Na letorostech se vyskytují ostny. Zvonkovité květy jsou malé růžovočervené, vyrůstají v paždí listenů. Angrešt je diploidní (2n=16) a je většinou samosprašný. Opylení pylem z jiné rostliny zajišťuje hmyz.\nPlod je bobule, nazývaná „angrešt“. U pěstovaných kultivarů je sladký a vodnatý v průměru mívá do 2 centimetrů, dozrává v červenci. Obsahuje asi 3 nebo 4 semena. Tento pěstovaný keř nebo dřevina naroubovaná jako stromek je obvykle množena pomocí vegetativního rozmnožování.\n\nMírný pás. Řada zahradních kultivarů se pěstuje v ovocných zahradách.\n\nPůvodní odrůda je se zelenými plody a další kultivary jsou také s plody bílými, žlutými či červenými\n\n\n\nPlod angreštu obsahuje mnoho cenných kyselin, hlavně citronovou, jablečnou, vinnou a šťavelovou. Cukru obsahuje méně než 10%, především fruktózu. Obsahuje stejně vitamínu C jako citrony, vitamín E, dále menší množství vitamínu B. Z minerálních látek je bohatý na draslík, fosfor, karoten, vápník, hořčík, železo, zinek, mangan, fluór, biotin a měď. Dále křemík, který pomáhá udržovat zdravé stěny buněk a pevné vazivové tkáně a tak předchází cévním nemocem. Slupka je navíc bohatá na nenasycené mastné kyseliny a to také srdci prospívá.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v plodech angreštu.\n\nSazenice začnou plodit za 3 až 4 roky po výsadbě.\n\nAngrešty jsou vhodné pro pěstování v regionech, kde sezóna není dostatečně dlouhá, aby úspěšně dozrávaly hrozny.\n\nAngreštu se daří na různých půdách za předpokladu, že půda je dostatečně bohatá aby na místě mohlo růst kvalitní obilí, je propustná a odvodněná, a je možné ji snadno obdělávat. Žádný zisk nelze očekávat při pěstování angreštu na chudé půdě, protože nepřinese dost velkou úrodu. Těžké jílovité půdy jsou nevhodné k obdělávání, ale lehká písčitá půda není schopna udržet vlhkost.\n\nAngrešt preferuje raději vlhkou, středně těžkou půdu. Snese dobře lehčí půdy, ale jejich plodnost bude kratší a rostliny budou více podléhat chorobám. U angreštu půda by měla být neutrální a dobře zásobena humusem.\n\nMísto pro angrešt by mělo být zvolena s péčí, protože to je ještě důležitější než například v případě rybízu. Rostliny musí mít volný prostor pro cirkulaci vzduchu mezi nimi za všech okolností. To je zvláště důležité u evropských druhů. Pokud je angrešt vysazen na místě, kde se tvoří mlhy, lze s jistotou předpovědět, že budou trpět plísní. Nemohou být ze stejného důvodu úspěšně pěstovány v malých uzavřených prostorech, jako jsou zahrady s plotem. Také ani nemohou být chráněny v příliš velké míře lesy. Mohou mít severní expozici, ale proudění vzduchu je hlavním předpokladem úspěchu.\n\nAngrešt se obvykle šíří komerčně roubováním, kopčením a řízkováním. Kultivované odrůdy angreštu se nemnoží semeny. Ve skutečnosti jsou angreštová semena vysazeny pouze tehdy, když jsou nové odrůdy šlechtěny. Je vždy možnost, že převážná část sazenic vypěstovaných z generativně množeného angreštu bude mnohem méně kvalitní než rodiče.\n\nStromkový angrešt se roubuje na podnož meruzalka zlatá (\"Ribes aurea\").\n\nAngrešt nepotřebuje prakticky žádný řez při výsadbě, kromě řezu poškozených kořenů nebo větviček.\n\nAngrešt se prořezávají do dvou forem, keřové a stromkové. Když se prořezávají do formy keře, čtyři, pět, nebo šest výhonů může být pěstováno na každém keři,což je nejlepší komerční forma. V některých zahradách a v Evropě se pěstuje angrešt jako stromek. Stromková forma není tak dobrá jako keřová. Problémy vznikají při poškození, vážném napadení a dochází k rychlému stárnutí dřeviny. Ani nepoškozený stromek není tak dlouholetý jako forma keře. Ve stromové formě rostliny sklizně začnou klesat po 6 nebo 8 letech. Ve formě keře mohou zůstat vitální 25 let a více, i když jsou často odstraněny po 10 nebo 12 letech.\n\nAngreštový keř dosáhne dospělosti po 4 nebo 5 letech. Vládne mylná představa, že střed angreštového keře by měly být prořezán tak, aby byl otevřený. To ale není nutné. Ve skutečnosti to může být škodlivé, neboť vystavuje ovoce příliš mnoho slunci. Jako obecné pravidlo při řezu lze přijmout, že nové výhony je třeba prořezávat zpět na jednu polovinu svého růstu každý rok. Prořezávání dává tendenci udržovat keře robustní a zabrání tvorbě dlouhých, visících větví, které se ohýbají a ovoce je v kontaktu s půdou. Většina výhonů na každém keři by měla být 3-5 roků stará, nejlépe plody nese dřevo tohoto stáří.\n\nAngreštové keře pro dosažení dobré sklizně musí být dobře vyživované a půda kolem nich musí být bohatá na organickou hmotu. Kravský hnůj je jedním z nejlepších hnojiv pro angrešt. Měl by být použit na podzim a zapracován do země na jaře (tímto způsobem však přes zimu ztratí většinu dusíku). Toto použití může být doplněno aplikací kostní moučky nebo strusky a nějakými draselnými hnojivy, jako je chlorid draselný. Je-li dostatečně použit hnůj může být zajištěno, že rostliny budou dávat ty nejlepší výsledky.\n\nPlody angreštu se sklízejí zelené nebo zralé. Výhody při sběru a prodeji tohoto ovoce zeleného jsou: tvrdé, zelené plody nejsou tak snadno poškozeny při vychystávání a balení jako měkké a zralé ovoce, lépe snáší dopravu. Ovoce, které se nechává zrát na keřích je vystaveno delší dobu rizikům slunečního úpalu a plísním, a pokud po období sucha následuje dlouhotrvající déšť, zralé ovoce je náchylné k praskání. Zrání plodů a semen je vyčerpávající proces, který může vést k snížení sklizně v následujícím roce.\n\nVýnosy z prodeje zelené ovoce lze obvykle porovnat s výnosy zralého ovoce, i když velké a zralé plody někdy přináší nejvyšší ceny sezony,\nceny zelených angreštů jsou obvykle stejně dobré, nebo dokonce lepší, než ceny zralého ovoce.\n\nSběr z angreštu není příjemná práce, protože keř má trny na větvích, ale s trochou praxe a trochou zručnosti, práce může být provedena bez větších problémů. Jsou-li plody sklízeny zelené, společný způsob sklizně pro rybíz a angrešt je držet větev levou rukou a rychle stáhnout zelené plody spolu s listy pravou. Pravá ruka by měla být chráněna silnou rukavicí nebo měkkou koženou rukavicí. Plody které se sbírají tímto způsobem musí projít očištěním proudícím vzduchem aby se plody zbavily listí a větviček. Pak se sklizené plody balí pro trh.\n\nKdyž je sklizen zelený angrešt tímto způsobem, plody mohou být dodávány téměř na jakoukoli vzdálenost a dorazit na místo určení v prvotřídní kondici. Pokud jsou angrešty sklizeny dozrávající, musí být tříděny mnohem pečlivěji. Neměly by mít otlaky, a ani jejich pokožka by neměla být poškozena. Sběračům v USA v letech kolem 1910 bylo obvykle vypláceno od 1 do 1,5 centu za litr a bylo sklízeno v průměru mezi 60 a 100 litry za den. Ceny za angrešt na trhu v New Yorku v letech okolo 1910 se pohybovaly od 1,75 do 2 dolarů za bušl (35,23 litru), ale někdy byly i mnohem vyšší. Na dalších trzích, kde je angrešt prodáván se ceny pohybovaly od 4 do 10 centů za libru (0,453 592 37 kg), v závislosti na odrůdě a na tržních podmínkách. Nejvíce angreštu je prodáváno do konzervárenských závodů.\n\nAmerické padlí angreštové (také nejnověji nazývané hnědé padlí angreštové) je choroba ovocných dřevin, které se projevuje především napadením plodů a listů. Choroba je způsobena cizopasnou houbou Podosphaera mors-uvae. Koncem května se objevuje na mladých výhoncích povlak bělavého moučnatého epifytického mycelia, kterým se zakrátko pokryje celý vegetační vrchol i s pupeny. V tomto stadiu se hojně tvoří bělavý poprašek konidií. Na napadené větvičce jsou listy o něco menší, často se ohrnují na spodní stranu, dříve zasychají nebo předčasně opadávají. Z bělavého primárního mycelia brzy vyrůstá hnědé, sekundární, tzv. vzdušné mycelium,\n\nAntraknóza rybízu je houbová choroba rostlin rovněž nazývaná pakustřebka rybízová. Je způsobená houbou Drepanopeziza ribis, napadající především rod meruzalka (Ribes) a tedy také srstky. Od konce jara se vyskytují na listových čepelích zřejmé příznaky. Ačkoliv bývají napadány i listové řapíky, letorosty a stopky květů a plodů nejčastěji symptomy nákazy lze najít na listech. Listy bývají posety žlutozelenými 1 až 3 mm velké skvrnami. Tkáň se skvrnami během léta odumírá. Skvrny lze ovšem již od počátku snadno pozorovat, protože symptomatická tkáň je ostře ohraničena světlezeleným okrajem.\n\nV kuchyni: Angrešt lze kompotovat, zpracovávat na džem i mošt, aniž by ztrácel prospěšné vlastnosti.\n\nV léčitelství: Angrešt je vhodný pro konzumaci dospělými i dětmi, neboť je nízkokalorický, má hodně vitamínu C (200 gramů dodá tělu polovinu denní doporučené dávky) a obsahuje také vlákninu prospěšnou pro zažívací trakt; ze zdravých, v teplém stínu usušených lístků angreštu lze spařením připravit výborný čaj (20 gramů na půllitr vody), který má protizánětlivé účinky a také zklidňuje organismus žen před začátkem menstruace.\n\nTrh preferuje velkoplodé odrůdy angreštu, a dokonce i konzervárny jim dávají přednost. Z tohoto důvodu jsou preferovány evropské druhy, které nesou největší plody. Většina Američanů nezná zralý angrešt určený k přímé konzumaci, velká poptávka je ale po zeleném angreštu na želé a další kuchyňské úpravy, píše v roce 1912 autor odborné publikace.\n\n\n\n \n"}
{"id": "378210", "url": "https://cs.wikipedia.org/wiki?curid=378210", "title": "Tempeh", "text": "Tempeh\n\nTempeh nebo také tempe je javánský potravinový produkt, který je tvořen sójou a vzniká fermentací. Uvařené sojové boby jsou naloženy do kultury \"Rhizopus oligosporus\" nebo \"Aspergillus oryzae\" a ta jimi proroste, spojí je a vytvoří tvrdou konzistenci bílé barvy.\n\nObzvláště je oblíbený na ostrově Jáva, kde jde o hlavní zdroj proteinů. Stejně jako tofu je tempeh vyráběn ze sojových bobů; tempeh je ale zcela jiným produktem s odlišným nutričním složením a strukturou. Díky fermentaci získává tempeh nejen vysoký podíl proteinů, vláknin a vitamínů, ale také intenzivnější aroma. Právě pro jeho výživnou hodnotu je produkt používán ve vegetariánské kuchyni, někdy je i brán jako náhražka masa. Ovšem tempeh byl označován jako „javánské maso“ už dlouho předtím, než lidé objevili jeho výživnou hodnotu.\n\nPřítomnost vitamínu B (přesněji látky ze skupiny kobalaminů) v tempehu byla zdokumentována v několika vědeckých pracích. Vitamín B však nevyrábí samotné plísně užívané k fermentaci tempehu, nýbrž přidružené bakterie. Obsah vitamínu B v tempehu kolísá mj. v závislosti na druzích zastoupených bakterií a teplotě při fermentaci. V západních zemích je běžnější užívat k fermentaci čistou plísňovou kulturu, vitamínu B je pak v tempehu zcela zanedbatelné množství. Zůstává také otázkou, zda se vůbec jedná o formu kobalaminu využitelnou lidským organismem, anebo o neúčinný analog vitamínu B.\n\n\n"}
{"id": "378211", "url": "https://cs.wikipedia.org/wiki?curid=378211", "title": "Javorka", "text": "Javorka\n\nNázev Javorka má více míst:\n"}
{"id": "378225", "url": "https://cs.wikipedia.org/wiki?curid=378225", "title": "Jaroslava Vobrubová-Koutecká", "text": "Jaroslava Vobrubová-Koutecká\n\nJaroslava Vobrubová-Koutecká (12. února 1891 Vápenný Podol – 18. prosince 1969 Dobříš ) byla česká překladatelka z francouzštiny, němčiny a nizozemštiny.\n\nPocházela z rodiny soukromého úředníka Karla Wobruby, původem z Golčova Jeníkova, a jeho manželky Emilie, rozené Petříkové, měla staršího bratra Karla. Vystudovala Vyšší dívčí školu v Praze ve Vodičkově ulici, a poté studovala externě francouzskou a německou literaturu na Univerzitě Karlově. Dvakrát studijně pobývala na univerzitě v Montpellier.\n\n\nPřeložila celkem okolo šedesáti titulů, byla to například díla následujících autorů:\n\n\n\n\n"}
{"id": "378226", "url": "https://cs.wikipedia.org/wiki?curid=378226", "title": "Administrativní dělení Finska", "text": "Administrativní dělení Finska\n\nZákladní administrativní jednotkou Finska je obec (finsky \"kunta\", švédsky \"kommun\"), jichž je v současnosti 311. Finské obce jsou obdařeny poměrně rozsáhlou samosprávou – určují si svou část daně z příjmů svých občanů a právě ony zajišťují na svém území značnou část mj. dopravních, zdravotních, sociálních a školských (kromě vysokých škol) a kulturních služeb na svém území. Na úroveň poskytovaných služeb dále dohlíží šest oblastních správních úřadů (\"aluehallintovirasto\"), jimž jsou svěřeny též další úkoly lišící se v jednotlivých oblastech.\n\nZa účelem rozvoje a plánování je Finsko na vyšší úrovni rozděleno do 19 provincií (finsky \"maakunta\", švédsky \"landskap\"), nicméně ty v současnosti nejsou (kromě Åland) samosprávnými celky. To by se mělo změnit s plánovanou rozsáhlou reformou sociálních a zdravotních služeb (\"sote-uudistus\"), jež by měla přesunout odpovědnost za tyto oblasti na samosprávné kraje, nicméně její osud je ke konci roku 2017 nejistý a příslušná legislativa nebyla zatím schválena.\n\nPro volby do parlamentu se užívá jiného členění, kde se území Finska dělí do 14 volebních obvodů.\n\nZvláštní postavení mají Alandy, oplývající ústavně zaručenou autonomií a legislativně i kulturně značně se odlišující od kontinentálního Finska.\n\n"}
{"id": "378228", "url": "https://cs.wikipedia.org/wiki?curid=378228", "title": "Administrativní dělení Nizozemska", "text": "Administrativní dělení Nizozemska\n\nEvropské Nizozemsko je tvořeno 12 samosprávnými provinciemi:\n\nTyto celky navazují na původní středověké provincie, jež existovaly na území moderního Nizozemska, ale svými hranicemi se od nich v některých případech mírně liší \"(například provincie Utrecht)\". Poněkud odlišnými případy jsou provincie Severní a Jižní Holandsko, které vznikly roku 1840 rozdělením provincie Holandska, a Limburg, na jejíž území zasahovala do 18. století celá řada menších celků, z nichž jedním bylo vévodství Limburk.\n\nKromě 12 provincií jsou součástí Nizozemska i 3 zvláštní správní obvody Karibského Nizozemska - ostrovy Bonaire, Svatý Eustach a Saba. Nizozemské království je tvořeno navíc ještě ostrovy Aruba, Curaçao a Svatý Martin.\n"}
{"id": "378235", "url": "https://cs.wikipedia.org/wiki?curid=378235", "title": "Otto Rádl", "text": "Otto Rádl\n\nOtto Rádl (14. dubna 1902, Praha – 28. dubna 1965, New York City, Spojené státy americké) byl český advokát a filmový kritik, spisovatel a novinář, autor scénářů, divadelních her a písňových textů, překladatel z francouzštiny a němčiny.\n\nNarodil se na Žižkově v rodině revidenta c. k. státních drah Bedřicha Radla (1869–??) a jeho manželky Anny, rozené Endrsové (1874–??), měl mladšího bratra.\n\nV letech 1922–5 studoval na dramatickém oddělení pražské konzervatoře. Ve dvacátých letech 20. století vystudoval právnickou fakultu Univerzity Karlovy.\n\nKoncem třicátých let 20. století (od roku 1937) byl nejprve dopisovatelem Lidových novin v Londýně, později emigroval do USA.\n\nJeho manželka byla o tři roky mladší Lucie Rádlová, původem Ruska.\n\nSe svými spolužáky z konzervatoře vystupoval v holešovické Legii malých.\nV letech 1932–1933 pracoval v kabaretu Červené eso, kde konferoval. Byl krátce členem Osvobozeného divadla (odešel však s J. Kopeckým, bratry Trojanovými a svým bratrem Bedřichem ) a později spolupracoval s Divadlem Vlasty Buriana. \n\nVýběr divadelních rolí:\n\n\n\n\n\n"}
{"id": "378236", "url": "https://cs.wikipedia.org/wiki?curid=378236", "title": "Dudík", "text": "Dudík\n\nPříjmení (ženská podoba Dudíková), je pravděpodobně slovanského původu. V Česku žilo ke dni 5. září 2013 231 mužů a 235 žen s tímto příjmením.\n\nO původu příjmení existuje několik teorií:\nPodle teorie Bedy Dudíka může příjmení pocházet i z Uher\n\nNejstarší dosud zjištěný nositel příjmení byl \"Mikuláš Dudík\" z Kornic (1460), snad totožný s rychtářem tamtéž (1473).\n\nVětšina nositelů příjmení Dudik v západní Evropě pochází podle německého Sigfrieda Dudika z jednoho předka jménem Blasius Dudík, který odešel z Čech po bitvě na Bílé hoře.\n\n"}
{"id": "378238", "url": "https://cs.wikipedia.org/wiki?curid=378238", "title": "Heckler &amp; Koch G3", "text": "Heckler &amp; Koch G3\n\nHeckler & Koch G3 je jedna z nejpoužívanějších útočných pušek. Prototyp zbraně byl vyvinut v padesátých letech 20. století německými konstruktéry působícími ve Španělsku. Španělská verze byla vyráběna pod označením CETME Model B. Její modifikací vznikla útočná puška G3, která byla zavedena roku 1959 do výzbroje Bundeswehru náhradou za pušky FN FAL. Tato útočná puška se velmi rozšířila v mnoha zemích Evropy, Asie, Afriky a Jižní Ameriky a rovněž probíhá její licenční výroba.\n\nZávěr zbraně je polouzamčený bržděný válečky- podobně jako například kulomet MG 42. Po výstřelu je závěr přibržděn horizontálně uloženými válečky dokud tlak plynů v hlavni nepoklesne na optimální úroveň. Válečky se pohybují směrem dozadu a po zapadnutí do vybrání v rámu zbraně umožní odemčení závěru.\n\nPředlohou byla zbraň Gerat 06 zbrojovky Mauser známější jako StG 45, která byla vyrobena na sklonku 2. světové války v malém počtu kusů. Po válce hlavní konstuktér stg 45, Ludwig Vorgrimler odešel do Francie ke zbrojovce CEAM, kde dále pokračoval ve vývoji zbraně. poté přešel do španělské společnosti CETME, kde společně se španěskými a něměckými zbrojíři dokončil CETME Model B, ze které vznikla modifikací G3.\n\n"}
{"id": "378243", "url": "https://cs.wikipedia.org/wiki?curid=378243", "title": "Gott", "text": "Gott\n\nGott je příjmení osob:\n"}
{"id": "378247", "url": "https://cs.wikipedia.org/wiki?curid=378247", "title": "Duane Carey", "text": "Duane Carey\n\nDuane Gene \"Digger\" Carey (* 30. dubna 1957 v Saint Paul, Minnesota, USA) je vojenský letec a bývalý astronaut NASA, který absolvoval v roce 2002 let v raketoplánu Columbia. \n\nStředoškolské vzdělání získal v rodném městě na Highland Park High School, poté absolvoval v letech 1975–1982 vysokoškolské studium na University of Minnesota v oboru letectví a mechanika. \n\nV roce 1996 se oženil s Cheryl Ann, rozenou Tobritzhofer a stal se armádním testovacím pilotem na základně Edwards v Kalifornii. Tentýž rok byl zařazen do výcvikového střediska NASA v Houstonu. Po ukončení výcviku byl roku 1998 zařazen do týmu astronautů a šest let poté do vesmíru letěl. Dva roky po přistání z NASA odešel zpět na leteckou základnu a kosmodrom Edwards. \n\nPoužíval přezdívku Digger.\n\nStal se členem sedmičlenné posádky raketoplánu Columbia při jeho opravárenské misi k Hubbleovu dalekohledu. Spolu s ním na jaře roku 2002 letěli: Scott Altman, John Grunsfeld, Nancy Currieová, Richard Linnehan, James Newman a James Massimino. Během desetidenního letu provedli řadu oprav a vylepšení na Zemi obíhajícím Hubbleově dalekohledu. \n\nCarey je registrován jako 410. člověk ve vesmíru s 10 dny strávenými v kosmu. Mise STS-109 byla katalogizována v COSPARu pod číslem 2002-010A.\n\n\n"}
{"id": "378252", "url": "https://cs.wikipedia.org/wiki?curid=378252", "title": "Kanát", "text": "Kanát\n\nKanát arabsky nebo karez persky je umělý podzemní kanál, jímž se do pouštních oblastí přivádí samospádem voda z hor. Tento dávný lidský vynález umožnil osídlení pouštních oblastí v Africe a v Asii.\n\nKanáty, či jak se jim říká ve Střední Asii karezy, mohou být až několik desítek kilometrů dlouhé. V horkých a suchých pouštních oblastech v minulosti často představovaly jedinou možnost, jak získat životodárnou vodu.\n\nKanáty využívají toho, že se v horách díky mělkému nepropustnému podloží nachází hladina podzemní vody výše, než oblasti s plošším terénem a přívětivějším klimatem v podhůří. Základem kanátu je vodorovná štola. Ta se ve své horní části nachází ve zvodni a jímá její vodu a dále po proudu pak vede tuto vodu samospádem k ústí kanátu. Štola se buduje ve velmi malém sklonu (1:1500–1:1000), aby voda proudila velmi malou rychlostí a nerozrušovala tak ostění kanátu. Jímací část se často umisťuje do náplavových kuželů, kde je zároveň mocná vrstva propustných sedimentů a vysoká hladina podzemní vody.\n\nNejprve se na úpatí hor vykope na proutkařem předem označeném místě patřičně hluboká studna. Poté se určí místo, kde má voda z kanátu vytékat ven, a zde se vyhloubí jímka. Nyní se vzdálenost mezi studnou a jímkou rozdělí na asi 20–35m úseky a na vyznačených místech se vykopou svislé šachty. Jejich hloubka závisí na sklonu terénu. Když jsou všechny šachty vyhloubeny, nastupují takzvaní \"muqanniové\", jejichž úkolem je prorazit štolu mezi jednotlivými studněmi. Bývá obvykle asi 1,2 m vysoká a vyztužena ostěním kvůli jejímu vedení v nesoudržných zeminách nebo silně zvětralých horninách.\n\nKanáty nevyžadují k samotnému přivádění vody energii, ale jsou náročné na údržbu. To na mnoha místech vedlo k jejich nahrazení vodou čerpanou ze studen přímo v místě. To zpětně ovlivňuje kanáty, protože čerpání snižuje hladinu v jejich zdrojových zvodních a kanáty pak vysychají. Tento osud postihl mnoho kanátů v Sýrii. Pokud se voda ze zvodně pod kanátem neodebírá, poskytuje kanát vyrovnaný průtok po celý rok.\n\nDíky systému studní kanátem neustále proudí vzduch, který je chlazen vodou i okolní zemí. To se využívá k chlazení obydlí poblíž kanátu a dříve k chlazení lednic, které udržely v zimě nasbíraný led zmrzlý i během horkých období roku. Zásobování vodou z kanátů výrazně ovlivnilo vzorce osídlení. Bohatší a vlivnější obyvatelé osad se usazovali směrem proti proudu kanátu, kde je voda čistší, chladnější a nehrozí její nedostatek.\n\nV roce 2016 bylo několik kanátů v Íránu zapsáno na seznam světového kulturního dědictví UNESCO jakožto výjimečná technická památka na kulturní tradice a minulé civilizace v pouštní oblasti. Jedná se celkem o 11 staveb (Baladeh, Qasabeh Gonabad, Zarch, Hasam Abad-e Moshir, Ebrahim Abad, Vazvan, Mozd Abad, Měsíční kanát, Gowhariz, Ghasem a Akbar Abad).\n\nV Íránu se používá perský výraz pro kanát \"qanat\", který se v paštunštině vyslovuje jako \"karez\". V Afghánistánu a v Pákistánu, ale i v Číně se tedy používá tento výraz. V Jordánsku a v Sýrii je to \"qanat romani\", v Maroku \"khettara\", ve Španělsku \"galeria\", v Arabských emirátech a v Ománu \"falaj\" a v severní Africe \"foggara/fughara\".\n\n\n"}
{"id": "378253", "url": "https://cs.wikipedia.org/wiki?curid=378253", "title": "Heckler &amp; Koch HK33", "text": "Heckler &amp; Koch HK33\n\nHeckler & Koch HK33 je dalším rozpracováním útočné pušky Heckler & Koch G3. Jedná se o upravenou a vylehčenou modifikaci určenou především na export do zahraničí. Využívá stejného osvědčeného závěrového a spoušťového mechanizmu jako G3, liší se pouze jinou ráží a rozměry. Používaný náboj je 5,56 x 45 mm NATO. Zbraň je dokonale zpracována a dobře se s ní manipuluje. Možnost použití sklopné dvojnožky nebo optických mířidel.\n\n\n\n"}
{"id": "378258", "url": "https://cs.wikipedia.org/wiki?curid=378258", "title": "Morfotyp", "text": "Morfotyp\n\nMorfotyp či morfa (podobně také morfovar) je termín užívaný buď pro skupinu několika taxonů s podobným vzhledem (morfologií), nebo naopak pro charakteristickou formu určitého druhu organismu, který vykazuje od jiných forem tohoto druhu morfologickou odlišnost.\n\nVelmi často se termínu používá v případech, kdy není jasné, jak správně danou odchylku klasifikovat. Důvod existence morfotypů často není známý; v některých případech představují určitou skupinu organismů specializovaných na určité konkrétní prostředí.\n\nTypické morfotypy se definují u bakterií, například u sinic.\n"}
{"id": "378263", "url": "https://cs.wikipedia.org/wiki?curid=378263", "title": "Sex shop", "text": "Sex shop\n\nSex shop nebo také erotický obchod je označení obchodu s erotickými pomůckami, pornografií, erotickým prádlem, erotickou literaturou, antikoncepčními pomůckami, jako jsou prezervativy, atp. Eufemisticky jsou označovány jako „obchody pro dospělé.“ Ve většině států je provoz sex shopů upraven zákonem, který zakazuje přístup nezletilým osobám. Některé státy regulují zboží, které sex shopy prodávají. Jedná se především o muslimské země a některé federální státy USA. První sex shop na světě otevřela v roce 1962 společnost Beate Uhse ve městě Flensburg v Německu.\n\nPro ochranu osobních údajů byl zřízen tzv. on-line sex shop, aby byla zaručena anonymita zákazníků. Tyto portály většinou vlastní \"kamenné\" sex shopy.\n"}
{"id": "378266", "url": "https://cs.wikipedia.org/wiki?curid=378266", "title": "Saint Paul", "text": "Saint Paul\n\nSaint Paul (zkráceně St. Paul) je hlavní a druhé nejlidnatější město amerického státu Minnesota. Město leží na severním břehu řeky Mississippi a sousedí s Minneapolisem, největším městem státu. Tato dvě města, neboli oblast Minneapolis-Saint Paul, tvoří s počtem 3,5 milionu obyvatel 16. největší velkoměstskou aglomeraci v USA. Saint Paul slouží jako okresní město Ramsey County, nejmenšímu a nejméně obydlenému okresu v Minnesotě.\n\nPodle sčítání lidu z roku 2010 zde žilo 285 068 obyvatel. Podle sčítání lidu sídlilo v roce 2000 ve městě 287 151 obyvatel, 112 109 domácností a 60 987 rodin. Hustota zalidnění byla 2100,6 obyvatel/km².\n\n\nObyvatelé hispánského nebo latinskoamerického původu, bez ohledu na rasu, tvořili 9,6 % populace.\n\n\n\n"}
{"id": "378274", "url": "https://cs.wikipedia.org/wiki?curid=378274", "title": "Jiří Diviš", "text": "Jiří Diviš\n\nJiří Diviš (4. května 1886, Přelouč – 2. července 1959, Praha) byl český chirurg. Zabýval se kardiochirurgií, neurochirurgií a válečnou chirurgií. Je zakladatelem a průkopníkem hrudní chirurgie, léčby plicních metastáz. V tomto oboru je obecně považován za držitele světového prvenství.\n\nNarodil se v rodně přeloučského ředitele cukrovaru Jana Vincence Diviše. \nV roce 1921 provedl s prof. Rudolfem Jedličkou první thorakoplastiku u nás, v roce 1927 první resekci plic pro metastázu sarkomu, a roku 1931 poprvé lobektomii pro nádor. Za svůj život se stal čestným členem Rakouské rentgenologické společnosti, pařížské Chirurgické akademie a Francouzské chirurgické asociace v Paříži. Přispěl k výstavbě Motolské nemocnice v Praze, kde byl přednostou chirurgického oddělení (od 1943). Roku 1954 byl zvolen za člena Československé akademie věd. Byl také literárně činný, je autorem mnoha autobiografických povídek.\n\n\n"}
{"id": "378278", "url": "https://cs.wikipedia.org/wiki?curid=378278", "title": "Johann Friedrich Kind", "text": "Johann Friedrich Kind\n\nJohann Friedrich Kind (4. března 1768 Lipsko – 24. června 1843 Drážďany) byl německý spisovatel.\nKind studoval na Lipské univerzitě filozofii a práva. Od 1789 pracoval jako úředník v Delitzsch. V Delitzsch založil soukromé divadlo, ve kterém také sám hrál. Byl také činný jako redaktor a novinář.\n\nRoku 1792 odešel do Drážďan, kde se prosadil jako právník. Od roku 1814 se věnoval pouze psaní. Vytvořil libreto pro Weberovu operu \"Čarostřelec\", hru \"Das Nachtlager von Granada\", jež později posloužila k libretu opery Conradina Kreutzera \"Nocleh v Granadě\", nebo \"Zloděj dřeva\" (\"Der Holzdieb\"), již zhudebnil Heinrich Marschner. Na jeho námět bylo zpracováno též libreto opery Jana Václava Kalivody \"Blanda aneb Stříbrná bříza\" (\"Blanda, oder die silberne Birke\").\n\nKind byl členem spolku \"Dresdner Liederkreis\". Roku 1818 jej vévoda Sachsen-Coburg jmenoval dvorním radou. Ve věku 75 let umírá v Drážďanech, pochován je zde na hřbitově 'Trinitatisfriedhof' ve čtvrti Johannstadt.\n\n"}
{"id": "378285", "url": "https://cs.wikipedia.org/wiki?curid=378285", "title": "Kauterizace", "text": "Kauterizace\n\nKauterizace je označení pro proces zcelování ran pálením (\"elektrokauterizace\", \"elektrokoagulace\") nebo pro proces destrukce tkáně pomocí nízkých teplot (\"kryokauterizace\").\n\nV minulosti se kauterizace používala k zastavení krvácení při amputacích. K výkonu se používal nažhavený kus železa, který se přikládal ke krvácející tkáni. V dnešní době se kauterizace vykonává pomocí elektrického proudu (elektrokauterizace) či pomocí chemikálií.\nTento postup se používá při častém krvácení (epistaxi) z dutiny nosní. Procedura se pro vysokou bolestivost provádí při lokálním umrtvení tkáně.\n\nV současné době se ke kauterizaci používá elektrokoagulační nůž s názvem kauter. Tento tepelný chirurgický nebo stomatochirurgický nástroj se používá běžně po extrakci zubu u osob se zvýšenou krvácivostí (nedostatkem krevních destiček) a dále často tam, kde se chce lékař vyhnout šití či další sanaci krvácející rány. Použití kauteru musí předcházet lokální anestezie preparovaného místa či analgosedace nebo narkóza. Bez anestezie je jeho použití mimořádně bolestivé.\n\nPři kryokauterizaci dochází prostřednictvím působení nízkých teplot ke zničení (kryodesktrukci) dané tkáně (používá se u některých nádorů nebo bradavic).\n\n"}
{"id": "378286", "url": "https://cs.wikipedia.org/wiki?curid=378286", "title": "Wettinové", "text": "Wettinové\n\nWettinové jsou starý saský šlechtický rod, jehož kořeny sahají do 10. století, kdy byli poprvé doloženi jako hrabata v Harzgau. Později se Wettinové stali vévody a kurfiřty a nakonec i králi saskými. V Sasku vládli do roku 1918. V současnosti jsou dědičnými monarchy v nejvíce státech světa, a to v Belgii, Spojeném království (Windsorové) a zemích Commonwealth Realm.\n\nV 10. století byli příslušníci rodu hrabaty z Wettinu, odkud přijali své pojmenování. Uvažuje se o jejich příbuzenských vazbách se slovanskými rody z Posálí (i např. Buzici). Roku 1088 získali Wettinové poprvé míšeňské markrabství, které se podařilo postupně ovládnout Konrádu I. Velikému (markrabě v letech 1130-1157). Postupně připojovali ke svému majetku další državy, například po rodech Grojčských a Ekkerhardovců nebo léna v Lužici. Roku 1243 udělili císař Fridrich II. Štaufský jednomu z tehdy nejvýznamnějších říšských šlechticů Jindřichovi Jasnému 1288 lankrabství durynské, které tehdy patřilo protikráli Jindřichu Raspemu z rodu Ludvíkovců. Po jeho smrti roku 1247 museli Wettinové bojovat o jeho udržení, což se jim z velké části podařilo.\n\nPříslušníci rodu se sňatky spojovali s významnými panovnickými rody, Babenberky, Přemyslovci (královna Adléta Míšeňská, manželka Přemysla Otakara I.), Štaufy. Postupně bylo zformováno velké rodové panství s centrem v Míšni, která zažila ve středověku velký hospodářský i stavební rozmach.\n\nV letech 1267-1271 uvažoval český král Přemysl Otakar II., který v té době ještě neměl legitimního následníka, o svém prasynovci Fridrichu I. Pokousaném (1257-1323), budoucím míšeňském markraběti (1291-1323) a durynském lankraběti (1307-1323), z rodu Wettinů jako o svém možném nástupci na český trůn. Zasnoubil ho se svou starší dcerou Kunhutou a nevěstě přiřkl jako věno veškeré přemyslovské državy. Fridrich I. se později, po zavraždění Václava III., angažoval v Čechách ve prospěch Jindřicha Korutanského.\n\nRoku 1423 udělil císař Zikmund Lucemburský svému spojenci proti husitům z roku 1421 Fridrichu IV. Bojovnému (1370-1428) sasko-wittenberské vévodství, kde tehdy vymřela vládnoucí dynastie, a současně mu předal také kurfiřtskou hodnost. V důsledku toho byl pojem Sasko přenesen na Míšeňsko. Tím byl dovršen vzestup Wettinů mezi říšská knížata, vládnoucí elitu země. Poté se novopečený saský kurfiřt účastnil ještě dalších neúspěšných křižáckých tažení proti husitům v roce 1426 (bitva u Ústí) a 1427 (bitva u Tachova).\n\nRoku 1464 se vlády ujali společně bratři Arnošt (1441–1486) a Albert III. Srdnatý, také \"Albrecht Statečný\" (1443–1500). V roce 1483 získali po smrti svého strýce Viléma ještě durynské lanckrabství a rozhodli se, že se o rozsáhlý rodový majetek podělí. Lipskou smlouvou v roce 1485 se Wettinové rozdělili na dvě větve: ernestinskou, jež získala Wittenbersko, část Durynska a kurfiřtský hlas (sídlo ve Wittenbergu), a albertinskou, která vládla v míšeňském markrabství a druhé části Durynska (sídlo bylo přeneseno z Míšně do Drážďan). Vládci albertinské větve se titulovali jako saští vévodové.\n\nV 16. století se Wettinové stali významnými příznivci Martina Luthera a jeho reformního učení. Arnoštův syn kurfiřt Fridrich Moudrý (vládl 1486–1525) založil roku 1502 univerzitu ve Wittenbergu, na níž později Martin Luther působil. Stal se spolehlivým ochráncem reformátora, který byl dán do klatby a skrýval ho na svém hradě Wartburgu u Eisenachu. Horlivě hájil proti císaři práva německých knížat na náboženskou svobodu a suverénní vládu v jejich teritoriálních knížectvích. Roku 1519 mu byla nabídnuta koruna německého krále, kterou však odmítl. Jeho syn Jan Fridrich (vládl 1525–1547) se postavil do čela protestantské šmalkaldské jednoty. Po její porážce u Mühlberka ho císař Karel V. zajal, odebral mu kurfiřtský hlas a řadu držav (například Wittenbersko) a přenesl je na albertinskou větev v osobě Albrechtova vnuka Mořice Saského. Mořic byl sice rovněž luterán, ale zpočátku císaře podporoval. Wittenbersko připadlo Mořicovi, ostatní državy ernestinské větve rodu v Durynsku se postupně rozpadly na menší vévodství. Albertinská větev rodů Wettinů držela poté kurfiřtský hlas až do zániku Svaté říše římské roku 1806.\n\nS osudy Saska a Durynska byli Wettinové spojeni až do roku 1918. Vládli nejen v saském kurfiřtství (od 1806 království), ale vedlejší větve rodu také v drobnějších tzv. ernestinských vévodstvích, která vznikla na historickém území Durynska: např. Sasko-Kobursko a Gothsko, Sasko-Meiningensko, Sasko-Výmarsko (od 1671 Sasko-Výmarsko-Eisenašsko, od 1815 velkovévodství).\n\nZ vévodství Sachsen-Coburg und Gotha pochází nejvýznamnější větev rodu Wettinů, dynastie Sasko-Kobursko-Gothajská (původně Sasko-kobursko-saalfeldská). Až do počátku 19. století byla prakticky nejméně významnou větví rodu a vládla jen velmi malému státečku. Úspěšnou sňatkovou politikou se stala nejmocnějším panovnickým rodem Evropy.\n\nPrinc Albert von Sachsen-Coburg und Gotha se oženil s anglickou královnou Viktorií (jejíž matka také pocházela z tohoto rodu) a jeho potomci (syn Eduard VII., vnuk Jiří V., pravnuci Eduard VIII. a Jiří VI. a prapravnučka Alžběta II.) se stali vládci Velké Británie.\n\nPrinc Ferdinand von Sachsen-Coburg und Gotha se roku 1836 oženil s portugalskou královnou Marií II. a stal se portugalským králem Ferdinandem II. (stejně jako jeho synové Petr V. a Ludvík I., vnuk Karel I. a pravnuk Manuel II.), Wettinové zde vládli až do roku 1910, kdy Portugalsko vyhlásilo republiku.\n\nPrinc Ferdinand von Sachsen-Coburg und Gotha se stal roku 1887 bulharským knížetem a roku 1908 carem. Po něm vládli jeho syn Boris III. a vnuk Simeon II. až do roku 1946, kdy byla svržena monarchie.\n\nRoku 1831 byl princ Leopold von Sachsen-Coburg und Gotha zvolen králem belgickým, jeho následníky se stali syn Leopold II., vnuk Albert I., pravnuk Leopold III. a prapravnuci Balduin I. a Albert II. se synem a od roku 2014 králem Filipem.\n\nNa počátku 20. století tak byla dynastie Wettinů, respektive její větev, pocházející z knížectví Sachsen-Coburg und Gotha nejmocnější dynastií na světě.\n\nPočátkem 20. století vládli Wettinové jako:\n\nV současné době vládnou Wettinové v:\n\n"}
{"id": "378287", "url": "https://cs.wikipedia.org/wiki?curid=378287", "title": "Ferdinand Sasko-Kobursko-Gothajský", "text": "Ferdinand Sasko-Kobursko-Gothajský\n\nFerdinand Sasko-Kobursko-Gothajský (28. březen 1785, Coburg – 27. srpen 1851, Vídeň; celým jménem \"Ferdinand Georg August Sasko-Kobursko-Gothajský\") byl sasko-kobursko-gothajský princ z koburské dynastie a bratr prvního belgického krále Leopolda I., otec portugalského krále Ferdinanda II. a děd bulharského cara Ferdinanda I.. Dále byl Ferdinand také strýcem britské královny Viktorie i jejího manžela prince Alberta, mexické císařovny Šarloty nebo belgického krále Leopolda II. Ferdinand Sasko-Koburský byl generálem rakouské císařské kavalérie během napoleonských válek.\n\n30. listopadu 1815 se ve Vídni oženil s uherskou šlechtičnou Marií Antonií Koháry de Csabrág, dědičkou magnáta Ference Jozefa, knížete Koháry de Csabrág. Ferdinand si přidal příjmení manželky Koháry ke svému jménu. Pár měl čtyři děti, všechny vychované jako katolíci jelikož jen katolíci mohli být dědicem rodu Koháry.\n\n"}
{"id": "378300", "url": "https://cs.wikipedia.org/wiki?curid=378300", "title": "Colbert (1928)", "text": "Colbert (1928)\n\nColbert byl francouzský těžký křižník třídy \"Suffren\". Nazván je podle Jeana-Baptisty Colberta. Křižník se účastnil druhé světové války.\n\nKřižník za války operoval ve Středomoří a účastnil se například ostřelování Janova. Po francouzské kapitulaci a vzniku Vichistické Francie kotvil v Toulonu. Během války u něj byla posílena protiletadlová výzbroj. Po okupaci zbytku Francie Německem ho v Toulonu dne 27. listopadu 1942 zničila vlastní osádka, aby nepadl do německých rukou.\n\n"}
{"id": "378302", "url": "https://cs.wikipedia.org/wiki?curid=378302", "title": "D2", "text": "D2\n\nD2, D, D02, D.II, D II, D-2 nebo D-II může být:\n\n"}
{"id": "378305", "url": "https://cs.wikipedia.org/wiki?curid=378305", "title": "Foch (1928)", "text": "Foch (1928)\n\nFoch byl francouzský těžký křižník třídy \"Suffren\". Původním nositelem jeho jména byl maršál Ferdinand Foch. Křižník se účastnil druhé světové války.\n\n\"Foch\" za války operoval ve Středomoří. Po francouzské kapitulaci a vzniku Vichistické Francie kotvil v Toulonu. Během války u něj byla posílena protiletadlová výzbroj. Poté, co Německo okupovalo celé území Francie, ho v Toulonu dne 27. listopadu 1942 zničila vlastní osádka, čímž zabránila jeho ukořistění Němci.\n\n"}
{"id": "378307", "url": "https://cs.wikipedia.org/wiki?curid=378307", "title": "Dupleix (1929)", "text": "Dupleix (1929)\n\nDupleix byl francouzský těžký křižník třídy \"Suffren\". Původním nositelem jeho jména byl maršál Joseph François Dupleix. Křižník se účastnil druhé světové války.\n\n\"Dupleix\" za války operoval ve Středomoří. Po francouzské kapitulaci a vzniku Vichistické Francie kotvil v Toulonu. Během války u něj byla posílena protiletadlová výzbroj. Poté, co Německo okupovalo celé území Francie, ho v Toulonu dne 27. listopadu 1942 zničila vlastní osádka, čímž zabránila jeho ukořistění Němci.\n\n"}
{"id": "378308", "url": "https://cs.wikipedia.org/wiki?curid=378308", "title": "Leopold I. Belgický", "text": "Leopold I. Belgický\n\nLeopold I., celým jménem \"Leopold Jiří Kristián Frederik\" (nizozemsky \"Leopold George Christian Frederick\"; německy \"Leopold Georg Christian Friedrich\", \"princ sasko-cobursko-saalfeldský\", později \"princ sasko-coburský a gothajský\", \"vévoda saský\") (16. prosince 1790 Coburg – 10. prosince 1865 Laeken) se stal od 21. července 1831 prvním králem Belgičanů. Jde o zakladatele belgické linie sasko-cobursko-gothajské dynastie.\n\nRoku 1825 odmítl nabídku stát se řeckým králem. V roce 1831 přijal nabídku belgického zákonodárného shromáždění, jímž byl zvolen 152 hlasy ze 196, aby se stal belgickým králem. O rok později se podruhé oženil a vzal si za ženu Luisu Marii Orleánskou. Roku 1839 uznal Vilém I. belgickou nezávislost.\n\nByl nejmladším synem Františka Bedřicha Antonína Sasko-Cobursko-Saalfeldského a hraběnky Augusty Reuss-Ebersdorfové a později se stal princem sasko-coburským a gothajským. Mimoto byl strýcem britské královny Viktorie jakož i jejího manžela Alberta.\n\nRoku 1795 v dětském věku byl jmenován plukovníkem Izmailovského carského regimentu v Rusku. O sedm let později se stal generálmajorem. Když v roce 1806 napoleonští vojáci obsadili vévodství sasko-coburské, Leopold odešel do Paříže. Napoleon Bonaparte mu nabídl post pobočníka, Leopold ovšem nabídku odmítl. Naopak se rozhodl pro vojenskou kariéru v ruském carském jezdectvu. Agitoval proti Napoleonovi a vyznamenal se v bitvě u Chlumce v čele své jednotky kyrysníků. Roku 1815 dosáhl hodnosti generálporučíka v ruské carské armádě.\n\nV únoru 1816 požádal britského prince regenta Jiřího a britský parlament o ruku jeho jediné dcery a dědičky, následnice britského trůnu, princezny Šarloty.\n\nSvatba se uskutečnila 2. května roku 1816 v Carlton House. Leopold byl jmenován britským polním maršálem a rytířem podvazkového řádu. Parlament mu stanovil důchod £50,000 \"per annum\" (ročně), který měl pobírat i v případě, že by jeho manželka zemřela dříve než on. Soudobé prameny popisují manželství jako šťastné a spokojené; Šarlota tvrdila, že její muž je \"\"ideální v lásce\"\". Manželé sídlili v Claremont House, který dostali jako svatební dar od národa. Šarlota Augusta otěhotněla ihned po svatbě, v červenci však své první dítě potratila. Počátkem dalšího roku otěhotněla znovu. Třebaže na počátku svého těhotenství byla naprosto zdravá, neblahé lékařské postupy tehdejší doby - mezi jiným špatná životospráva a pouštění žilou vyústily v nebezpečně chatrný zdravotní stav. 3. listopadu 1817 u ní začaly porodní bolesti; po 50 hodinách, vyčerpaná a slabá, porodila 5. listopadu mrtvé dítě, syna. Ráno následujícího dne, 6. listopadu, princezna zemřela, v 21 letech, na následky fatálního poporodního krvácení. Pochována byla se svým dítětem u nohou v Kapli sv. Jiří na windsorském hradě.\n\nPokud by princezna Šarlota zůstala naživu, byla by se stala královnou Spojeného království po smrti svého otce a Leopold by, podobně jako později jeho synovec princ Albert, byl princem-manželem Velké Británie a nikdy by se nebyl stal králem Belgičanů. Navzdory skonu Šarloty Augusty mu 6. dubna 1818 princ regent Jiří udělil titul \"Royal Highness\" výnosem Order-in-Council. Na počest své první ženy dal Leopold jméno Charlotte své prvorozené dceři z druhého manželství, která se později stala císařovnou Charlottou Mexickou.\n\n2. července roku 1829 se uskutečnila svatba pochybné platnosti (soukromý sňatek bez duchovních a bez veřejných ceremonií) s herečkou Caroline Bauerovou, jíž byl udělen titul \"Countess of Montgomery\", sestřenkou jeho poradce Christiana Friedricha von Stockmara. 'Manželství' údajně skončilo roku 1831 a v následujícím roce, 9. srpna 1832, se Leopold na zámku Compiègne ve francouzském Compiègne oženil s francouzskou princeznou Luisou Marií Orleánskou, nejstarší dcerou budoucího francouzského krále Ludvíka Filipa a Marie Amálie Neapolsko-Sicilské.\n\nPoté, co 4. října 1830 Belgie vyhlásila nezávislost na Nizozemí, Belgické národní shromáždění z několika kandidátů nakonec vybralo Leopolda, aby se stal králem nového státu. Byl zvolen 4. června a schválen a dne 26. července 1831 se stal \"králem Belgičanů\". Přísahal věrnost ústavě před chrámem svatého Jakuba v paláci Coudenbergh v Bruselu 21. července 1831. Tento den se stal belgickým národním svátkem. Jules Van Praet se stal jeho osobním tajemníkem.\n\nO méně než dva týdny později, 2. srpna, Nizozemsko vojensky napadlo Belgii. Rozmíšky trvaly osm let, ale roku 1839 se obě země na londýnské konferenci dohodly na uznání nezávislosti Belgie.\nOtevřením železničního spojení mezi Bruselem a Mechelenem 5. května 1835 se jedno z nejhlubších přání krále Leopolda — vybudovat první železnici v kontinentální Evropě — stalo skutečností.\n\nRoku 1840 vystrojil svatbu své neteři, britské královně Viktorii, dceři své sestry princezny Viktorie Sasko-Cobursko-Saalfeldské, a svému synovci princi Albertovi Sasko-Coburskému a Gothajskému, synovi svého bratra Arnošta I., vévody Sasko-Coburského a Gothajského. Ještě před tím, než princezna Viktorie z Kentu nastoupila na trůn, jí pomáhal radami v dopisech, a po jejím nástupu na trůn byl jedním z lidí, kteří ji v počátcích panování silně ovlivnili.\n\nRoku 1842 se neúspěšně pokusil o prosazení zákonů na regulaci ženské a dětské práce. V té době se však Evropou prohnala vlna revolucí po sesazení Leopoldova tchána, krále Ludvíka Filipa z francouzského trůnu roku 1848. Belgie zůstala, především díky jeho diplomatickým schopnostem, neutrální.\n\nRoku 1816 se stal 649. rytířem Podvazkového řádu, roku 1835 947. rytířem Řádu zlatého rouna ve Španělsku a 35. nositelem Velkokříže Řádu věže a meče.\n\n11. října 1850 ztratil další ženu v mladém věku, když královna Louisa Marie zemřela ve věku 38 let na tuberkulózu. Král sám zemřel dne 10. prosince 1865 v 11:45 v Lakenu. Je pohřben v královských katakombách chrámu Naší Paní na laekenském hřbitově v Bruselu v Belgii.\n\nVšichni přeživší potomci Leopolda I. pocházeli z jeho třetího manželství s Luisou Marií Orleánskou. Pár měl čtyři děti; první syn však zemřel v útlém dětství:\n\n\nLeopold měl další dva syny se svou milenkou \"Arcadií Meyer (rozenou Claret)\":\nPo Leopoldově smrti v roce 1862 oba nemanželští synové dostali titul \"Freiherr von Eppinghoven\" a Arcadia se stala \"baronkou von Eppinghoven\".\n\n"}
{"id": "378309", "url": "https://cs.wikipedia.org/wiki?curid=378309", "title": "Jump That Rock (Whatever You Want)", "text": "Jump That Rock (Whatever You Want)\n\nJump That Rock (Whatever You Want) je píseň německé skupiny Scooter z aktualizovaného znovu vydání alba Jumping All Over The World - Whatever You Want z roku 2008. Jako singl vyšla píseň v roce 2008. Píseň vytvořili Scooter za spolupráce s britskou rockovou skupinou Status Quo. Singl obsahuje také videoklip a video o jeho natáčení.\n\n"}
{"id": "378315", "url": "https://cs.wikipedia.org/wiki?curid=378315", "title": "Kunětická hora (rozcestník)", "text": "Kunětická hora (rozcestník)\n\nKunětická hora může označovat:\n"}
{"id": "378318", "url": "https://cs.wikipedia.org/wiki?curid=378318", "title": "Ram", "text": "Ram\n\nRam nebo RAM je slovo či zkratka s více významy:\n\n\n\n\n\n"}
{"id": "378319", "url": "https://cs.wikipedia.org/wiki?curid=378319", "title": "Ralph Waldo Emerson", "text": "Ralph Waldo Emerson\n\nRalph Waldo Emerson (25. května 1803 Boston – 27. dubna 1882 Concord, Massachusetts) byl americký unitářský duchovní, esejista, básník a filosof. Byl vůdčí postavou hnutí transcendentalistů, americké verze romantismu se zvláště blízkým vztahem k přírodě.\n\nEmerson se narodil v Bostonu, stát Massachusetts, v rodině unitářského kazatele Williama Emersona a Ruth Haskinsové. Jeho otec roku 1811 zemřel a o Emersonovo vzdělávání se starala jeho teta Mary Moody Emerson. V říjnu 1817, ve věku 14 let, Emerson nastoupil na Harvardovu univerzitu a stal se „zpravodajem“ prvního ročníku, takže byl osvobozen od poplatků. Roku 1821 ukončil studium, pracoval jako učitel i v různých jiných zaměstnáních a začal studovat na bohoslovecké fakultě Harvardovy univerzity (Harvard Divinity School). Roku 1826 získal licenciát a v roce 1829 se stal kazatelem Druhého unitářského sboru v Bostonu. Téhož roku se oženil s Ellen L. Tuckerovou, ta však již roku 1831, ve věku 20 let, zemřela na tuberkulózu. Její smrt ho těžce zasáhla a navíc se začal rozcházet se svou církví a v roce 1832 se vzdal místa kazatele.\n\nPo první ženě zdědil slušný majetek, takže byl finančně nezávislý. V roce 1833 podnikl velkou cestu po Evropě, na ní se setkal s Williamem Wordsworthem, S. T. Coleridgem, J. St. Millem a zejména s Thomasem Carlylem, s nímž zůstal v přátelských stycích až do jeho smrti. Po návratu do Spojených států koupil dům v Concordu (dnes je zde jeho památník), oženil se s Lydií Jackson a měl s ní čtyři děti.\n\nV září 1836 Emerson anonymně uveřejnil svůj první esej „Příroda“ (\"Nature\") a s dalšími stejně smýšlejícími intelektuály založil \"Transcendental club\", který se stal centrem jejich transcendentalistického hnutí. Roku 1837 měl pro studentský klub slavnou přednášku „Americký učenec“, kde vyzýval posluchače, aby se snažili o literární nezávislost na Evropě. Téhož roku se spřátelil s Henry Davidem Thoreau a o rok později na pozvání Harvard divinity school proslovil proslulou přednášku \"Divinity school address\", kde odmítl biblické zázraky i Ježíšovo božství, což vzbudilo velké pohoršení, a dalších 30 let nebyl na Harvard pozván.\n\nV letech 1840–1844 vydával s přáteli časopis \"The Dial\", kde publikovala řada mladých autorů v čele s Thoreauem. V roce 1842 zemřel na záškrt Emersonův nejstarší syn a Emerson vyjádřil svoji žalost básní \"Threnody\". Téhož roku vydal esej „Zkušenost“ a stal se kmotrem Williama Jamese. Emerson byl vyhledávaný řečník a míval až 80 veřejných přednášek ročně po USA i ve Velké Británii, což mu přinášelo slušný příjem.\n\nVe 40. letech 19. stol. četl Emerson francouzského filosofa Victora Cousina, který v něm vzbudil zájem o indickou filosofii a zejména o Védy, jež ho silně ovlivnily. Když roku 1855 vydal Walt Whitman sbírku „Stébla trávy“, Emerson ji nadšeně uvítal a pomohl Whitmanovi k úspěchu; později byl vůči němu kritičtější. V 60. letech 19. stol. se připojil k hnutí za osvobození otroků a po počátečním váhání vřele podporoval Abrahama Lincolna. V roce 1862 zemřel Thoreau a o dva roky později Hawthorne. Ztráta přátel Emersona citelně zranila a koncem 60. let začal ztrácet paměť. V roce 1872 vyhořel jeho dům a i když se přátelé rychle složili na jeho obnovení, byla to další rána. V roce 1873 podnikl ještě velkou cestu do Egypta a do Evropy a o rok později vydal antologii básní svých přátel, ale brzy nato musel zanechat přednášení. V dubnu roku 1882 se na procházce nachladil a během týdne zemřel na zápal plic. Je pohřben na hřbitově \"Sleepy Hollow\" v Concordu.\n\nEmerson byl vynikající řečník, dokázal své posluchače nadchnout svým vystupováním i názory. Jeho názory, silně ovlivněné německým idealismem a později také indickou literaturou, platily v jeho době za velmi radikální. Emerson byl náročný a těžko srozumitelný spisovatel, a přesto lákal právě odvahou svých myšlenek spíš než jasností a určitostí. Měl blízko k odkazu romantismu a jeho přesvědčení bylo spíše panteistické než křesťanské. Herman Melville, ač si ho velmi vážil, po setkání s ním roku 1849 soudil, že „mu něco chybí v srdeční krajině“.\n\nSvým vztahem k přírodě, důsledným zaujetím pro osobní svobodu a nekompromisním individualismem Emerson na dlouho ovlivnil americký intelektuální život. Podle H. Blooma ovlivnil i obsah a představy nových amerických náboženství 19. století (Christian Science, mormoni, adventisté). Harvardova univerzita po něm pojmenovala jednu ze svých budov (\"Emerson Hall\") a v kapli \"Harvard Divinity School\" je instalována pamětní deska připomínající jeho řeč z roku 1838.\n\nV díle \"Essays: First series\" definoval myšlenku \"zákona kompenzace\" takto:\n\n\nEmersonovo prozaické dílo zahrnuje:\n\nEmerson také psal a překládal básně. Vydal sbírky:\n\n"}
{"id": "378321", "url": "https://cs.wikipedia.org/wiki?curid=378321", "title": "WTA International Tournaments", "text": "WTA International Tournaments\n\nWTA International Tournaments je tenisová kategorie ženského profesionálního okruhu WTA Tour, hraná od sezóny 2009, která nahradila dvě kategorie Tier III a Tier IV. Vítězky soutěže dvouhry a čtyřhry získávají do žebříčku WTA 280 bodů. Kategorie Tier I a Tier II byly od roku 2009 nahrazeny jedinou kategorií Premier Tournaments.\n\nNa každém turnaji s rozpočtem 250 tisíc dolarů může ve dvouhře startovat nejvýše jediná tenistka elitní světové desítky žebříčku WTA. Událost s dotací 750 tisíc dolarů opravňuje start tří tenistek Top 10 a na turnaje s rozpočtem půl milionu dolarů mají přístup dvě hráčky elitní desítky. \n\nV sezóně 2019 kategorie obsahuje 33 turnajů hraných vyřazovacím systémem pavouka. Turnaje jsou určeny pro 32 či 28 singlistek dvouhry, 16 párů čtyřhry v hlavní soutěži a 16, 24 či 32 hráček kvalifikace dvouhry. Standardní rozpočet činí 250 000 amerických dolarů. Výjimkou je lednový Shenzhen Open v čínském Šen-čenu, zahajovací turnaj kategorie, jenž se stal v roce 2017 prvním v historii s dotací 750 000 dolarů. Navýšeným rozpočtem 500 tisíc dolarů disponují Hong Kong Open a Tianjin Open v Tchien-ťinu.\n\nNa turnajové listině byl únorový Taiwan Open v Tchaj-peji nahrazen thajským Thailand Open, probíhajícím v Hua Hinu. Po jednom odehraném ročníku antukového Moscow River Cupu přemístili moskevští držitelé pořadatelských práv turnaj do lotyšského lázeňského města Jūrmala a změnili název na Baltic Open. Poprvé v historii tak Lotyšsko získalo pořadatelství akce WTA Tour. V témže červencovém termínu s lotyšskou akcí se na túru vrátil turnaj Palermo Ladies Open, naposledy předtím konaný v roce 2013.\n\nNančchangský Jiangxi Open byl přesunut z července do první poloviny září. Rovněž ke změně místa konání došlo u švýcarského Swiss Open, který se organizátoři z Grand Chelem Event AG rozhodli po třech letech přemístit z Gstaadu do Lausanne. Jako poslední byl v červnu 2019 do kalendáře zahrnut newyorský Bronx Open, který ve druhé polovině srpna nahradil zrušený Connecticut Open.\nV sezóně 2016 bylo odehráno 33 turnajů. Většina z nich disponovala rozpočtem 250 000 amerických dolarů. Pouze dotace událostí v Šen-čenu, Kao-siungu, Monterrey, Praze, a Tchian-ťinu činila 500 000 dolarů. Novými turnaji zařazenými do kategorie roku 2015 se staly Taiwan Open v Kao-siungu, travnatý Mallorca Open na Mallorce, Jiangxi International Women's Tennis Open v Nan-čchangu. Původně plánovaný turnaj v srpnovém termínu Louisville International Open, se sídlem v kentuckém Louisville, byl vyřazen po potížích s organizací zahrnující bankrot tenisového klubu Professional Tennis LLC a rezignaci ředitele, s výhledem konání v roce 2017.\n\nV sezóně 2018 došlo k vyřazení båstadského Ericsson Open. Místo něj byl založen Moscow River Cup, hraný na moskevské antuce. Stal se tak třetí ruskou událostí v dané sezóně. Ukončen byl rovněž únorový Malaysian Open hraný v Kuala Lumpuru. Dějiště tokijského Japan Women's Open pak bylo přesunuto do Hirošimy a švýcarský Ladies Open se přestěhoval z Bielu jižněji do Lugana.\n\nNa každém turnaji s rozpočtem 250 tisíc dolarů mohla ve dvouhře startovat pouze jediná tenistka elitní světové desítky žebříčku WTA. Na události s rozpočtem půl milionu dolarů pak měly přístup dvě hráčky elitní desítky. Recipročně pak každá taková hráčka Top 10 se smí během půl roku účastnit nejvýše jedné události kategorie WTA International. V sezóně 2017 však byly turnaje s půlmilionovými rozpočty sníženy na čtvrt milionu dolarů.\n\nZa postup do příslušného kola konkrétního turnaje kategorie WTA International, získá tenistka předem stanovený počet bodů. Tabulka ukazuje přidělované body hráčkám na turnajích okruhu WTA za jednotlivá kola v roce 2019.\n\n\n"}
{"id": "378324", "url": "https://cs.wikipedia.org/wiki?curid=378324", "title": "Juan Marsé", "text": "Juan Marsé\n\nJuan Marsé (* 8. ledna 1933, Barcelona, Španělsko) je španělský spisovatel, novinář a scenárista. Od roku 1997 je držitelem prestižní ceny Juana Rulfa, udělované guadalajarskou univerzitou v Mexiku. Mezi jeho nejznámější díla patří \"Temný příběh sestřenice Montse\" (1970), \"Jestliže ti řeknou, že jsem padl\" (1973), \"Dívka se zlatými kalhotkami\" (1978), \"Jednoho dne se vrátím\" (1982), \"Poručík Bravo\" (1987) a kritiky i čtenáři vysoce ceněný román \"Ještěrčí ocásky\" (šp. 2000, čes. 2007).\n\nŠpanělský romanopisec Juan Marsé se narodil v roce 1933 v Barceloně jako Juan Faneca Roca. Záhy, po smrti své matky, byl adoptován rodinou Marsé, jejíž jméno přejal. Ve třinácti letech se vyučil zlatníkem a začal pracovat ve šperkařské dílně. V letech 1957 až 1959 publikoval v časopisech své první povídky.\n\nV roce 1960 vychází jeho první kniha nazvaná Uzavřeni s jedinou hračkou pojednávající o mladých lidech v poválečném frankistickém Španělsku, jejichž jedinou příjemnou aktivitou v nepříznivých společenských poměrech oné doby je sex. Na počátku 60. let pobývá Marsé v Paříži, kde se živí jako asistent v laboratoři, překladatel scénářů a příležitostný učitel španělštiny. Zde také píše svůj nejslavnější román Poslední odpoledne s Terezou (šp. 1966, čes. 1982), stendhalovsky laděný příběh přibližující atmosféru Barcelony šedesátých let a vyprávějící o chudém krasavci, který se přes bohatou dívku Terezu snaží proniknout do vyšších společenských vrstev.\n\nV sedmdesátých letech se Juan Marsé začal živit také jako scenárista. Od roku 1974 navíc píše články do časopisu Por Favor. V posledních dvou dekádách obdržel řadu významných literárních vyznamenání. Nejvýznamnější z nich je Cervantesova cena za rok 2008.\n\n\n\n"}
{"id": "378325", "url": "https://cs.wikipedia.org/wiki?curid=378325", "title": "Místní výbor", "text": "Místní výbor\n\nMístní výbor může označovat různé výbory s lokálně specifickou působností: \n"}
{"id": "378326", "url": "https://cs.wikipedia.org/wiki?curid=378326", "title": "Zdrhlo", "text": "Zdrhlo\n\nZdrhla jsou dřevěné, kamenné, betonové nebo gumové výčnělky na dně retardérové propusti, jejichž účelem je zpomalení toku vody a proplouvajících plavidel (vorů, dnes v českých podmínkách především sportovních plavidel). V ČR se můžeme se zdrhly setkat například v propusti jezu u ostrova Štvanice v Praze.\n\nRetardérová propust byla původně po svém vynálezci označována jako Bazikova propust a byla podle Ottova slovníku použita roku 1912 na Labi u Lovosic, na vltavském jezu mlýna Suchomel u Českých Budějovic a na Černém potoku u Kaplice. Zdrhla podle tohoto patentu se nazývají Bazikova zdrhla. Podle webu Povodí Vltavy byla Bazikova zdrhla na konci 230 m dlouhé vorové propusti ve Vraňanech při jezu postaveném v letech 1902–1905, a to až do jeho rekonstrukce v 70. a 80. letech.\n"}
{"id": "378327", "url": "https://cs.wikipedia.org/wiki?curid=378327", "title": "Somogyvámos", "text": "Somogyvámos\n\nSomogyvámos je obec v západomaďarské župě Somogy v okrese Fonyod. Ve městě žije 769 obyvatel na rozloze 25,02 km². V obci se nachází velký chrám stoupenců hnutí Hare Krišna. Chrám byl založen v roce 1994 několika Maďary vyznávajících tuto víru. Dnes má přibližně 140 obyvatel. K chrámu patří několik pozemků a budov. Do Somogyvámosu tedy jezdí mnoho turistů obdivujících toto náboženství.\n\n"}
{"id": "378330", "url": "https://cs.wikipedia.org/wiki?curid=378330", "title": "Krátké a úderné divadlo", "text": "Krátké a úderné divadlo\n\nKrátké a úderné divadlo, zkráceně K.Ú.D., je divadelní soubor z Liberce. Divadlo vzniklo v roce 1993 na Střední umělecké škole v Liberci z recese před vánoční besídkou. Domovskou scénou divadla bylo po sedm let Experimentální studio Liberec. Od roku 2007 nemá divadlo stálou scénu a vystupuje formou hostování.\n\nMezi hry Krátkého a úderného divadla patří Tři pokoje, Kdeže ty loňské něhy jsou, Jáma a divadlo, Hra na mostě aj. Kromě ucelených her uvádí soubor i tzv. Večery bez záruky, což je soubor scének, písniček a krátkých divadelních vystoupení.\n\nZ produkce KÚD je také televizní satirický pořad \"Krátké a úderné noviny\", který se vysílal v televizi TV GENUS v letech 1998 - 2000.\n\nČlenové divadelního souboru jsou Klára a Michal Šváchovi, Gabriela Vodrážková, Lenka Hallerová-Marková-Rettigová, Miroslav Holubec, Martin Kadlec, Jakub Žáček, Marek Ottl a Marcela Ottlová.\n\n"}
{"id": "378333", "url": "https://cs.wikipedia.org/wiki?curid=378333", "title": "Rakvice", "text": "Rakvice\n\nObec Rakvice (německy \"Rakwitz\") se nachází v okrese Břeclav v Jihomoravském kraji. Žije zde obyvatel.\n\nRakvice jsou významným vinařským centrem spadající do Velkopavlovické vinařské podoblasti. V obci se nachází řada vinařských závodů i menších rodinných vinařství.\n\nNázev se vyvíjel od varianty Raekwitz (1248), Rakuuiz (1292), Vrakbicz, Vkrawicz (1354), Oerakwicz (1357), Verekwicz (1358), Vrkwicz (1414), Rakwicz (1447, 1558), Rakwicze (1609), Rakwitz (1633, 1673, 1718, 1751), Rakwitz a Rakwice (1846), Rakwitz a Rakvice (1872) až ke tvaru Rakvice v letech 1881 a 1924. Místní jméno původně znělo Rakovice a znamenalo ves lidí Rakových. Pojmenování je rodu ženského, čísla pomnožného, genitiv zní Rakvic.\n\nPřibližně v místech, kde dnes leží obec Rakvice, ale spíše blíže k toku Dyje, existovalo asi až do 13. století slovanské sídliště. To dokazuje několik nálezů slovanské keramiky.\n\nPrvní písemná zmínka o obci Rakvice pochází ze dne 6. listopadu 1248, kdy kníže Oldřich III. Korutanský daroval čtyři statky v Rakvicích čejkovickým templářům. V letech 1430 až 1434 byla v Rakvicích postavena kaple sv. Ondřeje. Roku 1498 byl u kaple zřízen hřbitov.\n\nV roce 1540 se v Rakvicích usadili habáni. Roku 1582 z Rakvic odešel katolický farář Albrecht a nahradil ho českobratrský farář Jan Černovín. Roku 1605 byly Rakvice vydrancovány vojskem, které vedl Štěpán Bočkaj. Na konci třicetileté války v roce 1648 měly Rakvice jen 180 obyvatel oproti 510 před válkou. Koncem 17. století se však začaly Rakvice znovu osídlovat. Podle kupní smlouvy (prodej hodonínského panství) ze dne 29. září 1692 byl v Rakvicích obnovený kostel a škola. Ve věži kostela byl zvon ulitý v roce 1668.\n\nRoku 1762 koupil hodonínské panství včetně obce Rakvice císař František I. V roce 1777 bylo v Rakvicích provedeno očíslování domů. Dne 24. května 1788 byl představenými obce, v čele s rychtářem Janem Cabalem, potvrzen josefínský katastr obce Rakvice. V roce 1793 žilo v Rakvicích 928 obyvatel a v roce 1840 pak 1172 obyvatel. V roce 1866 byla v Rakvicích usazena pruská posádka vojáků, která přinesla do Rakvic choleru. Od 1. srpna do 20. září 1866 zemřelo na choleru 146 občanů Rakvic. Rakvický hřbitov nestačil, a tak se pohřbívalo na odlehlém pohřebišti za panským dvorem.\n\nI když železniční trať Břeclav - Brno byl uvedena do provozu už v červenci roku 1839, tak obec Rakvice se své železniční zastávky dočkala až v roce 1886, kdy na ni obec uvolnila z rozpočtu 600 zlatých. Roku 1932 byla v Rakvicích postavena měšťanská škola. Dne 26. května 1936 se vydali žáci základní školy v Rakvicích na výlet na Pálavu. Cestou musely být děti s vozy převezeny pramicí přes řeku Dyji. První dva vozy byly převezeny v pořádku, při převozu třetího vozu se pramice potopila. Při této tragédii se utopilo 31 dětí.\n\nV neděli 15. dubna 1945 byla obec Rakvice osvobozena Rudou armádou.\n\nÚzemím obce prochází dálnice D2 a silnice II/425 v úseku Hustopeče - Břeclav. Dále tudy vedou silnice III. třídy:\nOd počátku devadesátých let 20. století vykonával funkci starosty Petr Vajbar. Na ustavujícím zasedání zastupitelstva v listopadu 2014 byl do této funkce zvolen Radek Průdek (Sdružení pro Rakvice). \n\n\n\n"}
{"id": "378336", "url": "https://cs.wikipedia.org/wiki?curid=378336", "title": "Okres Léh", "text": "Okres Léh\n\nOkres Léh je jeden ze dvou indických okresů, který se nachází v indickém státě Džammú a Kašmír. Na severu sousedí s pákistánským Gilgitem - Baltistánem a malou hranici sdílí i s čínskou provincií Sin-ťiang, na východě okresu se nachází Tibet a Aksai Čin, na jihu Himáčalpradéš. Administrativní centrum lehského okresu je město Léh. V roce 2001 žilo v okresu 117 637 obyvatel. Okres Léh původně zabíral celý Ladak, než z něj byl 1. července 1979 vyčleněn kárgilský okres.\n\nVětšina obyvatelstva (84 %) se hlásí k tibetskému buddhismu, menšinu tvoří muslimové.\n\n"}
{"id": "378343", "url": "https://cs.wikipedia.org/wiki?curid=378343", "title": "Copa Colsanitas", "text": "Copa Colsanitas\n\nCopa Colsanitas, oficiálním názvem Claro Open Colsanitas, je profesionální tenisový turnaj žen hraný v kolumbijském hlavním městě Bogotě. Na okruhu WTA Tour je od sezóny 2009 řazen do kategorie WTA International. \n\nCopa Colsanitas byl založen v roce 1998. Od sezóny 2019 probíhá na otevřených antukových dvorcích Carmel Clubu. Do roku 2016 se, s výjimkou ročníku 2012, konal v bogotském Clubu Campestre El Rancho, s centrálním dvorcem pro 2 500 diváků.\n\nDo soutěže dvouhry nastupuje třicet dva tenistek a čtyřhry se účastní šestnáct párů. Hraje se ve druhé polovině dubna. Celková dotace turnaje činí 250 000 dolarů. Nejvyšší počet singlových titulů získala kolumbijská hráčka Fabiola Zuluagová, která turnaj vyhrála čtyřikrát.\n\n"}
{"id": "378351", "url": "https://cs.wikipedia.org/wiki?curid=378351", "title": "Ni-ja", "text": "Ni-ja\n\nNi-ja () je archeologické naleziště, které se nachází na jižním okraji Tarimské pánve v dnešní oblasti Sin-ťiang v Číně. Archeologové zde objevili množství dávných pozůstatků. Oáza Ni-ja totiž kdysi bývala důležitým obchodním centrem na jižní větvi Hedvábné cesty procházející pouští Taklamakan. V dávných dobách tudy procházely karavany velbloudů, jež převážely zboží z Číny do Střední Asie.\nSpolečná čínsko-japonská archeologická expedice získala oficiální povolení k vykopávkám v roce 1994. Vědci zde objevili pozůstatky lidského osídlení včetně asi stovky obydlí, pohřebišť, přístřešků pro zvířata, sadů, zahrad a zemědělsky obdělávaných polí. V lidských obydlích nalezli dobře zachované nástroje, jako například železné sekery a srpy, dřevěné kyje, keramické vázy a hliněné nádoby se zachovalými zbytky obilí. Lidské pozůstatky, jež zde byly objeveny, zavdaly podnět ke spekulacím o jejich indoevropském původu.\n\nArcheologické nálezy z ruin oázy Ni-ja jsou uloženy v Tokijském národním muzeu.\n\n"}
{"id": "378354", "url": "https://cs.wikipedia.org/wiki?curid=378354", "title": "Petr Dráber", "text": "Petr Dráber\n\nPetr Dráber (* 18. března 1951) je český imunolog specializující se především na výzkum žírných buněk. Působí v Ústavu molekulární genetiky AV ČR, v.v.i. V současné době je ředitelem ústavu a vedoucím Oddělení signální transdukce.\n\n"}
{"id": "378360", "url": "https://cs.wikipedia.org/wiki?curid=378360", "title": "Evropská hokejová liga", "text": "Evropská hokejová liga\n\nEvropská hokejová liga (\"European Hockey League\") byla evropská mezinárodní klubová soutěž pořádaná od roku 1996 do roku 2000.\n\nEvropská liga vystřídala Evropský hokejový pohár, jehož poslední ročník probíhal současně s prvním ročníkem hokejové ligy. Po zániku poháru byla až do svého vlastního zániku po sezoně 1999/2000 jedinou evropskou mezinárodní klubovou soutěží na nejvyšší úrovni. Teprve v roce 2005 získala soutěž na další čtyři ročníky svého nástupce v podobě Poháru mistrů známějšího pod názvem Super six.\n\nNa rozdíl od PMEZ, který hráli pouze mistři jednotlivých zemí, se do evropské ligy z hokejově vyspělejších zemí kvalifikovalo více klubů.\n\nSoutěž byla rozdělena do dvou fází. V první části sezony se spolu kluby utkaly vždy dvakrát (doma a venku) každý s každým v rámci čtyřčlenných základních skupin, z nichž stanovený počet týmů postoupil do vyřazovací části sezony.\n\nVyřazovací část se skládala nejprve z čtvrtfinále (výjimkou byla sezona 1998/99, kdy bylo čtvrtfinále nahrazeno kvalifikačním kolem na stejném principu a následnými kvalifikačními skupinami). Čtvrtfinále se hrálo na dva zápasy doma a venku, přičemž o postupujícím rozhodl vyšší počet vítězství (skóre nerozhodovalo) a v případě rovnosti dodatečné prodloužení či nájezdy. Zbylá část play-off se již odehrála v hostitelském městě, kde se odehrála semifinálová utkání, zápas o celkové třetí místo a nakonec finále.\n"}
{"id": "378362", "url": "https://cs.wikipedia.org/wiki?curid=378362", "title": "Sarah Biasiniová", "text": "Sarah Biasiniová\n\nSarah Magdalena Biasiniová (* 21. července 1977 v Gassin Var, Francie) je francouzská herečka, dcera herečky Romy Schneiderové a jejího druhého manžela a osobního sekretáře Daniela Biasiniho.\n\nStudovala nejprve historii umění na pařížské Sorbonně, později i divadlo a herectví na Strasbergově filmovém a divadelním institutu v americkém Los Angeles a v Actors' Studiu v New Yorku.\n\nV roce 2004 úspěšně debutovala ve francouzské minisérii \"Julie, žena s tajemstvím\", jež byla nominována na cenu Emmy.\n\n\n\n"}
{"id": "378363", "url": "https://cs.wikipedia.org/wiki?curid=378363", "title": "Vitana", "text": "Vitana\n\nVitana, a.s. je firma zabývající se výrobou potravinářského sortimentu, jejíž hlavní výrobna je v Byšicích na Mělnicku.\n\nPůvodní státem řízený národní podnik vznikl na základech dvou soukromých a po druhé světové válce znárodněných podniků – společností Graf a Maggi. \n\nPůvodně pražský podnik Graf, spol. s.r.o vznikl roku 1919. V roce 1920 zahájil malovýrobu sladových výtažků v Podbabě a již rok poté se zaregistroval jako akciová společnost. V roce 1925 firma koupila budovu cukrovaru (pocházejícího z roku 1872) v Byšicích. V Praze vybudovala velké sklady a nové sídlo firmy na Florenci. Postupně rozšiřovala sortiment, v oboru polévek se firma stala v předválečném období největším českým výrobcem. Po roce 1945 byla ve firmě zavedena národní správa a od roku 1948 se změnila na Československé mlýny, národní podnik Praha II. Poté následovala řada reorganizací a vznik národního podniku Vitana v Byšicích. \n\nProstřednictvím poválečného znárodnění se součástí nově vzniklého národního podniku Vitana stala tuzemská pobočka koncernu Maggi v Kralupech nad Vltavou.\n\nNázev \"Vitana\" je s ohledem na její sortiment zřejmě odvozen z latinského slova \"vita\" (život), respektive \"vitalitas\" (životnost). Ochranná známka Vitana byla zaregistrována roku 1950 a v prosinci téhož roku začala výroba prvního výrobku značky Vitana. Šlo o polévkové koření, jehož složení bylo prakticky identické s dosavadní produkcí značky Maggi, které díky tomu už stát nemusel oficiální cestou v rámci zahraniční licence vyráběl v dosavadním objemu.\n\nPo roce 1989 došlo k rozpadu národních podniků. V roce 1991 se z podniku odloučil závod 03 v Pardubicích, který s výrobnou kávovin převzala firma Kávoviny a.s. Pardubice.\n\nOd roku 1992 je registrována jako Vitana a.s. (IČ 14803691), později se stala samostatnou divizí norského nadnárodního koncernu Rieber & Søn, od roku 2013 společnost převzal norský holding Orkla. \n\nFirma vyrábí a prodává polévky, bujóny, omáčky, rýži, luštěniny, bramborová jídla, dehydrovaná hotová jídla, koření, kořenící směsi, pečicí přípravky atd. Po napojení na koncern Rieber zprostředkovává v Česku prodej jeho sortimentů (např. rybičky).\n\nHlavním závodem je na místě cukrovaru vybudovaná továrna v Byšicích na výrobu polévek. Adresa závodu je Byšice, Mělnická 133. Koření a kořenící směsi jsou zpracovávány ve Varnsdorfu, rýže a luštěniny v Roudnici nad Labem.\n\n"}
{"id": "378374", "url": "https://cs.wikipedia.org/wiki?curid=378374", "title": "Lichnice", "text": "Lichnice\n\nLichnice či Lichtenburk je zřícenina hradu v Železných horách, nacházející se na stejnojmenném skalnatém návrší v nadmořské výšce 480 m n. m. nad městem Třemošnice, vzdušnou čarou 15 km jihozápadně od města Chrudim. Lichnice leží při hranici národní přírodní památky Kaňkovy hory a je součástí CHKO Železné hory. Postaven byl rodem Ronovců, a to buď Jindřichem ze Žitavy, nebo jeho synem Smilem, který se zval právě podle hradu Lichtenburk.\n\nV roce 2017 byla ve zbytku severní věže vybudována ocelová rozhledna.\n\nHrad Lichnice má tvar pravidelného trojúhelníku o rozměrech 120 × 110 × 80 metrů. 110 metrová východní část byla opatřena bránou s přístupovou cestou a byla chráněna mohutným příkopem s valem. Příkop se táhl i pod jihozápadní 120 metrovou stranou. Severní strana byla chráněna Lovětínskou roklí. V první (Lichtenburské) fázi výstavby měl hrad obvodovou hradbu se začleněnou okrouhlou plochostropou obytnou věží na severovýchodním nároží. Kastelologové předpokládají i druhou věž s břitem v jižním nádvoří. Hradby byly opatřeny parkánem, který byl přístupný z hlavní obdélníkové brány. O stavbách uvnitř hradu se toho moc neví, zjištěna byla studna a zbytky obdélníkové stavby v západním nároží (Tomáš Durdík zde předpokládá dokonce třetí věž, obdélníkový donjon). Hrad pak prošel pozdně gotickou přestavbou.\n\nSmil ze Žitavy, potomek rodu Ronovců později zvaný z Lichtenburka získal zdejší panství v roce 1249 za odměnu od krále.. Roku 1250 dal stavět na skalnatém kopci zvaným Světlice hrad, nazývaný nejdříve Lichtenburk a až od 16. století Lichnice. Název vznikl z přeložení slova Světlík do němčiny (licht = světlo, burg = hrad).\n\n\nPamátný dub, podle odhadů 750 let starý, se nachází v malém městečku Podhradí, ležícím pod zříceninou hradu Lichnice. Pyšní se nejen svou košatou korunou, ale také kmenem měřícím v obvodu 9 metrů. Husité několikrát dobývali Lichnici, ale ani jednou se sám Jan Žižka tažení nezúčastnil, přesto lidé nazývají tento dub Žižkovým.\n\nVyhlídka Dívčí kámen se nachází na skalnatém výběžku, ze kterého je možno vidět území podél řeky Doubravy a do Lovětínské rokle na NPR Lichnice - Kaňkovy hory.\n\nTouto roklí protéká Lovětínský potok, ve kterém můžeme nalézt obrovské balvany tzv. železnohorské krystaliniky. Rokle je sevřena skálou Krkaňkou (566 m n. m.), která se nachází naproti zříceniny hradu Lichnice. Lovětínská rokle patří do Národní přírodní rezervace Lichnice - Kaňkovy hory a Chráněné krajinné oblasti Železné hory.\n\nO Lichnici se vypravuje, že se zde nacházela tajná chodba. Právě touto chodbou utekly tři dcery tamního rytíře, když Lichnici dobyl nepřítel. Schovaly se u lidu, který žil pod hradem. Prosily o pomoc, za kterou jim nabídly tři mošny. Obyvatelstvo je obléklo do starých šatů a cestou do bezpečí jim sestry vyprávěly, že na hradě zanechaly poklad, ale nikdo se ho nemůže zmocnit, protože ho hlídá obrovský černý pes. Obyvatelé tomu uvěřili a po pokladu nepátrali, ale po válce hrad zpustl a někteří lidé se odvážili jít do hradu a hledat poklad. Pokaždé když vešli dovnitř, zhaslo světlo a lidé se vraceli s prázdnou.\n\nS vyhlídkou Dívčí kámen je spojena pověst o kruté lichnické hradní panně Miladě. Za deštivé a bouřlivé noci se kůň jejího otce splašil a oba se zřítili ze skály. Milada po smrti svého otce nenáviděla všechny skály kolem hradu. Udatní rytíři žádali o ruku Milady, ale ona prohlásila, že si vezme za muže pouze toho rytíře, který se vydá na osudný sráz nad Lovětínskou roklí, kde zemřel její otec a tam se s koněm třikrát otočí. Skála byla velmi tvrdá, takže se do ní nezaryly ani ty nejostřejší podkovy a rytíři, kteří ji chtěli získat za manželku umírali. Jednou se objevil odvážný rytíř (bratr jedné z obětí), který ve zkoušce obstál, protože vložil svému koni do podkov démanty. Vytáhl z toulce šíp a vystřelil na Miladu. Šíp jí projel srdcem a zabil ji. Rytíř zmizel na svém koni a nikdo ho už nikdy neviděl.\n\nNa výběžku Železných hor si bohatý Ronovec Lidoslav vystavěl hrad, který obklopovaly lesy. Často sem jezdila knížata lovit zvěř. Jednou sem zavítal kníže s družinou, když byl na návštěvě v Kutné Hoře. Při lovu se z houští vynořil divoký kanec a družina se rozutekla, kníže zůstal sám a statečně zvíře skolil. Začalo se stmívat a kníže se chtěl vrátit, prodíral se houštím a byl velmi unavený. V tom před sebou spatřil strmou skálu a na jejím vrcholu jakýsi hrad, v jednom okně zářilo světlo. Zatroubil na lovecký roh a z hlásné věže se vyptávali, kdo je. Potom spustili padací most a knížete pustili do hradu. Lidoslav ho uctivě uvítal a pohostil. Ráno si kníže prohlédl hrad a byl udiven jeho krásnou polohou. Při loučení s Lidoslavem mu řekl, že bez světla z okna by zabloudil v lese a třeba i zahynul a ať se jeho hrad nazývá Světlice a on sám je rytířem Světlickým. \n\n\n\n\n"}
{"id": "378375", "url": "https://cs.wikipedia.org/wiki?curid=378375", "title": "Ismaël Lô", "text": "Ismaël Lô\n\nIsmaël Lô (také jako Ismaël Lo) je senegalský hudebník. Narodil se ve městě Dogondoutchi v Nigeru 30. srpna 1956 senegalskému otci a nigerijské matce. Rodina se krátce po jeho narození přestěhovala do Senegalu, usídlila se ve městě Rufisque, poblíž hlavního města Dakaru. Ismael Lo se později proslavil jako zpěvák a umělec, kromě toho také hraje na kytaru a harmoniku.\n\nV 70. letech 20. století Lo studoval na umělecké škole v Dakaru a později se připojil k populární skupině Super Diamono. Tuto formaci opustil v roce 1984 a následně zahájil sólovou kariéru. V následujících čtyřech letech Lo nahrál celkem pět alb.\n\nV 90. letech Lo uzavřel smlouvu se společností Barclay a ve Francii nahrál i své šesté album. Díky písním, jako je například \"Tajabone\" se dostal do povědomí mnoha evropanů. Toto album, s názvem \"Ismael Lo\" odstartovalo jeho celosvětovou kariéru.\n\n\"Alba:\"\n\n"}
{"id": "378379", "url": "https://cs.wikipedia.org/wiki?curid=378379", "title": "Baton Rouge", "text": "Baton Rouge\n\nBaton Rouge (francouzsky: \"Bâton-Rouge\") je hlavní město amerického státu Louisiana. Leží v jihovýchodní části státu u řeky Mississippi a je hlavní průmyslové, petrochemické a přístavní město na jihu USA.\n\nBaton Rouge bylo založeno roku 1699 francouzským průzkumníkem Pierre Le Moyne d'Iberville. Nyní je jedno z nejrychleji technologicky se rozvíjejících měst na jihu USA. Velkoměstská aglomerace Baton Rouge je jedna z nejrychleji rostoucích (pod 1 milion obyvatel) v USA – v roce 2000 měla 600 000 a v roce 2008 už 770 000 obyvatel.\n\nMěsto má rozlohu 204,8 km², z toho 199 km² tvoří pevnina a 5,8 km² (2,81 %) voda.\n\nPodle sčítání lidu z roku 2010 zde žilo 229 493 obyvatel. Podle sčítání lidu ve městě v roce 2000 sídlilo 227 818 obyvatel, 88 973 domácností a 52 672 rodin. Hustota zalidnění byla 1144,7 obyvatel/km².\n\n\nObyvatelé hispánského nebo latinskoamerického původu, bez ohledu na rasu, tvořili 3,3% populace.\n\n\n\n"}
{"id": "378384", "url": "https://cs.wikipedia.org/wiki?curid=378384", "title": "Tarimská pánev", "text": "Tarimská pánev\n\nTarimská pánev (, ujgursky تارىم ئويمانلىقى, \"Tarim oymanliqi\") je velká bezodtoká oblast, která se rozkládá na ploše více než 400 000 km² v autonomní oblasti Sin-ťiang na západě Číny. Její severní hranici tvoří pohoří Ťan-šan, jižní pak pohoří Kchun-lun v severním Tibetu. Značnou část Tarimské pánve zabírá poušť Taklamakan. Oblast je řídce osídlena Ujgury, příslušníky dalších turkických národů a Tádžiky.\n\nPodle výsledků sčítání převažuje v Tarimské pánvi ujgurské obyvatelstvo. Tvoří převážnou většinu obyvatel měst, jako jsou Kašgar, Artuš a Chotan. Nicméně v této oblasti existují i velké enklávy Chanů, jako jsou města Aksu a Korla. Jsou zde i menší skupiny Chuejů a dalších etnických skupin. Tádžikové jsou například soustředeni v Taškurganu v Kašgarské prefektuře, Kyrgyzové v Kyrgyzské autonomní prefektuře Kizilsu a Mongolové v Mongolské autonomní prefektuře Bayingolin.\n\nObjev tarimských mumií prokázal, že raní obyvatelé pánve byli lidé evropského antropologického typu. Podle sinologa Victora H. Maira: \"Nejstarší mumie v Tarimské pánvi byli asi od roku 1800 př. n. l. výhradně příslušníci europoidní rasy.\" Prohlásil také, že \"východoasijští kočovníci se ve východních oblastech Tarimské pánve začali objevovat někdy před 3000 lety. Ujgurské kmeny sem začaly přicházet po rozpadu Orchonsko-ujgurského království na území dnešního Mongolska někdy kolem roku 842.\" \n"}
{"id": "378387", "url": "https://cs.wikipedia.org/wiki?curid=378387", "title": "Margret Nissen", "text": "Margret Nissen\n\nMargret Nissen (* 19. června 1938, jako Margarete Speer) je německá fotografka. Je dcerou Alberta Speera, architekta a ministra zbrojní výroby nacistického Německa.\n\nMargaret dostala jméno po své matce. Do konce války žila v Obersalzbergu. Po uvěznění svého otce se rodina přestěhovala do Heidelbergu. Margaret studovala archeologii na Univerzitě v Heidelbergu. 14. dubna 1962 se provdala za archeologa Hanse Nissena a společně žili několik let v Bagdádu. Margret se hodlala stát převážně fotografkou - samoukem. Od roku 1980 je její práce vystavována především v Berlíně. Jako fotografka architektury pracovala na Berlínské výstavě „Topographie des Terrors“ (česky \"Topografie teroru\").\n"}
{"id": "378391", "url": "https://cs.wikipedia.org/wiki?curid=378391", "title": "Wolf Albach-Retty", "text": "Wolf Albach-Retty\n\nWolf Albach-Retty (28. května 1906 ve Vídni – 21. února 1967 ve Vídni) byl rakouský herec, manžel herečky Magdy Schneider, otec herečky Romy Schneider a děd herečky Sarah Biasini. Pocházel z divadelnické rodiny, oba jeho rodiče byl herci, jeho otec Rudolf Retty byl i režisér. Zemřel v roce 1967, když během divadelního představení dostal infarkt.\n\n"}
{"id": "378396", "url": "https://cs.wikipedia.org/wiki?curid=378396", "title": "Jiný náhled (Hvězdná brána)", "text": "Jiný náhled (Hvězdná brána)\n\nJiný náhled je 6. epizoda 3. řady sci-fi seriálu Hvězdná brána.\n\nNa základnu SGC přijdou Kawalsky a Carterová z alternativní reality pomocí kvantového zrcadla, kde Apophis a Teal'c jako \"První muž\" Apophise obsadili Zemi. Žádají o pomoc. Teal'c se převlékne jako první muž a vydají se tam. Carterová s pomocí Teal'ca odejde Hvězdnou bránou žádat Asgardy o pomoc. Asgardi jim pomohou. Alternativní Země je zachráněna a všichni se vrátí zpět do své reality.\n"}
{"id": "378400", "url": "https://cs.wikipedia.org/wiki?curid=378400", "title": "Atentát na Roberta Francise Kennedyho", "text": "Atentát na Roberta Francise Kennedyho\n\nAtentát na Roberta Francise Kennedyho, senátora Spojených států amerických, byl spáchán 5. června 1968 v kalifornském Los Angeles v hotelu Ambassador. Robert Kennedy byl vážně postřelen třemi ranami z revolveru během oslav svého vítězství v kalifornských primárkách; i přes veškerou lékařskou péči následkům svých zranění dne 6. června podlehl. Zraněno bylo i dalších pět členů z Demokratické strany a také reportér \"ABC News\". Útočníkem byl čtyřiadvacetiletý palestinský imigrant Sirhan Sirhan, který si za tento čin stále odpykává trest odnětí svobody (2009). Jelikož se v době atentátu na místě nacházelo mnoho reportérů, byl tento čin zachycen na audiopásku a dění poté i na film.\n\nKennedyho tělo bylo na dva dny uloženo do katedrály svatého Patrika v New Yorku, pohřeb se konal 8. června. Jeho ostatky byly pochovány nedaleko hrobu jeho bratra Johna F. Kennedyho na Arlingtonském národním hřbitově. Jeho smrt zapříčinila, že od této chvíle byla ochrana všech prezidentských kandidátů zajišťována americkou tajnou službou. Po smrti Roberta Kennedyho byl do prezidentských voleb 1968 za Demokratickou stranu nominován Hubert Humphrey, ten však ve volebním duelu s Richardem Nixonem prohrál.\n\nStejně jako tomu bylo u atentátu na Johna F. Kennedyho, byla i Robertova smrt okamžitě opředena různými konspiračními teoriemi, především domněnkou, že se na scéně nacházel další skrytý střelec.\n\nV lednu 1961 byl Kennedy jmenován Nejvyšším státním zástupcem a v této funkci zůstal až do své rezignace dne 3. září 1964, kdy se rozhodl kandidovat na funkci senátora. Kandidatura byla úspěšná a 3. ledna 1965 usedl do senátorského křesla.\nS blížícími se prezidentskými volbami v roce 1968 se prezident Lyndon Johnson potýkal se značnými sociálními nepokoji v řadách obyvatelstva. Ve velkých městech probíhaly pouliční nepokoje vyjadřující nespokojenost s Johnsonovými pokusy o prosazení zákonů proti diskriminaci a chudobě. Existoval též silný odpor vůči nadcházejícím plánům na vojenskou intervenci ve Vietnamu. Atentát na Martina Luthera Kinga, který byl spáchán v dubnu 1968, tyto nepokoje ještě více umocnil. Kennedy započal svůj boj o nominaci Demokratické strany na post prezidenta Spojených států 16. března 1968 – čtyři dny poté, co senátor Eugene McCarthy, Kennedyho protikandidát v Demokratické straně, získal během primárek v New Hampshiru značnou procentuální podporu hlasů proti stávajícímu prezidentovi (42 % oproti 49 % Johnsona). O dva týdny později zklamaný Johnson oznámil své rozhodnutí o ukončení své kandidatury na znovuzvolení do funkce prezidenta. O měsíc později viceprezident Hubert Humphrey oznámil svůj úmysl kandidovat na prezidentský post. Humphrey se sice primárek nikdy předtím neúčastnil, avšak v rámci Demokratické strany mohl očekávat značnou podporu demokratických delegátů. Po Kennedyho vítězství v primárkách v Kalifornii a Jižní Dakotě z osudového 5. června 1968, ve kterých porazil stranického protikandidáta Eugena McCartheyho, by se v případě nominace za Demokratickou stranu utkal o prezidentský post s Humphreym. V případě, že by Kennedy nebyl zavražděn, umístil by se se svými 393 hlasy na druhém místě právě za Humphreym. Ten během neúspěšného souboje o prezidentský post s republikánem Richardem Nixonem získal celkem 561 hlasů.\n\nČtyři hodiny po skončení sčítání hlasů v Kalifornii Kennedy ohlásil své vítězství v primárkách za Demokratickou stranu. Přibližně v 00.15 v noci (5. června), se Kennedy vydal do hotelu Ambassador v losangeleském okrsku Mid-Wilshire, aby se zde setkal s lidmi, kteří jej podporovali v kampani.\nToho času byla ochrana tajné služby poskytována pouze prezidentovi, nikoli kandidátům na tento post. Kennedyho tělesná stráž byla zajišťována pouze jedním bývalým agentem FBI Williamem Barrym a dvěma neoficiálními bodyguardy, bývalými profesionálními atlety. Během kampaně se Kennedy často dostával do blízkého kontaktu s lidmi, přičemž bylo běžné, že jej lidé v zápalu emocí objímali nebo se ho snažili dotknout. Jakmile Kennedy skončil svou řeč ke stranickým kolegům, měl v plánu projít konferenční místností a v jiné části hotelu se setkat s dalšími kolegy z kampaně. Jelikož se však kvapem blížily tiskové uzávěrky novin, vyžádali si novináři tiskovou konferenci. Kennedyho pobočník Fred Dutton mu navrhl, aby vynechal další setkání a rovnou prošel přes kuchyni a spižírnu do místnosti pro tisk. Po skončení tiskové konference se Kennedy vydal k východu, načež jej však William Barry zastavil a řekl mu: „Ne, došlo ke změně, půjdeme tudy.“ Barry se společně s Duttonem snažili Kennedymu zajistit volný průchod přes levé létací kuchyňské dveře. Ovšem Kennedy, který byl okamžitě obklopen davem přihlížejících, mylně následoval hotelového portýra Karla Ueckera přes zadní východ.\n\nUecker držel Kennedyho za pravou ruku a vedl jej přes kuchyň, přičemž mu ji často pustil ve chvíli, kdy si chtěl Kennedy s někým potřást rukou. Uecker a Kennedy procházeli mezi chladicími boxy a plotnami, poté se Kennedy otočil doleva, aby pozdravil uklízeče nádobí Juana Romera. V tu chvíli vyskočil zpoza stolku s podnosy útočník Sirhan Sirhan, odstrčil Ueckera a opakovaně na Kennedyho vystřelil z revolveru.\n\nPoté, co zraněný Kennedy upadl na podlahu, udeřil pracovník ostrahy Bill Barry Sirhana dvakrát do obličeje a kolemstojící svědkové narazili Sirhana na plotnu, což umožnilo jeho zneškodnění a odzbrojení. Sirhanovi se ještě podařilo uvolnit ze sevření, znovu popadl revolver a chtěl znovu vystřelit. Posléze však zjistil, že komora revolveru je prázdná, neboť všechny náboje vystřílel předtím. Barry okamžitě přistoupil ke Kennedymu a jeho hlavu podložil svým kabátem. Později o tomto uvedl: „Okamžitě jsem poznal, že Sirhan střílel z revolveru .22 slabé ráže a tak jsem si pomyslel, že to zranění snad nebude moc vážné, ovšem jakmile jsem uviděl díru v senátorově hlavě, bylo mi všechno jasné.“ K místu se okamžitě začali ze všech směrů prodírat různí reportéři a přispívali tak k ještě většímu chaosu. Když Kennedy ležel zraněný na zemi, začal Romero v šoku kolébat Kennedyho hlavou a do ruky mu položil růženec.\n\nKennedy se zeptal Romera: „Jsou všichni v pořádku?“ a Romero odpověděl: „Ano, ano, všechno bude v pohodě“. Tento okamžik byl zachycen reportéry časopisu Life Billem Epridgem a \"Los Angeles Times\" Borisem Yaroem a pořízená fotografie se stala ikonou celé této události.\nKennedyho manželka Ethel stála mimo dav okolo stojících lidí a snažila se přivolat nějakou pomoc. Za chvíli byla přivedena ke svému manželovi a klekla si k němu. Otočil svou hlavu a snažil se na svou ženu pohlédnout. Za několik minut dorazila záchranná služba, naložila Kennedyho na nosítka, chvíli poté upadl Kennedy do bezvědomí. Byl přijat v nedaleké nemocnici Central Receiving Hospital, kam již dorazil takřka ve stavu klinické smrti. Jeden z doktorů poplácal Kennedyho po tváři a volal: „Bobe, Bobe“, zatímco druhý prováděl masáž srdce. Jakmile došlo k obnovení srdeční činnosti, půjčili doktoři šokované manželce stetoskop, aby si mohla poslechnout, že srdce jejího manžela opět bije. O 30 minut později byl Kennedy převezen do nemocnice Good Samaritane Hospital, kde byl operován.\n\nOperace začala ve 3.12 v noci a trvala tři hodiny a čtyřicet minut. O deset a půl hodiny později, ve středu v 17.30, oznámil tiskový mluvčí Frank Mankiewicz, že lékaři „dělají, co je v jejich silách, aby zabránili celkovému selhání organismu“; Kennedyho zdravotní stav však zůstal kritický.\n\nKennedy byl zasažen celkem třemi střelami. Jedna z kulek, vystřelená ze vzdálenosti cca 2,54 cm, prošla jeho pravým uchem a rozmetala úlomky lebeční kosti do mozku. Další dvě střely prošly pravým ramenem, přičemž jedna vyletěla ven hrudí a druhá se zasekla mezi krčními obratli. I přes velkou snahu odstranit úlomky lebky z mozku a vyjmout uvízlou kulku, zemřel Kennedy ve čtvrtek v 01.44, tedy téměř 26 hodin po střelbě. Zanedlouho po útoku, ačkoliv fyzicky nezraněna, se psychicky zhroutila Kennedyho velká obdivovatelka, zpěvačka Rosemary Clooneyová.\n\nSirhan Sirhan byl silně antisionisticky zaměřeným člověkem, jehož diář, nalezený během vyšetřování, obsahoval mimo jiné větu: „Moje touha odstranit Kennedyho se postupně stává neochvějnou posedlostí. RFK musí zemřít, RFK musí být zabit. RFK musí být zavražděn… RFK musí být zavražděn před 8. červnem 1968.“ Předpokládalo se, že toto datum nebylo zvoleno náhodou, neboť na tento den vycházelo první výročí začátku Šestidenní války mezi Izraelem a jeho arabskými sousedy. Během osobní prohlídky policie našla v Sirhanově peněžence novinový výstřižek s článkem týkajícím se Kennedyho podpory Izraele. Sirhan později uvedl, že poté, co se dozvěděl o této podpoře, začal Kennedyho přímo nenávidět. Později však byla tato teorie o motivu kritizována a označena za příliš zjednodušenou a opomíjející Sirhanovy hlubší pohnutky.\n\nBěhem soudního procesu se Sirhanovi advokáti snažili poukazovat na jeho sníženou příčetnost, zatímco se jejich klient k činu neustále přiznával a při několika příležitostech na sebe svaloval vinu. Sirhan uvedl, že „Kennedyho zabil s dvacet let se hromadící zlobou,“ ačkoli po svém odsouzení tvrdil, že si na svůj čin vůbec nepamatuje. Soudce však obhajobu na nepříčetnost nepřijal a právníky byla později stažena. Sirhan byl 17. dubna 1969 odsouzen k trestu smrti. Roku 1972 byl tento rozsudek Nejvyšším soudem Spojených států zmírněn na doživotí na základě precedentu California vs. Anderson, který zpochybnil všechny rozsudky smrti vynesené před rokem 1972. V roce 2011 byla Sirhanovi opětovně zamítnuta žádost o podmíněné propuštění a v současnosti pobývá v Nápravném zařízení Richarda J. Donovana v kalifornském okrese San Diego County.\n\nV době střelby vysílal kanál ABC News své volební zprávy, zatímco vysílání stanice CBS již v tu dobu skončilo. Nejčerstvější dění bylo zachyceno až 21 minut po střelbě. Reportéři, kteří se nacházeli poblíž místa činu, měli u sebe pouze diktafony a fotoaparáty, a bezprostřední dění bylo tedy zachycenou pouze na audiopásku a film, bez možnosti zajistit živé vysílání. ABC byla schopna pouze odvysílat strohý fotozáznam události v hotelové kuchyni a na rozdíl od NBC a CBS vysílala veškerý záznam v černobílém obraze. CBS a NBC přibližně dvě hodiny po atentátu odvysílaly barevné záběry z místa činu v kuchyni; tato prodleva byla způsobena nutností čekat na vyvolání filmů v laboratoři.\n\nReportér Andrew West ze stanice KRKD zachytil na audiopásku dění bezprostředně po střelbě, samotnou střelbu se mu však zachytit nepodařilo. S použitím magnetofonového záznamníku s přídavným mikrofonem též zachytil boj svědků se Sirhanem v hotelové kuchyni, přičemž je na pásce i zřetelně slyšet reportérův výkřik na Rafera Johnsona „Seber tu zbraň, Rafere, seber tu zbraň!“ a též „Chytni mu (Sirhanovi) prsty a klidně mu je zlom, když budeš muset, chytni mu je!“\n\nBěhem celého následujícího týdne odvysílala NBC celkem 55 hodin záznamu a společně s ABC a CBS zaplnily tyto tři stanice téměř celý svůj vysílací čas informováním o atentátu a dění po něm.\n\nStejně jako tomu bylo u atentátu na Johna Fitzgeralda Kennedyho, i smrt Roberta Kennedyho se stala předmětem rozsáhlých analýz. Několik účastníků oficiálního vyšetřování a jednotlivců vyslovili odlišné mínění na průběh atentátu nebo i zásadní nesouhlas s některými závěry vyšetřovatelů.\n\nV listopadu byl na televizní stanici BBC odvysílán během programu \"Newsnight\" film režiséra Shana O'Sullivana, ve kterém byla vyslovena domněnka, že se několik agentů CIA pohybovalo v době atentátu poblíž místa činu. Tři muži, kteří byli zachyceni na fotografiích a filmovém materiálu, byli později svými bývalými kolegy identifikování jako agenti CIA – jednalo se o starší důstojníky, kteří pracovali v hlavní proticastrovské centrále v Miami. Prvním z nich byl velitel operací David Morales, dále pak velitel námořních operací Gordon Campbell a velitel oddělení pro psychologický boj George Joannides.\n\nFilm navíc obsahoval interview s Moralesovým bývalým tajemníkem Robertem Waltonem, který jej prý slyšel říkat větu: „Byl jsem zrovna v Dallasu, když se nám podařilo dostat toho zkurvysyna a taky jsem byl v Los Angeles, když jsme dostali toho malýho bastarda“. O'Sullivan též uvedl, že CIA odmítla podat jakékoliv vyjádření týkající se výše uvedených agentů. V pořadu bylo též řečeno, že Morales byl znám svou hlubokou zlostí vůči Kennedyům kvůli fiasku během invaze v Zátoce Sviní.\n\nNa základě dalších výzkumů O'Sullivan později natočil další dokument \"RFK musí zemřít\". Film zpochybňuje některé dřívější závěry, například osoba Gordona Cambpella měla být ve skutečnosti Michaelem D. Romanem, již zesnulým zaměstnancem Bulova Watch Company, který se v době atentátu pohyboval v hotelu Ambassador.\n\nCharakter zranění na Robertově těle napovídá, že útočník stál při střelbě za ním, někteří svědci ovšem uvedli, že Sirhan stál čelem k němu. Vzniklo tedy podezření, že fatální zásah hlavy byl způsoben jiným střelcem, tato teorie byla navíc podpořena patologem Thomasem Noguchim. Někteří další svědci si vzpomněli, že jak se Sirhan blížil, otočil se právě Kennedy doleva, aby si s někým potřásl rukou a Sirhanovi tak nastavil svůj pravý bok. V roce 2008 bylo zveřejněno svědectví Johna Pilgera, který je také přesvědčen, že na Kennedyho musel střílet další střelec. Během nového prošetřování případu v roce 1975 nařídil Nejvyšší soud Spojených států, aby byla provedena speciální rekonstrukce útoku, která by měla prověřit možnost útoku druhého střelce. Odborníci pověření tímto úkolem však ve svém závěru vyslovili názor, že žádný ze svědků neposkytl žádný dostatečně důvěryhodný důkaz potvrzující tuto teorii.\n\nV roce 2008 byly audiozáznamy opětovně prozkoumány novinářem Stanislawem Pruszynskim, který se ve svých závěrech opírá o názor forenzního detektiva Philipa van Praaga. Van Praag tvrdí, že na audiozáznamech je slyšet celkem třináct výstřelů, Sirhanův revolver však měl zásobník pouze na osm nábojů. Ačkoliv tento závěr silně podporuje hypotézu o druhém střelci, jiný průzkum potvrdil, že bylo vystřeleno skutečně jen osm ran. V červnu 2012 se odhodlala vystoupit jako svědek Nina Rhodes-Hughes, podle jejíž výpovědi bylo vypáleno „mezi 12 a 14 výstřely“ ze dvou zbraní, střílejících z dvou různých pozic. Sirhan Sirhan měl stačit vypálit 2 až 3 výstřely, než byl okolními lidmi zpacifikován, a druhá ze zbraní pálila i poté.\n\nPo provedené pitvě bylo Kennedyho tělo převezeno do katedrály svatého Patrika v New Yorku, přičemž se s ním až do pohřbu 8. června přišly naposledy rozloučit tisíce lidí. Jeho bratr Ted Kennedy se s ním rozloučil slovy:\n\nPo tomto atentátu vydal Kongres Spojených států amerických nařízení, že všichni prezidentští kandidáti musí být napříště chráněni tajnou službou. Ostatním kandidátům na prezidenta (v roce 1968) byli na přímý příkaz prezidenta Johnsona přiděleni agenti tajných služeb.\n\nVe chvíli své smrti byl Kennedy, co se týče podpory delegátů, za svým rivalem Humphreym, což ovšem mnohé neodradilo od domněnky, že by Kennedyho vítězství v kalifornských primárkách znamenalo i jeho celkové vítězství. Primárky se totiž toho roku konaly pouze ve třinácti státech a mnozí delegáti by se tedy mohli dle svého uvážení rozhodnout pro Kennedyho. Někteří historikové se domnívají, že Kennedyho všestrannost a charisma by mu téměř jistě zajistily jeho nominaci Demokratickou stranou. Historik Michael Beschloss a dopisovatel deníku \"The New York Times\" Tom Wicker se však domnívají, že by souhrn těchto vlastností Kennedymu k nominaci nestačil. Viceprezident Humphrey, který byl nakonec za Demokratickou stranu nominován, prohrál velmi těsným rozdílem s republikánem Richardem Nixonem.\n\nAtentátem na Roberta Kennedyho bylo inspirováno několik knih a celovečerních filmů. Jedním z nich je film od režiséra Emilia Esteveze z roku 2006, který se v České republice objevil pod názvem \"Bobby (atentát v Ambassadoru)\". Tento film zachycuje fiktivním způsobem poslední hodiny před atentátem a rozebírá osudy i starosti jednotlivých postav, které se v osudný okamžik staly svědky atentátu v hotelu Ambassador. Je v něm rovněž využita řada autentických archivních záběrů, které zachycují Kennedyho předvolební kampaň, některé vybrané veřejné projevy a taktéž bezprostřední dění v době atentátu.\n\nDalším známým celovečerním filmem je \"RFK\" z roku 2002 od režiséra Roberta Dornhelma, který mapuje posledních pět let Robertova života. Děj filmu začíná roku 1963 v okamžiku smrti jeho bratra, Johna Kennedyho a končí Robertovou smrtí v hotelu Ambassador roku 1968. Film vypráví o Robertově traumatu z bratrovy smrti, o úspěšné snaze vystoupit z jeho stínu a o jeho úspěšné kampani pro primárky za Demokratickou stranu.\n\nRoku 2003 byl ve společné koprodukci Francie, Austrálie, Dánska a Švédska natočen dokumentární film s názvem \"Bob Kennedy - muž, který chtěl změnit Ameriku\". Film byl režírován Patrickem Jeudym a zaobírá se otázkou „co udělali John a Robert Kennedyovi tak špatného, že museli být oba v rozmezí pěti let nemilosrdně zavražděni?!“ Dokument též hovoří o naději, se kterou Američané po smrti JFK vzhlíželi k Robertu Kennedymu, přičemž tyto naděje spolu s jeho násilnou smrtí vyhasly.\n\nKe knihám v českém jazyce, z nichž lze získat podrobnější informace o atentátu a osobě Roberta Kennedyho, patří např. \"Dynastie Kennedyů\" od Stanislava Budína nebo kniha s názvem \"Kennedyové\" od Jindřicha Volka.\n\n\n\n"}
{"id": "378402", "url": "https://cs.wikipedia.org/wiki?curid=378402", "title": "Acaryochloris marina", "text": "Acaryochloris marina\n\nAcaryochloris marina je druh sinice s neznámým zařazením do systému. Byla poprvé nalezena jako symbiont uvnitř těla sumky na ostrově Palau (současně s tímto druhem však byl v těle sumky nalezen i jiný symbiont, a to rodu \"Prochloron\"). Nedávno byl sekvenován genom této sinice.\n\nTento druh představuje jedinou dobře prozkoumanou sinici, která obsahuje chlorofyl d (3-desvinyl-3-formyl chlorofyl a) jako hlavní fotosyntetický pigment. Tento druh pigmentu díky své chemické struktuře pohlcuje téměř infračervené (tedy dlouhovlnné) záření. Mimo chlorofyl d však obsahuje tato sinice i určité množství chlorofylu a, alfa-karoten, ale na druhou stranu jen velmi malé množství fykobiliproteinů.\n"}
{"id": "378404", "url": "https://cs.wikipedia.org/wiki?curid=378404", "title": "Lovec Goa'uldů", "text": "Lovec Goa'uldů\n\nLovec Goa'uldů je 7. epizoda 3. řady sci-fi seriálu Hvězdná brána.\n\nSG-1 se vydají na planetu, kde je zajme lovec Aris. Chce, aby mu pomohli ulovit Goa'ulda Keltara, který uprchl Sokarovi. Aris ostatní pošle pro Keltara, ale Samantu si nechá. Keltara vylákají z jeskyně a on jim řekne, že je Tok'ra jménem Korra a byl zvědem u Sokara. Samanta by ho prý poznala. Aris omráčí Samantu a schová se. Poté všechny zajme. Teal'c se nabídne, že půjde místo Tok'ry. Aris nakonec všechny pustí, poté, co zničí loď, kterou chtěl odletět.\n"}
{"id": "378406", "url": "https://cs.wikipedia.org/wiki?curid=378406", "title": "Jediismus", "text": "Jediismus\n\nJediismus je víra založená na filozofii rytířů Jedi, popsané ve filmech a literatuře sci-fi ságy Star Wars. Vyznavači této víry věří v \"sílu\", tedy energii, která vše sjednocuje a propojuje a všemu dává smysl. Zmínka o této síle je generována televizními filmy. Jediismus čerpá inspiraci z mnoha náboženství a filosofických systémů, zejména z křesťanství, buddhismu a taoismu.\n\nPři sčítání lidu se v anglicky mluvících zemích k Jediismu přihlásilo kolem roku 2000 přibližně 500 000 lidí. V Česku i v jiných zemích světa se jediismus a Jedi stal populárním fenoménem a memem. Zvláště pak internetovým memem.\n\nV ČR se v roce 2011 k víře rytířů Jedi přihlásilo 15 070 obyvatel, převážná většina ovšem pouze z recese.\n\nFanoušci filmové ságy Star Wars sdružení kolem serveru CSWU.cz se sami za příznivce hnutí jediismu nepovažují a výsledky sčítání lidu v roce 2011 v Česku je znepokojily. Odmítají být spojováni jak s pokusy vytvořit skutečnou církev jediismu, tak s recesemi ve snaze zesměšnit náboženství obecně nebo tímto způsobem bojkotovat sčítání lidu.\n\nPříznivci jediismu v Česku se sdružují do různých uskupení a frakcí, která mají často kompletně odlišné zájmy a cíle. Počet fundamentálních fanoušků filmu je tak, oproti počtu osob, které při sčítání lidu vepsaly do kolonky náboženská víra slovo „jediismus“ nebo „Jedi“, spíše menšinový. Lze to přisuzovat více faktorům, např. díky mnoha masivním mediálním kampaním na sociálních sítích, jiné elektronické komunikaci, televizních a internetových diskusích.\n\nV roce 2012 bylo založeno Společenství Cesty síly. Podle členů společenství nejde o náboženství, ale o tzv. \"životní víru\". Má asi 20 či 30 aktivních členů a jedná se o jedinou aktivní jediistickou skupinu v Česku. Podle religionisty Adama Baudiše je filosofie Společenství Cesty síly ovlivněna hnutím New Age, které se etablovalo v 70. a 80. letech a ovlivnilo i filmy Star Wars, vznikající v té době.\n\n\n"}
{"id": "378407", "url": "https://cs.wikipedia.org/wiki?curid=378407", "title": "Erich Koch-Weser", "text": "Erich Koch-Weser\n\nErich Friedrich Ludwig Koch-Weser (26. února 1875, Brémy, Německo - 19. října 1944, Fazenda Janeta, Brazílie) byl německý politik období Výmarské republiky.\n\nV roce 1918 patřil ke spoluzakladatelům Německé demokratické strany (DDP), jejímž předsedou byl v letech 1924-1930. V roce 1930 založil s Arturem Mahraunem Německou státní stranu. Po nástupu Hitlera k moci v roce 1933 emigroval do Brazílie.\n\n"}
{"id": "378409", "url": "https://cs.wikipedia.org/wiki?curid=378409", "title": "Okres Kárgil", "text": "Okres Kárgil\n\nOkres Kárgil (hindsky: कारगील) se nachází v Ladaku ve státě Džammú a Kašmír. Leží při Linii kontroly a na severu sousedí s Pákistánem spravovaným Gilgitem - Baltistánem, na východě s okresem Leh. Kárgil se v roce 1999 stal předmětem kašmírského konfliktu, proběhla zde tzv. kárgilská válka. Spolu s ležským okresem jsou jediné dva okresy, které se v Džammú a Kašmíru nacházejí.\n\nDíky himálajskému pohoří je v celé oblasti velmi studené klima. Léta jsou teplá, avšak noci chladné. Zima je dlouhá a teploty dosahují hluboko pod bod mrazu až k −40 °C. Asi nejchladnější je téměř neobydlená zanskarská nížina. Kárgilský okres má přes 14 086 km², protéká jím řeka Suru. Administrativním centrem okresu je město Kárgil.\n\nOkres má asi 140 000 obyvatel, přičemž 85 % procent tvoří muslimové (většinou ší'ité), kteří se soustředí ve městech jako Kárgil, Dras apod. Zbytek obyvatel se většinou hlásí k tibetskému buddhismu a bönismu, asi 1% obyvatel okresu jsou hinduisté a sikhové.\n\n"}
{"id": "378410", "url": "https://cs.wikipedia.org/wiki?curid=378410", "title": "Fotosystém", "text": "Fotosystém\n\nFotosystém je označení pro velký proteinový komplex (reakční centrum) účastnící se fotosyntézy a nacházející se na membráně tylakoidů rostlin, řas a mnohých fotosyntetizujících bakterií či sinic. Jedná se o enzym, který s pomocí světla redukuje molekuly. Obvykle je tvořen několika podjednotkami a obsahuje navíc množství kofaktorů. Na fotosystémech se odehrává elektronový a protonový transportní řetězec fotosyntézy. \n\nExistují dva hlavní typy fotosystémů: fotosystémy I (v chloroplastech a v zelených sirných bakteriích) a fotosystémy II (též v chloroplastech, ale také v zelených nesirných bakteriích). Jména těchto systémů se odvíjí od historického pořadí objevů těchto dvou fotosystémů. Konkrétní názvy dvou jmenovaných fotosystémů, tedy (PSI) P a (PSII) P, jsou pojmenované podle vlnové délky světla, při níž jsou tyto reakční centra nejvýkonnější. V chloroplastech a u sinic tyto fotosystémy pracují společně. \n\n"}
{"id": "378415", "url": "https://cs.wikipedia.org/wiki?curid=378415", "title": "Démoni (Hvězdná brána)", "text": "Démoni (Hvězdná brána)\n\nDémoni je 8. epizodou 3. řady sci-fi seriálu Hvězdná brána.\n\nSG-1 se vyskytnou na planetě, kde je doba středověku. Ve vesnici se dozví, že tam za nimi chodí někdo, kdo si odnáší oběti. Je to Unas, který nosí oběti Sokarovi. Oběti vybírá vikář, který SG-1 dá zavřít, protože Teal'c má znamení na hlavě. Zkusí jestli přes něj cítí bolest (pokud ne je to démon). Teal'c nic necítí. Druhá zkouška je, že Teal'ca hodí do vody. Pokud vyplave, je to démon. Pokud, měl čistou duši nevyplave. Když Teal'ca vytáhnou z jezera a dají do kostela, probere se, protože symbiont získával kyslík z vody. Vikář si myslí, že jsou všichni démoni a dá SG-1 Unasovi. Oni ho ale přemůžou a utečou. Goa'uld z Unase přeleze do vikáře. Carterová rozpoznala, že vikář se stal hostitelem Goa'ulda. Ten je chce napadnout, ale Jack O'Neill ho zastřelí. SG-1 se vrací na základnu.\n"}
{"id": "378417", "url": "https://cs.wikipedia.org/wiki?curid=378417", "title": "Thorakoplastika", "text": "Thorakoplastika\n\nThorakoplastika nebo torakoplastika (od \"torax - hrudník\") je operace hrudníku (hrudní stěny) využívaná zejména v minulosti při léčbě tuberkulózy. Jedná se o částečné znehybnění plic. Ale dnes už se příliš nepoužívá - závažné komplikace tuberkulózy jsou vzácné.\n\nPrvní thorakoplastiku v Československu provedli Jiří Diviš a Rudolf Jedlička v roce 1921. \n"}
{"id": "378433", "url": "https://cs.wikipedia.org/wiki?curid=378433", "title": "Ferdinand Bílek", "text": "Ferdinand Bílek\n\nFerdinand Bílek (2. listopadu 1917 Lipník nad Bečvou – 23. července 2002 Lipník nad Bečvou) byl český katolický kněz a politický vězeň komunistického režimu.\n\nVysvěcen na kněze byl 5. července 1940 v Olomouci světícím biskupem Stanislavem Zelou. Působil v letech 1940–1946 jako kooperátor v Přerově, 1946–48 v Jindřichově u Krnova a v Renotech u Šternberka. Dne 15. září 1948 se stal spirituálem kněžského semináře v Olomouci, po jehož zrušení (1. září 1950) krátce působil ve Stěbořicích. František Bílek byl 24. února 1953 ve vykonstruovaném procesu odsouzen na 7 let. Po podmíněném propuštění v květnu 1955 pracoval jako pomocný dělník ve Vodotechně Přerov. Dne 7. května 1959 byl krajským soudem v Olomouci znovu odsouzen spolu s dalšími kněžími pro trestný čin podvracení republiky. Definitivně vyšel z vězení až 9. května 1968. V roce 1969 byl rozhodnutím krajského soudu v Ostravě plně rehabilitován. Po roce 1968 se konečně směl vrátit do duchovní služby, stal se kooperátorem v Přerově a od 15. října 1968 do 30. června 1969 působil jako provisor v Předmostí u Přerova. Po obnovení kněžského semináře v Olomouci se stal 1. července 1969 opět spirituálem semináře a téhož roku byl jmenován konsistorním radou. Po opětovném zrušení semináře se stal roku 1974 farářem v Němčicích nad Hanou, kde působil až do roku 2002. Dne 24. října 1997 byl jmenován čestným kanovníkem olomoucké kapituly a roku 1998 čestným papežským prelátem „pro zásluhy ve výchově kněží a věrnost církvi osvědčenou dlouholetým vězněním“. Tragicky zahynul 23. července 2002, druhý den svého zasloužilého odpočinku v Lipníku nad Bečvou, když se šel koupat do Bečvy. Pohřben byl 30. července 2002 na hřbitově v Němčicích nad Hanou.\n\n"}
{"id": "378436", "url": "https://cs.wikipedia.org/wiki?curid=378436", "title": "František Hájek (psychiatr)", "text": "František Hájek (psychiatr)\n\nFrantišek Hájek (31. října 1915 Praha – 7. ledna 2001) byl český psychiatr a basketbalista. \n\nVystudoval lékařskou fakultu Univerzity Karlovy v Praze, kde promoval v roce 1945. Zkušenosti z oboru psychiatrie získal na pražské psychiatrické klinice. V roce 1952 se přestěhoval do Opavy, kde se stal primářem psychiatrické léčebny a v letech 1954-1961 zde působil také ve funkci krajského psychiatra. Za svého působení v Opavě se zasloužil o přeorganizování léčebny dle specializovaných zaměření, zasloužil se zde o rozvoj nemocnice. Věnoval se také lůžkovým zařízením v Českých nemocnicích. Tři roky pracoval jako psychiatr ve Francii.\n\nZa svého mládí reprezentoval ČSR jako basketbalista na olympiádě v Berlíně, v roce 1946 pak byl reprezentačním trenérem basketbalistů na mistrovství Evropy, kde Československo zvítězilo.\n"}
{"id": "378437", "url": "https://cs.wikipedia.org/wiki?curid=378437", "title": "František Hájek (soudní lékař)", "text": "František Hájek (soudní lékař)\n\nFrantišek Hájek (30. listopadu 1886, Čertyně – 15. března 1962, Praha) byl soudní lékař, zajímal se zejména o forenzní toxikologii. \n\nPromoval v roce 1912 a stejného roku se stal asistentem v Ústavu pro soudní lékařství v Praze, od roku 1934 tento ústav vedl. V roce 1937 byl jmenován řádným profesorem.\n\nProfesor Hájek byl v roce 1943 nacisty vyslán jako člen mezinárodní komise do Katyně, aby se podílel na vyšetřování Katyňského masakru. Komise konající pod dozorem německých okupačních orgánů stanovila příčinu smrti obětí a především dobu úmrtí, která ukazovala na vinu sovětských orgánů. Po válce ovšem Dr. Markov (další člen komise) odvolal svůj podpis jako vynucený.\n\nHájek byl na přelomu května a června 1945 krátce zadržen sovětskou tajnou službou. Dr. Hájek po válce publikoval brožuru, ve které uvedl, že se své účasti chtěl vyhnout a svůj podpis odůvodnil obavami o život a vysvětluje důvody, pro které závěr komise nelze považovat za správný: stav rozkladu těl i šatstva, stejně jako zasažení larvami hmyzu neodpovídal době uvedené ve zprávě Buhtzovy komise. Podle jeho názoru těla ležela v hrobě nejvýše 1,5 roku, tedy nejvýše jedno léto (1942) s dobou úmrtí na podzim 1941. To dovozuje vinu nacistů.\n\nSpolupracoval se Státní bezpečnosti a pravděpodobně i s nacistickou okupační správou. Pitval například těla Jana Masaryka a Josefa Toufara, u nichž pravděpodobně zfalšoval pitevní nález. Účastnil se i posmrtného ohledání plukovníka Karla Lukase v květnu 1949.\n\n\n\n"}
{"id": "378447", "url": "https://cs.wikipedia.org/wiki?curid=378447", "title": "Azuero", "text": "Azuero\n\nAzuero je největší panamský poloostrov a svoji rozlohou patří mezi nejvýznamnější poloostrovy celé střední Ameriky. Ze západní strany je omýván vodami Tichého oceánu, na východě Panamským zálivem. Přibližná rozloha poloostrova je 7 920 km² , žije zde přes dvě sta tisíc obyvatel. Na Azueru se rozkládají panamské provincie Herrera a Los Santos, a zároveň distrikty \"Montijo\" a \"Santiago\", které spadají pod provincii Veraguas. Nejvýznamnějšími městy jsou Chitré, Las Tablas a Pedasí. Poloostrov se jmenuje podle kolumbijského liberálního politika Vicenteho Azuera (1787-1844).\n\nAzuero má sušší klima než zbytek Panamy, je pokryt převážně savanami. Nejvyšší horou je Canajagua (830 m n. m.). Mys Punta Mariato je nejjižnějším bodem Střední Ameriky. Na poloostrově se nachází národní park Cerro Hoya, kde žije jaguár americký, ocelot velký, pes pralesní, mazama červený, ara arakanga, kondor královský a další druhy. Turisty láká na Azuero zachovaná příroda i svérázný místní folklór, nachází se zde množství pláží, provozuje se surfing i sportovní rybolov.\n"}
{"id": "378448", "url": "https://cs.wikipedia.org/wiki?curid=378448", "title": "Dekánští mudžahedíni", "text": "Dekánští mudžahedíni\n\nDekánští mudžahedíni (hindsky \"दक्खिन मुजाहिदीन\", urdsky \"دکن مجاہدین\") je údajná teroristická islamistická organizace, která se přihlásila k teroristickým útokům v Bombaji v listopadu 2008.\n\nExistence této organizace doposud nebyla potvrzena. Jméno je odvozeno od Dekánské plošiny a termínu mudžáhid, označujícího v arabštině „bojovníka“.\n"}
{"id": "378452", "url": "https://cs.wikipedia.org/wiki?curid=378452", "title": "Teta (rozcestník)", "text": "Teta (rozcestník)\n\nSlovo teta má více významů:\n\n\n\n\n"}
{"id": "378455", "url": "https://cs.wikipedia.org/wiki?curid=378455", "title": "Třída Duguay-Trouin", "text": "Třída Duguay-Trouin\n\nTřída Duguay-Trouin byla třída lehkých křižníků francouzského námořnictva. Skládala se ze tří jednotek, které byly ve službě v letech 1926–1952. Dva křižníky byly zničeny za druhé světové války. Hlavním nedostatkem těchto plavidel byla téměř neexistující pancéřová ochrana.\n\nCelkem byly v letech 1922–1926 postaveny tři křižníky této třídy. Dva postavila loděnice Arsenal de Brest a třetí Arsenal de Lorient.\n\nJednotky třídy \"Duguay-Trouin\":\nKřižník byl vyzbrojen osmi 155mm kanóny ve dvoudělových věžéch, čtyřmi 75mm kanóny, čtyřmi 13,2mm kulomety a čtyřmi trojhlavňovými 533mm torpédomety. Nesl katapult pro průzkumný hydroplán. Pohonný systém tvořilo osm kotlů a čtyři parní turbíny o výkonu 100 000 hp. Nejvyšší rychlost dosahovala 33 uzlů. Dosah byl 4500 námořních mil při rychlosti 15 uzlů.\n\nVšechna tři plavidla bojovala v druhé světové válce. \"Duguay-Trouin\" zůstal po francouzské kapitulaci v Alexandrii, kde byl po dohodě s Brity odzbrojen a internován. Po zániku vichistické Francie se 30. května 1943 vrátil na stranu spojenců, byl reaktivován a modernizován. Poté bojoval v silách Svobodných Francouzů. Po válce byl používán jako plovoucí skladiště a v roce 1952 sešrotován.\n\nNaopak \"Lamotte-Piquet\" byl v době francouzské kapitulace ve Francouzské Indočíně. Thajské územní požadavky vůči Vichistické Francii vedly až k ozbrojeným střetům. \"Lamotte-Piquet\" byl vlajkovou lodí improvizované eskadry francouzských plavidel, která se v bitvě u Ko Čangu střetla s Thajským námořnictvem a připravila ho o dvě nejcennější jednotky – lodě pobřežní obrany \"Sri Authia\" a \"Dhonburi\" a navíc tři torpédovky. Později byl na nátlak Japonska internován a na konci války ho zničilo americké letectvo.\n\n\"Primauguet\" zůstal po porážce Francie v roce 1940 věrný kolaborantské vládě ve Vichy a kotvil v Casablance (největší francouzskou lodí v přístavu byla nedokončená bitevní loď \"Jean Bart\"). Když spojenci 8. listopadu 1942 začali Operaci Torch – vylodění v Severní Africe, byla Casablanca jedním z míst určených pro výsadek. Vichistické námořnictvo se pokusilo vylodění bránit a na moře proto vyplul \"Primauguet\", šest torpédoborců a osm ponorek. \"Primauguet\" poté rozstřílela a potopila americká bitevní loď USS \"Massachusetts\".\n\n\n"}
{"id": "378458", "url": "https://cs.wikipedia.org/wiki?curid=378458", "title": "Národní park Glacier", "text": "Národní park Glacier\n\nNárodní park Glacier (v originále Glacier National Park) se vztahuje ke dvěma nenavazujícím národním parkům:\n\n"}
{"id": "378460", "url": "https://cs.wikipedia.org/wiki?curid=378460", "title": "Baptisterium ve Volteře", "text": "Baptisterium ve Volteře\n\nBaptisterium sv. Jana stojí v historickém jádru toskánského města Volterra, před katedrálou Nanebevzetí Panny Marie.\n\nStavba oktagonálního půdorysu je datována do 13. století.\n\nFasáda je zdobena zeleným a bílým mramorem, typickým pro toskánské sakrální stavby, a románským portálem od Pisana. \n\nInteriér zdobí šest nik zastřešených kupolí. Naproti hlavním dveřím se nachází oltář z roku 1700.\n\nDekorace apsidy – obraz \"Ascensione\" od Cercignaniho, visí nad oltářem, dílem Balsimelliho da Settignan dle návrhu Mina da Fiesole. Dílo bylo poškozeno během 2. světové války.\n\nNapravo od oltáře je starobylá křtitelnice od Sansovina z roku 1502.\n\nTvůrcem velké centrální křtitelnice je Giovanni Vaccà (1759).\n\nNapravo od vchodu je mramorový etruský náhrobní kámen, který plní funkci kropenky.\n"}
{"id": "378462", "url": "https://cs.wikipedia.org/wiki?curid=378462", "title": "Parník (Česká Třebová)", "text": "Parník (Česká Třebová)\n\nDříve samostatný městys Parník (), nacházející se asi 2 km severně od historického centra České Třebové v údolí řeky Třebovky, byl k Třebové připojen v roce 1949. Území Parníka tvoří asi 1/5 z celkové plochy města. V průběhu let Parník urbanisticky srostl s Českou Třebovou na jihu a s Lhotkou na severu.\n\nNa Parníku se nachází základní škola, do které chodí děti z Parníku a Lhotky. Také se zde nachází pobočka Městské knihovny Česká Třebová.\n\nNa území Parníku se nachází fotbalový stadion (FK Česká Třebová), sjezdovka a lanové centrum Peklák, tenisové kurty a dvě posilovny.\n\nMezi Parníkem a Českou Třebovou se nachází rozsáhlý areál bývalé významné textilní továrny Primona. Po roce 2000 továrna postupně zastavila výrobu a celý areál je v současnosti demolován a nahrazován jinou výstavbou (především nákupními centry). Mezi současné významné podniky na Parníku patří družstvo Orlík, vyrábějící kompresory, továrna na armatury a mosazné výkovky J.JINDRA s.r.o. A donedávna k nim patřil i provoz výrobního družstva Dřevotvar Jablonné nad Orlicí, který po několik desetiletí vyráběl špičkový nábytek pro domácí trh (původně řady Ritmo, Rimini, Montana Nova) a později hlavně pro nadnárodní společnost Ikea. V roce 2008 byl však provoz v něm ukončen, zbylá výroba převedena do základního závodu v Jablonném nad Orlicí a objekt odprodán. V současné době je objekt původního Dřevotvaru vlastněn a využíván soukromou firmou Pirell s.r.o. Česká Třebová ).\n\nParník je často místními obyvateli považován za obchodní část města. Je zde soustředěno několik obchodních řetězců (Tesco, Lidl, Kaufland) .\n\nParníkem prochází silnice I/14 i železniční trať Česká Třebová-Praha, na které je mnoho let uvažováno zřízení železniční zastávky Parník. Je dopravně obsloužen autobusy.\n\n"}
{"id": "378467", "url": "https://cs.wikipedia.org/wiki?curid=378467", "title": "Plán na zimu", "text": "Plán na zimu\n\nPlán na zimu je v pořadí třetí studiové album pražské hudební skupiny Hm... Vyšlo 24. listopadu 2008, v ten den bylo slavnostně pokřtěno písničkářem Wabi Daňkem na koncertě v Paláci Akropolis. Už tradičně jsou na albu jak zhudebněné básně známých autorů (Arthur Rimbaud, Vítězslav Nezval, Jiří Orten...), tak vlastní tvorba Hm... a textaře Petra Kotouše.\nAlbum si vydává tentokrát skupina sama (pod hlavičkou občanského sdružení O.S.I.N.A.) nákladem 1500 kusů. Autorem originálního obalu je Viktor Ekrt.\n\n\n\n\n"}
{"id": "378469", "url": "https://cs.wikipedia.org/wiki?curid=378469", "title": "Studečky", "text": "Studečky\n\nStudečky jsou vesnice v okrese Nymburk ležící v polích vpravo od silnice spojující obec Jíkev a osadu Studce. Trvale či rekreačně obývaných domů je osm. Jeden z nich je původně panský dvůr. Druhý, menší, je zbořen. \n\nPrvní písemná zmínka o vesnici pochází z roku 1419.\n\nSpojení s okolními obcemi a okresním městem zajišťuje autobusová doprava. Přímo do obce nezajíždí. Nejbližší vlaková zastávka je za obcí Jíkev. Dříve osadou vedla úzkokolejná dráha zajišťující svoz cukrové řepy do cukrovaru Vlkava. Na místě nákladového nádraží byl vystavěn v druhé polovině 70. let 20. století velkokapacitní teletník a poblíž něj ocelový seník. \n\nV roce 2007 starousedlíci obnovili tradici a postavili novou dřevěnou zvonici na opačné straně pískovcového křížku, než stála původní, stržená po druhé světové válce. Zrekvírovaný zvon nebyl vrácen.\n"}
{"id": "378475", "url": "https://cs.wikipedia.org/wiki?curid=378475", "title": "Třída Suffren", "text": "Třída Suffren\n\nTřída Suffren byla třída těžkých křižníků francouzského námořnictva. Celkem byly postaveny čtyři jednotky této třídy. Ve služby byly v letech 1930–1962. Křižníky byly nasazeny v první fázi druhé světové války a následně jejich osudy rozdělila porážka Francie. Zatímco \"Suffren\", který strávil více než dva roky odzbrojený a internovaný v Alexandrii, od roku 1943 opět bojoval na straně spojenců v řadách Svobodných Francouzů, ostatní tři křižníky v roce 1942 potopily vlastní osádky v Toulonu, aby tak zabránily jejich ukořistění Německem.\n\nFrancouzská loděnice Arsenal de Brest v Brestu postavila čtyři jednotky této třídy. Do služby byly přijaty v letech 1930–1932.\n\nJednotky třídy \"Suffren\":\nPodobně jako u předchozí třídy \"Duquesne\" byla hlavní výzbroj těchto lodí – osm 203mm kanónů, soustředěna ve čtyřech dvoudělových věžích. Sestava výzbroje menších ráží se u jednotlivých kusů mírně lišila (například \"Suffren\" nesl dvojnásobný počet torpédometů a 75mm kanóny namísto ráže 100 mm u následujících lodí). \"Suffren\" nesl pouze jeden katapult, zatímco ostatní tři lodě je nesly dva. Zlepšila se pancéřová ochrana – u třídy \"Duquesne\" ostatně dosti opomíjená. Oproti ní byla síla bočního pancéřování dvojnásobná a lodě dostaly také dvě pancéřové paluby, z nichž měla každá sílu 25,4 mm.\n\nU lodí \"Colbert\", \"Foch\" a \"Dupleix\" byla během války posilována protiletadlová výzbroj. \"Suffren\" byl při modernizaci v roce 1943 také přezbrojen, byly u něj zcela odstraněny torpédomety a protiletadlovou výzbroj nově vořily pouze kanóny ráží 20 a 40 mm.\n\n\"Suffren\" po francouzské kapitulaci kotvil v Alexandrii, kde musel být po vyjednávání s Brity odzbrojen a internován. Po zániku Vichistické Francie se \"Suffren\" 30. května 1943 vrátil na stranu spojenců, byl reaktivován a modernizován v USA. Do konce války poté sloužil v silách Svobodných Francouzů a nasazen byl i v Indočínské válce. V roce 1949 byl převeden do rezervy, kde zůstal do roku 1962. Sešrotován byl v roce 1974.\n\n\"Colbert\", \"Foch\" a \"Dupleix\" byly po francouzské kapitulaci také věrny vládě ve Vichy, kotvily však na francouzském území v Toulonu a to až do roku 1942, kdy byla i Vichistická Francie obsazena nacistickým Německem. Všechny tři lodě pak 27. listopadu 1942 zničily vlastní osádky, aby nepadly do německých rukou.\n\n\n"}
{"id": "378481", "url": "https://cs.wikipedia.org/wiki?curid=378481", "title": "Stínka zední", "text": "Stínka zední\n\nStínka zední (\"Oniscus asellus\") je jeden z největších a nejběžnějších druhů stínek žijící v Evropě a Severní Americe. Patří do třídy rakovců (Malacostraca), dorůstá délky 16 mm a šířky 6 mm a má zploštělé tmavošedé tělo. Vyskytuje se na vlhkých místech (např. v lesích, na starých zdech). Mezi její potravu patří tlející zbytky listí.\n\n"}
{"id": "378487", "url": "https://cs.wikipedia.org/wiki?curid=378487", "title": "Studce", "text": "Studce\n\nStudce jsou vesnice v okrese Nymburk, část obce Loučeň. Nachází se 2 km východně od městyse Loučeň směrem ke Mcelům. Ze západu, severu a východu obklopují osadu rozsáhlé lesy. Poloha na svahu umožňuje výhled do Polabské nížiny. V roce 2006 zde žilo 68 obyvatel.\n\nPrvní písemná zmínka o vesnici pochází z roku 1384.\n\nOsídlení lokality je dlouhodobé. Na ostrohu nad vsí je zadokumentováno hradiště lužické kultury. Po třicetileté válce zde zůstalo deset živností, zbývající čtyři byly pusté. V roce 1881 zde byl založen Sbor dobrovolných hasičů. V roce 1896 zde byly vybudovány silnice, mj. ke Mcelům a Jikci, pak i k Loučeni. V restauraci u Riegrů se hrávalo ochotnické divadlo. Obec měla obecního četníka, který byl současně i ponocným. Bylo zde několik později zrušených hostinců. Roku 1912 byly dokončeny úpravy vsi, které zahrnovaly i úpravy hráze rybníka. \n\nŽe se jednalo vždy o nevelkou obec, svědčí i záznamy o počtu stálých obyvatel. V roce 1787 zde bylo 169 lidí v 33 domech, v roce 1930 pak 252 lidí a 62 domů, nyní zde žije 68 lidí v 68 domech.\n\nK pamětihodnostem patří pískovcový křížek z roku 1875 a kaplička zasvěcená Cyrilu a Metodějovi z roku 1926, oboje na návsi, a pískovcová socha z roku 1886 věnovaná sv. Trojici umístěná pod lesem na východě vesnice. Na domě čp. 32 jsou sluneční hodiny.\n"}
{"id": "378490", "url": "https://cs.wikipedia.org/wiki?curid=378490", "title": "Lokomotivy MÁV řada V63", "text": "Lokomotivy MÁV řada V63\n\nŠestinápravové elektrické lokomotivy V63, přezdívané “\"Gigant\"”, jsou nejvýkonnější maďarské lokomotivy domácí výroby.\n\nPrvní dva prototypy byly vyrobeny firmou Ganz–MÁVAG v letech 1974 – 1975. Následovala sériová výroba 56 kusů v letech 1981 – 1988. Standardní rychlost lokomotiv je 130 a 140 km/h. V devadesátých letech bylo 10 lokomotiv upraveno pro maximální rychlost 160 km/h.\n\nLokomotivy V63 jsou nasazovány v osobní i nákladní dopravě na hlavních železničních koridorech. Od roku 1993 zajížděly také do Bratislavy a hlouběji do slovenského vnitrozemí například až do stanic Kúty a Leopoldov. Od GVD 2005/2006 již na slovenské území téměř nezajíždějí. Na síť SŽDC nebyly nikdy připuštěny kvůli velikosti rušivých proudů.\n\nLokomotivy jsou dislokovány v těchto depech:\n\n\n\n\nNěkolik lokomotivy řady V63 je pojmenovaných podle maďarských významných osobností:\nNěkteré lokomotivy dostaly jména podle měst:\n\n\n"}
{"id": "378491", "url": "https://cs.wikipedia.org/wiki?curid=378491", "title": "MÁV řada V43", "text": "MÁV řada V43\n\nMaďarské čtyřnápravové elektrické lokomotivy V43, přezdívané \"\"Szili\"\", tvoří základ lokomotivního parku elektrických vozidel maďarského dopravce Magyar Államvasutak.\nNa počátku této řady stálo 7 lokomotiv V43.1001-007 dodaných konsorciem 50 c/s Group, které mělo za cíl prosazovat napájecí soustavu 25 kV 50 Hz. Konsorcium tvořily firmy ACEC, AEG, Alsthom, BBC, MTE a Siemens. Lokomotivy byly postaveny ve spolupráci s MFO, SFAC (podvozky) a Krupp. U posledně jmenované firmy proběhla konečná montáž.\n\nTyto stroje se staly vzorem pro výrobu dalších 372 licenčních strojů dodaných v letech 1964 – 1982 maďarskou firmou Ganz–MÁVAG. Všechny stroje byly z výrobny upraveny pro násobné řízení a pro ovládání z řídícího vozu. Prvních 113 lokomotiv mělo na transformátoru odbočku pro napájení 16 kV 50 Hz, což umožňovalo jejich provoz na trati Budapešť – Hegyeshalom až do doby její rekonstrukce na napájení 25 kV, které proběhlo v 70. letech 20. století. V letech 1999, 2006 a 2007 byla část lokomotiv zmodernizovaná na sérii V43.2. V roce 2007 byla zahájena nová vlna modernizace na sérii V43.3.\n\nLokomotivy V43 jsou nasazovány na všech elektrizovaných tratích, pro všechny druhy vlaků včetně IC a EC. Také zajíždění do slovenských pohraničních stanic Štúrovo a Komárno, do Bratislavy zajížděly v GVD 2004/2005 s osobními vlaky. Ve stávajícím grafikonu lokomotivy zabezpečují provoz na 2 párech rychlíků Bratislava – Prievidza v elektrifikovaném úseku Bratislava – Leopoldov. Všechny lokomotivy jsou ve vlastnictví MÁV, výjimku tvoří 15 kusů, které od MÁV v roce 1984 odkoupila společnost GySEV.\n\nLokomotivy řady V43 jsou určené pro provoz na napájecí soustavě 25 kV 50 Hz. Motory na zvlněný proud jsou napájeny z transformátoru přes diodový usměrňovač. Regulace je provedena na primární straně prostřednictvím 32 odboček. Lokomotiva má podvozky typu Jacquemin o rozvoru 2 300 mm. V každém podvozku je uložen jeden trakční motor, který prostřednictvím převodů a dutých kloubových hřídelů pohání obě dvojkolí. Přenos tažných sil se uskutečňuje prostřednictvím šikmých tyčí.\n\nV roce 1999 se MÁV rozhodly o modernizaci několika strojů. Například došlo k úpravám elektromotoru a modernizaci mikropočítačového kontrolního systému. Tyto lokomotivy byly přeznačeny na V43.2. Tato série také obdržela nový žluto-modro-bílo-šedý nátěr, díky němuž si vysloužily přezdívku \"\"Papagáj\"\" nebo \"\"Papagájszili\"\". V letech 2006 a 2007 se pokračovalo v transformaci řady, počet dvojkových V43 se zhruba zdvojnásobil. V tomto období byly také lokomotivy vybaveny novým klimatizačním zařízením Webasto. Rekonstrukce na dvojkové V43 skončila v roce 2007, kdy se započala nová rekonstrukce na V43 3XX.\n\nV roce 2007 začala nová vlna modernizace s přeznačením na V43.3. Součástí ovládání těchto lokomotiv je dálkové ovládání typu ZWS (Zeitmultiplex Wendezugsteuerung), tedy tyto stroje jsou schopné být řízeny z řídících vozů německého původu, které MÁV nakoupily. Byla rovněž provedena reinstalace softwaru. V lokomotivách je připraveno lokační zařízení GPS a zařízení pro příjem GSM-R. Pro zvýšení komfortu strojvedoucích byla zavedena klimatizace. I přesto, že systém je instalován na rychlost 140 km/h, mají lokomotivy povolenou rychlost jen 120 km/h. Zatím neoficiální přezdívky pro trojkové V43 jsou \"\"Cirmos\"\" (\"Mourek\") a \"\"Zebra\"\", kvůli postranním proužkům na kabině strojvedoucího.\n\nTéměř 35 let jsou lokomotivy řady V43 nosnou řadou elektrické trakce MÁV. Nicméně jejich životnost se pomalu blíží ke konci. V budoucnu tuto řadu možná nahradí elektrické jednotky 5341 a 5342, a část výkonů převezmou i nové lokomotivy TRAXX od firmy Bombardier.\n\n\n"}
{"id": "378492", "url": "https://cs.wikipedia.org/wiki?curid=378492", "title": "Stínka", "text": "Stínka\n\nSlovo stínka může mít více různých významů:\n\n\n"}
{"id": "378493", "url": "https://cs.wikipedia.org/wiki?curid=378493", "title": "Helikáza", "text": "Helikáza\n\nHelikáza je enzym účastnící se zejména replikace DNA. Je to protein, který se pohybuje přímo podél fosfodiesterových vazeb nukleové kyseliny a rozděluje dvoušroubovici do dvou izolovaných vláken (např. DNA, RNA nebo hybridní DNA-RNA) za použití energie z nukleotidové hydrolýzy.\n\nSprávné rozpletení dvoušroubovice je klíčovým okamžikem v procesech buněčného života zahrnující replikaci (Replikace DNA), transkripci (Transkripce (DNA)), rekombinaci a opravu poškozené DNA.\n\n"}
{"id": "378494", "url": "https://cs.wikipedia.org/wiki?curid=378494", "title": "Werich", "text": "Werich\n\nWerich může být:\n\n"}
{"id": "378503", "url": "https://cs.wikipedia.org/wiki?curid=378503", "title": "MÁV řada M41", "text": "MÁV řada M41\n\nMaďarské motorové lokomotivy řady M41, přezdívané \"\"Csörgő\"\" (což lze přeložit jako \"rachtal\", \"hrkačka\", \"chrapon\" či \"zvoneček\"), tvoří základ motorového lokomotivního parku Maďarských státních železnic.\n\nV letech 1973 – 1983 bylo MÁV firmou Ganz–MÁVAG dodáno 107 kusů lokomotiv. Dalších 7 kusů bylo dodáno železniční společnosti GySEV, která je později předala MÁV. Maďarské státní dráhy počítaly s provozem těchto lokomotiv i po roce 2010, proto byly v posledních letech dvě desítky těchto lokomotiv zrekonstruovány.\n\nLokomotivy M41 jsou nasazovány na všechny druhy vlaků na neelektrizovaných tratích po celém Maďarsku.\n\nV GVD 2005/2006 zajížděly lokomotivy M41 také na slovenském území, jednak na\nzrychleném vlaku Urpín (Zvolen – Lučenec – Fiľakovo – Salgótarján – Hatvan – Budapešť), dále na páru osobních vlaků 6310/6311 (Hatvan - Salgótarján - Filakovo – Lenartovce – Miskolc) a také na několika vlacích v úseku Sátoraljaújhely – Slovenské Nové Mesto.\n\nKonstrukčně shodné nebo podobné lokomotivy jako M41 byly v roce 1980 vyrobeny pro tuniskou společnost SNCFT pod označením 040 DL a 040 DO, a v roce 1982 pod označením DHM7 (Série A251 – A261) pro řeckou společnost OSE.\n\n\n"}
{"id": "378504", "url": "https://cs.wikipedia.org/wiki?curid=378504", "title": "Grand Central Terminal", "text": "Grand Central Terminal\n\nGrand Central Terminal (znám také jako Grand Central Station) je nádraží na Manhattanu v New Yorku. Je to nádraží s nejvyšším počtem nástupišť (44) a má 67 kolejí, která jsou rozdělena do dvou pater a obě jsou pod zemí.\n\nJe konečnou stanicí na 42. ulici a Park Avenue v centru Manhattanu.\n\nPřed vybudováním Grand Central Terminal stály na jeho místě dvě budovy železničních stanic. Grand Central byl postaven pro New York Central Railroad v době největšího rozkvětu amerických železnic. V současnosti se plánuje rozšíření stanice na 75 kolejí a 48 nástupišť. Terminál se rozkládá na ploše 48 akrů.\n\nBudova bývá nepřesně nazývána „Grand Central Station“, tento název však označuje nedalekou poštu, jde i o jméno předcházející železniční stanice a taktéž stanice metra na stejném místě. Od roku 1976 je stanice zapsána do seznamu amerických památek jako \"National Historic Landmark\". Po útocích z 11. září visí ze stropu americká vlajka, která dominuje celému prostoru. Za zmínku stojí i staniční hodiny, které jsou symbolem Grand Central.\n\nAčkoli byl terminál oficiálně nazýván \"Grand Central Terminal\", od té doby, co se současná stavba otevřela, \"byla vždy více hovorově a milovaně známá jako Grand Central Station\", což je název jedné z dřívějších železničních stanic na stejném místě.\"Grand Central Station\" je název nedaleké stanice US Post Office na adrese 450 Lexington Avenue, ale může se také týkat stanice metra Grand Central-42nd Street, terminál. Jméno bylo také používáno pro renovovaný Grand Central Depot, od roku 1900 až do jeho demolice v roce 1903.\n\nDnes je nádraží tepajícím srdcem jak Manhattanu tak New Yorku, denně sem přijde více než 700 000 lidí a to nejen za svými vlaky (v největší špičce vlaky jezdí každou minutu), ale také za výborným jídlem (slavný Grand Central Oyster Bar), kde se každý den prodá několik tun (!) ústřic a dalších mořských plodů) a na nákupy, protože je zde možné koupit téměř vše, což z tohoto nádraží dělá zároveň i obchodní centrum, pod slavnými hodinami si dávají sraz lidé z celého New Yorku a je jedním z nejoblíbenějších cílů turistů, na čemž se také podílí také tzv. Šeptací galerie, kde když zašeptáte u jednoho sloupu, u protilehlého se zřetelně ozve Váš hlas. Zajímavostí je, že se měsíčně v budově nádraží ztratí dokonce několik tisíc věcí.\n"}
{"id": "378508", "url": "https://cs.wikipedia.org/wiki?curid=378508", "title": "Algérie (1931)", "text": "Algérie (1931)\n\nAlgérie byl poslední a nejkvalitnější těžký křižník francouzského námořnictva. Byl jedinou lodí své třídy. Ve službě byl v letech 1934–1942. Za druhé světové války jej potopila vlastní posádka.\n\nKřižník postavila francouzská loděnice Arsenal de Brest v Brestu. Stavba byla zahájena roku 1931, na vodu byl spuštěn 21. května 1932 a do služby byl přijat 15. září 1934.\n\nJako u předchozích lodí tříd \"Duquesne\" a \"Suffren\" byla hlavní výzbroj lodi, sestávající z osmy 203mm kanónů, soustředěna ve čtyřech dvoudělových věžích, umístěných po dvou na přídi a zádi lodi. Ty doplňovalo dvanáct 100mm kanónů ve dvouděových věžích, osm protiletadlových 37mm kanónů a šestnáct 13,2mm kulometů. Loď také nesla dva trojité 550mm torpédomety. Byla vybavena jedním katapultem a až třemi hydroplány. Oproti předchozím lodí byly všechny její důležité části chráněny pancéřováním, které mělo sílu až 110 mm na bocích, 76 mm v případě paluby a 114 mm na čelech dělových věží.\n\nPohonný systém tvořilo šest kotlů a čtyři turbíny o výkonu 84 000 hp, pohánějící čtyři lodní šrouby. Nejvyšší rychlost dosahovala 31 uzlů. Dosah byl 8700 námořních mil při rychlosti 15 uzlů.\n\nAž do francouzské kapitulace loď operovala na straně spojenců, poté však zůstala podřízena vládě ve Vichy a kotvila v Toulonu. Její protiletadlová výzbroj byla během války zesílena o dalších osm 37mm kanónů a čtyři 13,2mm kulomety a byla také vybavena radarem. Po obsazení Vichistické Francie Německem byl \"Algérie\" dne 27. listopadu 1942 potopen vlastní osádkou, aby ho neukořistili Němci.\n\n"}
{"id": "378510", "url": "https://cs.wikipedia.org/wiki?curid=378510", "title": "Feigl", "text": "Feigl\n\nExistuje více nositelů příjmení Feigl či Feigel:\n\n\n"}
{"id": "378515", "url": "https://cs.wikipedia.org/wiki?curid=378515", "title": "Pluton (1928)", "text": "Pluton (1928)\n\nPluton byl křižník francouzského námořnictva postavený speciálně ke kladení námořních min. Hlavní výzbroj tvořily čtyři dělové věže, každá s jedním 138,6mm kanónem, které doplňovaly kanóny a kulomety menších ráží. \"Pluton\" nechránilo žádné pancéřování a byl schopen nést až 290 min. Ve 30. letech byl křižník upraven ke cvičným účelům. Jeho operační nasazení po vypuknutí druhé světové války bylo velice krátké – loď dne 13. září 1939 zničila v Casablance vnitřní exploze.\n\n\n"}
{"id": "378522", "url": "https://cs.wikipedia.org/wiki?curid=378522", "title": "Příčiny první světové války", "text": "Příčiny první světové války\n\nPříčiny první světové války zahrnují řadu faktorů, které předcházely vypuknutí první světové války. Velkou roli hrál zejména militarismus, nacionalismus a vytvoření dvou znepřátelených mocenských bloků, Trojspolku a Trojdohody. Záminkou pro vyhlášení války byl atentát v Sarajevu na rakouského arcivévodu a následníka trůnu, Františka Ferdinanda d'Este, který byl spáchán 28. června 1914 srbským aktivistou a nacionalistou Gavrilo Principem. Krize sama vyplynula z napětí mezi velmocemi, jež bylo způsobeno mocenskými spory již před rokem 1914. Tyto spory, které se zvláště výrazně projevovaly na politicky nestabilním Balkáně, lze sledovat až ke změně rovnováhy sil v Evropě roku 1870. Na principu spojenectví a udržování rovnováhy sil byla založena evropská mocenská politika už od Vídeňského kongresu v roce 1815.\n\n\nPřed vypuknutím první světové války se vytvořily dva znepřátelené bloky, Dohoda a Centrální mocnosti.\n\nUž v poslední třetině 19. století se začaly vytvářet spojenecké bloky imperialistických velmocí. Základ těchto bloků položilo spojenectví Německa a Rakousko-Uherska, Dvojspolek v roce 1879, ke kterému se v roce 1882 připojila Itálie (Trojspolek). Francie a Rusko podepsaly spojeneckou smlouvu v roce 1894. V roce 1904 se sblížily Velká Británie a Francie a podepsaly dohodu. Dotvoření druhého vojenského bloku, Dohody se zakončilo podepsáním rusko-anglické smlouvy v roce 1907.\n\nKarel Kramář, někteří národovci a s nimi i nemalá část představitelů slovanských národností se zpočátku mylně domnívali, že rozdmýchaný srbský spor bude vyvrcholením boje „mezi Germánstvem a Slovanstvem“. Ostatně takto konflikt na počátku války z části chápalo i Rusko, když mobilizovalo na pomoc slovanskému Srbsku.\n\n28. června 1914 byl v Sarajevu spáchán atentát na rakouského arcivévodu a následníka trůnu, Františka Ferdinanda d'Este. Atentát byl spáchán Gavrilo Principem, jenž byl členem skupiny šesti atentátníků vyslaných z Bělehradu. Cílem atentátníků bylo násilné odtržení Bosny a Hercegoviny od Rakousko-Uherska. Atentát na následníka Rakousko-Uherska a jeho ženu šokoval celou Evropu a vyvolal ze začátku velké sympatie pro Rakousko.\n23. července předložila rakousko-uherská vláda Srbsku ultimátum. Ultimátum vyžadovalo vyšetření a případně zadržení srbských spiklenců a zlikvidování teroristické infrastruktury, dále vyžadovalo umožnění spolupráce s rakouskými orgány. Souhlas byl vyžadován do dvou dnů.\n\nRakousko-uherský císař František Josef vyhlásil 25. července částečnou mobilizaci s platností od příštího dne, 28. července 1914 vypovědělo Rakousko-Uhersko Srbsku válku a o den později začalo jeho podunajské loďstvo ostřelovat Bělehrad. Na to reagoval ruský car Mikuláš a v rannních hodinách 29. července podepsal rozkaz k částečné mobilizaci třinácti armádních sborů a jejich vyslání na rakouskou hranici. Ruský ministr války Suchomlinov se snažil cara přesvědčit k všeobecné mobilizaci, ale rozkaz k jejímu schválení car podepsal až 30. července v 16 hodin odpoledne. Večer 1. srpna v 19:10 předal německý velvyslanec v Rusku hrabě Friedrich von Pourtalès ruskému ministru zahraničí Sazonovovi německé vyhlášení války, 3. srpna vyhlásilo Německo válku Francii (den předtím obsadilo Lucembursko) a 4. srpna vstoupila německá vojska do neutrální Belgie, aby tak získala průchod do Francie. Tím se původně dvojstranný konflikt mezi Rakousko-Uherskem a Srbskem internacionalizoval a mechanismus spojeneckých závazků se dal do pohybu. Porušení neutrality Belgie dalo Velké Británii podnět k vypovězení války Německu (4. srpna). Dne 6. srpna vypovědělo Rakousko-Uhersko válku Rusku, 7. srpna ohlásila válku s Rakousko-Uherskem Černá Hora, do týdne vstoupily do války proti Rakousko-Uhersku i Francie a Velká Británie. Z asijských zemí vstoupilo do války po boku Dohody Japonsko (23. srpna, Japonsko zabralo v Číně německá teritoria v provincii Šan-tung), a Osmanská říše po boku Německa a Rakousko-Uherska (30. října).\n\n\n\n"}
{"id": "378525", "url": "https://cs.wikipedia.org/wiki?curid=378525", "title": "Tramvajová trať Moravské náměstí – Česká – Nové sady", "text": "Tramvajová trať Moravské náměstí – Česká – Nové sady\n\nTramvajová trať Moravské náměstí – Česká – Nové sady je důležitou částí brněnské tramvajové sítě. Začíná na Moravském náměstí, vede přes významný přestupní uzel Česká a po ulici Husově pokračuje přes Šilingrovo náměstí na Nádražní ulici do zastávky Nové sady. Tvoří tak polovinu tramvajového okruhu kolem historického centra Brna. Trať vznikla postupně mezi lety 1901 a 1943.\n\nPředchůdcem dnešní tratě po Joštově a Husově ulici byla trať koňky vedoucí ze zastávky Kiosk (dnešní zastávka na Moravském náměstí pro linky jedoucí do Králova Pole) severní částí dnešního Moravského náměstí (za bývalým Německým domem), přes dnešní Žerotínovo náměstí, kolem Červeného kostela a dále po Husově až na Šilingrovo náměstí (k Městskému dvoru). Z prostoru za Červeným kostelem odbočovala z této tratě trať manipulační, která vedla do vozovny v dnešní Marešově ulici.\n\nCelý úsek mezi Kioskem a Městským dvorem byl zprovozněn 18. října 1869 jako druhá trať koněspřežné tramvaje v Brně. Provoz koňky v Brně ale nebyl rentabilní a právě tato trať (i s vozovnou) byla uzavřena jako první, 1. května 1872, přičemž likvidace kolejí byla dokončena 14. května toho roku.\n\nPrvní úsek tratě mezi dnešním Moravským náměstím a Novými sady vznikl již v roce 1901, kdy byla 2. února zprovozněna dvojkolejná trať Lažanské (dnes Moravské) náměstí (ze směru z Kostelní (Rašínovy) ulice) – Obilní trh, jejíž částí byl i úsek Lažanské (Moravské) náměstí – Eliščino (Komenského) náměstí. 14. dubna 1903 byla zahájena výstavba tramvajové tratě na Sadovou (Drobného), která začínala na Lažanského (Moravském) náměstí před kostelem sv. Tomáše a jejíž první úsek vedl k zastávce Kiosk na trati do Králova Pole. Tato dvojkolejná trať byla uvedena do provozu 12. července 1903, koleje byly položeny při okrajích vozovky a vedly pouze v relaci Liechtensteinova (Rašínova) – Nová (Lidická), jiné oblouky nebyly postaveny. V roce 1912 probíhaly rekonstrukce a výměny kolejnic v Joštově ulici. Roku 1925 byly vyměněny výhybky a křížení na Lažanského (Moravském) náměstí před kostelem sv. Tomáše, zároveň byly přesunuty zastávky. V roce 1936 proběhla stavba zvýšených nástupišť v zastávce Lažanské náměstí linky 4 (již na Joštově ulici).\n\nBěhem roku 1938 byl přestavěn úsek mezi Lažanského (Moravským) náměstím a Kioskem (zastávka tramvají do Králova Pole). Koleje, které do té doby vedly po okrajích vozovky, byly přesunuty do jejího středu, zároveň vznikl před kostelem sv. Tomáše oblouk pro jízdu v relaci Kiosk – Joštova. 2. prosince 1939 byl uveden do provozu průraz parkem na náměstí Adolfa Hitlera (Moravské nám.) směrem na Francouzskou ulici (Milady Horákové). 6. května 1942 byl zprovozněn první úsek tratě po třídě Horsta Wessela (Husova) mezi Komenského náměstím a náměstím U městského dvora (Šilingrovo náměstí) o délce 557 m se třemi zastávkami, čímž mohla být zrušena nevyhovující trať po Dominikánské ulici. Druhá část tratě, vedoucí po nově proražené ulici pod Petrovem na Skeneovu (Nádražní), byla uvedena do provozu 1. srpna 1943.\n\nZřejmě v létě 1958 byly instalovány oblouky na náměstí Rudé armády (Moravské nám.) z Rooseveltovy ulice směrem na třídu Obránců míru (Joštova). 1. srpna 1960 byla zrušena trať náměstí Rudé armády (Moravské nám.) – Žerotínovo náměstí po Brandlově ulici, místo toho byla vystavěna spojka v horní části ulice České. 5. října 1964 byl uveden do provozu oblouk z třídy Obránců míru (Joštova) do České ulice směrem z Komenského náměstí. Mezi 10. květnem a koncem července 1965 probíhala rekonstrukce tratě na Husově ulici, linky tudy projíždějící nebyly až na krátkodobé výluky nijak omezeny. 2. prosince 1985 byla přeložena zastávka Česká pro směr náměstí Rudé armády (Moravské nám.) – Komenského náměstí do současné polohy, před odbočení tratě do Žabovřesk.\n\nPři rekonstrukci tratě v Nádražní ulici v letech 1996 a 1997 byla původní zastávka Nové sady, nacházející se na Husově ulici před křižovatkou s Nádražní ulicí, přesunuta do současné polohy v Nádražní ulici. V červenci a srpnu 2001 proběhla kompletní rekonstrukce kolejové křižovatky na Moravském náměstí (s Rooseveltovou ulicí). Od 1. července do 29. srpna 2005 proběhla rekonstrukce křižovatky Moravské náměstí – Rašínova – Joštova (před kostelem sv. Tomáše), tramvaje po svých pravidelných trasách jezdily již od 8. srpna. Mimo jiné byla zvětšena osová vzdálenost kolejí, umožňující bezkolizní míjení tramvají Tatra KT8D5 či VarioLF. Další rekonstrukce se konala od 30. června do 17. srpna 2007, kdy byla opravena trať na Joštově mezi Moravským náměstím a ulicí Českou. Od 28. června 2008 proběhla generální rekonstrukce ulice Husovy mezi Komenského náměstím a Šilingrovým náměstím, jejíž součástí je kromě opravy sítí (plyn, elektřina, kanalizace) i modernizace tramvajové tratě. Z Husovy byla v té době vyloučena veškerá hromadná i individuální doprava, ke zprovoznění tramvajové trati došlo 29. srpna 2009 (vjezd automobilů povolen již od 27. srpna).\n\nTrať začíná za Moravském náměstí na křižovatce s ulicí Rooseveltovou. Zde je napojena na tratě k hlavnímu nádraží, do Králova Pole a Řečkovic a a směrem do Černých Polí. Jižní stranou Moravského náměstí vede před kostel sv. Tomáše, kde se odpojuje trať přes náměstí Svobody. Dále pokračuje ulicí Joštovou, na křižovatce s ulicí Českou odbočuje trať do Žabovřesk. Na Komenského náměstí se odpojuje trať do Masarykovy čtvrti. Zde trať vedoucí z Moravského náměstí odbočuje do Husovy ulice, po níž pokračuje na Šilingrovo náměstí (odpojení tratě na Mendlovo náměstí) a dále do Nádražní ulice, kde se napojuje na trať od hlavního nádraží.\n\nCelá trasa se nachází uprostřed ulic, automobily jezdí ve vlastních pruzích kolem tratě. V úseku na Joštově po Komenské náměstí (včetně úseku po Besední dům) od horního konce Denisových sadů po křižovatku Husova – Nádražní jsou kolejnice uloženy v betonových zádlažbových panelech. Na křižovatce Joštova – Česká byly při rekonstrukci použity dlažební kostky (pěší zóna). V úseku Moravské náměstí – Joštova, na křižovatce na Komenského náměstí a na Husově ulici mezi Besedním domem a horním koncem Denisových sadů je po rekonstrukcích trať pokryta živicí (asfaltový povrch).\n\nSvětelnou signalizací jsou vybaveny křižovatky Moravské náměstí (s Rooseveltovou), Komenského náměstí, Husova – Solniční – Údolní, Šilingrovo náměstí a Husova – Nové sady.\n\n\nKřižovatka Moravské náměstí – Rooseveltova: téměř kompletní kolejová křižovatky (chybí pouze oblouky v relaci Královo Pole – Černá Pole), trať z Joštovy ulice je napojena do všech směrů. Je řízena světelnou signalizací. Jako první bylo vybudováno napojení v relaci Rašínova – Lidická (1903). Roku 1939 přibyly přímé koleje pro jízdu do Černých Polí a v roce 1958 oblouk Joštova – Rooseveltova.\n\nKřižovatka Moravské náměstí – Rašínova – Joštova: křižovatka tvaru Y, kdy se trať vedoucí po Moravském náměstí větví do ulic Rašínovy a Joštovy, mezi nimiž ale také existují oblouky. V roce 1901 byl zprovozněn oblouk Rašínova – Joštova a přímá trať Rašínova – Moravské náměstí – Brandlova. Roku 1903 byl uveden do provozu oblouk Rašínova – Moravské náměstí, v roce 1938 koleje mezi Moravským náměstím a Joštovou. Po zrušení tratě po Brandlově ulici (přímé koleje z Rašínovy) v roce 1960 vznikla současná kolejová křižovatka.\n\nKřižovatka Joštova – Česká: křižovatka tvaru T, obousměrné kolejové oblouky do všech směrů. Jako první byl do provozu uveden přímý úsek po Joštově ulici v roce 1901. Až po zrušení tratě v Brandlově ulici roku 1960 byla zprovozněna spojka v horní části ulice České, kolejově ale byla napojena pouze v relaci Moravské náměstí – Žerotínovo náměstí. Oblouky pro směr z Komenského náměstí byly přidány v roce 1964.\n\nKřižovatka Komenského náměstí: kolejová křižovatka tvaru T s kolejovými oblouky, umožňujícími jízdu do všech směrů. Je řízena světelnou signalizací. Nejprve byla vystavěna trať po Joštově ulici dále směrem Obilní trh (1901). V roce 1942 byl zprovozněn úsek po Husově, čímž vznikla současná kolejová křižovatka.\n\nKřižovatka Šilingrovo náměstí: křižovatka tvaru T, řízená světelnou signalizací. Roku 1903 byla zprovozněna trať po Pekařské ulici, v roce 1906 byla prodloužena na náměstí Svobody. Toto prodloužení bylo zrušeno v roce 1942, kdy byla vystavěna trať po Husově ulici. Vznikl tak oblouk Mendlovo náměstí – Komenského náměstí. V roce 1943 bylo uvedeno do provozu přímé pokračování Husovy, po nové silnici pod Petrovem. Vzhledem ke směrovým, sklonovým i provozním poměrům nikdy neexistoval oblouk Pekařská – Husova pod Petrovem.\n\nKřižovatka Husova – Nádražní: křižovatka tvaru Y, řízená světelnou signalizací. Již v roce 1900 zde byla v provozu elektrická tramvaj v relaci Hlavní nádraží – Hybešova. Trať po nové Husově ulici byla zprovozněna roku 1943, oblouky pro směr Husova – Hybešova nikdy neexistovaly.\n\nNa prvním úseku trati z Lažanského (Moravského) náměstí na Eliščino (Komenského) náměstí jezdila od 2. února 1901 „červená“ linka, která byla 2. prosince 1902 vystřídána „žlutou“ linkou. Od 2. března 1903 zde jezdila „modrá“ linka, ta ale byla 12. července toho roku přesměrována na nově vystavěný úsek ke Kiosku (a dále na Sadovou) a na Joštovu se tak vrátila „žlutá“ linka. 11. března došlo k přeznačení linek, místo barevných světel začala být používána čísla, „žlutá“ linka obdržela číslo 4, „modrá“ číslo 5.\n\n2. května 1926 byla zavedena linka 6, která jednosměrně využívala úsek mezi Kioskem a Lažanského (Moravským) náměstím. Ta byla 15. dubna 1927 přeložena do jiné trasy, ale již od 24. června téhož roku jezdila ve své původní trase, tentokrát ale využívala úsek Lažanského (Moravské) náměstí – Kiosk ve druhém směru. 15. října 1931 byla linka 6 definitivně přeložena do jiné trasy.\n\n10. listopadu 1940 byla zavedena linka 9 (jezdila v relaci náměstí Adolfa Hitlera (Moravské nám.) – Kostelní (Rašínova)). 6. května 1942 byla zprovozněna trať mezi náměstím U městského dvora (Šilingrovo nám.) a Komenského náměstím, v trase náměstí U městského dvora (Šilingrovo nám.) – Komenského náměstí – Kostelní (Rašínova) tak začaly jezdit linky 2 a 8. 29. listopadu 1942 byla zrušena linka 5. Od 1. srpna 1943 byla linka 9 přesměrována do trasy z náměstí Adolfa Hitlera (Moravské nám.) po třídě Horsta Wessela (Husova) na Skeneovu (Nádražní).\n\n3. července 1949 byla obnovena linka 5, která využívala stejnou trasu jako linka 9. Mezi 1. květnem a 21. prosincem 1952 jezdila linka 4 po Husově ulici, místo po Benešově (Joštova) a přes náměstí Svobody. Od 1. září 1958 jezdila linka 4 trvale Husovou ulicí, zároveň byly linky 2 a 8 přesměrovány z ulice 9. května (Rašínova) do trasy přes náměstí Rudé armády (Moravské nám.) a Rooseveltovu. 1. srpna 1960 byly linky jezdící směrem do Žabovřesk přesunuty z ulice Brandlovy na třídu Obránců míru (Joštovu) a ulic Českou (linky 3, 7 a 11; první dvě dále vedeny přes náměstí Rudé armády (Moravské nám.) na Rooseveltovu, linka 11 ponechána v trase po ulici 9. května (Rašínova)). 1. února 1962 byla prodloužena linka 10, která využívala trať v relaci ulice 9. května (Rašínova) – Česká. 5. prosince 1962 byly zavedeny dvě nové linky 12 a 13, obě vedoucí ulicemi Veveří a Českou, přičemž linka 12 pokračovala dále do Rooseveltovy a linka 13 do ulici 9. května (Rašínovy).\n\nPři reorganizaci dopravy 29. března 1964 začaly jezdit po nějakém úseku trati Moravské náměstí – Česká – Nové sady nově linky 6 (náměstí Rudé armády (Moravské nám.) – Šilingrovo náměstí), 14 (Šilingrovo náměstí – Česká), 16 (Rooseveltova – Komenského náměstí) a 17 (náměstí Rudé armády (Moravské nám.) – Šilingrovo náměstí), přesměrována byla linka 11 (nově náměstí Rudé armády (Moravské nám.) – ulice 9. května (Rašínova)) a zcela mimo trať byla převedena linka 7. 5. října 1964 byla linka 14 převedena na relaci Česká – Šilingrovo náměstí. Na konci roku 1976 byla linka 12 přesměrována z Rooseveltovy do ulice 9. května (Rašínova). 1. září 1977 byla zavedena nová linka 21, která využila trasu náměstí Rudé armády (Moravské nám.) – Česká. 4. září 1978 vznikla linka 20, která jezdila v relaci Česká – Nové sady. 1. září 1979 byly přesměrovány linky 13 (nově Česká – Nové sady) a 20 (nově Česká – ulice 9. května (Rašínova)). 2. prosince 1985 byla zrušena linka 9 a linka 16 byla převedena do trasy Rooseveltova – Česká. 3. února 1986 byla linka 9 obnovena (relace náměstí Rudé armády (Moravské nám.) – Šilingrovo náměstí), linka 8 byla přesměrována mimo trať. 1. června 1986 proběhla v rámci zprovoznění nového autobusového nádraží na Zvonařce ke změnám trasy některých linek: linka 4 (nově Komenského náměstí – ulice 9. května (Rašínova)), 10 (Česká – Nové sady), 12 (přesměrována mimo trať), 20 (Česká – Nové sady) – a nově vznikla linka 22 (ulice 9. května (Rašínova) – Česká). 1. září 1990 byla mimo trať přesměrována linka 20.\n\nPři reorganizaci dopravy v roce 1995 došlo k 2. září toho roku ke snížení počtu tramvajových linek z 22 na 13, některé zbývající linky byly nově trasovány. Od tohoto data tedy na trati Moravské náměstí – Česká – Nové sady jezdily linky 3 a 11 (úsek Moravské náměstí – Česká), 4 (Rašínova – Komenského náměstí), 5 a 6 (Moravské náměstí – Šilingrovo náměstí) a 12 a 13 (Česká – Nové sady). 1. února 1999 byla linka 4 trvale přesměrována; ve směru do Obřan jezdila po Husově ulici (úsek Komenského náměstí – Nové sady), směrem do Masarykovy čtvrti v úseku Moravské náměstí – Komenského náměstí. 1. ledna 2004 byla změněna trasa linky 7, nově jezdí v úseku Moravské náměstí – Šilingrovo náměstí. 1. listopadu 2006 se linka 4 vrátila do své trasy přes centrum města (s využitím úseku Rašínova – Komenského náměstí). Během výluk (2007: křižovatka Joštova – Česká, 2007–2008: Rašínova ulice, 2008–2009: Husova ulice) bylo linkové vedení dočasně změněno.\n\n\n"}
{"id": "378526", "url": "https://cs.wikipedia.org/wiki?curid=378526", "title": "Jeanne d'Arc (1928)", "text": "Jeanne d'Arc (1928)\n\nJeanne d'Arc byla cvičná loď francouzského námořnictva, která svou velikostí a výzbrojí odpovídala lehkému křižníku. Ve službě byla v letech 1931–1964. Účastnila se bojů druhé světové války. Ve službě byla nahrazena stejnojmennou cvičnou lodí nové generace.\n\nPlavidlo postavila francouzská loděnice Ateliers et Chantiers de Saint-Nazaire Penhoët v Saint-Nazaire. Stavba byla zahájena 31. srpna 1928, dne 14. února 1930 bylo spuštěno na vodu a dne 14. září 1931 zařazeno do služby.\n\nPůvodní výzbroj tvořilo osm 155mm kanónů ve dvoudělových věžích, které doplňovaly čtyři 75mm kanóny, čtyři 37mm kanóny, dvanáct 13,2mm kulometů a dva jednohlavňové 550mm torpédomety. Plavidlo také neslo dva hydroplány, ale nebylo vybaveno katapultem, takže musely startovat z mořské hladiny.\n\nPohonný systém tvořily čtyři kotle a dvě turbíny o výkonu 32 500 hp, pohánějící dva lodní šrouby. Nejvyšší rychlost dosahovala 25 uzlů. Dosah byl 5200 námořních mil při rychlosti 11 uzlů.\n\nPři modernizaci provedené za války v USA byly sejmuty torpédomety a změněno složení lehké výzbroje. Tu tvořilo osm 155mm kanónů, čtyři 75mm kanóny, šest 40mm kanónů a dvacet 20mm kanónů.\n\nV době kapitulace Francie v červnu 1940 křižník kotvil na Martiniku (byla zde také letadlová loď \"Béarn\" a lehký křižník \"Émile Bertin\"). Stejně jako ostatní francouzské lodi v oblasti zůstal věrný vládě ve Vichy a ke spojencům se opět připojil až v roce 1943, po zániku vichistického režimu. Následně byl modernizován a přezbrojen v USA. Poté operoval v námořnictvu Svobodných Francouzů. Podporoval například spojenecké vylodění v jižní Francii v srpnu 1944 (Operace Dragoon).\n\nKřižník \"Jeanne d'Arc\" v pořádku přečkal zbytek války. V dalších letech dostal taktické číslo C605 a opět sloužil k výcviku. Sešrotován byl až v roce 1964. Ve službě ho nahradil cvičný vrtulníkový křižník stejného jména – \"Jeanne d'Arc\" (R97).\n\n\n"}
{"id": "378527", "url": "https://cs.wikipedia.org/wiki?curid=378527", "title": "Zdravotně sociální fakulta Jihočeské univerzity", "text": "Zdravotně sociální fakulta Jihočeské univerzity\n\nZdravotně sociální fakulta Jihočeské univerzity vznikla v roce 1991 a jde o jednu z osmi fakult Jihočeské univerzity.\n\nV roce 2015 zde studovalo kolem 2200 studentů na 6 ústavech. Její děkankou je Ivana Chloubová. Dá se na ní studovat 14 bakalářských, čtyři navazující magisterské a tři doktorské studijní programy.\n\n\n"}
{"id": "378528", "url": "https://cs.wikipedia.org/wiki?curid=378528", "title": "Kolektivní inteligence", "text": "Kolektivní inteligence\n\nKolektivní inteligence je jevem pozorovatelným v přírodě i kultuře a zároveň rozvíjejícím se interdisciplinárním oborem zasahujícím do mnoha oblastí lidské společnosti od informačních technologií či ekonomie přes vzdělávání až po politiku. Definice pojmu kolektivní inteligence se obvykle liší dle zaměření jejich autorů, nicméně lze nalézt i obecnější definice. Například: „\"Kolektivní inteligence je jakákoliv forma inteligence, která vzniká v rámci – případně je schopností či charakteristikou – skupin a dalších kolektivních živých systémů.\"“\n\nPokud se hovoří o kolektivní inteligenci coby teoretickém a praktickém oboru, je možné ho popsat jako úsilí nacházet způsoby, jakými dosahovat inteligentnějšího (či někdy také moudřejšího) jednání v rámci menších či větších skupin lidí a zároveň dosahovat inteligentnějších výsledků. Příkladem praxe v oboru kolektivní inteligence může být nastavování pravidel a procesů na encyklopedii Wikipedia, jehož cílem je z Wikipedie vytvořit vysoce kvalitní a hodnověrný zdroj encyklopedických informací na jakékoliv téma. Jiným příkladem mohou být aktivity v oblasti tzv. participativní demokracie, kde se za pomoci různých metod a specializovaných online platforem občané mohou zapojovat do diskuzí a rozhodovacích procesů o konkrétních politických problémech. Cílem takto konstruované kolektivní inteligence je vytvářet politická rozhodnutí, se kterými se ztotožňuje co největší část občanské společnosti a která mohou být díky zpracování mnoha odlišných pohledů také moudřejší.\n\nPojem kolektivní inteligence byl pravděpodobně poprvé používán někdy mezi desátým a dvanáctým stoletím linií perských a židovských myslitelů \"–\" jako byl Al-Fárábí či Ibn Sína \"–\" působících v rámci islámské komunity. Tito myslitelé kolektivní inteligenci ztotožňovali s transcendentní s božskou inteligencí, pojatou po vzoru Aristotelovy filosofie jako tzv. \"činný intelekt\", jenž bez ustání reflektuje sebe sama a stojí v pozici prvotního hybatele inspirujícího věčný pohyb vesmíru. Božská kolektivní inteligence byla přístupná celému lidstvu, nicméně míra přístupnosti k této inteligenci, čili míra schopnosti přiblížit se svým myšlením Bohu, nebyla pro všechny členy společnosti rovná. Nejvyššího poznání dosahovali proroci, kteří s transcendentní kolektivní inteligencí měli přímý kontakt a viděli tak božskou pravdu přímo, nižšího poznání dosahovali intelektuálové jako filosofové či právníci a nejnižšího pak ti, kteří se oddávali zejména materiálním zálibám. Pojetí míry přístupnosti ke kolektivnímu intelektu mělo pro perské myslitele následně i dopad na představu o správném společenském uspořádání. A tak ti, kteří měli ke kolektivnímu intelektu nejblíže, stáli na vrcholu a ti kteří od něj byli nejdále, zůstávali na spodních žebříčcích tehdejší víceméně statické společnosti strukturované a sjednocované božským kolektivním intelektem.\n\nNakolik je známo, pojem kolektivní inteligence se začal znovu objevovat až s příchodem moderní doby, zhruba od 19. století, kdy ho v různých kontextech čas od času užívali intelektuálové rozmanitého zaměření, a to například pro označení akcelerace vývoje poznání v medicíně či obecně pro vědu coby kolektivní úsilí. Vzhledem k výrazně proměněnému pohledu na svět moderního člověka, bylo jejich pojetí kolektivní inteligence velmi odlišné od pojetí, jež ztělesňovali středověcí náboženští myslitelé. Moderní člověk sama sebe již nechápal jako v zásadě neměnného “božího služebníka”, ale chápal se v první řadě jako aktivní individualita, která se ve větší či menší míře podílí na dynamice pokroku ve světě vědy, techniky, umění a politiky. Jednoduše řečeno, v předmoderní době vládnoucí svaté Písmo stanovující nutný řád moderní člověk nahradil celkem své kultury, ve kterém se mu neustále rozšiřoval horizont možností. Kolektivní intelekt či kolektivní inteligence proto pro člověka již nemohla být něčím transcendentním, k čemu by musel přistupovat a co by ho určovalo, ale stala se něčím, co se objevuje, vzniká, či se konstruuje v kulturním rámci mezi tvořivými jedinci.\n\nVzhledem k narůstající komplikovanosti společnosti, nutnosti nacházet nové efektivní modely organizace a principy vazebnosti kultury problematika inteligence kolektivu neustále, i když dlouho velmi skrytě, nabývala na svém významu. To dokládá mimo jiné výrok amerického sociologa 19. století Lestera Frank Warda, který prohlásil, že budoucí vývoj společnosti bude záviset na rozvoji kolektivní inteligence. Také zpětným pohledem na teoretickou práci některých osobností společenských věd 18. a 19. století lze spatřovat pojmy, jež se svým způsobem problému kolektivní inteligence dotýkají. Může za ně být považován například pojem \"kolektivního vědomí,\" který používal sociolog Emilé Durkheim pro označení sdílených přesvědčení a hodnot vedoucí k solidaritě ve společnosti, \"neviditelná ruka trhu\" ekonoma Adama Smithse či \"třídní vědomí\" filosofa Karla Marxe. Za teoretické aktivity blízké dnešním výzkumům kolektivní inteligence je možné považovat také tehdejší výzkumy \"psychologie davu\" a \"myšlení davu\".\n\nV první polovině 20. století vznikla vědecko-filosofická evoluční teorie, která později poskytla hluboký ideový základ pro řadu významných osobností a odborníků oboru kolektivní inteligence. Autor této slavné teorie, jezuitský teolog, filosof a biolog Pierre Teilhard de Chardin tvrdil, že evoluce vesmíru je v první řadě \"evolucí vědomí\" a \"vzestupem k vědomí\" a současný vývoj vede k vyšší formě vědomí, kterou si lze představit jako \"harmonizované\" \"kolektivní vědomí\" či \"nadvědomí\", jež vede k jedinému konečnému cíli, ke \"svrchovanému vědomí\" neboli Bohu. Teilhard člověka nechápal jako oddělenou jednotku vědomí ale jako individualizovaného představitele evoluční vrstvy \"noosféry\" (sféry myšlení), jehož údělem je vytvářet velké tělo stále hustšího a jednotnějšího vědomí, neboli velké tělo kolektivní inteligence. Podobné evoluční teorie zastávali také další doboví myslitelé, dnes by se dalo říci duchovní otcové hnutí \"Nového Věku\" jako Šrí Aurobindo, Rudolf Steiner či Dane Rudhyar a později slavní vědci jako Gregory Bateson či James Lovelock. Dnes je tato teorie v mnohých podobách rozpracovávána u myslitelů řadících se do oblasti tzv. \"integrálního myšlení\".\n\nV první polovině 20. století se začala objevovat také metafora \"světového mozku\", která souvisela s rozvojem oboru informační vědy. Stěžejní postavy v tomto ohledu byly Paul Otlet a jím inspirovaný spisovatel a vizionář H. G. Wells.\n\nVe druhé polovině 20. století se konceptu kolektivní inteligence ujali vizionáři oboru informačních a komunikačních technologií jako Ted Nelson, Joseph Carl Robnett Licklider či Douglas Engelbart, aby započali práce na projektu globální sítě, tj. dnešního internetu. Ve stejnou dobu začaly vznikat také průkopnické teoretické práce v různých akademických oborech. Nejranější nalezený článek s pojmem kolektivní inteligence přímo ve svém názvu pochází z roku 1971 z pera psychologa Davida Wecheslera. Tento článek odlišoval kolektivní inteligenci od pouhého kolektivního chování. Kolektivní inteligence se dle něj vyznačovala vzájemným obohacením, jehož výsledkem je něco, co by nemohlo být vytvořeno jednotlivci.\n\nKoncem 80. a počátkem 90. let 20. století začaly vznikat různé vizionářské teorie související s obecným rozvojem kolektivní inteligence. Například americký fyzik Peter Russel přišel s filosoficko-kybernetickým proroctvím o \"globálním mozku\"\",\" který se má údajně začít uskutečňovat na sklonku milénia díky rozvoji komunikačních technologií v součinnosti s evolucí vědomí. Za další vizionáře podobného ražení lze považovat Joëla de Rosnaye, Kevina Kellyho, Howarda Blooma či Pierra Lévyho.\n\nV 80. letech 20. století se začal projevovat zájem o vytváření kolektivní inteligence při komunikaci tváří v tvář. Za nestora této praxe lze považovat kvantového fyzika Davida Bohma, jenž se v pozdních letech své vědecké kariéry začal věnovat takzvaným „dialogům“, organizovaným setkáváním diskutujících, při kterých byl schopen vytvářet nový druh kolektivní mysli či kolektivního vědomí založeném na společném významu. Podobně jako u Russella zde hrála významnou roli evoluce vědomí, kterou však Bohm chápal jako požadavek \"proměny ega\" ve shodě s požadavkem stojícím v jádru velkých duchovních tradic. Bohm svými dialogy položil základy, na nichž později vzniklo celé \"dialogické hnutí\", jež zhruba od 90. let kultivuje umění konverzace do podoby nástroje společenské transformace a intelektuálního pokroku.\n\nV 90. letech 20. století dělal své první kroky projekt World Wide Web, prostor, který, jak říká filosof Pierre Lévy, není pouze platformou pro distribuci a konzumaci informací či interaktivních služeb, ale ve své podstatě je platformou určenou pro konstruování společenského procesu kolektivní inteligence. Proto se hlasitými propagátory kolektivní inteligence v této době staly velké osobnosti internetu jako Tim Berners Lee, John Perry Barlow či Marc Pesce. Tato doba se vyznačovala velkými nadějemi a možno říci také značně nepřiměřeným očekáváním ohledně osvobozujícího potenciálu internetu. Na jednu stranu měli v této době vliv tzv. \"digitální humanisté\" a dědicové idejí kontrakulturního hnutí 60. let, mezi které lze řadit například američany Douglase Rushkoffa, Howarda Rheingolda či Pierra Lévyho, na druhé straně se mnozí vizionáři v oboru informačních a komunikačních technologií pokoušeli smířit ideál kolektivní inteligence s ideologií radikálního individualismu, libertarianismu a neoliberální ekonomikou, věříce, že samotné propojení a koordinace počítači může stačit k tomu, aby vznikla svobodná kolektivně inteligentní společnost, ve které již nebude třeba starých forem politické kontroly a institucí. Tento ideál byl však brzy napadán, nejslavněji v polovině 90. let, kdy byl označen mediálními teoretiky Richardem Barbrookem a Andy Cameronem jako \"kalifornská ideologie\".\n\nKoncem 90. let a během prvních dvou dekád 21. století se pojem kolektivní inteligence začal objevovat napříč mnoha obory. Dle knihy “\"Handbook of Collective Intelligence\"“ vydané na Massachusettském technologickém institutu v roce 2015 výzkum kolektivní inteligence přesahuje do oborů jako je informatika, kognitivní vědy, sociologie, politologie, ekonomie, sociální psychologie, antropologie, teorie organizace, právo biologie a síťová věda. K tématu bylo napsáno mnoho knih, po světě fungují výzkumná centra a každoročně se pořádají konference o kolektivní inteligenci. Kolektivní inteligence se coby interdisciplinární obor i společenský fenomén v současnosti rozvíjí jak v souvislosti s rozvojem internetu, tak v souvislosti s postupnou proměnou společenského smýšlení, které někdy bývá označováno jako vznik integrální kultury.\n\nZa dobrý příklad úspěchu kolektivní inteligence na webu je běžně pokládaná encyklopedie Wikipedia\",\" nicméně práce s kolektivní inteligencí je vlastní prakticky všem webovým aplikacím tzv. \"webu 2.0.\" S inteligencí kolektivu v jistém smyslu pracují také vyhledávače, když hodnotí webové zdroje podle toho, kolik jiných zdrojů se k nim odkazuje a sledují chování svých uživatelů, čímž zkvalitňují své vyhledávání. Existuje také řada internetových aplikací, které vznikají přímo z vědomého zájmu o rozvoj kolektivní inteligence. Zde jsou některé z nich:\n\n\nRozvoj kolektivní inteligence v managementu je obecně spojen s progresivními přístupy v oblasti managementu, které namísto firemní hierarchie a kontroly budují samoorganizované pracovní kolektivy z vnitřně motivovaných pracovníků. Tento typ managementu pravděpodobně dosud nejlépe popsal Frederic Laloux ve své knize \"Budoucnost organizací Průvodce budováním organizací v 21. století na základě evoluce lidského uvažování\" z roku 2014. Známý odborník v oblasti managementu Peter Senge již v 90. letech publikoval knihu \"Pátá disciplína\", kde hovořil o „\"týmovém učení\"“ v učících se organizacích. V poslední době se proslavila metoda s názvem holakracie, jež byla popsána v knize Briana J. Robertsona \"Holacracy: The New Management System for a Rapidly Changing World\" z roku 2015.\n\nRozvoj kolektivní inteligence v oblasti vzdělávání je spojen především s vývojem internetu a s ním spojené proměny vzdělávacích zvyklostí a metod. Filosof Pierre Lévy už v 90. letech tvrdil, že zažíváme konec starého modelu studijních společenství organizujících se kolem fyzických depozitářů vědění. Vyučující se dle Lévyho má stát animátorem kolektivní inteligence skupin, které jsou mu svěřeny a měl by být spíše asistentem a průvodcem ve vzdělávacím procesu. Podobně americký mediální teoretik Henri Jenkins ve své knize \"Convergence Culture: Where Old and New Media Collide\" (2006) kritizoval školy, jež podporují autonomní řešitele a soběstačné studenty, kteří jsou nepřátelští vůči prostředkům kolektivní inteligence. Jak Pierre Lévy, Tak Henri Jenkins hovoří o potřebě zavedení \"nové gramotnosti\".\n\nV Lévyho případě jde o požadavek nových intelektuálních a morálních schopnosti, který by si měl přivlastnit každý, aby v nové kultuře vybudované na digitálním médiu přežil. Jeho představa je taková, že nové generaci stačí, aby si osvojila pouze několik základních schopností a hned poté se naučila vybírat důvěryhodné zdroje, filtrovat, klasifikovat, organizovat, analyzovat, syntetizovat a vést dialog o tom, co se naučila. Studium by pak mělo spočívat v cyklech těchto operací. Nová gramotnost by dle Lévyho měla stát na specifických požadavcích na osobní inteligenci, technikách kritiky a schopnosti kolektivní inteligence.\n\nRozvoj kolektivní inteligence v oblasti vzdělávání se nemusí nutně týkat pouze probíhající digitální revoluce. Transpersonální filosof a vysokoškolský pedagog Christopher M. Bache ve své knize \"Živá třída: Vyučování a kolektivní vědomí\" (2008, česky 2015) popisuje dynamiku kolektivního vědomí ve třídě, přičemž vychází jak z vědeckého výzkumu, tak z třicetileté osobní pedagogické praxe.\n\nPokud se hovoří o kolektivní inteligenci v rámci politiky, jedná se o aktivity v rámci tzv. participativní demokracie (či někdy také kooperativní demokracie). V České republice jsou praktiky participativní demokracie zatím aplikovány pouze v podobě participativního rozpočtování. Ve světe je nicméně možno vidět počínající experimenty s participativní politikou ve větším měřítku. Zmínit lze například australskou iniciativu a aplikaci MiVote, pokus o kolektivní přepracování ústavy na Islandu, argentinskou iniciativu a aplikaci DemocracyOS (dnes Democracy Earth) či iniciativu vTaiwan na Tchaj-wanu, které se již úspěšně povedlo vyřešit problém regulací týkajících se provozu služeb společnosti Uber.\n\nPrediktivní trhy jsou informační systémy určené k hromadnému odhadu vývoje ceny nějakého aktiva v budoucnosti. Tyto systémy přístupné i laické veřejnosti pak poskytují aktuální informace o vývoji cen daných aktiv (např. akcií) a zároveň umožňují zveřejnění odhadu uživatele budoucí ceny aktiva. Výsledkem je pak agregovaný odhad mnoha uživatelů, který může konvergovat k skutečné budoucí ceně. Tento proces kolektivního odhadu prostřednictvím umělého trhu je tedy způsobem simulace budoucího chování subjektů na trhu reálném. K motivaci jednotlivých uživatelů a k snížení šumu či předpojatosti se často užívá nějaké měny, která je převoditelná na reálné peníze. Příkladem je Hollywood Stock Exchange sloužící k odhadu úspěchu nových filmů, herců apod.\n\nJedním z problémů prediktivních trhů je častá nutnost zavedení motivačního mechanismu v podobě peněžité odměny. Počítačové hry je také možno použít k simulaci řešení složitých situací, přičemž motivačním mechanismem je v tomto případě snaha vyhrát a tak nemusí jít nutně o peníze, aniž by to mělo vliv na kvalitu výsledného řešení. Francouzská vláda tak např. spustila pro své občany hru Cyber Budget snažící se o realistickou simulaci, ve které je hráč ministrem financí. Data získaná z těchto her lze pak ukládat do databáze, analyzovat a využívat k efektivnímu rozhodování. Problémem je skutečnost, že aby hra bylo hrou, je nutné dobrá rozhodnutí odměňovat a špatná rozhodnutí trestat. Jde-li ale o to najít řešení, které není známo, vzniká problém. Ten je ovšem možné řešit zahrnutím co nejrealističtějších podmínek a dat do hry. Koncept distribuované kolaborativní inteligence Pierra Lévyho se dle Terryho Flewa uplatňuje v prostředí online her, ve kterém probíhá neustálý dialog mezi hráči a tvůrci her. Příkladem tak může být například hra Trainz, na jejímž úspěchu se dle Johna Bankse podílela významným způsobem propagace a doplňkový vývoj různých rozšíření hráčskou komunitou. Terry Flew zároveň argumentuje, že koncept kolektivní inteligence hraje aktivní roli v MMORPG, kdy jednotlivé klany či guildy spolu neustále spolupracují na dosažení svých cílů. Na tuto spolupráci lze pak pohlížet jako na distribuovanou kognici, což je středem zájmu výzkumnice Constance Steinkuehlerové z University of Wisconsin-Madison.\n\n\nNa světě existuje několik výzkumných center zabývajících se kolektivní inteligencí. Každé z těchto center přitom vychází z mírně odlišných východisek a prostředí.\n\n\nV 32. epizodě seriálu Červený trpaslík byla kolektivní inteligence tématem pokusu vědců 23. století na vesmírné základně, kam hrdinové seriálu zavítali. Zápletka této epizody, nazvané \"Legie\", byla inspirována románem Rogera Zelaznyho \"Mé jméno je legie\" (samotné jméno pak pochází z evangelia, konkrétně Lk 7,30 a Mk 5,9, kde velká skupina zlých duchů, kteří posednou jednoho člověka, hovoří sama o sobě jako o legii či pluku).\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "378532", "url": "https://cs.wikipedia.org/wiki?curid=378532", "title": "Petr Elbogen", "text": "Petr Elbogen\n\nPetr Elbogen (* 12. května 1935, v Praze) je bývalý československý atlet, výškař. Jeho osobním rekordem je 205 cm, tuto výšku překonal stylem stredl v roce 1958.\n\nJako 5. muž historie československé atletiky (od r. 1887) překonal magickou hranici 200 cm (201 cm 1957).\n\n\n"}
{"id": "378536", "url": "https://cs.wikipedia.org/wiki?curid=378536", "title": "Jaroslav Kábrt", "text": "Jaroslav Kábrt\n\nJaroslav Kábrt (3. ledna 1903, Praha – 6. února 2007, Brno) byl český vysokoškolský pedagog, veterinární lékař, odborník na chov, genetiku, výživu a dietetiku domácích zvířat, autor vědeckých a odborných prací a spoluautor knižních publikací.\n\nJaroslav Kábrt se narodil v Praze, ale velmi brzy se přestěhovala rodina do Tábora, kde byl jeho otec správcem (ředitelem) družstevní mlékárny. Jaroslav absolvoval táborskou reálku (1914–1922) a protože se již od útlého mladí zajímal o zvířata (např. cvičil hlídací psy) a v mlékařském družstvu se také seznámil s mnoha problémy živočišné produkce, začal v roce 1922 studium nové Vysoké školy zvěrolékařské v Brně. Zde byl jako student demonstrátorem profesora MUDr. Edwarda Babáka (prvního rektora VŠZ). Promoval v roce 1927. Svůj vyhraněný zájem o chov hospodářského zvířectva Kábrt dokázal plných sedm let jako asistent na zootechnickém ústavu.\n\nPo absolutoriu VŠZ začal jako MVDr. svoji praxi – městský veterinář v Kouřimi u Kolína. V letech německé okupace (1939–1945) byl krátce internován v pracovním táboře, ale jinak působil jako odborný úředník při zemědělských radách v Praze, Brně a Opavě. Po roce 1945 působil opět ve státní veterinární službě, sloužil také u podniku Státní statky Brno, v roce 1951 se vrátil zpět na vysokou školu do Brna – na tehdejší Veterinární fakultu, kde byl pověřen vést Ústav výživy a krmení hospodářských zvířat (Ústav výživy a dietetiky). V jeho čele byl až do roku 1970, kdy odešel do důchodu. Ústav si pod jeho vedením vydobyl jméno i za hranicemi. V roce 1954 byl Jaroslav Kábrt habilitován (jmenován docentem) a v roce 1966 byl jmenován profesorem Vysoké školy veterinární v Brně.\n\nProfesor Kábrt je uznáván také jako vědec; pracoval zejména na koncepci moderní výživy, vyžíval nové vědecké poznatky, zdůrazňoval vztah mezi výživou, zdravotním stavem a reprodukcí zvířete. Kladl důraz na prevenci, na souvislost metabolických poruch se způsobem výživy – přispěl tím k lepší diagnostice metabolických poruch. Odmítl nadměrnou technologizaci a větší užívání umělých preparátů při výživě hospodářských zvířat. Získané praktické zkušenosti a své výsledky a názory předával jak studentům, tak okruhu pracovníků na specializovaných pracovištích ve veterinární síti. Svou pedagogickou činnost doplňoval také rozsáhlou publikační aktivitou na úrovni vědecké, odborné i populární. Působil v řadě vědeckých institucí, ve vědeckých radách a různých komisích. Byl členem redakčních rad několika odborných i vědeckých časopisů.\n\nI po svém odchodu do důchodu udržoval velmi úzký vztah ke své alma mater. Jako emeritní profesor docházel do ústavu a také se zajímal o dění na univerzitě.\n\n"}
{"id": "378537", "url": "https://cs.wikipedia.org/wiki?curid=378537", "title": "Volutin", "text": "Volutin\n\nVolutin čili polyfosfátová granula jsou zrna kondenzovaných ortofosforečnanů, která se hromadí v buňkách mnoha organismů (u určitých bakterií, kvasinek, prvoků-\"Trypanosoma\" a podobně) jako zásoba fosforu pro období jeho nedostatku.\n\nNázev volutin pochází ze skutečnosti, že je tato látka bohatě obsažena v sinici \"Spirillum volutans\". Volutin je snadno červenofialově barvitelný, a proto je též pro volutin užíván termín metachromatická granula.\n"}
{"id": "378564", "url": "https://cs.wikipedia.org/wiki?curid=378564", "title": "Raul Paz", "text": "Raul Paz\n\nRaul Paz (* 1969, Pinar del Río, Kuba) je kubánský zpěvák a hudebník. Na pozadí kubánské hudby skládá písně ve vlastním stylu. Jeho písně dávají dohromady staré texty a moderní rytmus. Má rád směsice žánrů. Mezi jeho nejznámější písně patří \"Mama\" a \"Policia\". Poslední zmíněná jako podkladová hudba ve hře .\n\n\n"}
{"id": "378566", "url": "https://cs.wikipedia.org/wiki?curid=378566", "title": "Veselá zubatá", "text": "Veselá zubatá\n\nVeselá zubatá je česká folk-rocková kapela, která vznikla v roce 2000 kolem brněnského výtvarníka a písničkáře Rudolfa Brančovského. Vydala čtyři alba, tři s rockovým či punkovým zvukem a jednu folkovou (\"Projekt velmi malého srpu\"). Kapela již nevystupuje, Rudolf Brančovský se věnuje své druhé skupině, Poletíme?\n\nKapelou prošlo více hudebníků, protože vznikla v Brně, pak se ale kapelník Brančovský přestěhoval do Prahy a kapelu téměř celou obměnil. \n\n\n\n"}
{"id": "378572", "url": "https://cs.wikipedia.org/wiki?curid=378572", "title": "Poletíme?", "text": "Poletíme?\n\nPoletíme? je česká turbo-šanson kapela, kterou založil v roce 2007 brněnský výtvarník a písničkář Rudolf Brančovský. Hudba je založená hlavně na zvuku banja, které bylo pro písničky Rudolfa Brančovského novinkou. Netají inspiraci kapelou Buty, Trabandem či Ivanem Mládkem. Svůj styl označovali slovy „original banjo punk future jazz band“.\n\nRudolf Brančovský tři ze svých budoucích spoluhráčů (Ondřeje a Jáchyma Hájkovi a Vojtěcha Konečného) potkal v evangelickém sboru v Brně-Husovicích, kde má dodnes kapela zkušebnu. Kapela měla první zkoušku takto ve čtyřech 11. března 2007. Ve čtyřech také poprvé vystoupila (již pod svým jménem), a to na večeru Davida Vávry v brněnském klubu Desert 5. dubna 2007. (S Vávrou poté kapela vystoupila několikrát, např. v roce 2009 a v roce 2010 se zúčastnil uvedení alba \"Skupina dobře vypadajících mužů\".) První koncert v kompletním složení s Honzou Beranem a Petrem Cíglem se odehrál 5. května 2007 na festivalu v Janově. 20. června byl první větší koncert v Brně. V únoru 2008 nahradil Petra Cígla bubeník Daniel Kačer Černý. Pět let existence kapela oslavila koncertem 5. prosince 2012 v brněnském klubu Metro a v lednu 2013 v Malostranské besedě v Praze. Do skupiny přišel saxofonista Pavel Križovenský. V červnu 2013 vystřídal na pozici bubeníka Daniela Černého Michal Jež, který již předtím za Černého několikrát zaskakoval. Od roku 2013 Brančovský také několikrát paralelně vystupoval pouze s pianistou Ondřejem Hájkem pod jménem Zvrhlé duo. Někdy s nimi hrál i Pavel Križovenský na přičnou flétnu, v takovém případě vystupovali jako Zvrhlé duo +1.\n\nSkupina vydala pět alb. Kromě toho také nahrála dva parodické videoklipy k aktuálním společenským kauzám: písničkou \"Klaus ukradl propisku\" reagovala na chilský incident Václava Klause, písnička \"Brněnský orloj\" je kritická k orloji na náměstí Svobody.\n\n\n\nS písní \"Drápy\" je kapela zastoupena na sampleru \"Bongo BonBoniéra\" (2010), s písní \"Bubák\" na \"Bongo BomBarďák\" (2011).\n\n"}
{"id": "378578", "url": "https://cs.wikipedia.org/wiki?curid=378578", "title": "Huntsville (Alabama)", "text": "Huntsville (Alabama)\n\nHuntsville je město v americkém státě Alabama v okrese Madison. Při sčítání v roce 2007 mělo město 171 327 obyvatel. Město bylo založeno v roce 1805. Své současné jméno získalo až během britsko-americké války v roce 1812 po osadníkovi Johnu Huntovi. Městem protéká řeka Tennessee.\n"}
{"id": "378579", "url": "https://cs.wikipedia.org/wiki?curid=378579", "title": "Jednoduché písničky o složitém životě", "text": "Jednoduché písničky o složitém životě\n\nJednoduché písničky o složitém životě (2008) je první album kapely Poletíme?, kterou založil Rudolf Brančovský. Obsahuje 15 autorských písniček, obal vytvořil Rudolf Brančovský a Ivoš Macek. Album bylo „pokřtěno“ během koncertu 27. listopadu 2008 v brněnském klubu Desert za účasti několika hostů – evangelického faráře Štěpána Hájka a sponzorů alba. Celé je ke stažení na webových stránkách kapely.\n\n\n\nAlbum vyšlo v reedici u Indies Scope zároveň s druhým albem kapely \"Skupina dobře vypadajících mužů\" (2010) obohaceno o klipy k písničkám \"Chlastáme na festivalu\" a \"Zuzanka\". Obal nového vydání vytvořil stejně jako u druhého alba kapely Tomáš „Tupejž“ Vostrejž.\n"}
{"id": "378581", "url": "https://cs.wikipedia.org/wiki?curid=378581", "title": "Lola Pagnani", "text": "Lola Pagnani\n\nAnna Lola Pagnani Stravos (* 3. dubna 1972, Řím) je italská modelka a herečka.\n\nNarodila se v Římě jako Anna Lola Pagnani Stavros. Její otec je spisovatel a dramaturg Enzo Pagnani. V sedmnácti letech v Paříži absolvovala školu moderního tance a byla tanečnicí Momixu na jeho světovém turné, jeho choreograf Moses Pendleton ji zapojil jako tanečnici v hlavní roli i do inscenace opery \"Carmen\" v mnichovské Bavorské státní opeře. Tančila i v Cirque du Soleil v Montrealu. Absolvovala stáž v Alvin Ailey American Dance Theater v New Yorku a studovala herectví v HB Studios. Poté se vrátila do Itálie.\n\nZpátky v Itálii začala pracovat s velkými jmény italské a světové kinematografie a divadla, jako je například Ettore Scola, Giulio Base či Lina Wertmuller. V Los Angeles studovala soukromě s Teddey Shermanem.\n\nLola Pagnani mluví italsky, francouzsky, španělsky a plynně anglicky.\n\n\n\n\n"}
{"id": "378582", "url": "https://cs.wikipedia.org/wiki?curid=378582", "title": "Brusel centrální nádraží", "text": "Brusel centrální nádraží\n\nBrusel centrální nádraží ( , ) je hlavní železniční stanicí v belgickém hlavním městě Bruselu. Nádraží obslouží 180 000 cestujících za den a 55 milionů za rok. \n\nNádraží leží v centru Bruselu, mezi dalšími důležitými železničními stanicemi – severním nádražím (\"Bruxelles-Nord\" / \"Brussel-Noord\") a jižním nádražím (\"Bruxelles-Midi\" / \"Brussel-Zuid\").\n\nStanice má tři nástupiště a šest kolejí, které jsou umístěny v podzemí. Nástupiště byla vystavěna v oblouku. Hlavní vchod (z ulice \"Boulevard de l'Impératrice\" / \"Keizerinlaan\") a prodejny jízdenek jsou v přízemí.\n\nCentrální nádraží je nejnovější v dějinách bruselského železničního uzlu. Jeho vznik byl navržen již před druhou světovou válkou ve snaze vybudovat hlavní stanici přímo v centru belgické metropole. \n\nStanice byla navržena Viktorem Hortou a Maximem Brunfautem a otevřena v roce 1952 jako součást severojižního železničního spojení. Nádraží bylo budováno hned po druhé světové válce. Po smrti Victora Horty se Brunfaut, jemuž byl projekt výstavby nádraží svěřen, rozhodl změnit podobu centrální haly. Navrhl také luxusní salonky pro oficiální návštěvy.\n\nStanice byla otevřena dne 4. října 1952. První oficiální návštěvou, která v témže roce přicestovala do Bruselu přes nové nádraží byla nizozemská královna.\n\nŽelezniční stanice je také spojena tunelem pro pěší s bruselským metrem. Stanice metra se jmenuje \"Gare Centrale\" / \"Centraal Station\". Tunel byl vybudován v roce 1980. V letech 2005–2009 bylo nádraží rekonstruováno.\n\nNa této železniční stanici byl zavražděn 12. dubna 2006 Joe Van Holsbeeck. \n\nDne 20. června 2017 došlo na nádraží k výbuchu. a policie následně nádraží evakuovala spolu s náměstím Grand Place, které se nachází v blízké vzdálenosti.\n\n]\n"}
{"id": "378586", "url": "https://cs.wikipedia.org/wiki?curid=378586", "title": "Ostružná", "text": "Ostružná\n\nOstružná může být:\n\n\n"}
{"id": "378587", "url": "https://cs.wikipedia.org/wiki?curid=378587", "title": "Stodůlky (rozcestník)", "text": "Stodůlky (rozcestník)\n\nStodůlky mohou být:\n\n"}
{"id": "378589", "url": "https://cs.wikipedia.org/wiki?curid=378589", "title": "Július Tatár", "text": "Július Tatár\n\nJúlius Tatár (4. dubna 1898, Žilina, Slovensko, tehdy Rakousko-Uhersko - 23. března 1987, Žilina, Československá socialistická republika) byl slovenský filatelista, podnikatel - obchodník, fotograf a amatérský entomolog ze Žiliny. Byl také jedním ze zakládajících členů Slovenské entomologické společnosti v Žilině. Veřejnosti je znám hlavně jako filatelista, protože byl nestorem organizované filatelie v Žilině a též jedním z předsedů Čs. svazu filatelistů v Žilině.\n\nPatřil ke skupině zakládajících členů první Slovenské entomologické společnosti v Žilině, kdy na mimořádném valném shromáždění dne 12. března byly přijaty stanovy společnosti. V čase jejího vzniku bývalo sídlo společnosti v Žilině Námestie slobody. \n\nK jeho entomologickým aktivitám patřil především výzkum hmyzu různých řádů, ale též fotografování a filmování. Fotograficky zabezpečoval dokumentaci entomologických aktivit některých významnějších akcí této společnosti. Dne 14. října 1945, na posledním valném shromáždění první Slovenské entomologické společnosti v Žilině, věnoval do archivu společnosti 12 fotografií z nejvýznamnější entomologické výstavy, kterou tato společnost zorganizovala roku 1942 v Žilině. \nJeho sbírka hmyzu se pravděpodobně nezachovala. Není známo, že by někdy publikoval některou práci z oboru entomologie z území Slovenska.\n\nByl známý pro svou vysokou aktivitu podnikatelských, kulturních a školských kruzích v rámci města Žiliny.\nV Žilině pracoval jako obchodník. \n\n"}
{"id": "378592", "url": "https://cs.wikipedia.org/wiki?curid=378592", "title": "Kosmické smetí", "text": "Kosmické smetí\n\nKosmické smetí je označení pro tisíce úlomků, nefunkčních družic a dalších těles, vypuštěných do vesmíru lidmi. Větší část jich létá kolem Země a stávají se svým množstvím a hustotou hrozbou pro nově vypouštěné družice a lodě s kosmonauty.\n\nZa více než půl století kosmické éry lidstva se poblíž Země nashromáždilo přes 110 000 malých (nad 1 cm) i větších objektů umělého původu. Jsou to jednak nefunkční družice, vyhořelé stupně nosných raket, pozůstatky různých experimentů kosmonautů (utržená lana, nářadí). Problémem jsou jejich vzájemné srážky, které znamenají vznik stále nových úlomků. Odhaduje se, že hmotnost tohoto materiálu dosáhla 3000 tun (tíha 30 meganewtonů při zemské gravitaci). Za nejstarší kosmické smetí stále ještě kroužící kolem orbity Země jsou považovány zbytky nosné rakety Vanguard 1 vypuštěné 17. března 1958. Od té doby počet vypuštěných raket, družic a lodí přesáhl číslo 4000.\n\nAmerický vědec Donald J. Kessler v roce 1978 předpověděl, že oběžnou dráhu Země zaplní vesmírný odpad do té míry, že bude nemožné jím proletět, aniž by se poškodilo plavidlo astronautů. Tento stav je označován Kesslerův syndrom.\n\nSledovací síť amerického letectva sleduje dráhy 18 000 objektů větších než 10 mm. Rusko provozuje podobný systém jako je ten americký a sleduje 5000 objektů. Další agentury zabývající se problémem vesmírného odpadu jsou mezinárodní organizace IADC (Inter-Agency Space Debris Coordination Committee), která se zaměřuje na koordinaci a spolupráci mezi agenturami a ISON (International Space Observation Network), což je mezinárodní síť sledovacích observatoří. Počátkem března 2005 vybudovala Čínská akademie věd na observatoři u Nankingu svou první pozorovací stanici k evidenci kosmického smetí ve snaze ochránit před jeho střety se svými družicemi a kosmickými loděmi. O monitorování situace se starají i stovky jednotlivců a amatérských astronomů, kteří sdílí informace po internetu. Spolupráce mezi všemi těmito organizacemi však neprobíhá v plném rozsahu, a některé objekty se tak bez varování mohou srazit s družicí nebo dokonce kosmickou lodí.\n\nExistuje řada návrhů na řešení problému. Například větší využití raketoplánů (nemají raketové stupně), instalace kosmických „vysavačů“, navádění družic do atmosféry, použití laserů k vypaření nebo „sestřelení“ větších úlomků nebo použití obrovské masy aerogelu, která by zachytávala i drobné úlomky a později shořela v atmosféře. V současné době se klade důraz na prevenci srážek díky sledování úlomků na často využívaných drahách. Důležité je také zamezit explozím družic, při kterých vzniká obrovské množství úlomků, jako při cvičném sestřelu satelitu čínskou protisatelitní raketou 11. ledna 2007, kdy vzniklo přes 2300 úlomků velikosti golfového míčku a 30 000 úlomků větších než 10 mm. Cenné informace o účincích pobytu v prostředí mikroasteroidů a vesmírného odpadu jsou získávány studiem vesmírné techniky, která byla přivezena zpět na Zem, jako byl experiment LDEF (Long Duration Exposure Facility). Byl to kontejner velikosti autobusu, jenž byl vynesen v roce 1984 při misi STS-41-C raketoplánem Challenger a přivezen zpět raketoplánem Columbia při misi STS-32 roku 1990 a studiem jeho pláště byly získány informace o složení odpadu a účincích nárazů na plášť. Dalšími zdroji informací se stal satelit EURECA (1992-1993) a solární panely Hubbleova vesmírného dalekohledu, přivezené při misi STS-61.\n\nKe konci roku 2009 uvedla americká agentura DARPA, že připravuje studii i konferenci cca 300 odborníků na vesmír a největších vesmírných agentur, včetně NASA, ESA a ruského Roskosmosu, s cílem vyvinout nejlepší způsob odstraňování kosmického smetí.\n\nRuská Energia Space Corporation plánuje vypustit na oběžnou dráhu automatický sběrač kosmického smetí v roce 2015.\n\n\nV roce 2003 vznikl v Japonsku hardcore sci-fi/kyberpunkový manga seriál (プラネテス) Makoto Jukimury, který se ve 26 dílech věnuje osudu týmu sběračů kosmického smetí. U úvodu každé epizody je řečeno, že v budoucnu se kosmické smetí stalo pro lidstvo – a jeho ambice podmanit si blízké okolí vesmírného prostoru kolem jeho domovské planety – vážným problémem a potenciální příčinou vesmírných nehod a sběr kosmického smetí má tedy odpovídající význam.\n\n\n"}
{"id": "378593", "url": "https://cs.wikipedia.org/wiki?curid=378593", "title": "Požár na Our Lady of the Angels School", "text": "Požár na Our Lady of the Angels School\n\nPožár na katolické Our Lady of the Angels School (angl. \"Our Lady of the Angels School Fire\") v Chicagu, ke kterému došlo v průběhu odpoledního vyučování 1. prosince 1958, představuje třetí nejsmrtonosnější tragédii ve školském zařízení (po Explozi na \"New London School\" a požáru na \"Collinwood School\") a nejsmrtonosnější tragédii v historii církevního školství ve Spojených státech amerických. \n\nPožár, který propukl z neznámých příčin v suterénu schodiště, nebyl zavčas zpozorován a rychle zaplnil plameny, kouřem a žhavým vzduchem jak samotné schodiště, tak i hlavní chodbu druhého patra a tím odřízl učitele a děti v tamních třídách od možnosti úniku. Tragédii završil fakt, že budova byla velmi vysoká, takže okna druhého patra byla ve výšce, kde obvykle bývá minimálně patro třetí: řada dětí, které se rozhodly vyskočit, se buďto zabila, nebo utrpěla těžká zranění. Při požáru a později na následky zranění zemřelo celkem 92 dětí ve věku 8-14 let a tři řeholnice, asi sto dalších dětí utrpělo těžká zranění.\n\nKatastrofa ovládla severoamerický a evropský tisk, papež Jan XXIII. odeslal do Spojených států svoji kondolenci. V reakci na požár rozhodly americké úřady o rozsáhlých úpravách standardů protipožárních opatření na amerických školách a došlo k výrazným změnám školské architektury, v níž začaly být v mnohem větší míře zohledňovány aspekty požární bezpečnosti. O požáru byly sepsány dvě knihy a vznikly dva dokumenty: dokumentární film \"Angels Too Soon\", který získal cenu Emmy, a epizoda \"Hellfire\" v sérii dokumentů o katastrofách \"Wrath of God\". \n\n\"Our Lady of the Angels School\" (česky Škola Panny Marie Královny andělů) se sestávala z několika budov a zahrnovala to, co se dnes v České republice nazývá mateřská škola, plus osm stupňů školy základní. Nacházela se v Chicagu v Humboldtově parku při jeho hranici s Austinem. Školu provozovala římkokatolická arcidiecéze Chicago a velkou část personálu školy tvořily Milosrdné sestry Blahoslavené Panny Marie z blízkého kláštera, poblíž stála též fara. Jejími žáky byly děti obyvatel přilehlé části města, z nich většinu tvořili katolíci s italskými, polskými, irskými a německými předky (převážně Američané druhé a třetí generace). Škola byla mezi nimi oblíbená a žádaná, v jednotlivých třídách bylo někdy i přes šedesát dětí, škola a školka dohromady měly v době požáru asi 1600 žáků.\n\nŠkola splňovala protipožární standardy platné na školách ve státě Illinois i ve městě Chicago v roce 1958, byla čistá a dobře udržovaná a její zaměstnanci věděli, co mají v případě požáru dělat. Několik týdnů před požárem prošla bez problémů rutinní kontrolou protipožání bezpečnosti. Je však nutno dodat, že to, co tento pojem znamenal v roce 1958, bylo něco naprosto nesrovnatelného s tím, co se pod ním rozumí dnes. \n\nPožárem stižená část školy se sestávala ze dvou budov, později propojených, takže vzniklý komplex měl tvar písmene U. Stěny budov školy byly z nehořlavých materiálů (vynucovaly si to předpisy vytvořené v reakci na katastrofální velký chicagský požár z roku 1871), avšak vnitřní vybavení: schody, nábytek, podlahy, dveře a obložení stěn - to vše bylo většinou ze dřeva. Některé běžné soudobé čisticí prostředky užívané k očistě vnitřku budovy navíc dřevo částečně impregnovaly: jednak je činily snadněji hořlavým, jednak byly zodpovědné za vyšší obsah jedovatých látek v produkovaném kouři. Nad dveřmi tříd se nacházela prosklená okna sloužící k větrání, což se při požáru ukázalo být velkou chybou.\n\nOpatření pro případ požáru reprezentovalo nouzové požární schodiště dostupné z hlavní chodby (ta se však velice rychle stala neprůchozí). V severním křídle, kde požár vypukl, se nacházely čtyři hasicí přístroje, umístěné ovšem sedm stop (asi 212 cm) nad podlahou, aby je děti nepoužívaly ke hraní. Dva neoznačené spouštěče požárního poplachu byly umístěny v jižním křídle budovy. Požární poplašný systém byl pouze interní, nijak nezajišťoval alarm požárníků a musel být spuštěn ručně. Škola pochopitelně postrádala moderní protipožární prvky jako automatický hasicí systém a protipožární kouřová a teplotní čidla. Z tehdy již běžně dostupných protipožárnách prvků se jako fatální ukázala především absence protipožárních dveří mezi schodištěm a hlavní chodbou druhého patra.\n\nPříčinu ani přesný čas vzniku požáru se nepodařilo objasnit. Každopádně propukl během odpoledního vyučování, někdy v intervalu mezi 14:00 a 14:20 v suterénu schodiště v severním křídle budovy. Nepozorován hořel asi 10-30 minut, kdy pomalu sílil a zaplňoval dýmem schodiště a díky absenci protipožárních dveří i liduprázdnou hlavní chodbu druhého patra, která zajišťovala únikovou trasu pro třídy na patře. Jako první jej zaznamenaly tři žačky osmého stupně ve 2:25. Ty se rychle rozběhly do místnosti č. 211, kde informovaly sestru Helaine O'Neill, která vstala od katedry, nařídila dětem, ať se seřadí pro evakuaci a šla se podívat. V tu dobu ale požár začal prudce gradovat, neboť dostal to, co mu dosud chybělo: tah a silný přísun kyslíku. Vlivem žáru totiž explodovala spodní okna na schodišti. Když sestra O'Neill stanula ve dveřích, nebyl už odchod ze třídy možný. To znamenalo nejenže děti nemohly odejít, ale také že sestra O'Neill nemohla spustit alarm a varovat ostatní třídy.\n\nZhruba ve stejnou dobu, kdy explodovala okna a sestra O'Neill zjistila, že nemá kudy evakuovat děti ze své třídy, zaregistroval požár školník James Raymond. Přiřítil se do kotelny, odkud viděl skrze dveře vedoucí ke schodišti oheň. Upozornil dva chlapce, co hráli v blízké místnosti s bojlerem basketbal, a rozeběhl se na faru, kde tamnímu správci uložil, aby zavolal pořárníky. Poté se vrátil do školy, aby pomáhal při evakuaci. Zde se objevuje další záhada požáru. Podle časové rekonstrukce, provedené se školníkem, školník opustil faru a vyrazil zpět ke škole někdy krátce po 14:30. První telefonát z fary na požární stanici přišel ve 14:42. Proč by měl být interval mezi školníkovým odchodem a telefonátem tak dlouhý, se nepodařilo objasnit. Minutu poté následoval telefonát od Barbary Glowacki, majitelky cukrárny poblíž stojící cukrárny, kterou na požár upozornil kolemjedoucí motorista Elmer Barkhaus, žádající ji o přístup k veřejnému telefonu pro alarmování požárníků. Glowacki osobně zavolala ze soukromého telefonu v zázemí podniku. \n\nMezi tím se chlapci vrátili do své třídy a varovali učitele. Ten svoji třídu evakuoval a pokusil se na odchodu spustit požární poplach. To se mu ale nepovedlo. Poté, co vyvedl třídu mimo budovu, se proto do školy vrátil, na druhý pokus se mu už podařilo poplašné zařízení spustit a varovat celou školu. V tu chvíli však již z několika tříd ve druhém patře v severním křídle budovy nebylo úniku.\n\nZatímco děti v prvním patře (resp. dle evropského počítání přízemí) byly relativně v bezpečí a jejich evakuace byla snadná a rychlá, neboť ve vpádu do jejich části školy požáru bránily pevně zavřené masivní dveře mezi schodištěm a chodbou, které poskytly dětem i učitelům dostatek času k opuštění budovy. Nic z toho se ale netýkalo druhého patra.\n\nVýše zmíněná exploze oken v dolní části schodiště dala požáru kyslík i pořádný tah a ten rychle vylétl nahoru po schodišti a vyšlehl do chodby druhého patra, která byla rychle zaplněno kouřem a žhavými plyny, a postupně začínala hořet. Plameny se šířily zprvu hlavně po stropě a nad stropem ventilačním systémem a podkrovím, postupně ale začaly doutnat a hořet i podlahy, obložení stěn a podobně. To zcela znemožnilo evakuaci dětí z přilehlých tříd druhého patra hlavní chodbou. Celkem zde bylo v daný okamžik chyceno v ohnivé pasti 329 dětí a 5 řeholnic. Ty měly v zásadě jen dvě možnosti: a) mohly nechat děti vyskákat z oken ve výši 25 stop (7,62 metru) nad zemí; b) mohly zkrotit paniku a čekat na příjezd hasičů, kteří by děti okny evakuovali po žebřících. Všechny dospěly k závěru, že větší šance dává druhá možnost.\n\nČas však pracoval proti nim. Třídy začaly být postupně zaplněné hustým kouřem a děti i sestry se začínaly dusit. Sestra Mary Davidis Devine v místnosti 209 sice vykoupila své třídě několik cenných minut, když nařídila dětem, aby učebnicemi a dalšími věcmi ucpaly všechny škvíry okolo dveří, ale i zde šlo pouze o krátký odklad. Požár sílil, šířil se stropem, ventilací a podkrovím nad třídami, dveře prohořívaly, kouř a žár postupně pronikaly do tříd. Postupně začala žárem explodovat okna nade dveřmi a plameny, žár i kouř tak měly volnou cestu.\n\n\n"}
{"id": "378599", "url": "https://cs.wikipedia.org/wiki?curid=378599", "title": "Tagccher", "text": "Tagccher\n\nTagccher (tibetsky སྟག་འཚེར།, „řvoucí tygr“) je malá vesnice v tibetské provincii Amdo. Nachází se v místech, která byla původně určena pro pasení skotu z jiné, asi dvě hodiny vzdálené vesnice. Později zde byly postaveny první obytné domy, takže lidé už nemuseli chodit svůj skot pást tak daleko. Když bylo postaveno již asi třicet domů, v jedné ze zdejších chat se narodil Lhamo Döndub, který později přijal jméno Tändzin Gjamccho a stal se 14. tibetským dalajlámou.\n"}
{"id": "378602", "url": "https://cs.wikipedia.org/wiki?curid=378602", "title": "RAM stroj", "text": "RAM stroj\n\nRAM stroj (Random access machine) je jedním z teoretických modelů počítačů, sloužící v teoretické informatice k modelování výpočetních schopností počítačů z hlediska teorie vyčíslitelnosti. RAM stroj je z hlediska vyčíslitelnosti úloh ekvivalentní Turingovu stroji. \n\nRAM stroj se skládá z jednoho speciálního registru, označovaného A (akumulátor) a potenciálně neomezené paměti, skládající se z registrů očíslovaných od 0 po n.\n\nInstrukční soubor obsahuje základní aritmetické operace a přímé i nepřímé (pomocí obsahu akumulátoru) adresování paměti.\n"}
{"id": "378605", "url": "https://cs.wikipedia.org/wiki?curid=378605", "title": "Klaudiánova mapa", "text": "Klaudiánova mapa\n\nKlaudiánova mapa (též psaná jako Klaudyánova mapa) je nejstarší tištěná mapa Čech, vydaná roku 1518 mladoboleslavským lékařem a nakladatelem Mikulášem Klaudiánem. Mapa byla koncipována jako pomůcka pro poutníky cestující do Říma, proto je z praktických důvodů orientovaná (v souladu s tehdejšími zvyklostmi) na jih.\n\nCelý list má rozměry 1260 × 640 mm. Nejvrchnější část mapy tvoří znaky Slezského knížectví, Moravského markrabství, Dalmatského království, Uherského království, Českého království, Chorvatského království, Lucemburského knížectví a Lužického markrabství (na stříbrném poli červený býk). Uprostřed těchto znaků trůní jejich panovník Ludvík Jagellonský (resp. u Chorvatska, Dalmácie a Lucemburska pouze titulární panovník). Pod panovníkem jsou rovnoramenné váhy, symbolizující spravedlnost, na pyramidě, kde jsou vyjmenovány druhy spravedlnosti. Ve zbylém místě okolo pyramidy je čtrnáct moralizujících ilustrací z Písma svatého.\n\nNižší část listu je zaplněna erby významných šlechticů, zástupců zemského a komorního soudu a dalších. Nejspodnější tři znaky patří Kutné Hoře, Praze a Žatci. V části nad mapou jsou dvě umně vyvedené grafiky – obsazený vůz, do kterého je zapřaženo z obou stran (což zřejmě symbolizuje buď náboženské rozdělení země na dvě vyznání nebo rozhárané vnitropolitické poměry) a přepadení obchodního vozu lupiči. Zde je také zmínka o autorovi a datu („Mikulass Claudian. Letha Božieho Tisycziho pietisteho Sedmnaczteho“).\n\nVlastní mapa Čech tvoří pouze dolní třetinu listu. V levém horním rohu je druhá zmínka o datu a autorech – znaky „И.C.V.K.“ jsou nejspíš monogramy Klaudiána (\"N\"icolaus \"C\"laudianus, přičemž písmeno N je vodorovně převrácené) a rytce \"A\"ndrea \"K\"aschauera, pod monogramy jsou jejich erby a pod nimi rok vydání 1518. Měřítko mapy se pohybuje mezi 1 : 637 000 – 1 : 685 000. Kromě názvů v mapě nechal Klaudián vyřezat speciální symboly: u měst koruny nebo náznaky znaků pro odlišení panských a královských měst a kalichy nebo zkřížené klíče pro odlišení utrakvistických a katolických měst. Hrady byly odlišeny věžičkami a vísky prostými kolečky. Český typograf František Muzika si povšiml, že jazykově české texty jsou v mapě vytisknuty jakousi primitivní antikvou a italikou (s výraznými gotickými či novogotickými rysy), což představuje jeden z nejranějších důkazů užití antikvy pro češtinu.\n\nZákladním znakem mapy je jižní orientace. Mapa má zároveň náboženský i dopravní obsah. Silnice jsou značeny českými mílemi. Mapa nemá geografickou síť.\n\nKlaudián zřejmě vycházel z mapy Německa od Erharda Etzlauba, na níž byly Čechy také zachyceny. Naopak Klaudiánovu mapu převzal do své Kosmografie (\"Cosmographia universalis\") Sebastian Münster,vyšla i českém překladu Zikmunda z Puchova. V 19. století pak vytvořil rukopisnou kopii díla a znovu připomněl autora katolický kněz František Jakub Kreibich. Faksimile mapy v původní velikosti vyšlo až roku 1936 v Geografickém ústavu UK díky prof. Václavu Švamberovi. Dílo dále reprodukoval prof B. Šimák z Masarykovy univerzity v Brně.\n\nRukopis byl Klaudiánem vytvořen v roce 1516. V lednu 1517 prověřovala norimberská rada, jestli obsah mapy není v rozporu s katolickou vírou, touto kontrolou rukopis prošel a následně podle něho vyřezal Andreas Kaschauer arch na dřevěný štoček k tisku. Finální část výroby proběhla v norimberské dílně Jeronýma Höltzla a vydána byla roku 1518. Dřevořez byl ručně kolorován. V současnosti je znám jediný originál, nalepený na plátno, který se zachoval v litoměřické biskupské knihovně a nyní je uložen ve Státním oblastním archivu v Litoměřicích.\n\n\n"}
{"id": "378608", "url": "https://cs.wikipedia.org/wiki?curid=378608", "title": "Nosovka", "text": "Nosovka\n\nNosovka neboli nazála může znamenat:\n\n"}
{"id": "378613", "url": "https://cs.wikipedia.org/wiki?curid=378613", "title": "August I. Oldenburský", "text": "August I. Oldenburský\n\nAugust I. Oldenburský (13. července 1783 Rastede – 27. února 1853 Oldenburg) byl v letech 1829 až 1853 oldenburským velkovévodou. Pocházel z dynastie Oldenburků. Zemřel 27. února 1853 ve věku 69 let v Oldenburgu.\n\nNarodil se z manželství Petra Oldenburského s Bedřiškou Württemberskou. Narodil se 13. července 1783 v Rastede.\n\nV letech 1803 až 1805 studoval na univerzitě v Lipsku. Za francouzské okupace v roce 1811 odešel spolu s otcem do Ruska, kde působil jako guvernér Estonska a snažil se o zrušení nevolnictví (zrušeno v severním Estonsku roku 1816 a v jižním roku 1819 carem Alexandrem I.). Po účasti ve válkách proti Napoleonovi se vrátil nejprve do Ruska a v roce 1816 zpět do Oldenburkého velkovévodství.\nV Schaumburku pak uzavřel první dvě manželství s dcerami knížete Viktora II. Anhaltského. Nejprve 24. července 1817 s princeznou Adélou a později 24. června 1825 s její mladší sestrou princeznou Idou. Po její smrti se 5. května 1831 ve Vídni oženil s dcerou švédského krále Gustava IV. Adolfa, Cecílie (pravnučka Adolfa I. Fridricha Švédského) Všechny tři manželky zemřely po nebo na následky porodu.\nPo smrti otce, který se již jako dědičný velkovévoda intensivně věnoval sociální a kulturní politice, se August ujal vlády. Ačkoliv Oldenburské vévodství bylo povýšeno na velkovévodství patentem z Vídeňského kongresu roku 1815, stal se August 28. května 1829 \"de facto\" prvním velkovévodou, protože Petr I. velkovévodský titul nepřijal.\nZa vlády Petra I., který si zvolil Oldenburg za sídelní město, započala jeho přestavba v klasicistním stylu a August v přestavbě pokračoval. Například roku 1838 zde založil nemocnici nesoucí otcovo jméno, tedy Nemocnici Petra Fridricha Ludvíka. Jako poctu otci také 27. listopadu 1838 zavedl Oldenburský řád vévody Petra Fridricha Ludvíka (řád za zásluhy).\n\nV roce 1831 byly učiněny první kroky, zveřejnění změny obecního zřízení za zemské, k přijetí ústavy. Touhy lidu se ale splnily až s událostmi roku 1848. Revoluce probíhala velice mírně, protože lidé měli v úctě a oblibě vládnoucí dům.\n7. března zaslal velkovévoda městské radě své vyjádření týkající se požadované ústavy, čímž zklamal své poddané, protože obsahovalo pouze mlhavé a neurčité sliby. O den později se oldenburčané sešli a sepsali petici, která byla velkovévodovi předložena 10. března. August se však zdráhal slíbit jakékoliv ústupky a tak mu bylo jeverskými zástupci pohrozeno povstáním. V podvečer téhož dne velkovévoda veřejně přečetl nový patent a 11. března byla zrušena cenzura tisku. Dne 24. března sice došlo v hlavním městě k menším nepokojům, ty však byly rychle potlačeny a neměly žádný vliv na projednávání ústavy.\nPrvní ústava byla přijata a velkovévodou potvrzena na zemském sněmu 18. února a v platnost vešla 28. února 1849.\n5. ledna 1852, po připojení k německo-rakouské poštovní unii, byla vydána první oldenburská známka.\n\nS manželkou Adélou Anhaltskou (1800–1820):\nS manželkou Idou Anhaltskou (1804–1829):\nS manželkou Cecílií Švédskou (1807–1844):\n\n"}
{"id": "378614", "url": "https://cs.wikipedia.org/wiki?curid=378614", "title": "Litera", "text": "Litera\n\nLitera ( ) může být:\n\n\n\n\n"}
{"id": "378621", "url": "https://cs.wikipedia.org/wiki?curid=378621", "title": "Gympl", "text": "Gympl\n\nGympl je český film natočený v roce 2007 na motivy románu Tomáše Houšky \"Graffiti rules\".\n\n\"Gympl\" je v prvním plánu příběh party studentů gymnázia; dvojice hlavních hrdinů (Tomáš Vorel jr. a Jiří Mádl) se věnuje malování graffiti. Na pozadí se ale odkrývají problémy náctiletých, konflikt mezi konformitou a naprostou svobodou, odpovědností a životem okamžiku, konflikt mezi školou, která je odcizená realitě, a studenty, kteří chtějí dělat skutečné věci. Divák \"Gymplu\" se dostává ze zaběhlých školních pravidel do temného nočního reje, kde writeři graffiti žijí svůj vysněný život. Nespoutaná svoboda, ignorance všech pravidel, i hip-hopová muzika dokresluje dramatický, téměř dobrodružný příběh. Unavené, stereotypní město před námi ožívá nepoznanou atmosférou. (Tomáš Houška)\n\n\nředitelka: To nemůžete jít kouřit někam za roh?\n\nškolník: No já se tady na to vyseru! Jakej hajzl to zase na těch hajzlech udělal?!\n\ntělocvikář: Dejchej, dejchej. Nemůžeš, co? Kouříš, co? To máš z toho, co?\n\nčeštinář: Jsou to grázlové, verbež, zločinci...!\nředitelka: Tak půjdou do politiky, no...\n\nPetr: Starej Kolman je ostrej, co?\nPavla: No, dycky tak divně čumí.\nPetr: No, oni asi všichni chlapi divně čuměj na holky.\nPavla: Náhodou, ty čumíš docela hezky.\nPetr: To asi všichni, když byli mladý, tak čuměli hezky, ale pak zestárnou, zblbnou, a čuměj jak úchylové.\nPavla: Jestli chceš vidět, jak čumí debil, tak se přijď podívat na mýho otce.\n\nMichal: Ten taxikář má ksicht jako ten kretén fyzikář!\nKlára: Ty vole, vždyť to je náš fyzikář!\n\n"}
{"id": "378623", "url": "https://cs.wikipedia.org/wiki?curid=378623", "title": "Igor Chaun", "text": "Igor Chaun\n\nIgor Chaun (* 22. srpna 1963 Praha) je český filmový scenárista, režisér a prozaik, představitel současné české filmové tvorby.\n\nOtcem Igora Chauna je malíř a hudební skladatel František Chaun. Igor Chaun působil od roku 1983 do roku 1987 ve Filmovém studiu Barrandov jako asistent režie. V roce 1987 začal studovat katedru scenáristiky a dramaturgii na pražské Filmové akademii.\n\nBěhem sametové revoluce patřil mezi studentské vůdce, 21. listopadu 1989 se stal členem Koordinačního stávkového výboru studentů za FAMU.\n\nVedle své umělecké tvorby je Chaun v posledních letech znám také jako příznivce a propagátor esoteriky. Opakovaně například přednášel na Veletrhu Esoterika a jiných podobných akcích alternativního spirituálního nebo záhadologického charakteru. Igor Chaun založil neziskovou organizaci Goscha o. s. Český klub skeptiků Sisyfos mu za tyto aktivity udělil anticenu Bludný balvan.\n\n"}
{"id": "378624", "url": "https://cs.wikipedia.org/wiki?curid=378624", "title": "BioFach", "text": "BioFach\n\nBioFach je největší světový veletrh biopotravin, doplňků stravy a kosmetiky, který se každoročně koná během února v německém Norimberku.\n\nV roce 2008 se jej účastnilo 46484 účastníků a 2764 vystavovatelů a ze 78 zemí. Z toho bylo 939, tedy zhruba třetina, z Německa. Velká zastoupení měly také Itálie s 397 vystavovateli, Španělsko s 211 a Francie s 175. Česká republika byla zastoupena 14 vystavovateli\n\n"}
{"id": "378627", "url": "https://cs.wikipedia.org/wiki?curid=378627", "title": "Discopříběh", "text": "Discopříběh\n\nDiscopříběh je filmový komediální muzikál natočený roku 1987 v ČSSR. Hlavní roli pubertálního kominického učně Jirky zahrál Rudolf Hrušínský nejmladší, roli jeho otce Ladislav Potměšil a vzpomínkovou roli Jirkovy matky Jana Krausová. Jirkovu lásku Evu zahrála Mariana Slováková, Jitku, holku, která je zamilovaná do Jirky, hraje Jaroslava Bobková a Jirkova nejlepšího kamaráda Romana Roman Pikl.\n\nFilm se natáčel v Plzni a v Řepích a provázejí jej písně Michala Davida.\n\nKominický učeň Jirka Horáček žije se svým ovdovělým otcem na plzeňském sídlišti. Svůj volný čas tráví s kamarády na diskotékách. Na jedné z nich se seznámí s přitažlivou blondýnkou Evou a obyčejnou dívkou, budoucí kadeřnicí Jitkou. Jirkovým soupeřem v souboji o Evinu přízeň je vůdce party Cáfa (Andrej Kraus). Ve snaze dokázat, že je lepší než Cáfa, aby získal srdce Evy, provádí Jirka i „hlouposti“ jako běhání nahý po náměstí nebo líbání se před bezpečnostní kamerou. Později Jirka po hádce s otcem uteče z domova, po čase se však vrátí zpět a s otcem se usmíří. Zároveň pochopí, že ne Eva, ale Jitka jej má opravdu ráda.\n\nVolným pokračováním je film \"Discopříběh 2\", ve kterém je problemovým členem rodiny Horáčkových naopak Jirkův otec.\n"}
{"id": "378629", "url": "https://cs.wikipedia.org/wiki?curid=378629", "title": "Discopříběh 2", "text": "Discopříběh 2\n\nDiscopříběh 2 je filmový komediální muzikál natočený roku 1991 v ČSFR jako volné pokračování snímku \"Discopříběh\" (1987). Hlavní roli Jirky, čerstvě dospělého, který se žení s těhotnou Jitkou (Jaroslava Stránská) zahrál Rudolf Hrušínský nejmladší, roli jeho otce Karla, který chytá druhou mízu, zahrál Ladislav Potměšil a roli Lucie, zdravotní sestřičky ze záchytky, zahrála Veronika Kánská.\n\nJirka si bere Jitku, táta na svatbu jde potajmu. Táta se ten večer potuluje u domu, kde Jirka a Jitka bydlí, uslyší jak o pomoc řve žena (Ála), žena zaběhne do domu, on se postaví do cesty útočníkovi, který ho následně udeří pěstí. Žena ho pozve nahoru, vyspí se s ním a dá mu luxusní oblečení. On jí potom pár dní pere a dělá osobní služku. Mezitím se dostane opilý na záchytku, kde se po ránu seznámí s milou sestřičkou Lucií. Lucie se zná i s Álou, později Ála pomůže seznámení Lucie s Karlem. Po hádce s Lucií se Karel opije, usne na záchodě a vyhoří. Týž večer se Jirkovi narodí syn, o kterém jde tátovi říct, najde ho holohlavého na stavbě, kde mu oznámí, že mu někdo prořezal gumy na auťáku, venku na něj čeká Lucie.\n"}
{"id": "378633", "url": "https://cs.wikipedia.org/wiki?curid=378633", "title": "Kvaska", "text": "Kvaska\n\nKvaska je český film natočený během divadelních prázdnin převážně v interiérech divadla Kalich v roce 2006, premiéru měl 22. února 2007. V současnosti je k dispozici na DVD v dvoudiskové edici. Film byl natočen ve spolupráci manželů Landových a jeho děj se odehrává v divadle Kalich.\n\nV roce 2008 na děj filmu volně navázal divadelní muzikál Touha.\n\nMicki (Filip Tomsa) je neprávem uvězněn, přestože se živil krádežemi. Ve vězení čeká na propuštění, příkaz k propuštění ale nepřichází. Proto raději uteče z vězení za svojí láskou, kterou je muzikálová herečka Karin Lipertová (Lucie Vondráčková), která je tou dobou zasnoubená s Oskarem Tomanem (Rudolf Hrušínský nejmladší). Přihlásí se na konkurz na muzikál \"Můra a motýl\" pod vedením excentrického režiséra Palo Braňa (Roman Pomajbo), ve kterém díky svému odhodlání uspěje. Nakonec získá hlavní roli a srdce Karin. Oskar mu přes své známosti zajistí propuštění z vězení.\n"}
{"id": "378635", "url": "https://cs.wikipedia.org/wiki?curid=378635", "title": "Vesničko má středisková", "text": "Vesničko má středisková\n\nVesničko má středisková je československá filmová komedie natočená režisérem Jiřím Menzelem v roce 1985 podle scénáře Zdeňka Svěráka.\n\nFilm se natáčel v obci Křečovice a v Praze.\n\nMentálně opožděný družstevní závozník Otík Rákosník (János Bán) způsobuje svému řidiči, panu Pávkovi (Marian Labuda), jeden malér za druhým. Pávek je chápavý a trpělivý, ale jen do jisté snesitelné míry. A ta se naplní, když Pávek kvůli Otíkovi při couvání zbourá čerstvě vyzděný sloupek vrat vlivnému pražskému chalupáři. Pávek zuří a žádá předsedu družstva, aby Otíka přeřadil k jinému řidiči – jediným možným je ale cholerický vztekloun Turek (Petr Čepek). \"Náhodou\" v té době Otík dostane nabídku, aby svou chalupu vyměnil za byt na pražském sídlišti. Chudák chlapec netuší, že na jeho domek si brousí zuby ředitel zmíněného pražského chalupáře. Než by od Pávka přestoupil k Turkovi, Otík raději kývne na přestěhování do velkoměsta – na poslední chvíli ho však Pávek zachrání. Vedlejší dějovou linií jsou osudy obvodního praktického lékaře MUDr. Skružného (Rudolf Hrušínský), rozšafného filozofa a mizerného řidiče. \nFilm v roce 1986 získal cenu ekumenické poroty a zvláštní cenu poroty na filmovém festivalu v Montrealu. Představitel role Otíka János Bán získal v roce 1987 na filmovém festivalu v Paříži cenu pro nejlepšího herce. V roce 1987 byl film nominován na Oscara v kategorii cizojazyčných filmů.\n\n\n\n\n"}
{"id": "378638", "url": "https://cs.wikipedia.org/wiki?curid=378638", "title": "Sunny", "text": "Sunny\n\nSunny je řada ultralehkých letadel, která nemají ocas. Toto letadlo je velmi bezpečné, neboť má schopnost při výpadku motoru udělat takzvaný \"Sackflug\", tedy let \"jako pytel\". Speciálním postavením křídel letadlo dokáže bezpečně sednout na zem. Dopad může být tvrdší. \n\n\nPřípustné motory\n\n\n"}
{"id": "378641", "url": "https://cs.wikipedia.org/wiki?curid=378641", "title": "Rudolf Hrušínský nejmladší", "text": "Rudolf Hrušínský nejmladší\n\nRudolf Hrušínský nejmladší (* 19. listopadu 1970 Praha) je český herec.\n\nDo povědomí diváků vstoupil ve svých 16 letech rolí kominického učně ve filmu Discopříběh (1987). V dospělosti se filmu věnoval sporadicky, divadlu prakticky vůbec. Později údajně na několik let přesídlil do Španělska, kde si měl otevřít restauraci. V rozhovoru v roce 2018 to ale popřel a upřesnil, že do Španělska pouze na rok a otevřel tam bar, ne restauraci. Začátkem nového tisíciletí se zřejmě zčásti vrátil do Česka a objevil se v několika filmových a společenských projektech.\n\n\n"}
{"id": "378646", "url": "https://cs.wikipedia.org/wiki?curid=378646", "title": "Lech", "text": "Lech\n\nSlovo Lech má několik významů:\n\n\n\n\n\n\n"}
{"id": "378649", "url": "https://cs.wikipedia.org/wiki?curid=378649", "title": "Benito Jerónimo Feijoo", "text": "Benito Jerónimo Feijoo\n\nBenito Jerónimo Feijoo y Montenegro ( ; 8. října 1676, Casdemiro, Ourense – 26. srpna 1764, Oviedo, Asturie) byl galicijský spisovatel a učenec, jeden z hlavních představitelů osvícenství ve španělské literatuře.\n\nFeijoo pocházel z galicijské statkářské rodiny, vstoupil však do benediktinského řádu v klášteře v Samos a studoval nejprve v koleji Ribas do Sil, poté v Salamance. Od roku 1709 učí theologii v koleji sv. Vincenta v Oviedu, kde zůstává po celý svůj dlouhý život. Odmítl nabídku jmenování jak opatem, tak biskupem v Latinské Americe, aby se mohl věnovat svým spisům. Jedním z jeho přátel byl učenec Martín Sarmiento.\n\nFeijoo publikoval své rozsáhlé, kastilsky psané dílo mezi lety 1725 a 1760, některé spisy vyšly posmrtně. Ve své době vzbudily velký ohlas, v 19. století však upadly téměř v zapomnění. Některé pasáže byly vyloučeny dobovou cenzurou jakožto neortodoxní. Je zakladatelem španělské esejistické tradice.\n\nFeijoo bývá někdy považován za filosofa, nicméně nevytvářel žádný filosofický systém; jeho hlavní snahou bylo „bojovat proti obvyklým omylům a pověrám“. Věnoval se nejrůznějším tématům, od filosofických až po technické. Zastával pozici umírněného skepticismu; o věcech je nutno pochybovat, v přírodních vědách nacházíme jen pravděpodobnost, přesto je poznání žádoucí a užitečné. Autorita Písma a církve je pro Feijoa nezpochybnitelná, avšak bojuje proti scholastickému myšlení postavenému na aristotelismu, které se ve Španělsku udrželo velmi dlouho.\n\nFeijoo je eklektik, který přebíhá od tématu k tématu (v jeho spisech najdeme obranu Apuleia proti nařčení z čarodějnictví vedle úvahy o zemědělství) a cituje nejrůznější filosofy, básníky, historiky či fyziky. Jeho prameny je antika (často Plinius, Cicero, Plútarchos), renesanční humanismus a novověké myšlení, jež representuje Francis Bacon, Isaac Newton, Nicolas Malebranche a další. Ve svých spisech vyjadřuje zájem o problémy své doby a soucit s chudými.\n\n\n"}
{"id": "378659", "url": "https://cs.wikipedia.org/wiki?curid=378659", "title": "Injekční stříkačka", "text": "Injekční stříkačka\n\nInjekční stříkačka je jednoduchá medicínská pomůcka v podobě plunžrového pístu těsně zalícovaného do (většinou umělohmotné nebo skleněné) nádobky tvořící komoru, jejíž ústí je upraveno do normalizovaného konusu, na který může být nasazena injekční jehla či připojena spojovací hadička. \n\nStříkačka má v drtivé většině případů válcovitý tvar, okraj pístu je většinou z pryže a koncovou část komory tvoří výstupky pro zaklínění ukazováčku a prostředníčku, obdobně jako tvoří koncovou část pístu opora palce pro vyvinutí tlaku při injektování obsahu stříkačky ven z komory. Komora stříkačky je téměř vždy ze skla nebo průhledného plastu a často bývá cejchována v jednotkách objemu. Vytahováním pístní tyče z komory vzniká podtlak, který, pokud je současně ústí stříkačky ponořené do kapaliny, je schopen ji nasát dovnitř komory. Stlačováním pístní tyče dochází k vystřikování kapaliny ven. Otvor (hrdlo) stříkačky je většinou konstruováno natolik úzké, že z naplněné stříkačky její obsah nevykapává. Vnější tvar ústí (konus) je normalizován. Dříve často užívaný konus typu \"Record\" (u skleněných stříkaček s kovovým konusem) ustoupil poněkud širšímu konusu s označením \"Luer\", vhodnějšímu pro plastové stříkačky. Ústí stříkačky bývá někdy ještě opatřeno zvláštním závitem, zamezujícím nežádoucímu rozpojení.\n\nSe zaměřením na minimalizaci výrobních nákladů vznikly mj. i tzv. diabetické stříkačky: Ty nemají ploskou oporu pro palec, protože se u nich předpokládá použití samotným pacientem, jeho samého na sobě, tedy s jiným úchopem stříkačky jehlou obrácenou vůči sobě, na rozdíl od lékařských, které se používají ošetřujícím na druhé osobě, pacientovi. Diabetické stříkačky mají jen malý objem cca 5 ccm a místo tlačné plosky mají konec pístnice naopak úzký, zato zdrsněný pro snadné posouvání pístu v obou směrech i jen jednou rukou: Jak pro nasávání, tak i pro vstřikování. Na tyto stříkačky se jehla nenasazuje, naopak je již jejich součástí od výroby.\n\nPro svou nízkou cenu a prodej ve větších baleních, v trhacích \"nekonečných\" pásech, kde je každá stříkačka uzavřena ve vlastní igelitové kapse, jsou tyto stříkačku oblíbeny mj. i mezi narkomany.\n\nVynález injekční stříkačky se přisuzuje Blaise Pascalovi přibližně v roce 1650; její předchůdkyně a princip jejího použití však byl vyvinut již v 9. století n. l. chirurgem a oftalmologem íránsko-egyptského původu jménem Ammar ibn Ali al-Mawsili. První nitrožilní stříkačka začala být používána kolem roku 1760, injekční jehla přibyla v roce 1844.\n\nPrvní stříkačky a stříkačky větších rozměrů jsou vyrobeny ze skla, pístní tyč může být kovová. Přibližně od 50. let 20. století jsou však běžnější stříkačky plastové, menších rozměrů. Konkrétně pro léčbu cukrovky existují typické drobné stříkačky na jedno použití.\n\nNedostatečná sterilizace stříkaček způsobila epidemie nemocí jako je hepatitida C či HIV.\n\nÚčelem injekční stříkačky je nasání její komory určitou tekutinou (lék, sérum, …) a její následná injektace (vstříknutí) na požadované místo. Ve spojení s injekční jehlou místem určení často bývá žíla pacienta, hovoříme pak o nitrožilní (intravenózní) aplikaci, případně injikujeme lék do svalu, pak hovoříme o nitrosvalové (intramuskulární) aplikaci.\n\nMéně běžné aplikace zahrnují manipulaci s inkoustem, dále pak lepidlem, tabákovým práškem nebo teplovodivé hmoty (v těchto případech je neobvykle obsahem stříkačky pevná, sypká nebo ne ryze kapalná hmota).\n\n"}
{"id": "378660", "url": "https://cs.wikipedia.org/wiki?curid=378660", "title": "Lícování", "text": "Lícování\n\nLícování je ve strojírenství předepsání rozměrů a výroba dvou samostatných konstrukčních částí, kdy jedna svým vnějším povrchem (součást charakteru „hřídel“) má zapadat do otvoru vytvořeného v druhé (součást charakteru „díra“) tak, aby tyto části vůči sobě měly předepsaný vztah - tvoří uložení. Součástem, které do sebe mají zapadat, například hřídeli a díře ložiska, konstruktér obvykle stanovuje shodný jmenovitý rozměr (zde průměr) a ten doplňuje ještě rozměrem tolerančního pole (stručně „tolerancí“). Protože žádnou součástku nelze vyrobit (ani změřit) úplně přesně, stanoví se takto rozmezí přípustných rozměrů s ohledem na funkci uložení; obdobně se popisují přípustné odchylky tvaru a polohy. Velikost nebo šířka tolerančního pole určuje míru přesnosti, s níž se součástka musí vyrábět. Vhodnou kombinací přípustných odchylek může konstruktér rozhodnout o druhu uložení. Rozsah přípustné odchylky může předepsat číselně v milimetrech, z praktických důvodů jsou však mezinárodně normovány a udávají se kombinací písmen a čísla.\n\nDruh uložení je s ohledem na jeho funkci určen kombinací tolerančního pole hřídele a díry a může být:\n\nToleranční pole se udává jako toleranční třída a označuje kombinací písmen A - Z, ZA - ZC (u hřídele malá a u díry velká písmena) a čísla 01, 0 - 18. Písmena udávají polohu tolerančního pole vůči jmenovitému rozměru či tzv. nulové čáře. U děr znamenají písmena A - H, že díra bude vždy větší než jmenovitý rozměr (A znamená největší kladnou odchylku, H nejmenší), písmeno J oboustrannou odchylku a písmena K - ZC, že díra bude vždy menší než jmenovitý rozměr. U hřídele je význam písmen obrácený: a znamená největší zápornou odchylku (hřídel bude menší než jmenovitý rozměr), h je oboustranná a zc znamená největší kladnou odchylku (hřídel bude větší než jmenovitý rozměr).\n\nČísla znamenají požadovaný stupeň přesnosti výroby čili šířku tolerančního pole. Čísla 01 - 4 znamenají největší přesnosti, například pro kalibry a měřidla, čísla 5 - 11 běžné strojírenské přesnosti a čísla 12 - 18 se užívají při výrobě polotovarů, určených k dalšímu opracování (například výkovků nebo výlisků). Dosažení vyšší přesnosti je ve výrobě pochopitelně nákladnější, takže konstruktér má volit nejnižší přesnost (nejvyšší číslo), která u daného uložení vyhoví požadované funkci. Šířka tolerančního pole roste geometricky, zvýšením stupně přesnosti o 1 se toleranční pole zvětší 1,6 krát (platí pro IT5 až IT18).\n\nDruh uložení, tedy kombinace tolerančních tříd díry a hřídele, se potom v této soustavě popisuje jejich uvedením v podobě zlomku takto:\n\nZ praktických důvodů se ve výrobě užívá jen část možností, které toleranční třídy poskytují. Typicky se používá soustava jednotné díry a méně často soustava jednotného hřídele. Pokud se například díry obrábějí výstružníkem příslušného průměru, stačí jedna sada výstružníků obvykle s toleranční třídou H7, případně H6 nebo naopak H11. Podle druhu uložení se pak užívají hřídele s třídami například f7 (volné), h7 (přechodné) nebo s7 (s přesahem). To je soustava jednotné díry.\n\nNaopak v soustavě jednotného hřídele se volí obvykle třída h7 a druh uložení pak určuje toleranční třída díry.\n\nVe výkresech se obvykle uvádí tolerance přímo jen u těch rozměrů, které mají tvořit uložení nebo být přesnější než ostatní rozměry. Zbylé rozměry (tzv. netolerované rozměry) mívají toleranci společnou, ta bývá uvedena v popisovém poli např: \"ISO 2768 - m\". Zatímco tolerované rozměry používají číslo a písmeno, netolerované rozměry jsou zjednodušené, používají jen písmeno (\"f\" - jemná, \"m\" - střední, \"c\" - hrubá, \"v\" - velmi hrubá) a mnohem hrubší členění nominálních rozměrů. U délkových rozměrů tolerance \"m\" - střední odpovídá zhruba J13.\n\n"}
{"id": "378662", "url": "https://cs.wikipedia.org/wiki?curid=378662", "title": "Hampshire", "text": "Hampshire\n\nHampshire (historický název Southamptonshire nebo Hamptonshire) je hrabství na jižním pobřeží Anglie. Sousedí s hrabstvími Dorset, Wiltshire, Berkshire, Surrey a West Sussex. Správním střediskem je Winchester.\n\nÚzemí bylo osídleno již v neolitu. Po ovládnutí Anglie Normany využívali normanští králové tuto oblast k lovu. V Domesday Book je hrabství rozděleno na 44 setnin, později zredukováno na 37: Alton, Andover, Barmanstip, Barton Stacy, Basingstoke, Bedbridge, Bondsborough, Bosmere, Buddlesgate, Christchurch, Chutely, Crondall, East Mean, Evinger, Fawley, Finchdean, Fordingbridge, Hambledon, Heling, Holdsett, Kings Somborn, Kingsclear, Mansbridge, Meanstoke, Micheldever, New Forest, Odiham, Overton, Pastrow, Portsdown, Ringwood, Shelbourn, Sutton, Thorngate, Titchfield, Waltham a Wherwell.\n\nHrubý domácí produkt hrabství činil roku 2005 32,3 miliard liber. Míra nezaměstnanosti je nižší než národní průměr.\n\n"}
{"id": "378679", "url": "https://cs.wikipedia.org/wiki?curid=378679", "title": "San Lorenzo", "text": "San Lorenzo\n\nSan Lorenzo (česky Svatý Vavřinec) může mít více významů:\n\n\n\n\n"}
{"id": "378680", "url": "https://cs.wikipedia.org/wiki?curid=378680", "title": "ORF", "text": "ORF\n\nZkratka ORF může znamenat:\n\n"}
{"id": "378688", "url": "https://cs.wikipedia.org/wiki?curid=378688", "title": "Rolnička", "text": "Rolnička\n\nRolnička je druh zvonku, který v pohybu vytváří charakteristické zvuky. Užívá se často ve velkém počtu.\n\nRolničky jsou vyrobeny nejčastěji z kovu, z jednoho kusu tenkého plechu. Mají přibližně kulovitý, někdy stlačený tvar, jindy podobu protáhlého plodu. Pokud jsou spasovány ze dvou polokuliček, mají po obvodu plastický pas. Většinou mívají okrouhlý otvor a na opačné straně ouško k zavěšení. Mohou mít proříznuté podélné rýhy. Uvnitř obsahují nejčastěji kovovou kuličku, krátkou kovovou tyčinku, nebo také kovové špony. Ve starších dobách a u primitivních kmenů se za týmž účelem do suchých plodů vkládala semínka nebo pecky.\n\nRolničky mají široké možnosti použítí, využívají se jako\n\n\n\nPůvod a stáří rolniček není jednoznačně objasněno. Pocházejí jak z evropských archeologických nálezů doby bronzové a z keltských ceremoniálních předmětů, tak z kultur mimoevropských, z Číny, dále z Afriky a Indie, kde je navlečené na provázku umisťovali na kotníky tanečníků.\nV novověké historii se v Evropě a v Severní Americe spojují s Vánocemi.\n\nRolničky často slouží jako hudební nástroj. Například\n\n"}
{"id": "378693", "url": "https://cs.wikipedia.org/wiki?curid=378693", "title": "Davide Sparti", "text": "Davide Sparti\n\nDavide Sparti (* 21. května 1961 Řím) je italský filozof a sociolog.\n\nJe profesorem na filozofické fakultě sienské univerzity. Dříve pracoval na Università degli studi di Milano-Bicocca a univerzitě v Bologni.\n\nSpolupracuje s mnoha vědeckými časopisy (\"Iride\", \"Paradigmi\", \"Rivista di estetica\", \"Rassegna italiana di sociologia\", \"Intersezioni\").\n\nRoku 2002 byl nominován na \"International Scientist of the year\" společností International Biographical Centre of Cambridge.\n"}
{"id": "378700", "url": "https://cs.wikipedia.org/wiki?curid=378700", "title": "Kateřina Chroboková", "text": "Kateřina Chroboková\n\nKateřina Chroboková (* 13. dubna 1977 Havířov) je česká varhanice a cembalistka, která vystupuje také pod svým uměleckým jménem Katta.\n\n\nV současné době studium cembala a generálbasu (basso continuo) u prof. Jespera Christensena na basilejské Schole cantorum.\n\nAktivní účast na řadě mezinárodních mistrovských varhanních i cembalových kurzů ve Švýcarsku, Anglii, Německu a Holandsku u řady pedagogů a interpretů: Jesper Christensen, Lars Ulrich Mortensen, Jean Guillou, Ludger Lohmann, Lorenzo Ghielmi, Jon Laukvik ad.\n\nSvou mezinárodní kariéru zahájila vítězstvím na Oundle International Organ Festival v Anglii 1999. Součástí tohoto ocenění bylo pět recitálů na mezinárodních varhanních festivalech ve Warwicku, Coventry, St. Albans, Cambridgi a ve slavné St. Pauls Cathedral v Londýně. Od té doby koncertovala v řadě zemí Evropy i v zámoří. Vystoupila mj. na festivalech v Anglii, Belgii, České republice, Holandsku, Litvě, Lucembursku, Německu, Polsku, Portugalsku a Mexiku.\n\nV lednu 2007 spolupracovala s belgickým dirigentem Jos van Immerseelem se souborem Anima Eterna, se kterým provedla jako sólistka Koncert pro cembalo a malý ensemble od Bohuslava Martinů na festivalech v Bruselu a Bruggách. Spolupracovala také se Symfonickým orchestrem Českého rozhlasu, Moravskou filharmonií Olomouc a Janáčkovým komorním orchestrem. V oblasti soudobé hudby vystupovala na řadě festivalů a účastnila se mnohých projektů mj. se souborem Nieuw Trombone Collectief, několik soudobých skladeb uvedla ve světové premiéře. Mexický skladatel Juan Felipe Waller jí věnoval skladbu Chemicangelo, která měla v jejím podání světovou premiéru na festivalu „Voor de Wind“ v holandském Utrechtu. V březnu 2007 premiérovala na Expozici nové hudby v Brně spolu s cembalistkou Barbarou M. Willi a perkusionistou Tomášem Ondrůškem skladbu pro dvě cembala a bicí, kterou jí věnoval Petr Cígler. \n\nOd roku 2004 vyučuje na Janáčkově konzervatoři v Ostravě. Vedle toho byla přizvána jako lektorka ke spolupráci na mezinárodních kurzech pro varhaníky \"Oundle International Festival for Organists\" v Anglii a na University of Glasgow ve Skotsku.\n\nV říjnu 2007 natočila v Belgii své první profilové CD, které vyšlo na jaře 2008.\n\nJako harpsichordistka se podílela na albu Savage Sinusoid francouzského experimentálně metalového / breakcoreového umělce Igorrra, vydaného v roce 2017.\n\n"}
{"id": "378701", "url": "https://cs.wikipedia.org/wiki?curid=378701", "title": "Kuba (jídlo)", "text": "Kuba (jídlo)\n\nKuba, také znám jako staročeský kuba, je tradiční české jídlo, jehož základem jsou kroupy a houby (zejména stroček trubkovitý). Podává se především jako polední jídlo na Štědrý den, protože se podle zvyku nemá jíst do štědrovečerní večeře maso.\n\nKroupy se omyjí ve vodě. V hrnci se orestuje cibule, přidají se do ní kroupy a směs se osolí. Vše se zalije vodou a nechá se vařit do změknutí krup. Poté se na vymaštěný pekáč dají kroupy s cibulí a 15 minut dušené sušené houby. Může se přidat i nadrcený česnek. Po dvaceti minutách pečení je kuba hotový.\n\nUvařené kroupy se smíchají se sušenými (namočenými a posléze uvařenými) houbami, přidají se čerstvé škvarky, drcený česnek, sůl, pepř, kmín a majoránka; může se domastit sádlem. Směs se dá zapéct do sádlem vymaštěného pekáče.\n\nKuba se připravuje také v několika obměnách. \n"}
{"id": "378705", "url": "https://cs.wikipedia.org/wiki?curid=378705", "title": "Ščara", "text": "Ščara\n\nŠčara (, ) je řeka v Hrodenské a v Brestské oblasti v Bělorusku. Je 325 km dlouhá. Povodí má rozlohu 9990 km².\n\nPramení na Běloruské grjadě. Ústí zleva do Němenu.\n\nZdrojem vody jsou především sněhové srážky. Průměrný průtok vody ve vzdálenosti 63 km od ústí činí 31 m³/s. Zamrzá v listopadu až v lednu a rozmrzá na konci února až v první polovině dubna. Nejvyšších vodních stavů dosahuje od února do května.\n\nNa dolním toku jsou na řece v délce 220 km zdymadla. Přes Vyhanavské jezero je řeka spojená Ahinským kanálem s řekou Jaseldou v povodí Dněpru. Na řece leží město Slonim.\n"}
{"id": "378709", "url": "https://cs.wikipedia.org/wiki?curid=378709", "title": "Agne", "text": "Agne\n\nAgne je staroseverské mužské jméno. Ve Švédsku se jméno začalo opět používat v 19. století. Zde je obvyklé především ve věkové kategorii mezi 50 a 70 lety, mladší nositelé jména se vyskytují zřídka.\n\nJmeniny slaví ve švédském kalendáři 13. února.\n\n"}
{"id": "378713", "url": "https://cs.wikipedia.org/wiki?curid=378713", "title": "Ripa", "text": "Ripa\n\nRipa (italský zastaralý výraz pro \"břeh\") je XII. římská čtvrť (rione). Zahrnuje Aventin, Circus Maximus a břeh Tibery mezi Ponte Sublicio a Monte Savello. Také k ní patří Tiberský ostrov.\n\nJméno rione je odvozeno od antického říčního přístavu \"Ripa Grande\". Objevilo se ve středověkém názvu oblasti \"Regio Ripe et Marmorate\". Rione získala své dnešní hranice roku 1921, stejně jako rione Testaccio a San Saba.\n\nNa znaku je lodní kormidlo, jako připomínka bývalého přístavu.\n\n\n"}
{"id": "378716", "url": "https://cs.wikipedia.org/wiki?curid=378716", "title": "Egon", "text": "Egon\n\nEgon je mužské jméno pravděpodobně německého původu. V 19. století bylo jméno oblíbené mezi německou šlechtou. Jméno Egon se od pozdního středověku začalo využívat jako vedlejší forma jména Egino, tedy zkrácená jmenná forma, která má společnou vazbu -Egin-. Tato jména jsou zase odvozena od germánského -agi (= strach, vyplašení). V německém kalendáři má svátek 15. července.\n\n"}
{"id": "378736", "url": "https://cs.wikipedia.org/wiki?curid=378736", "title": "Agrippa", "text": "Agrippa\n\nAgrippa je římské cognomen, mužské křestní jméno a moderní příjmení.\n\nAgrippa (z latiny \"aegre partus\" (obtížně narozen), nebo \"aegripes\": \"churavá noha\") je původní římské jméno, které ojediněle bylo užíváno jako rodné jméno. Používáno však bylo především jako cognomen u četných římských rodin.\n\n"}
{"id": "378739", "url": "https://cs.wikipedia.org/wiki?curid=378739", "title": "Fiume (1929)", "text": "Fiume (1929)\n\nFiume byl italský těžký křižník třídy \"Zara\". Během druhé světové války sloužil v italském královském námořnictvu. Křižník byl pojmenován podle města Fiume (dnes Rijeka) ležícím na jadranském pobřeží. V roce červenci 1940 \"Fiume\" bojoval v bitvě u Punta Stilo a v listopadu 1940 v bitvě u mysu Spartivento. Byl potopen 29. března 1941 v bitvě u Matapanu.\n"}
{"id": "378743", "url": "https://cs.wikipedia.org/wiki?curid=378743", "title": "Pola (1931)", "text": "Pola (1931)\n\nPola byl italský těžký křižník třídy \"Zara\". Během druhé světové války sloužil v italském námořnictvu. Křižník byl pojmenován podle města Pola (dnes Pula) ležícího na jadranském pobřeží. Od svých tří sesterských lodí se křižník vizuálně lišil spojením přední nástavby s komínem do jednoho celku.\n\nV roce červenci 1940 \"Pola\" bojoval v bitvě u Punta Stilo a v listopadu 1940 v bitvě u mysu Spartivento. Křižník a jeho sesterské lodě \"Zara\" a \"Fiume\" byly potopeny 29. března 1941 v bitvě u Matapanu.\n"}
{"id": "378752", "url": "https://cs.wikipedia.org/wiki?curid=378752", "title": "Karel Opočenský", "text": "Karel Opočenský\n\nKarel Opočenský (7. února 1892 Most – 16. listopadu 1975 Praha) byl český šachový mezinárodní mistr a mezinárodní šachový rozhodčí, mistr Československa z let 1927, 1929 a 1938 (ještě v roce 1956 se dělil o třetí místo) a mistr Čech a Moravy z roku 1944.\n\nKarel Opočenský se narodil jako prostřední ze sedmi dětí v rodině zednického mistra v Mostě. S šachovou hrou se seznámil již v dětství díky otci a staršímu bratrovi. Opravdový zájem o hru však začal projevovat až na vinohradském reálném gymnáziu. Později se stal členem \"Šachovního klubu Dobruský\", kde se vyučil zákonům správného vedení šachové partie a roku 1913 získal titul mistra Ústřední jednoty českých šachistů.\n\nOpočenský se zúčastnil mnoha mezinárodních turnajů. Např. na turnaji v Paříži roku 1925 skončil na třetím místě za Alexandrem Alexandrovičem Aljechinem a Savielly Tartakowerem, roku 1933 vyhrál v Praze desátý Kautského memorial, roku 1935 vyhrál turnaj v Luhačovicích a na turnajích v Nauheimu (zvítězil Jefim Bogoljubov) a v Lodži (zvítězil Savielly Tartakower) skončil čtvrtý a roku 1937 skončil v Teplicích druhý za Karlem Gilgem.\n\nKromě toho se Opočenský zúčastnil čtyř šachových olympiád:\nRoku 1950 obdržel Opočenský titul mezinárodního mistra a roku 1951 titul mezinárodního šachového rozhodčího. Rozhodoval pak zápasy o titul mistra světa roku 1951 a 1954 v Moskvě, na turnaji kandidátů roku 1953 a na šachové olympiádě roku 1952 v Helsinkách.\n\nOpočenský byl rovněž šachovým publicistou. Vydával aktuální cyklostylovaný týdeník \"Šachy ČTK\", byl členem redakční rady \"Československého šachu\", zástupcem hlavního redaktora \"Revue FIDE\", řídil šachovou rubriku v \"Rudém právu\" a je autorem nebo spoluautorem několika šachových knih, například \"Methodika šachu\" (1923), \"Nad šachovnicemi celého světa\" (1960), \"Šachy s úsměvem\" (1961) nebo \"Tam všichni hrají šachy\" (1962).\n\n"}
{"id": "378753", "url": "https://cs.wikipedia.org/wiki?curid=378753", "title": "Chrýsippos ze Soloi", "text": "Chrýsippos ze Soloi\n\nChrýsippos ze Soloi nebo Chrysippus (asi 280 př. n. l. Soli, dnešní Soloi v Turecku – asi 207 př. n. l. Athény) byl řecký stoický filosof, žák Kleanthův a od roku 232 př. n. l. jeho nástupce jako třetí představený stoické školy. Ve svých četných spisech Chrýsippos uspořádal nauky svých předchůdců, dal jim definitivní podobu a tak připravil úspěch stoicismu v římské době. Diogenés Laertios o něm napsal: \"„Kdyby nebylo Chrysippa, nebyla by ani stoa.“\"\n\nO Chrýsippově životě víme velmi málo. Narodil se snad v Soli u Tarsu (dnešní Soloi v Turecku) v zámožné rodině, ale úskokem právníků přišel o dědictví a odešel studovat do Athén. Tam snad studoval nejprve v Akademii u Arkesilaa, později se však stal žákem a pokračovatelem Kleanthovým. Napsal prý 700 knih, z nichž se zachovaly jen zlomky u Cicerona, Seneky, Galéna, Plútarcha a dalších, dva nebo tři spisy byly objeveny na papyrech v Herculaneu. Mezi nimi jsou \"Logické otázky\" a \"O prozřetelnosti\".\n\nChrýsippova filosofie vychází z díla Zénóna z Kitia, s nímž se snad krátce setkal, byla dále ovlivněna Arkesilaem, Aristónem z Chia a hlavně Kleanthem, k němuž se Chrýsippos hlásil. Nesouhlasil však se způsobem, jak Kleanthés své nauky hlásal a rozhodl se jej změnit, aby stoické učení obhájil nejen před současníky, ale i do budoucnosti.\n\nNa rozdíl od Aristotelovy logiky, jež se věnuje správným soudům čili výrokům, vytvořil Chrýsippos logiku, jež výroky kombinuje. Pokud platí, že ve dne je světlo a víme, že je den, je tudíž také světlo. Chrýsippovu originalitu objevili až logikové 20. století, když tvořili moderní výrokový počet. Logika však pro Chrysippa nebyla jen formální systém, nýbrž projev božského rozumu (\"logos\"), který vládne světu. Diogenés Laertios napsal, že „pokud bohové užívají dialektiku, je to dialektika Chrýsippova“. a se stejným obdivem se o Chrýsippově logice vyjadřuje též Kléméns Alexandrijský.\n\nV dějinách matematiky je významné Chrýsippovo učení, že jednotka je číslo. Většina starověkých filosofů totiž soudila, že jedno je protikladem čísla jako mnohosti, že je měřítkem množství a tedy nikoli tím měřeným.\n\nCílem a naplněním lidského života je pro Chrýsippa ctnost, která však člověku není dána od narození. Člověk se má podle něho snažit pěstovat ty stránky své bytosti, jimiž se odlišuje od zvířat, totiž mírnost, znalost, statečnost a pravdivost. Pěstováním ctností získává člověk vznešenost i harmonickou souhru duše a těla, nezbytnou pro jeho zdraví. Dobrý život je život ve společnosti a vyžaduje i přátelství a dobrou vůli vůči druhým. Na druhé straně je Chrýsippos – jako ostatní stoikové – spíše fatalista: zdůrazňuje, že nic se neděje náhodou a že dobro je možné jen na pozadí zla: beze lži by nebyla pravda, bez zbabělosti statečnost. \n\n\n"}
{"id": "378758", "url": "https://cs.wikipedia.org/wiki?curid=378758", "title": "Injekční jehla", "text": "Injekční jehla\n\nInjekční jehla je zdravotnická pomůcka. Jedná se o kanylu, dutou jehlu, která je běžně používána s injekční stříkačkou pro vstříknutí látky do těla. Používá se také jak k odběru kapalných vzorků z těla, například krve z žil jejím napíchnutím, tak i k rychlé aplikaci léku nebo pro aplikaci léků, které nejsou vstřebatelné jinou cestou, jako například inzulin.\n\nInjekční jehly bývají také zneužívány pro aplikaci omamných látek, například heroinu. Sdílení injekčních jehel narkomany je jedním ze způsobů přenosu infekcí, např. HIV. S nalezenou injekční jehlou je třeba zacházet jako s infekčním materiálem. Při náhodném poranění je třeba nechat ránu nejdříve volně krvácet a poté kontaktovat lékařské zařízení, které zváží případnou profylaktickou léčbu.\n\nBarevné značení injekčních jehel označuje šířku jehly a je standardizováno podle normy ČSN EN ISO 6009. \n\nNásledující tabulka uvádí přehled velikostí od 32 G do 10 G (vnější průměr 0,23 – 3,4 mm).\n\nOdhaduje se, že přibližně 10 % dospělé populace má panický strach ze zákroků, při kterých je využívána injekce (tzv. trypanofobie). U dětské populace je tento jev ještě častější. Důvodem pro strach může být i to, že pacienti se domnívají, že zdravotní pracovníci nemají potřebné zkušenosti s injekčními jehlami, trypanofobie je ale fóbie jako každá jiná, a nelze ji tedy vědomě potlačit. Jedná se o jednu z mála fóbií, které mohou zabíjet. V mnoha případech je totiž doprovázena nejen syndromy jako pocení, slabost, nauzea nebo záchvaty paniky, ale i výrazně zvýšeným a následně prudce se snižujícím krevním tlakem a tepem, což může být i smrtelné. I z tohoto důvodu by měl pacient trpící touto fóbií lékaře nebo sestru varovat, aby mu mohla být případně poskytnuta okamžitá a správně cílená pomoc (nemluvě o připravenosti doktora na záchvaty paniky).\n\n"}
{"id": "378759", "url": "https://cs.wikipedia.org/wiki?curid=378759", "title": "Třída Zara", "text": "Třída Zara\n\nTřída Zara byla třídou těžkých křižníků italského královského námořnictva. Jednalo o moderní, elegantní a dobře pancéřovaná plavidla patřící ke světové špičce ve své kategorii. Celkem byly postaveny čtyři jednotky této třídy. Ve službě byly v letech 1931–1943. Křižníky byly intenzivně nasazeny za druhé světové války. Ve válce byly tři potopeny a čtvrtý těžce poškozen a neopraven.\n\nTřída \"Zara\" vznikla komplexním přepracováním předcházející třídy \"Trento\". Významně se zlepšila zejména pancéřová ochrana plavidel, přičemž jejich výtlak přesáhl omezení daná námořními dohodami o plných 4000 tun (oficiálně deklarovaný výtlak byl 10 000 tun). Třída \"Zara\" patřila mezi nejlépe pancéřované těžké křižníky. Hmotnost jejího pancéřování dosáhla 2700 tun, což byl trojnásobek pancíře křižníků třídy \"Trento\".\n\nJednotky třídy \"Zara\":\nKřižníky měly propracovanou pancéřovou ochranu. Boky kryl až 150mm silný pancéřový pás, hlavní paluba měla až 70mm silný pancíř a čela věží měla sílu 150 mm. Hlavní výzbroj tvořilo osm 203mm/53 kanónů Modelu 1929 s rychlostí palby 3,5 rány za minutu a dostřelem 31 400 metrů. Umístěny byly ve čtyřech dvoudělových věžích rozmístěných po dvou na přídi a zádi trupu. Sekundární výzbroj tvořilo šestnáct 100mm kanónů, které doplňovalo čtyři až šest 40mm kanónů a čtyři 12,7mm kulomety. Křižníky nebyly vyzbrojeny torpédomety. Byly vybaveny katapultem a trupovým hangárem pro dva hydroplány.\n\nPohonný systém tvořilo osm kotlů a dvě sady turbín o  výkonu 122 000 hp, pohánějící dva lodní šrouby. Umístěny byly ve čtyřech oddělených kotelnách a dvou strojovnách. Nejvyšší rychlost dosahovala 32 uzlů (v běžném provozu spíše 29 uzlů). Dosah byl 5230 námořních mil při rychlosti 16 uzlů.\n\nKřižník \"Pola\" byl stavěn podle upraveného projektu, aby mohl sloužít ve funkci vlajkové lodě. Od svých sesterských lodí vizuálně lišil spojením přední nástavby a komínu do jednoho celku.\n\nV  průběhu 30. let byly odstraněny čtyři 100mm kanóny a všechny zbraně ráží 40 a 12,7 mm. Nahradilo je osm 37mm kanónů a osm nových 13,2mm kulometů. Roku 1940 byly instalovány dva 120mm kanóny pro střelbu osvětlovacími granáty. Další změny výzbroje se týkaly pouze křižníku \"Gorizia\". Roku 1942 byly 120mm kanóny nahrazeny čtyřmi 37mm kanóny a roku 1943 byly všechny kulomety nahrazeny čtrnácti 20mm kanóny.\n\nJednotlivé lodě této třídy byly nasazeny v bitvách u Punta Stilo, u mysu Spatha, v Operaci Hats, v Operaci MB 5, v první, stejně jako i v druhé bitvě u Syrty.\n\nTragickou pro ně byla zejména bitva u Matapanu. V ní byla \"Pola\" zasažena torpédem svrženým letounem Albacore z letadlové lodě HMS \"Formidable\" a ztratila chod. \"Zara\" s \"Fiume\" a několika torpédoborci ji měly eskortovat zpět na základnu načež je v noci překvapila a potopila trojice britských bitevních lodí s doprovodem.\n\nKřižník \"Gorizia\" byl 10. dubna 1943 poškozen americkými bombardéry a opravován v La Spezia. Po italské kapitulaci v září 1943 byl ukořistěn Němci. Ti jej ale museli vyzvednout, neboť jej Italové 8. září 1943 záměrně potopily. Dne 26. června 1944 jej potopily italští žabí muži s řiditelnými torpédy Chariot.\n"}
{"id": "378763", "url": "https://cs.wikipedia.org/wiki?curid=378763", "title": "Volkswagen Polo", "text": "Volkswagen Polo\n\nVolkswagen Polo je označení pro malý automobil, vyráběného německým koncernem Volkswagen od roku 1975 až po současnost.\n\nZáměrem německého koncernu vyrábět automobily VW Polo je přicházet na trh s malým vozem nižší třídy, který za přiměřenou cenu poskytne spotřebiteli automobil s nízkou spotřebou a provozními náklady a zároveň mu poskytne určitou míru pohodlí a luxusu. Tento vůz je proto vhodný zejména do města.\n\nVolkswagen Polo první generace se vyráběl v letech 1975 až 1981. První automobil ze série Polo sjel z výrobní linky ve městě Wolfsburg v březnu 1975. Tento vůz byl téměř totožný s variantou Audi 50. I přes to, že Audi bylo cenově výhodnější, brzy zaujal její místo na trhu. Tento model Polo byl také vyráběn ve verzi sedan s označením Volkswagen Derby. Co se týče motorů, objevují se zde nejrůznější varianty (0,9, 1,1 a 1,3). V roce 1979 vystupuje automobilka se sportovní verzí Polo GT. V roce 1979 prošel vůz faceliftem. Je rozpoznatelný hlavně díky plastovým nárazníkům, masce, jiným předním světlometům a změnám v interiéru. Významných změn se dočkal hlavně z hlediska bezpečnosti.\n\nVolkswagen Polo druhé generace se vyráběl v letech 1981 až 1994. Nástup varianty „2“ plně vyhovoval požadavkům 80.let. Konec tohoto období je ve znamení vylepšování motorů. Nejprve se objevuje verze Coupé GT-G40, poté elektronické jedno i vícebodové vstřikování paliva a také pětistupňová převodovka. Významnou novinkou je také nabídka airbagů. Od roku 1988 byla výroba vozů Polo přesunuta do Španělska. V roce 1990 prošel model faceliftem. Byly změněny světla, nárazníky a interiér\n\nTřetí generace byla označována jako Polo 6N a vyráběla se v letech 1994 až 2001. Byla to zřejmě nejrozšířenější varianta modelu Polo. Tento malý Volkswagen byl po technické stránce přizpůsoben modelu VW Golf – mohl být vybaven airbagy a systémem ABS. Vyráběl se jako třídveřový a pětidveřový Hatchback. Čtyřdveřový sedan s označením Classic a pětidveřové kombi s názvem Variant (6K) byly ve skutečnosti modifikované varianty Seatu Cordoba, založené na odlišné platformě. Tato skutečnost se projevuje odlišnou skladbou motorizací a odlišně pojatým faceliftem u těchto modelů. Pod kapotou hatchbacku nalezneme několik typů motorů (benzínové 1,0, 1,3, 1,4, 1,4 16V, 1,6 a naftové 1,9 D a 1,9 SDi), modely Classic a Variant měly navíc benzinové motory 1.6 (74kW), 1.8 a naftové 1.9 TDI. Roku 1997 byl představen facelift lišící se pouze decentními změnami.\n\nRallyeový speciál S1600 vznikl na technickém základu třetí a čtvrté generace. Třetí konstruoval britský importér a čtvrtou tovární Volkswagen Motorsport. Hlavním technikem byl Hans Marschall. Vývoj Pola Mk. IV S1600 začal v červenci 2001 a v prosinci byl prototyp představen veřejnosti. Karoserie byla rozšířena o 14 cm a snížena o 7 cm. Vůz byl vybaven střešním sáním vzduchu, spoilery a sportovními zrcátky. Prvním startem byla Německá rallye 2002 kde jely vozy v roli předjezdců. Od sezony juniorského mistrovství světa v rallye 2003 s vozem startoval Kosti Katajamäki. Několikrát dojel na stupních vítězů a zvítězil v Turecku. Po sezoně Volkswagen ukončil své aktivity a vozy byly rozprodány soukromým týmům. V Jižní Africe byla karoserie použita pro stavbu vozu specifikace S2000\n\nŠestnáctiventilový motor 1598 cm³ měl svůj původ ve voze Volkswagen Lupo GTI. Původní výkon 125 koní byl vyladěn na 215 koní. Točivý moment je 180 Nm. Hmotnost celého vozu je 950 kg. Vůz je vybaven sekvenční šestistupňovou převodovkou Gemini, mechanickým diferenciálem a spojkovou lamelou Sachs. Tlumiče jsou od firmy Öhlins, brzdy od Alcon.\n\nPolo bylo prvním vozem, který byl postaven dle předpisů kategorie S2000. Je odvozen ze čtvrté generace. Původně byly mechanické komponenty použity ve voze Volkswagen Golf IV Kit Car, ale později byly zabudovány do karoserie Pola S2000. Vývoj probíhal v Jihoafrické republice. Vůz má mezinárodní homologaci a získal několik dílčích úspěchů.\n\nJedná se o první Volkswagen postavený dle předpisů nejvyšší rallye kategorie WRC. Tovární tým Volkswagen Motorsport s ním poprvé nastoupil do Mistrovství světa v rallye 2013, kterou vyhrál, stejně jako v následujících letech.\n\nPohání jej čtyřválcový motor o objemu 1,6 přeplňovaný turbodmychadlem s přímým vstřikováním s výkonem okolo 300 koní. Vůz má pohon všech kol.\n\n\n\n"}
{"id": "378769", "url": "https://cs.wikipedia.org/wiki?curid=378769", "title": "Spirit (software CAD)", "text": "Spirit (software CAD)\n\nSpirit je CAD systém, který je určen architektonicko-stavebním projekčním ateliérům, dodavatelům staveb, výrobcům stavebních prvků, ale samozřejmě i studentům. Na českém trhu se jeho první verze objevila v druhé polovině devadesátých let. Software vychází z dnes již zaběhnutých CAD standardů, podpora souborů DWG a DXF předurčuje i k práci v jiných CAD systémech, jakým je například AutoCAD.\n\n\nSpirit je v současné době k dispozici ve čtyřech funkčně odstupňovaných verzích, které vycházejí z požadavků uživatelů. Existuje také verze pro studenty, která je plně funkční a během celého studia ji lze využívat zcela zdarma.\n\n\n\n"}
{"id": "378776", "url": "https://cs.wikipedia.org/wiki?curid=378776", "title": "Herrerasauria", "text": "Herrerasauria\n\nHererasauria je jedna z nejstarších skupin dinosaurů, neboť se její zástupci prokazatelně objevují již v období před 231 miliony let (ve svrchním triasu). Byli to malí až středně velcí dravci, kteří zcela vyhynuli již na konci triasu. Poprvé byli objeveni v 60. letech 20. století v Jižní Americe a nejlepší jejich nálezy pocházejí právě odtud (Argentina, Brazílie). Téměř kompletní kostra druhu \"Herrerasaurus ischigualastensis\" byla například objevena v roce 1988 v argentinském souvrství Ischigualasto. Méně zachovalí jedinci však byli objeveni také v Severní Americe a je možné, že obývali i jiné kontinenty.\n\nNěkteré jejich anatomické znaky na lebce a končetinách jsou ještě velmi primitivní, proto není jisté, zda je oprávněné řadit je již k teropodním dinosaurům (mohli představovat pouze vedlejší příbuznou vývojovou linii). to potvrzují i novější studie, podle kterých jsou herrerasauři pouze sesterskou vývojovou skupinou skutečných dinosaurů. Patří sem celkem čtyři rody primitivních triasových dinosaurů či dinosauromorfů.\n\n"}
{"id": "378788", "url": "https://cs.wikipedia.org/wiki?curid=378788", "title": "Echinenon", "text": "Echinenon\n\nEchinenon (4-oxo-β-karoten) je karotenoid (konkrétně ketokarotenoid) obsažený například v mořských sasankách (v jejich pohlavních žlázách) a také v některých bakteriích (např. sinice či aktinomycety). Produkce echinenonu může být dosaženou také určitou genetickou modifikací rostlin (např. mrkev, tabák, brambor).\n\nEchinenon je možné vyrobit oxidací betakarotenu nebo retro-dehydrokarotenu kyselinou jodičnou či jejími solemi, a to za přítomnosti katalyzátorů a inertního rozpouštědla.\n"}
{"id": "378790", "url": "https://cs.wikipedia.org/wiki?curid=378790", "title": "Karel August Šlesvicko-Holštýnsko-Gottorpský", "text": "Karel August Šlesvicko-Holštýnsko-Gottorpský\n\nKarel August Šlesvicko-Holštýnsko-Gottorfský (26. listopadu 1706, Gottorf – 31. května 1727, Petrohrad) byl šlesvicko-holštýnsko-gottorfský princ z Oldenburské dynastie a protestantský biskup v Lübecku.\n\nNarodil se z manželství lübeckého biskupa Kristiána Augusta z Oldenburské dynastie s Albertinou Frederikou von Baden-Durlach. Byl druhým narozeným potomkem z tohoto svazku a nejstarším synem. Starší sestra Žofie (1705–1764) se stala jeptiškou, mladší Anna se provdala za Viléma Sasko-Altenburského a Janě Alžbětě se z manželství s anhaltsko-zerbstským knížetem Kristiánem Augustem narodila pozdější ruská carevna Kateřina \"Veliká\". Bratr Adolf I. Fridrich usedl v roce 1751 na švédský trůn, mladší Fridrich August podědil lübecké biskupství a stal se prvním oldenburským vévodou a nejmladší Jiří Ludvík se stal otcem prvního oldenburského velkovévody Petra I.\n\nPo otcově smrti se v roce 1726 Karel stal dalším biskupem v Lübecku a zasnoubil se s dcerou ruského cara Petra \"Velikého\", Alžbětou I. Petrovnou. K sňatku ale nikdy nedošlo, protože musel být odložen pro nemoc carevny Kateřiny I. Dne 31. května 1727 podlehl Karel neštovicím a zemřel tak 13 dní po carevně Kateřině I. Alžběta I. Petrovna se nikdy nevdala a v roce 1741 se stala ruskou carevnou.\n\n"}
{"id": "378791", "url": "https://cs.wikipedia.org/wiki?curid=378791", "title": "BF Logistics", "text": "BF Logistics\n\nBF Logistics s.r.o. (VKM: BFL) je český železniční dopravce, zabývající se nákladní dopravou. Společnost se zabývá také pronájmem lokomotiv (tzv. lokpool).\nSpolečnost byla založena v roce 2005 a jejím sídlem je Praha.\n\nVedle vnitrostátní dopravy se společnost zabývá také mezinárodní dopravou, kde využívá kooperace se zahraničními dopravci, např. PTKiGK Rybnik ve směru do Polska nebo SŽDS ve směru na Slovensko. V roce 2010 se firma podílela na intervenčních vývozech obilí z Česka do západní Evropy. Od listopadu 2010 firma přepravuje prázdné kontejnery mezi vnitrozemskými terminály Gliwice a Regensburg ve spolupráci s polským dopravcem PKP Cargo a rakouským RTS Rail Transport Service, se kterým spolupracuje i při jiných přepravách.\n\nBFL je oprávněna provozovat drážní dopravu také na území Slovenska a to na základě smlouvy s Železnicemi Slovenskej republiky schválené slovenským drážním úřadem ÚRŽD rozhodnutím ze dne 11. 5. 2009.\n\nSpolečnost také provozuje železniční vlečky, mj. v cukrovarech Hrušovany nad Jevišovkou a Opava-Vávrovice. Na počátku roku 2018 společnost provozovala celkem 29 vleček.\n\nVe statistikách Správy železniční dopravní cesty se společnost BFL objevila poprvé v roce 2008, kdy měla podle nich na českém trhu nákladní železniční dopravy podíl 0,16 % (podle hrubých tunových kilometrů). Jednalo se tehdy o šestou nejvýznamnější firmu v oboru (společně s firmou Ostravská dopravní společnost se stejným podílem). Postupně podíl BFL na trhu stoupal až na 1,14 % v roce 2016 (9. místo na trhu).\n\n"}
{"id": "378792", "url": "https://cs.wikipedia.org/wiki?curid=378792", "title": "Sven", "text": "Sven\n\nSven je staroseverské mužské jméno s významem 'mladý muž, mladík'.\n\n\n"}
{"id": "378793", "url": "https://cs.wikipedia.org/wiki?curid=378793", "title": "Historický Ježíš", "text": "Historický Ježíš\n\nHistorický Ježíš je označení rekonstrukce života a učení Ježíše Nazaretského pomocí historicko-kritické metody, na rozdíl od církevní, resp. teologické christologické nauky (Kristus dogmatu) či jiných křesťanských interpretací Ježíše (Kristus víry). Bere rovněž v úvahu dobový a kulturní kontext, ve kterém Ježíš žil.\n\nOd 18. století proběhly tři vlny hledání historického Ježíše, z nichž každá měla své charakteristiky a zakládala se na různých badatelských kritériích. Nadšení prvního hledání odeznělo po kritice Alberta Schweitzera z roku 1906, v níž upozornil na různé nedostatky přístupů, které se v jeho době používaly. Druhé hledání začalo v roce 1953 a uvedlo řadu nových postupů, ale vyčerpalo se již v 70. letech. Od 80. let pak skupina badatelů začíná třetí hledání, které pokračuje do nového století.\n\nExistuje široký akademický konsenzus o samotné Ježíšově existenci, do určité míry také o základních událostech v jeho životě. Jednotlivé Ježíšovy portréty se však mezi sebou významně liší.\n\nTak jako při studiu kterékoli jiné historické postavy, i při studiu osoby Ježíše Nazaretského hrají prvořadou úlohu dobové historické prameny, a to antické prameny nekřesťanské (pohanské a židovské) a antické prameny křesťanské. Hodnověrnost těchto pramenů, kterou zkoumá kritika pramenů, pak umožňuje rekonstruovat do určité míry historický obraz Ježíšovy postavy.\n\nSvědectví římských úředníků a historiků ze začátku 2. století dosvědčují, že se v dané době považuje Ježíšův život za fakt i v nekřesťanských kruzích. Gaius Plinius Caecilius Secundus mladší, místodržící římské provincie Bithýnie v letech 111–113, se dotazuje císaře Traiana, jak má nakládat s křesťany, kteří uctívají Krista, modlí se k němu a slaví rituály k jeho poctě, ač mimo to nečiní nic zlého:\n\nSuetoniovo svědectví v \"Životopisech dvanácti císařů\" (kolem r. 120) dokazuje, že již před rokem 42 byli v Římě křesťané přítomní, že se na Ježíšově osobě neshodli se židy a že Kristovo jméno bylo pohanům známo:\n\nŘímský historik Publius Cornelius Tacitus se při líčení požáru Říma za císaře Nerona zmiňuje o křesťanech a o Kristu coby historické osobnosti následovně:\n\nDalší fragment se dochoval v díle \"Chronografiai\" Iulia Africana a pochází z pera Tiberiova historika Thalla, s nímž Iulius polemizuje ohledně popisovaných okolností Ježíšovy smrti.\n\nV \"Židovských starožitnostech\" Flavia Iosepha se vyskytují dvě zmínky o Ježíšovi, označované jako \"testimonium flavianum\". První ze zmínek, v níž se interpolace textu jeví jako nepravděpodobná, jmenuje Ježíše i s jeho přízviskem Kristus:\n\nAutenticita druhé zmínky bývá zpochybňována s poukazem, že se může jednat o pozdější vsuvku. Roku 1971 byl nalezen arabský rukopis z 10. století, který potvrzuje teorie o pozdější interpolaci, avšak zároveň přináší text, který se zdá být textu původnímu nejbližší:\n\nFlavius Iosephus a Filón Alexandrijský (1. století) také poměrně podrobně a na mnoha místech popisují život a působení další významné novozákonní postavy, Piláta Pontského (srov. Filónovo \"Legatio ad Gaium\", XXXVIII), a také židovských velekněží Annáše a Kaifáše, kteří podle novozákonního podání zorganizovali Kristovo ukřižování. Zasazení novozákonního příběhu do soudobého politického rámce tedy odpovídá nenovozákonním historickým pramenům. V roce 1990 byl nalezen údajný Kaifášův hrob, autenticita tohoto nálezu se však zpochybňuje. V nenovozákonních pramenech je bohatě doložen také Herodes Veliký a jeho syn Héródés Antipas, kteří hrají v Novém zákoně rovněž významnou úlohu.\n\nFlavius Josephus také popisuje osobnost a život Jana Křtitele (Židovské starožitnosti 18.5.2), který byl dle novozákonního podání Ježíšovým příbuzným a předchůdcem v kazatelské činnosti. Flaviův popis Jana Křtitele se v obecných věcech shoduje s Novým zákonem, v důležitých detailech se ale odlišuje: Jan je charakterizován jako nekompromisní kazatel ctnosti a pokání, kterého dá Herodes zabít, protože se obává povstání (v Novém zákoně je to kvůli kritice Herodova incestního manželství, které Flavius také zmiňuje, ale v jiné souvislosti). O souvislosti Jana Křtitele s Ježíšem Flavius nehovoří. Pozdější interpolace z křesťanské strany, navrhovaná u předchozích zmínek, je v tomto případě, i pro částečné neshody s biblickým textem, velmi nepravděpodobná.\n\nMišna, která zahrnuje materiály z 1. až 3. století, Ježíšovo jméno neobsahuje, avšak Jeruzalémský i Babylónský talmud s Ježíšovou osobností polemizují, především s jeho údajným narozením z panny (traktát \"Bšabbat\"). Traktát \"Sanhedrin\" Babylónského Talmudu pak obsahuje zajímavou poznámku o Ješuovi,\n\nProtože takové svědectví na Ježíšovu obranu nikdo nepředložil, byl Ješua nakonec oběšen. V židovských pramenech se tedy mnoho zmínek o Ježíšovi nevyskytuje; toto mlčení lze vysvětlit konfliktem mezi židy a křesťany a nezájmem rabínů o Ježíšovu postavu.\n\nVětšina informací o životě Ježíše Krista pochází z křesťanských pramenů, především ze spisů Nového zákona, které začaly vznikat někdy po roce 40. Jedná se zejména o nejstarší Pavlovy listy a evangelia. Kromě spisů novozákonních pak mezi křesťanské prameny patří i spisy nekanonické, apokryfní. Hlavní otázkou pro historické studium Ježíšovy osobnosti představuje otázka, zda jsou tyto dokumenty historicky hodnověrné, či zda mají pouze legendární charakter (viz hodnověrnost pramenů).\n\nChronologicky nejstarší svědectví nabízí především korespondence Pavla z Tarsu. Listy redigované apoštolem v letech 50–58 obsahují jen málo zmínek o událostech Ježíšova života, s výjimkou jeho ukřižování a vzkříšení. Ježíš byl žid, patřil do rodu Davidova, byl zrazen v noci a zodpovědnost za jeho smrt mají židé. Pavel cituje čtyři Ježíšovy výroky, které nezaznamenávají kanonická evangelia. Zdá se, že Pavel zná již existující sbírky Ježíšových výroků. Z Pavlových listů lze rekonstruovat základní strukturu Ježíšova učení, totiž jeho etika postavená na lásce. Pavel tvrdí, že mezi Ježíšovým životem a jeho smrtí existuje koherence. Z poměrně skromného materiálu lze vyvodit, že již dvacet let po Ježíšově smrti existuje (přinejmenším) ústní tradice Ježíšových výroků a událostí z jeho života, avšak Pavel ji příliš nevyužívá.\n\nDalším pramenem je \"sbírka logií Q\", která se sice nedochovala, ale o níž exegeté tvrdí, že tvoří základ Matoušova a Lukášova evangelia. \"Sbírka Q\", sepsaná v 50. letech 1. století a rekonstruovatelná do značné míry z dochovaných evangelií, zobrazuje Ježíše jako učitele moudrosti, který ohlašuje boží království. Z této sbírky nejspíše pochází větší část horského kázání.\n\nTřetí skupinu pramenů tvoří synoptická evangelia, která spojují Ježíšovo učení s událostmi jeho života. Tato evangelia přitom využívají již staršího materiálu, příběhů o zázracích, podobenství i Ježíšových výroky, společně s vyprávěním o Ježíšově utrpení a smrti, které bylo zapsáno zřejmě již kolem roku 40. Synoptická evangelia lze datovat mezi roky 45 a 85.\n\nČtvrté evangelium, totiž Janovo, představuje reinterpretaci existujících tradic a většina historiků nepovažuje události v něm obsažené za historicky doložitelné. Nechybějí ovšem hlasy, které nedatují toto evangelium až za rok 90, ale již k roku 40, a některé události, zvláště pak originální líčení Ježíšova utrpení považují za důvěryhodné vzhledem k předpokládanému stáří vyprávění a zachycenému očitému svědectví apoštola Jana.\n\nKromě kanonických spisů pak mezi křesťanské prameny patří i mimokanonické spisy, datované mezi 2. a 6. století a označované jako novozákonní apokryfy. Z tohoto množství nesourodých dokumentů má pro historické bádání zřejmě největší význam Tomášovo evangelium, které obsahuje množství výroků, které se v lecčem podobají výrokům synoptických evangelií. Společně s těmito spisy lze jako historický pramen označit i různá agrafa obsažená jak v mimokanonických, tak raně křesťanských spisech.\n\nZatímco nekřesťanské prameny byly v zásadě vždy považovány za autentické (s výjimkou \"testimonium flavianum\"), někteří historikové evangelia a ostatní novozákonní spisy za důvěryhodné a objektivní prameny nepovažují, protože byly sepsány Ježíšovými stoupenci, a jsou skeptičtí zvláště ohledně některých událostí, o nichž se evangelia zmiňují, a to především Ježíšových zázraků a jeho vzkříšení. Jako další argument proti hodnověrnosti těchto dokumentů jsou určité podobnosti mezi evangelním líčením a pohanskými mýty, jako např. mýtem Mithrovým, Apollónovým, Attidovým, Osiridovým či Dionýsovým. To vede některé vědce k dohadům, zda křesťané tyto mýty nepřevzali.\n\nV polovině 19. století německý historik Ferdinand Christian Baur předpokládal, že většina knih Nového zákona byla napsána až koncem 2. století, takže mezi událostmi Ježíšova života a jejich písemným zaznamenáním uplynula tak dlouhá doba, že novozákonní spisy nemohou zachycovat historickou Ježíšovu podobu, ale nanejvýš báje a legendy. Odpověď na tuto kritiku křesťanských spisů přinesly archeologické nálezy 20. století, které potvrdily věrohodnost novozákonních spisů. Objev papyrových rukopisů Rylands P 52 (datován mezi roky 125 a 135), Chester Beatty P 46 (asi 200) a Bodmer P 66 a P 75 (asi 200) posunul dataci a Baurovu domněnku, že spisy obsahují jen mýty, vyvrátil. Současné bádání datuje konečnou verzi evangelií (tedy nikoli předchozích pracovních vrstev, které jsou ještě starší) do 2. poloviny 1. století. Za tak krátkou dobu mezi Ježíšovým životem a sepsání spisů o něm nemohlo dojít k tak zásadnímu zkreslení, aby se tyto dokumenty staly historicky nedůvěryhodnými. Rukopisná tradice tuto domněnku podporuje. V případě Nového zákona se zachovalo unikátní množství starověkých rukopisů – celkové číslo se pohybuje těsně pod šesti tisíci – které jsou navíc časově natolik blízko originálu, že se s ním nemůže srovnávat žádné dílo starověku. Zatímco u starověkých autorů se jedná o jednotlivé exempláře, maximálně desítky rukopisů, které se zachovaly s odstupem několika set let od jejich vytvoření, v případě Nového zákona je k dispozici téměř šest tisíc rukopisů, z nichž některé jsou vzdáleny jen desítky let od původního textu. Textová kritika krom toho umožnila stanovit s velkou jistotou původní text Nového zákona, který se neliší od originálu, a Nový zákon lze považovat za spolehlivý pramen.\n\nNovozákonní prameny krom toho pocházejí od svědků, kteří Krista zažili, znali jeho učení a odvolávají se na vlastní očité svědectví případně svědectví druhých. Autorství těchto spisů nelze chápat v dnešním smyslu, ve starověku byl autor zároveň editorem již existujícího materiálu. Novozákonní spisy začaly kolovat v době, kdy si lidé události v těchto dokumentech zaznamenané stále pamatovali a mohli je potvrdit, či popřít. Věrohodnost novozákonních zpráv dokládají také některé archeologické nálezy, které kritikové evangelií odmítali jako nehistorické.\n\nZenon Kosidowski ve své knize „\"Na počátku bylo slovo“\" zpochybňuje i autenticitu římských zdrojů. Tacitovo prohlášení o „christianech“ – „křesťanech“ uvádí jako anarchronismus, uváděje, že slovo křesťan vzniklo v Antiochii, dlouho po smrti Ježíše Krista a nemá s jeho jménem nic společného, nýbrž jde o překlad židovského slova Mesiáš.\nPoukazuje též na shodnost Tacitových a Pliniových svědectví o „křesťanech“ a na to, že i když oba zmínění autoři popisují křesťany a křesťanství, navíc jen povrchně, o Kristovi jako historické osobnosti se zmiňují velice lakonicky.\nDodává i fakt, že římská svědectví byla nalezena dlouho po jejich napsání (Tacitus nalezen v 15. století) a že křesťanští historici mohli při přepisování těchto svědectví některé informace upravit pro soudobé potřeby.\nZenon Kosidowski rovněž upozorňuje na naprostou absenci relevantních historických údajů. Není přesně známo datum narození, když Matouš ve svém evangeliu určuje jako dobu narození pozdní vládu Heroda Velikého (6.–5. př. n. l.), zatímco Lukáš dobu, kdy bylo v Judeji vyhlášeno sčítání lidu místosprávcem Quriniem (6.–7. n. l.). V případě narození je tedy rozpětí až 12 let. Nutno vzít v potaz, že rok 1 n. l. již neuznává ani církev a hovoří o odchylce 4 let.\nRovněž není známo vzezření historického Ježíše, když raní křesťané v polemice „Proti Celsovi“ užívají argumentu, že Ježíš Kristus byl „ošklivý“ a tělesně slabý, ale jeho duše byla božská, zatímco pozdější křesťané (Jan Zlatoústý) přejímají pohanská dogmata o „harmonii duše a těla“ a popisují Ježíše Krista jako „krásného člověka“. Pohanskokřesťanský pohled Jana Zlatoústého se později ustálil a církevní synody prohlásili raná křesťanská svědectví o Ježíšově „ošklivosti“ za apokryfní.\n\nPři analýze křesťanských dokumentů je zapotřebí mít na paměti jejich literární žánr, který umožňuje pochopit poselství textu. Evangelia nejsou biografií, ani morálně-výchovnými příběhy, ani kronikou, nýbrž specifickým druhem, který v antické literatuře nemá obdoby. Ačkoli je život a učení Ježíše Nazaretského předmětem těchto evangelií, jejich prvořadý zájem není historický, biografický, filosofický, etický či asketický. Evangelia mají především kérygmatický charakter a představují Ježíše především jako příklad k následování a někoho, kdo nabízí člověku spásu. Evangelia tedy nejsou literaturou faktu, ale zároveň nepostrádají historické váhy.\n\nNavzdory starověkým svědectvím, jak křesťanským, tak nekřesťanským, někteří historikové samotnou existenci Ježíšovy osobnosti zpochybňují. Benjamin Urrutia na základě Flaviova vyprávění tvrdí, že historickým Ježíšem byl ve skutečnosti rabín Ješua bar Aba (Barabáš), který vedl úspěšný nenásilný odpor proti Pilátovu plánu umístit na Chrámové hoře v Jeruzalémě římské orly, symbol Jovova kultu. Angličan John Allegro pak dokonce tvrdí, že Ježíš bylo jméno pro halucinogenní houbu. V pramenech ovlivněných komunistickou ideologií (např. \"Malá československá encyklopedie\") bývá Ježíš Kristus popisován jako mýtická osoba a jeho historická existence se zpochybňuje. Jakkoliv se s názorem, že Ježíš nikdy nežil, lze i nadále setkat, jedná se o zcela okrajové stanovisko, které odmítá drtivá většina historiků a kritika pramenů. Mezi významné kritiky historické existence postavy Ježíše v současnosti patří například americký historik Richard Carrier, který pomocí bayesovské statistiky zhodnotil hodnověrnost historických pramenů zmiňujících Ježíšovu existenci a dospěl k závěru, že neexistuje důkaz Ježíšovy existence, který by byl nezávislý na Novém zákoně a každý příběh evangelií má zřetelný alegorický nebo propagandistický záměr. Tudíž je historická existence Ježíše pochybná.\n\nZastánci Ježíšovy historicity argumentují skutečností, že Ježíš patří k historicky nejlépe doloženým postavám antiky, a to i ve srovnání např. s Alexandrem Velikým či jinými vladaři, o jejichž existenci nikdo nepochybuje (viz výše). O málokteré osobnosti bylo již krátce po jeho smrti napsáno tolik spisů jako o Ježíši. Kromě samotných, výše citovaných, antických svědectví dokazují zastánci historicity Ježíšova života též \"ex silentio\". Podle této argumentace o Ježíšově životě jako takovém nepochyboval nikdo z raných odpůrců nového náboženství, mezi něž patří např. Frontón z Kyrty, Kelsos, Flavius Iosephus a Filostratos, kteří potírají křesťanství především na základě filosofické argumentace a nikoli zpochybnění historicity Ježíšova života. Argumentem může být též skutečnost, že křesťanství obsahuje několik tvrzení, která byla natolik pohoršlivá jak pro pohanské, tak i pro židovské obyvatelstvo římské říše, že je nepředstavitelné, aby toto náboženství vzniklo bez vlivu určité historické postavy.\n\nBádání o historickém Ježíši vzniklo kolem roku 1740, kdy se začala od základů proměňovat teorie vědění a obzvláště pochopení bible v křesťanské Evropě. Do té doby byla bible ve shodě s církevní naukou pokládána za Písmo svaté, které Bůh nejenže autorizoval, ale doslovně inspiroval.\n\nVynálezem knihtisku v 15. století se přístup k biblickým textům změnil. Renesance si kladla otázku po původním, spolehlivém textu, což předpokládalo textovou kritiku. Reformátoři vyznávali zásadu, že bible vykládá sama sebe (sola scriptura), odmítali závazný církevní výklad a uznávali jen doslovný smysl (sensus literalis). Zároveň Martin Luther chápal Krista jako střed bible, východisko a normu biblické kritiky (solus Christus). Tento důraz na sjednocení tištěných verzí a obecnou srozumitelnost bible připravil cestu pozdější radikálnější osvícenské kritice.\n\nS pokrokem v přírodních vědách zesílil zájem o zjistitelná a ověřitelná fakta také ve vědách humanitních. Bylo nutno vysvětlit rozpory mezi jednotlivými texty v evangeliích, protože lidé bibli samostatně četli a kladli si nad ní otázky. Deisté se pokoušeli nalézt historického Ježíše pod novozákonní a dogmatickou „přemalbou“. Bádání o historickém Ježíši tak bylo těsně spojeno s emancipací buržoazních vrstev od středověké církevní hegemonie.\nS koncem osvícenství se evropští biblisté začali odvracet od textové analýzy a pokusů o harmonizaci evangelií. Místo toho vytvářeli Ježíšovy životopisy, které typicky nesly název \"Život Ježíšův\". Tyto pokusy o sestavení Ježíšova životopisu vešly ve známost jako první „hledání historického Ježíše“. Název je odvozen z knihy Alberta Schweitzera \"Dějiny bádání o historickém Ježíši\".\n\nKoncem 19. století existovala již řada \"Životů Ježíšových\". Některé z nich chtěly jen vyvolat senzaci – nevznikly proto, že by se objevila nějaká nová fakta, ale proto, že někteří lidé četli a vykládali evangelia novým způsobem. V těchto příbězích \"Životů Ježíšových\" byl často silný romantický a psychologizující prvek, případně obsahovaly příběhy nezmíněné v žádném z evangelií či jiných historických dokumentech. Např. Ernest Renan využil epizodu, kde Ježíš triumfálně vjíždí do Jeruzaléma na oslu, k vystavění příběhu o tesaři Ježíšovi, který byl něžným prorokem a majitelem osla, na němž přejížděl mezi galilejskými městy.\n\nMark Powell uvádí, že \"Životy Ježíšovy\" byly zpravidla inspirovány třemi momenty: 1. velkým zastřešujícím konceptem (např. Ježíš jako reformátor), který určoval téma knihy a v jehož intencích byla evangelia vykládána; 2. vyloučením těch částí evangelijních zpráv, které tomuto konceptu neodpovídaly; 3. přidáním nového materiálu, který se neobjevoval v žádném z evangelií, aby se vyplnila bílá místa v příběhu. Andreas J. Köstenberger uvádí, že v mnoha případech tyto příběhy vykreslují Ježíše způsobem, který „připomíná hledače samotného“ spíše než židovskou postavu prvního století.\n\nNěkteré z těchto \"Životů Ježíšových\" křesťanství vychvalovaly, jiné na ně útočily. Hermann Reimarus (1694–1768) v jedné z prvních významných publikací na toto téma vylíčil Ježíše jako nepříliš úspěšného politického revolucionáře, který své poslání spatřoval v nastolení Boha jako krále Izraele. Reimarus ve svém traktátu odmítl zázraky a obvinil biblické autory z podvodu, avšak nikdy svou práci nepublikoval a teprve po jeho smrti ji vydal Gotthold Lessing (1729–1781). Baron d'Holbach (1723–1789), jehož záměrem nebylo hledat historického Ježíše, ale kritizovat náboženství, napsal spis \"Ecce Homo – Dějiny Ježíše Nazaretského\" a vydal jej anonymně v Amsterdamu v roce 1769. Do angličtiny přeložil knihu George Houston a vydal ji hned dvakrát: v roce 1799 a pak 1813. Když se k ní přihlásil jako její autor, byl odsouzen za rouhání na dva roky do vězení.\n\nDavid Strauss (1808–1874) se již ve svých 27 letech stal průkopníkem „hledání historického Ježíše“, když všechny nadpřirozené události odmítl jako mytologii. Jeho \"Život Ježíšův\" z roku 1835 byl jedním z prvních a nejvlivnějších systematických rozborů Ježíšova životního příběhu, který měl být založen na nestranném historickém bádání. Strauss chápal zázračná vyprávění z Ježíšova života v evangeliích jako mýtus a výtvor představivosti prvních křesťanů, kteří si vyprávěli příběhy a popisovali přirozené události jako zázračné. Z autorů píšících po Straussovi především Ernest Renan ve své úspěšné knize \"Vie de Jesus\" z roku 1863 spojil akademický přístup se sentimentální a beletristickou psychologizující interpretací. Příkladem je Renanovo tvrzení, že Ježíš kázal „sladké evangelium lásky“, dokud byl v Galileji, stal se však revolucionářem po svém příchodu do Jeruzaléma a střetu s tamním establishmentem.\n\nJohannes Weiss (1863–1914) a William Wrede (1859–1906) upozornili akademický svět na eschatologický aspekt Ježíšova působení. Oba byli rozhodnými anti-liberály a jejich výklad zdůrazňoval neobvyklou povahu Ježíšova působení a učení. Wrede psal o tématu „mesiášského tajemství“ v Markově evangeliu a zastával názor, že první křesťané používali tuto metodu, aby vysvětlili, proč se Ježíš sám neprohlásil za Mesiáše.\n\nAlbert Kalthoff (1850–1906) ve své knize \"Jak vzniklo křesťanství. Nové příspěvky k problému Krista\" (1904), v kapitole „Existoval historický Ježíš?“ píše: „Syn Boží, Pán veškerenstva, narozený z Panny a vzkříšený z mrtvých, a tesařův syn s revolučními sklony jsou dvě naprosto rozdílné bytosti. Byl-li jeden z nich historickým Ježíšem, druhý jím zcela jistě nebyl. Skutečná otázka Ježíšovy historicity nezní pouze, zda mezi mnoha judskými pretendenty mesiášství se vyskytlo jméno Ježíš, ale zda historickou postavu tohoto Ježíše můžeme rozpoznat v evangeliích a zda jej máme považovat za zakladatele křesťanství.“\n\nAlbert Schweitzer (1875–1965), historik teologie, ve své knize \"Dějiny bádání o historickém Ježíši – od Reimara k Wredemu\" (1906, první vydání) odsoudil subjektivismus různých spisovatelů, kteří Ježíše nahlíželi prizmatem svých vlastních preferencí. Tři kapitoly v knize (7, 8 a 9) jsou věnovány Davidu Straussovi, jedna (11) Bruno Bauerovi. Bruno Bauer (1809–1882) byl prvním akademickým teologem popírajícím Ježíšovu historicitu. Německá akademická obec však jeho práci neuznávala a před zapomenutím ji zachránil teprve Albert Kalthoff. Schweitzer vysoce cenil Bauerova raná díla, neztotožňoval se však s jeho tvrzením o Ježíšově nehistoričnosti.\n\nPřímým útokem na „první hledání“ se stala kniha \"Mýtus o Kristu\", poprvé vydaná roku 1909. Její autor Arthur Drews razí teorii kristovského mýtu a popírá existenci historického Ježíše. Kniha popularizující tezi Bruno Bauera vyvolala mezinárodní rozruch. Jak v roce 1912 poznamenává S. J. Case, pochybnosti o Ježíšově existenci se v posledním desetiletí objevily na mnoha místech, ale nikde s takovou razancí jako v Německu, kde se hnutí skeptiků stalo regulérní propagandou. „Náčelníkem tohoto křídla je Arthur Drews, profesor filosofie v Karlsruhe. Od vydání jeho knihy \"Mýtus o Kristu\" v roce 1909 se veřejnost s tématem neustále setkává prostřednictvím diskusí na různých místech, zvláště v některých významných univerzitních střediscích, jako jsou Jena, Marburk, Giessen, Lipsko či Berlín.“\n\nV odpověď na Drewsovu tezi zařadil Schweitzer do druhého vydání svých \"Dějin bádání o historickém Ježíši\" z roku 1913 (\"Geschichte der Leben-Jesu-Forschung\", 2. Auflage, 1913) dvě nové kapitoly:\nSchweitzer upozornil na skutečnost, že všechny Ježíšovy životopisy 19. století zanedbávaly nebo zcela opomíjely Ježíšovu apokalyptickou zvěst, a vytvořil svou vlastní verzi Ježíšova profilu v židovském apokalyptickém kontextu. Poté usoudil, že hledání historického Ježíše je ztrátou času, opustil biblické bádání a odešel do Afriky jako lékař a misionář.\n\nPředchůdcem Schweitzerovy práce byla kniha Martina Kählera \"Takzvaný historický Ježíš a dějinný biblický Kristus\", vydaná v roce 1896. Kähler v ní argumentuje, že nelze odloučit historického Ježíše od Krista víry a že hlavním úkolem biblické analýzy je především lépe pochopit Krista víry, který ovlivnil dějiny. Kählerovu práci si oblíbili konzervativci i liberálové a společně se Schweitzerovou knihou přispěla k ukončení „prvního hledání“.\n\nSchweitzerova kritika z roku 1906 vzala dřívějším pokusům o rekonstrukci historického Ježíše vítr z plachet a často je považována za začátek období „nehledání“, které trvalo až do přednášky Ernsta Käsemanna v roce 1953 – začátku „druhého hledání“.\n\nKlíčovou postavou tohoto mezidobí byl Rudolf Bultmann, který zůstal skeptickým v otázce relevance a potřebnosti bádání o historickém Ježíši a zastával názor, že jediné, co o Ježíšovi potřebujeme vědět, je „že“ (německy \"dass\") jeho existence – že Ježíš žil, kázal a byl ukřižován, kdežto další konkrétní události z jeho života jsou nepodstatné. Bultmann také podporoval studium ústní tradice, která uchovala materiál evangelií.\n\nBultmann věřil, že o Ježíšovi lze poznat jen několik nahodilých detailů a že zkoumat je nemá smysl, protože vše, na čem záleží, je následovat „Ježíšovo povolání“, které lze zakusit jen existenciálním setkáním s Božím slovem. Bultmann argumentuje, že nejranější křesťanská literatura se málo zajímala o konkrétní zeměpisné údaje a že studium Ježíše metodou historické analýzy je nejen nemožné, ale i zbytečné. Nakonec však Bultmann nezavřel zcela dveře historickému bádání a v roce 1948 doporučil v něm pokračovat.\n\nZatímco přesný začátek prvního a třetího hledání nelze stanovit, v případě druhého hledání tento údaj známe. Je jím přednáška Ernsta Käsemanna nazvaná „Problém historického Ježíše“, kterou přednesl 20. října 1953 na výročním shromáždění absolventů marburské univerzity, kteří stejně jako Käsemann studovali u Rudolfa Bultmanna.\n\nSvou přednáškou se Käsemann rozešel se stanovisky svého učitele Bultmanna, který zdůrazňoval teologický přístup a ještě v roce 1926 argumentoval, že bádání o historickém Ježíši je mrháním časem (byť později toto stanovisko zmírnil). Käsemann zastával názor, že ačkoli je možno interpretovat evangelia teologicky, obsahují současně historické vzpomínky, které mohou být zdrojem informací o Ježíšovi. Tento názor stál na počátku „nového hledání“, dnes známého jako druhé hledání historického Ježíše. Většina badatelů tohoto „druhého hledání“ byli buď Němci nebo studenti německých učitelů.\n\nKäsemannův názor, že o Ježíšovi se můžeme něco dozvědět, pokud systematicky pracujeme s nástroji historické analýzy, se ukázal jako velmi vlivný a inspiroval řadu badatelů, aby vyvinuli nové přístupy ke studiu historického Ježíše. Jedním z významných počinů vycházejících z tohoto přístupu byla kniha Günthera Bornkamma \"Ježíš Nazaretský\" (1956), z níž pochází jeho známý výrok: „Co mají evangelia říci o zvěsti, činech a příběhu Ježíšově, má stále prvek autentičnosti… tyto rysy ukazují přímo k pozemské Ježíšově postavě.“ Kniha Jamese M. Robinsona \"Nové hledání historického Ježíše\" (1959) se dočkala mnoha reedicí, což naznačuje vysokou míru zájmu o tuto problematiku v šedesátých letech.\n\nK analýze biblických textů zavádí Käsemann „kritérium nepodobnosti“, které porovnává danou evangelijní pasáž (např. Ježíšův výrok) s dobovým židovským kontextem a pokud se mu vymyká, považuje její autentičnost za pravděpodobnější. V období druhého hledání bylo zavedeno také „kritérium trapnosti“, které pokládá za nepravděpodobné, aby si skupina vymyslela příběh, který ji uvádí do rozpaků. Podle tohoto kritéria by si např. raná církev nikdy nevymyslela jádro příběhu o Ježíšovu křtu, protože Jan křtil na odpuštění hříchů, zatímco Ježíš byl pokládán za bezhříšného. Příběh Ježíšova křtu do tohoto modelu nezapadá; navíc jako by Jana nadřazoval Ježíšovi, což je dalším zdrojem rozpaků. Samotný Ježíšův křest je tedy patrně historická událost, avšak zmínky o holubici a hlasu z nebe budou spíše pozdějšími ornamentálními doplňky.\n\nPočátkem 70. let původní zájem o „druhé hledání“ prakticky vyprchal. Řada badatelů spojuje jeho konec s klesajícím vlivem Bultmannových myšlenek; např. Ben Witherington píše: „S úpadkem Bultmannova vlivu a nadšení pro existencialismus odeznělo také nadšení druhého hledání.“ Geza Vermes prohlašuje: „Vzhledem k nedozírnému Bultmannovu vlivu na německou a skrze jeho bývalé studenty i severoamerickou novozákonní biblistiku se hodiny skutečného historického bádání na půl století zastavily.“ Paul Zahl si všímá, že ačkoli druhé hledání přineslo ve své době významné výsledky, dnes jsou namnoze zapomenuty, byť nikdy nedošlo k jejich vyvrácení.\n\nDruhé hledání se vyčerpalo v 70. letech, avšak již v 80. letech začalo třetí hledání a získalo své formální stoupence. Na rozdíl od druhého nemá třetí hledání žádný jasně definovaný počátek; objevilo se, když několik badatelů krátce po sobě formulovalo nové přístupy. V roce 1992 označil N. T. Wright tyto nové přístupy jako „třetí hledání“.\n\nKromě starších kritérií vícenásobného svědectví, nepodobnosti a trapnosti vznikla v období třetího hledání nová kritéria, zejména:\nNěkterá další navržená kritéria považují badatelé třetího hledání za pochybná a nespolehlivá. Mezi ně patří \"kritérium přítomnosti aramejských prvků\", které navrhl Joachim Jeremias. Toto kritérium posuzuje biblický výrok na základě rozpoznatelných aramejských prvků ve slovní zásobě či gramatice. Podobně \"kritérium palestinského prostředí\" pokládá výrok za autentický, pokud odpovídá palestinskému prostředí Ježíšovy doby. \"Kritérium živosti vyprávění\" předpokládalo, že výrok formulovaný jazykem živějším než okolní text může pocházet od očitého svědka, toto kritérium však většina badatelů nepokládá za průkazné.\n\nVýznamným rysem třetího hledání je také role archeologie. Jak říká James Charlesworth, jen málo moderních badatelů dnes záměrně přehlíží archeologické objevy, které objasňují život v Galileji a Judsku v Ježíšově době. Dalším rysem třetího hledání je jeho interdisciplinární a globální povaha. Zatímco v prvním a druhém hledání se angažovali především evropští protestantští teologové, třetího hledání se účastní badatelé mnoha oborů z celého světa. Např. přínosem židovských badatelů k hledání historického Ježíše je jejich důkladná znalost judaismu druhého chrámu.\n\nVětšina badatelů se dnes shoduje, že Ježíš jako historická postava existoval, avšak Ježíšovy portréty vytvořené během trojího hledání se často liší mezi sebou navzájem i od portrétu, který známe z evangelií. Amy-Jill Levineová nachází obecný akademický konsenzus v základních bodech Ježíšova života: že Ježíš byl pokřtěn Janem Křtitelem, dostal se do sporu s židovskými představiteli o otázce Boha, uzdravoval, učil v podobenstvích, shromažďoval učedníky a byl ukřižován za římského prefekta Piláta Pontského.\n\nRozdílné důrazy v hlavním interpretačním proudu třetího hledání lze shrnout do několika skupin: Ježíš jako \"apokalyptický prorok\", \"charismatický uzdravovatel\", \"kynický filosof\", \"židovský Mesiáš\" nebo \"prorok sociální změny\". Ačkoli se badatelé rozcházejí v interpretacích jeho života i v samotné interpretační metodě, existují mezi nimi jisté shody. Někdy se vzájemně kritičtí badatelé v určité otázce setkávají; např. John Dominic Crossan a N.T. Wright souhlasí, že Ježíš nebyl „primárně apokalyptický“, ačkoli zároveň věří, že apokalyptickou zvěst skutečně kázal, kdežto jiní (např. Marcus Borg a Burton L. Mack) se od nich v tomto ohledu odlišují. Třetí hledání je tedy roztříštěné a nedospívá k žádnému obecně sdílenému Ježíšovu obrazu.\n\nVe své knize \"Dějiny bádání o historickém Ježíši\" (1906) si Albert Schweitzer povšiml podobnosti jednotlivých Ježíšových portrétů badatelům, kteří je sestavují. John Dominic Crossan má za to, že tento trend pokračuje, takže mnozí autoři píšící o Ježíšově životě „tvoří autoportrét a říkají mu portrét.“\n\n\n"}
{"id": "378795", "url": "https://cs.wikipedia.org/wiki?curid=378795", "title": "FC Sportul Studențesc București", "text": "FC Sportul Studențesc București\n\nFC Sportul Studențesc București je rumunský fotbalový klub z hlavního města Bukurešť založený roku 1916. Letopočet založení je i v klubovém emblému.\n\n\n\n"}
{"id": "378796", "url": "https://cs.wikipedia.org/wiki?curid=378796", "title": "Basilan", "text": "Basilan\n\nProvincie Basilan je filipínská provincie rozkládající se v Autonomním regionu Muslimské Mindanao (ARMM), na stejnojmenném ostrově. Hlavní město Isabela City, které se nachází na severním pobřeží ostrova, je ale spravováno jako součást regionu poloostrova Zamboanga.\n\nV současnosti zde bojují Filipínská armáda a povstalci.\n\nBasilan má 2 města a 11 obcí.\n"}
{"id": "378799", "url": "https://cs.wikipedia.org/wiki?curid=378799", "title": "Muškařský prut", "text": "Muškařský prut\n\nMuškařský prut je druh rybářského prutu určeného výhradně k muškaření. Jeho úkolem je předat dostatek energie muškařské šňůře, která dopravuje lehkou nástrahu - umělou mušku na místo lovu. Oproti klasickým rybářským prutům je subtilnější konstrukce a jeho použitelnost je významně ovlivněna jeho hmotností a akcí ohybu (flexí) prutu. Moderní muškařské pruty jsou proto vyráběny z lehkých moderních materiálů jako jsou grafitová vlákna, různé kompozity a pryskyřice jako pojiva. Sedlo muškařského navijáku je na rozdíl od klasického rybářského prutu pod rukojetí a očka pro vedení muškařské šňůry jsou blízko u blanku prutu, aby nedocházelo k bočním rotacím prutu. Každý muškařský prut je váhově označen podle typu šňůry pro kterou je určen - mezinárodní značení AFTMA.\n\n"}
{"id": "378805", "url": "https://cs.wikipedia.org/wiki?curid=378805", "title": "Muškařská šňůra", "text": "Muškařská šňůra\n\nMuškařská šňůra dopravuje lehkou muškařskou nástrahu – umělou mušku do místa lovu. Je pouze jakýmsi dopravním prostředkem na jehož konec se připevňuje nejčastěji návazec z rybářského vlasce na který je pomocí rybářských uzlů přivázána muška. Její použití je určeno výhradně k muškaření s muškařským prutem a muškařským navijákem, pro jiné způsoby lovu ryb není vhodná, došlo by k jejímu poškození. Muškařská šňůra se skládá z několika částí, jejichž struktura a materiály významně ovlivňují její vlastnosti. Základním materiálem pro výrobu muškařských šňůr jsou PVC nebo polyurethan. Kdysi se muškařské šňůry vyráběly z přírodních materiálů(hedvábí) splétáním a jejich následnou impregnací vosky, někteří výrobci se k těmto šňůrám opět vracejí.\nS - potápějící se (Sinking Line)\n\nSF- potápějící se (Sinking-floating Line)\n\nI - neutrální – pomalu a mírně se potápí (Intermediate Line)/dt>\n\n"}
{"id": "378807", "url": "https://cs.wikipedia.org/wiki?curid=378807", "title": "Vladimir Lvovič Levi", "text": "Vladimir Lvovič Levi\n\nVladimir Lvovič Levi, rusky \"Владимир Львович Леви́\", (* 18. listopad 1938, Moskva) je ruský lékař - psychiatr a spisovatel. Rovněž se věnuje výtvarnému umění a hudbě. Je známý především díky svým popularizujícím knihám o psychologii.\n\nPo ukončení studia medicíny v téže metropoli začal pracovat jednak na moskevských psychiatrických klinikách, jednak jako lékař v psychoterapeutickém dispensáři. Je vědeckým spolupracovníkem Psychiatrického institutu, kandidátem lékařských věd a členem svazu sovětských spisovatelů. Jeho díla jsou přeložena do češtiny, slovenštiny, polštiny, maďarštiny, bulharštiny, srbochorvatštiny, italštiny, finštiny, němčiny, francouzštiny.\n\nV osobě Vladimira Leviho se čtenář seznamuje s vynikajícím sovětským psychologem, vědcem a spisovatelem, který se už od svého mládí podílí na formování tehdejší moderní sovětské psychologie. Jde o člověka v pravém smyslu „posedlého“ svou prací, který poskytuje útěchu a pomoc tisícům duševně nemocných. Díky svým knihám pomáhá ještě mnohem většímu počtu lidí, jejichž psychická rovnováha je z různých důvodů narušena. Spolupracuje zároveň s desítkami psychologů na celém světě při posuzování jednotlivých případů duševních chorob. Jeho fabulační schopnosti mu umožňují obracet se k co nejširším masám, a proto právě jeho zásluhou proniká psychologie i mezi lidi, kteří by jinak nenašli odvahu k tomu, aby se vypravili do ordinace psychiatra nebo laboratoře psychologa.\n\n\n"}
{"id": "378811", "url": "https://cs.wikipedia.org/wiki?curid=378811", "title": "Synagoga v Pise", "text": "Synagoga v Pise\n\nPisánská synagoga stojí na via Palestro 24.\n\nBudova pochází z počátku 17. století, roku 1785 byla přestavována a roku 1863 renovována Marcem Trevesem. Při této příležitosti byla vytvořena nová fasáda s centrálním portálem.\n\nI interiér byl přestavěn, ale bylo zachováno původní rozčlenění prostoru. Jedná se o čtvercovou aulu s balkonem, zdobenou štuky. Tevà má dřevěné zábradlí s balustrádou a \"Aròn ha-Kodesh\" je mramorový s korintským sloupem a trojúhelníkovitým tympanonem.\n"}
{"id": "378814", "url": "https://cs.wikipedia.org/wiki?curid=378814", "title": "FC Dinamo Tbilisi", "text": "FC Dinamo Tbilisi\n\nFC Dinamo Tbilisi (gruzínsky: თბილისის დინამო) je gruzínský profesionální fotbalový klub z Tbilisi, hlavního města Gruzie. Dinamo Tbilisi bylo jedním z nejvýznamnějších klubů v sovětském fotbalu a vážný kandidát na zisk mistrovského titulu v Sovětské lize ihned po založení klubu v roce 1936. Klub tehdy byl součástí jedné z předních sportovních společností v Sovětském svazu, sportovní společnosti Dynamo Sports Club, který měl vedle fotbalu několik dalších aktivit a byl sponzorován sovětským ministerstvem vnitra. Hlavním důvodem jeho evropské slávy bylo vítězství Poháru vítězů pohárů v roce 1981, porazil východoněmecký FC Carl Zeiss Jena 2-1 ve finále v Düsseldorfu. Za svoji historii FC Dinamo Tbilisi vyprodukovalo mnoho slavných sovětských hráčů: Borise Paičadzeho, Avtandila Gogoberidzeho, Šotu Jamanidzeho, Micheila Meschiho, Slavu Metreveliho, Murtaze Churcilavu, Manučara Mačaidzeho, Davida Kipianiho, Vladimira Gucajeva, Alexandra Čivadzeho, Vitalije Daraseliu, Ramaze Šengeliu, Tengize Sulakvelidzeho. Po rozpadu Sovětského svazu později produkoval některé nejlepší gruzínských hráče jako Temura Kecbaiu, Šotu Arveladzeho, Giorgiho Kinkladzeho, Kachu Kaladzeho, Levana Kobiašviliho. FC Dinamo Tbilisi byl jedním z mála týmů v Sovětské lize (společně s Dynamem Moskva a Dynamem Kyjev), které nikdy nesestoupily. Jejich nejslavnější trenér byl Nodar Achalkaci, který dovedl tým k sovětskému titulu v roce 1978, k vítězstvím v Sovětském poháru (1976 a 1979), a v Poháru UEFA v roce 1981. Byl také jedním ze tří asistentů trenéra sovětské fotbalové reprezentace na mistrovství světa ve fotbale 1982. FC Dinamo Tbilisi je patnáctinásobným mistrem gruzínské ligy a dvanáctinásobným držitelem gruzínského fotbalového poháru (k roku 2015).\n\n"}
{"id": "378823", "url": "https://cs.wikipedia.org/wiki?curid=378823", "title": "NSÍ Runavík", "text": "NSÍ Runavík\n\nNSÍ Runavík (celým názvem Nes Sóknar Ítróttarfelag , česky znamená \"Sportovní klub obce Nes\") je faerský fotbalový klub z Runavíku založený roku 1957. Klubové barvy jsou žlutá a černá.\n\n\n"}
{"id": "378831", "url": "https://cs.wikipedia.org/wiki?curid=378831", "title": "William Pailes", "text": "William Pailes\n\nWilliam Arthur Pailes (* 26. června 1952, Hackensack, New Jersey, USA) je americký voják, astronaut, 186. člověk ze Země ve vesmíru po letu v raketoplánu.\n\nJeho život je zcela věnován službě v armádě. V roce 1974 ukončil úspěšně vzdělání na United States Air Force Academy v oboru informatika, kde získal titul bakaláře. V roce 1981 získal titul magistra v tomtéž oboru na Texas A&M University. Byl vojenským letcem na řadě základen v USA a Velké Británii. V roce 1982 byl zařazen do armádního výcvikového střediska budoucích astronautů, po třech letech absolvoval let raketoplánem a pak se vrátil k vojenské službě. Ze střediska kosmonautů USAF odešel v roce 1988. Používal přezdívku Bill.\n\nZúčastnil se mise ryze vojenské, špionážní a také velice utajované, s označením NASA STS-51-J, podle evidence COSPAR 1985-092A. V posádce byli samí vojáci-důstojníci: plukovník Karol Bobko, podplukovník Ronald Grabe, major David Hilmers, plukovník Robert Stewart a major William Pailes od kosmické divize USAF. Během letu, který startoval na kosmodromu Canaveral na Floridě 3. října 1985 vypustili dvě vojenské družice typu DSCS-3 s desetiletou životností a po čtyřech dnech se vrátili v pořádku na kosmodrom základny Edwards v Kalifornii. Během letu raketoplán dosáhl výškového rekordu 515 km nad Zemí. \n\n\n"}
{"id": "378839", "url": "https://cs.wikipedia.org/wiki?curid=378839", "title": "Alexandre Pato", "text": "Alexandre Pato\n\nAlexandre Rodrigues da Silva známý jako Alexandre Pato je brazilský fotbalový útočník a bývalý reprezentant, hráč čínského klubu Tianjin Quanjian. Hrál mj. i v italském klubu AC Milán a půl roku hostoval v anglické Chelsea.\n\nV roce 2007 přestoupil za 22 milionů eur z brazilského Internacionalu do italského klubu AC Milan.\n\nV roce 2009 získal ocenění Golden Boy, které uděluje italský sportovní deník \"Tuttosport\" ve spolupráci s dalšími evropskými novinami vítězi hlasování o nejlepšího hráče do 21 let působícího v některé z evropských nejvyšších fotbalových lig.\n\nV lednu 2013 přestoupil z italského AC Milan za 15 milionů eur do brazilského klubu SC Corinthians Paulista, kde podepsal 4letou smlouvu.\n\nV lednu 2016 přišel na hostování s opcí do klubu Chelsea FC. Debutoval 2. 4. 2016 v zápase proti Aston Ville, když ve 23. minutě vystřídal svého zraněného spoluhráče Loïca Rémyho. Na konci prvního poločasu byl faulován ve vápně. Nařízenou penaltu sám proměnil a zvýšil skóre na 2:0 ve prospěch Blues (výhra 4:0, 76 minut). V základní sestavě poprvé nastoupil 9. 4. 2016 v zápase se Swensea City. Prohře 0:1 ovšem zabránit nedokázal a v 76. minutě byl vystřídán Falcaem. Další zápas už ovšem neodehrál a 1. července 2016 se vrátil zpět do Corinthians.\n\nNa konci července 2016 přestoupil do španělského klubu Villarreal CF. V lednu 2017 odešel do Číny do klubu Tianjin Quanjian.\n\nAlexandre Pato hrál v brazilských mládežnických reprezentacích. Od roku 2008 je členem kádru národního týmu Brazílie.\n\n\n\n\n"}
{"id": "378841", "url": "https://cs.wikipedia.org/wiki?curid=378841", "title": "Karel I. z Valois", "text": "Karel I. z Valois\n\nKarel z Valois ( \"Charles de Valois\", 12. března 1270, Vincennes – 16. prosince 1325) byl čtvrtý syn francouzského krále Filipa III. Smělého a jeho první manželky Isabely Aragonské, bratr Filipa IV. Sličného. Dante Alighieri jej ve své \"Božské komediii\" umístil do \"Očistce\".\n\nByl to člověk průměrně inteligentní, ale nadprůměrně ctižádostivý a chamtivý. Jako mladší syn bez zděděných knížectví sbíral tituly. Syn, bratr, švagr, zeť králů a královen (Francie, Navarry, Anglie a Neapolského království) a po své smrti i otec francouzského krále a tchán budoucího císaře Svaté říše římské.\n\nJeho celoživotním cílem bylo získat královskou korunu, ale nikdy se mu to nezdařilo. Roku 1284 jej papež jako syna Isabely Aragonské uznal za krále Aragonska, vazala Svatéto Stolce a hlavně protikrále Petrovi III., který byl od sicilského povstání (1282) považován za nepřítele Říma. Aby podpořil svůj nárok na Sicilské království, oženil se s dcerou neapolského krále Markétou z Anjou. Karel doufal, že aragonská křížová výprava (1284–1285), kterou podnikl jeho otec, mu umožní získat vytoužené aragonské království. Roku 1285 se nechal korunovat kardinálským kloboukem, což mu vyneslo posměšnou přezdívku „král klobouku“. Otec při návratu z válečné výpravy zemřel u Perpignanu. Karel se později musel titulu vzdát.\n\nProkázal se jako schopný vojevůdce a úspěšně vedl tažení ve Vlámsku (1297). Roku 1301 se oženil s Kateřinou z Courtenay, titulární císařovnou konstantinopolskou, vnučkou a dědičkou posledního latinského císaře, Balduina II. S tajným souhlasem papeže se zúčastnil tažení Karla II. Neapolského o dobytí Sicílie. Byl jmenován papežským vikářem v Itálii a ztratil se v propletenci italské politiky. Zkompromitoval se masakrem ve Florencii a finančním vydíráním, dobyl Sicílii, kde si upevnil svou pověst rabijáta a vrátil se – jako člověk s pošramocenou pověstí na přelomu let 1301/1302 zpět do Francie.\n\nPo zavraždění římského krále Albrechta (1308) se za bratrovy podpory pokoušel o kandidaturu na uprázdněný římský trůn, ale neuspěl. Zvolen byl lucemburský hrabě Jindřich VII.\n\nPředčasná smrt Ludvíka X. roku 1316 v něm vzbudila naději, že se jako francouzský regent vyšvihne k moci. Vládu však převzal synovec Filip. Další král Karel IV. jej roku 1324 pověřil vedením vojska do anglické Akvitánie.\n\nZemřel v prosinci 1325 a byl pochován v pařížském kostele jakobínů. V současnosti je jeho náhrobek v Saint-Denis.\n\n"}
{"id": "378842", "url": "https://cs.wikipedia.org/wiki?curid=378842", "title": "Dodge", "text": "Dodge\n\nDodge je americká značka vyrábějící automobily, SUV, minivany a pick-upy, která je pod koncernem Chrysler LLC prodávána ve více než 60 různých zemí.\n\nByla založena roku 1900 jako Dodge Brothers Company, aby zásobovala rostoucí automobilový průmysl v Detroitu. Svoje vlastní vozy začali vyrábět až roku 1914. Roku 1928 byla značka prodána společnosti Chrysler Corporation, 1998–2007 prošla krátkodobým DaimlerChrysler jako část Chrysler Group a nyní je součástí Chrysler LLC.\n\n\n\n"}
{"id": "378846", "url": "https://cs.wikipedia.org/wiki?curid=378846", "title": "Tenkozobec americký", "text": "Tenkozobec americký\n\nTenkozobec americký (\"Recurvirostra americana\") je velký bahňák z čeledi tenkozobcovitých.\n\nTenkozobec americký je přibližně 45 cm vysoký, má dlouhé, štíhlé, šedé končetiny a černobíle zbarvené opeření. Krk a hlava je v letním šatě jasně skořicově hnědá, v prostém nenápadně šedá. Dlouhý, tenký zobák má stejně jako všichni tenkozobci mírně zahnutý směrem nahoru a je jednou z jeho nejlepších charakteristik.\n\nVyskytuje se při mořském pobřeží, v blízkosti močálů, rybníků a mělkých jezer ve středu a na západě Severní Ameriky. Je částečně tažný, většina ptáků se na zimu stahuje směrem k mexickému a severoamerickému pobřeží Atlantského a Tichého oceánu.\n\nPotravu vyhledává v mělké vodě, často pomocí pohybu zobákem ze strany na stranu. Loví zejména korýše a menší vodní hmyz. Hnízdí v otevřených krajinách, většinou v menších koloniích a často i v přítomnosti jiných bahňáků. Každým rokem provádí velmi komplikované svatební tance. Hnízdo v podobě malé jamky často lemované trávou si staví v blízkosti vody. Samice do něj následně klade průměrně 3 - 5 olivově zelených vajec s černým skvrněním, na kterých sedí po dobu 22 - 29 dní střídavě oba rodiče.\n\nTenkozobec americký (\"Recurvirostra americana\") je v USA chráněný podle zákona Migratory Bird Treaty Act z roku 1918.\n\n\n"}
{"id": "378847", "url": "https://cs.wikipedia.org/wiki?curid=378847", "title": "FC Santa Coloma", "text": "FC Santa Coloma\n\nFC Santa Coloma je andorrský fotbalový klub z andorrské vesnice Santa Coloma d'Andorra.\n\n\n"}
{"id": "378850", "url": "https://cs.wikipedia.org/wiki?curid=378850", "title": "Světový pohár v běhu na lyžích 2008/2009", "text": "Světový pohár v běhu na lyžích 2008/2009\n\nSvětový pohár v běhu na lyžích 2008/09 byl seriálem závodů v běhu na lyžích během zimní sezóny. Organizovala jej Mezinárodní lyžařská federace (FIS). První závod se oproti tradici z posledních sezón uskutečnil až v listopadu a to ve švédském Gällivare, neboť düsseldorfský sprint se z října přesunul na prosincový termín. Součástí světového poháru je Tour de Ski. Celkové vítězství z loňského ročníku obhajovali Lukáš Bauer a Virpi Kuitunenová. Mezi muži se do čela průběžného pořadí dostal po prvním závodu Hellner, po druhém Hellner společně s Hattestadem, po třetím Sundby, po čtvrtém Northug, po pátém Olsson, po šestém Cologna, po sedmém znovu Hattestad, vítězstvím v Tour de Ski se do čela vrátil Cologna a udržel jej až do vítězného konce, obhájce Bauer skončil devátý. Mezi ženami vedla nejprve Kalla, poté Petra Majdičová, od třetího do dvacátéhočtvrtého závodu celkovému pořadí vévodila Aino-Kaisa Saarinenová, načež byla vystřídána Petra Majdičová, po finálové sériií závodů se nakonec z vítězství radovala Justyna Kowalczyková, Virpi Kuitunenová byla pátá.\n\nKonečné pořadí SP v distančních závodech (po 18 závodech):\nKonečné pořadí SP ve sprintu (po 12 závodech): \nKonečné pořadí SP v distančních závodech (po 18 závodech):\nKonečné pořadí SP ve sprintu (po 12 závodech):\n\n"}
{"id": "378852", "url": "https://cs.wikipedia.org/wiki?curid=378852", "title": "Ústřední jednota českých šachistů", "text": "Ústřední jednota českých šachistů\n\nÚstřední jednota českých šachistů (ÚJČŠ) byla jednotná organizace českých šachistů založená z iniciativy Václava Kautského 8. září roku 1905. Prvním starostou byl zvolen Antonín Kvíčala a jeho nástupcem se stal Bohumil Penížka.\n\nPo vzniku samostatného Československa byla organizace 25. ledna roku 1919 přejmenována na Ústřední jednotu československých šachistů. Roku 1924 se ÚJČS stala zakládajícím členem FIDE.\n\nÚJČS pořádala sjezdy, turnaje o mistra Čech a Československa v šachu a udělovala až do roku 1952 tituly mistrů ÚJČŠ.\n\nRoku 1953, když se změnila organizační struktura československého sportu, byla ÚJČS zrušena resp. přejmenována na šachovou sekci Státního výboru pro tělovýchovu. V lednu 1957 vznikla šachová sekce ČSTV a 7. září roku 1969 byl ustaven \"Šachový svaz ČSTV\", který ve styku se zahraničím vystupoval do roku 1993 pod názvem \"Československý šachový svaz\".\n\n\nVeselý Jiří, \"Bíločerné vzpomínání, Knihovnička Československého šachu, Praha 2008\", ISBN 978-80-902582-6-6\n"}
{"id": "378877", "url": "https://cs.wikipedia.org/wiki?curid=378877", "title": "Seznam lübeckých biskupů", "text": "Seznam lübeckých biskupů\n\nSeznam lübeckých biskupů obsahuje chronologicky řazený seznam knížat-biskupů za reformace.\n"}
{"id": "378878", "url": "https://cs.wikipedia.org/wiki?curid=378878", "title": "Listopad 2008", "text": "Listopad 2008\n\n"}
{"id": "378880", "url": "https://cs.wikipedia.org/wiki?curid=378880", "title": "MÁV řada M61", "text": "MÁV řada M61\n\nMotorové lokomotivy řady M61, přezdívané \"\"Nohab\"\", byly prvními motorovými lokomotivami Maďarských státních železnic pro dálkovou dopravu.\n\nPočátkem 60. let vzrostla v Maďarské lidové republice poptávka po výkonných motorových lokomotivách pro vozbu rychlíků a expresů na hlavních neelektrizovaných tratích. Po vynikajících výsledcích zkoušek lokomotiv typu AA16 v Dánsku a Norsku se rozhodly i MÁV objednat u švédské firmy NOHAB 20 kusů těchto licenčních lokomotiv GM. Pro Maďary měly tyto stroje symbolický význam, jelikož se jednalo o jediné lokomotivy konstruované podle licence Spojených států, které pronikly v době Studené války za Železnou oponu. V SSSR tak rychle začal vývoj řady později známé jako M62 (MÁV řada M62), čímž se předešlo dalším dodávkám lokomotiv ze Západu.\n\nVšech 20 kusů bylo dodáno v letech 1962 – 1963 a v pravidelném provozu zůstaly až do 90. let. Část lokomotiv je stále zachována a jsou umístěny v muzeích nebo je MÁV používají při zvláštních jízdách, například o státních svátcích.\n\n\n"}
{"id": "378886", "url": "https://cs.wikipedia.org/wiki?curid=378886", "title": "Azola", "text": "Azola\n\nAzola (\"Azolla\") je rod drobných vodních vzplývavých kapradin z čeledi nepukalkovité. Jednotlivé rostlinky mají štíhlé, rozvětvené stonky s překrývajícími se šupinatými lístky do velikosti jednoho milimetru. Každá rostlina připomíná malou plovoucí mechovou rostlinku se splývavými kořeny na spodní straně. Rostlinky inklinují k tvoření shluků a často tvoří kompaktní rohože na vodní hladině. Při růstu na slunci vystaveném místě, zejména v pozdním létě a na podzim, může měnit své zbarvení na načervenalé v kontrastu s jasně zelenými vláknitými řasami.\n\nPro azolu je příznačná symbióza se sinicí \"Anabaena azollae\". Díky tomuto spojení je v rostlině fixováno velké množství dusíku, který z ní činí kvalitní hnojivo. Dusík není soustředěn přímo v rostlině jako takové, ale je fixován právě sinicemi, ukrytými v dutinkách listů. Sinice získává plynný dusík ze vzduchu ve formě nepoužitelné samotnou rostlinou, rozdělí ho a spojí s vodíkem za vzniku amonných iontů. Takto je již rostlina schopna dusík využít. biosyntéza amonných iontů probíhá v sinici \"Anabaena\" ve specializovaných buňkách, které se nazývají heterocysty. Tyto buňky lze snadno pozorovat již při 100 násobném zvětšení. \"Anabeana\" vypadá jako řetězec korálků. Každá z jednotlivých kuliček (buněk) obsahuje modro-zelené barvivo a je schopna fotosyntézy. Heterocysty jsou větší, bezbarvé, tlustostěnné buňky rozptýlené kolem řetězce. Silné stěny heterocyst zabraňují vstupu kyslíku, který by jinak narušoval funkci enzymů, důležitých pro syntézu amonných iontů uvnitř buňky.\n\nDlouhým, volným vláknům sinice se daří především ve vodě okolo vrcholu stonku azoly. Jakmile se mladý list začne tvořit v blízkosti vrcholu stonku, vytvoří si na svém začátku jamku. Z povrchu této jamky vyrůstají jemné vlásky, připomínající nafouknutou gumovou rukavici. Vlásky zachytí sinici a tím, jak se jamka prohlubuje, vytváří v listu kapsu. Tato kapsa se nakonec uzavře a zadrží sinici uvnitř. Jakmile je sinice uvnitř, vyvíjejí se heterocysty a začne syntéza amonných iontů. Během těchto procesů vyroste uvnitř dutiny jiný typ vlásků, které pohlcují amonné ionty vyprodukované sinicí. Tímto zpřístupní dusík celé rostlině.\n\nSinice i azola profitují z jejich blízkého vztahu. Pro sinici tento vztah znamená vhodné místo k růstu a kapradina dostává pravidelný přísun potřebného dusíku. Ale toto spojení však není naprosto nezbytné. Byly pozorovány případy samostatně rostoucích rostlin i samostatně žijících sinic \"Anabaena\". Nicméně toto spojení se pro ně zdá být nejvýhodnější.\n\nPěstitelé na rýžových polích v Číně a ve Vietnamu využívali spojení azoly a \"Anabaena\" po celá staletí. Její pěstování jako hnojiva pro rýži započalo pravděpodobně v Číně během vlády dynastie Ming (1368–1644) a ve Vietnamu během 11. století. Až\ndonedávna bylo její pěstovaní výsadou pouze malého počtu vesnic. Pouze tamní rolníci znali správný postup kultivace. Pěstitelé ze širokého okolí museli cestovat do těchto vesnic pro počáteční zásoby pro jejich pole. Ve vesnicích, které ji produkovaly, v provincii Thai Binh ve Vietnamu, byl tento monopol považován za tak cenný, že tajemství pěstování, bylo předáváno mladým mužům během slavnostní ceremonie poté, co se oženili a začali samostatně hospodařit. Ženám, ze strachu že by se provdaly mimo vesnici, nebylo tajemství pěstování sdělováno. Monopol vesnicím sebraly vlády Číny a Vietnamu na konci 50 let 20. století, když nechaly vybudovat nové pěstírny a začaly financovat výzkum využití azoly jako hnojiva.\n\nAzola má samozřejmě ještě jiná využití, než jen hnojivo pro rýži. Využívá se i pří pěstování dalších druhů „vodních“ plodin a také jako doplněk stravy skotu, prasat a drůbeže. Může také plnit okrasnou funkci v parkových nádržích. Její populací je také možné regulovat množství komárů v určitých oblastech. Na vodních hladinách vytváří souvislou vrstvu, která hmyzu zabraňuje v kladení vajíček.\n\nNejvětším problémem pěstování azoly je zajištění životaschopnosti během zimy a uprostřed léta. Zimy v mírných oblastech Číny jsou pro původní asijské druhy příliš studené. Ani nejodolnější druhy nejsou schopny přežít teploty pod bodem mrazu. Na druhou stranu, na vrcholu léta, je zvláště v jižní Číně a Vietnamu přílišné horko. Teplota vody v rýžových polích se pohybuje mezi 40-45 °C. Azola přitom přestává růst již při 35 °C. V létě ji ohrožuje také velký počet hmyzích škůdců a hub. Při správné kombinaci slunečního svitu, teploty a živin se dokáže celá populace zdvojnásobit během 3-5 dnů. Následně je rozptýlena do jednotlivých políček, kde zhruba po měsíci na hladině vytvoří kompaktní vrstvu. Následně se voda z polí vyčerpá a rostlinky zůstanou ležet na bahnitém dně, do kterého jsou potom zamíchány oráním, ať už mechanicky, nebo ručně. Na takto vyživenou půdu je znovu napuštěna voda a rýže může být vysazena.\nPoužití jako hnojiva samozřejmě není bez problémů. I nejmenší množství běžně na rýži používaných herbicidů tyto rostlinky likviduje. Nemalé množství rolníků se tak radši vzdá kvalitního hnojiva, než aby oželeli kontrolu nad růstem plevelu. Největším problémem je však časová náročnost péče o jejich populace. Ve vyspělejších zemích by se jednoduše nevyplatilo tento způsob pěstování provozovat, jelikož by náklady na pracovní sílu velmi pravděpodobně převažovaly nad výnosy z prodeje.\n\nPřes to všechno má azola svoji budoucnost jistou. Rýžová pole pokrývají 11% obdělávané půdy a na rýži jsou přímo závislé 2,5 miliardy lidí. Lidstvo bude rýže potřebovat čím dál více, a pokud je k dispozici šetrný a efektivní prostředek ke zvýšení její produkce, jistě nezůstane zapomenut.\n\n\n\n \n"}
{"id": "378892", "url": "https://cs.wikipedia.org/wiki?curid=378892", "title": "Důl Grasberg", "text": "Důl Grasberg\n\nGrasberg je největší zlatý důl na světě a třetí největší měděný důl na světě. Leží v provincii Papua (Nová Guinea) v Indonésii (Tembagapura, Irian Jaya). Zaměstnává téměř 20 tisíc zaměstnanců. Důl vlastní z větší části těžební společnost Freeport-McMoRan se sídlem v USA. \n\nDůl byl založen v roce 1988. Na rok 2017 byl plánován přechod od povrchové ke hlubinné těžbě. Do roku 2022 se počítá s denní produkcí 240 000 tun rudy. Náklady na vybudování přístupových cest, technologií a provozů se v tomto složitém terénu a nadmořské výšce vyšplhaly přes 3 miliardy dolarů. Odhaduje se, že spolu s dolem Ertsberg se jedná o největší objevené rudné ložisko nerostů v historii. K dolu vede 120 km dlouhá silnice přes jeden z nejdrsnějších terénů na Zemi. Dalších 5 let trvala výstavba dolu a stála kolem 1 miliardy dolarů. Ve výšce 3 000 m se i zpracovává a drtí ruda. Vytvořený koncentrát je dopravován podél cesty (33 km) potrubím až na pobřeží a v sýpkách je připraven na další přepravu do světa. Jde o nejefektivnější a nejproduktivnější důl světa: pracuje se zde 24 hodin denně, 7 dní týdně a 365 dní v roce.\n\nPro rok 2005 byla plánována produkce 544 000 tun mědi a 37 tun zlata. Podle údajů za rok 2006 bylo vytěženo 610 800 tun mědi, 58 tun zlata a 174 tun stříbra. Další rozšíření těžby bylo na plánováno na rok 2019, kdy mělo dojít k otevření druhé těžební jámy. \n\nGrasberg se nachází 96 km severně od jihozápadního pobřeží Indonésie v nadmořských výškách 2 500 až 4 200 m nad mořem. Důl je vzdálen asi 60 mil severně od města Timika, které má cca 100 000 obyvatel. Budování přístupové cesty k dolu do nadmořských výšek nad 2500 m byl velmi složitý úkol; cesty jsou klikaté, složité a stavěné bez jakýchkoliv ohledů na okolní životní prostředí.\n\nDůlní práce kritizují ekologové, podle nichž intenzivní těžba znečišťuje řeky i zdroje podzemní vody v provincii.\nDůl se nachází také v těsné blízkosti rovníkového horského ledovce, který je indikátorem změn klimatu v regionu. Následky hornické činnosti jsou sesuvy půd, které vznikají i díky častým zemětřesením v oblasti a působením silných dešťů.\n\nU místních obyvatel a ekologických odborníků se objevují obavy ze znečištění významných vodních toků mědí a dalšími látkami, které se můžou dostat do řek (např. řeka Aikwa) nebo do podzemních vod.\n\nZ říčních koryt byly vytěženy obrovské masy štěrku, které sloužily jako základ pro silnici. V nejhorších místech si vyžadovalo postavení 1 metru silnice 125 kubických metrů štěrku. Cesta byla budována tropickým deštným pralesem a přes močály. 40 km silnice je vedeno po ostrých hřbetech se sklonem 70 %.\n"}
{"id": "378900", "url": "https://cs.wikipedia.org/wiki?curid=378900", "title": "Spirulina", "text": "Spirulina\n\nSpirulina (také Arthrospira) je rod sinic z řádu Oscillatoriales.\n\n\"Spirulina\" jsou vzplývavé vláknité sinice s cylindrickými buňkami. Vlákna jsou stočena v levotočivou šroubovici. Vyskytuje se převážně v tropických a subtropických jezerech s vysokým pH a koncentracemi uhličitanů a hydrogenuhličitanů. \"A. platensis\" se vyskytuje v Africe, Asii a Jižní Americe, zatímco \"A. maxima\" v střední Americe.\n\n\"Spirulina\" se pěstuje v Japonsku na výrobu vitamínových tablet. Obsahuje totiž mimo jiné vitamíny B1, B2, B3, B6, B9, vitamin C, vitamin D, vitamin A a vitamin E a karoteny. \n\nCo se týče vitamínu B12 obsahuje spirulína 80% neúčinnou formu tohoto vitamínu a jenom 20% část je účinná u člověka.)\n\nDíky barvivu z této řasy se také na trh vrátily modré \"Smarties\" (lentilky z produkce Nestlé) poté, co firma opustila výrobu s použitím umělých barviv.\n\nV současnosti začíná být na vzestupu její konzumace hlavně díky jejímu vysokému obsahu bílkovin (více jak 50%) a to jí řadí mezi nejvíce na proteiny bohaté potraviny v přírodě. Je označována také jako jedno z tzv. superfoods (super potraviny).\n\nSpirulina je výjimečnou potravinou a úžasným zdrojem koncentrovaných, netoxických a lehce vstřebatelných živin. Je vysoce přínosnou náhradou za proteinové prášky. Spirulina obsahuje látku zvanou fykocyanin. Dále obsahuje vitamíny A, B-1, B-2, B-6, E, a K. Navíc Spirulina dodává minerály, stopové minerály, buněčné soli, rostlinné živiny a enzymy, stejně jako vysoké množství chlorofylu a dalších prospěšných barviv.\n"}
{"id": "378902", "url": "https://cs.wikipedia.org/wiki?curid=378902", "title": "Rezistence", "text": "Rezistence\n\nSlovo rezistence, odolnost \"(z latiny)\" má více významů:\n\n\n\n\n\n\n\n"}
{"id": "378903", "url": "https://cs.wikipedia.org/wiki?curid=378903", "title": "New Haven", "text": "New Haven\n\nNew Haven je město v USA, druhé největší město státu Connecticut. K 1. červenci 2007 zde žilo 123 932 obyvatel. Město se rozkládá na ploše 52,4 km², přičemž 48,8 km² připadá na souš a 3,6 km² na vodu. Nachází se zde významný přístav. Ve městě sídlí Yaleova univerzita, jedna z nejznámějších univerzit v zemi. New Haven je každoročně dějištěm prestižního tenisového turnaje. Narodil se zde též 43. prezident Spojených států amerických George W. Bush.\n\n\n\n"}
{"id": "378905", "url": "https://cs.wikipedia.org/wiki?curid=378905", "title": "Citroën XM", "text": "Citroën XM\n\nCitroen XM přišel na trh v roce 1989 jako přímý nástupce modelu CX. Jedná se o vůz vyšší střední třídy. vyráběl se jako pětidveřový liftback nebo kombi. V roce 2000 byla výroba ukončena. Jeho nástupcem se o 5 let později stal model C6.\n\nPodařilo se u něj, na rozdíl od novějších modelů, zachovat výstřednost této automobilky. Automobil je postaven na zcela odlišném typu podvozku od všech ostatních aut. Speciální hydro-pneumatický systém odpružení si zaslouží ocenění, které je mu, stejně jako kritika přičítána ze všech stran. Tento model dlouho sloužil především pro příslušníky vlády, kteří nedali na komfort a luxus tohoto vozu dopustit ani po ukončení výroby v roce 2000 a bylo požádáno o dovýrobu několika dalších desítek kusů tohoto vozu. Rovněž pro francouzského prezidenta bylo zhotoven nejméně jeden kus vozu Citroën XM náležitě upraveného v karosárně Heuliez. Tento vůz se blíží klasickému pojetí sedan a má prodlouženou karoserii. Karosárna Heuliez mimo tohoto vyráběla některé specialitky, jako např. sanitní nebo pohřební vozy se zvýšenou střechou na bázi kombi. Karosárna Tissier pak upravovala tento model i jako třínápravové prodloužené verze (např. i jako podvalník). S tímto měly tyto karosárny bohaté zkušenosti už z modelů CX, DS a SM.\n\nVůz vyniká skvělým komfortem a jízdními vlastnostmi. Už tenkrát měl Citroën v nabídce příplatkové výbavy takové \"drobnosti\", které nebyly ve vyšší střední třídě obvyklé jako např. elektricky seřiditelnou přední loketní opěrku, vyhřívané ostřikovače, digitální klimatizaci nebo vyhřívané sedačky i vzadu.Navíc se o tomto vozu píše ,že je\"určen pro let vysokou rychlostí nízko nad dálnicí!\"\nDesign vozu působil ve své době velmi převratně. V roce uvedení byl v nabídce pouze třílitrový šestiválec o výkonu 123 kW. K rozšíření nabídky došlo až o rok později, kdy se objevily i vznětové agregáty. Od roku 1991 přibylo v nabídce kombi s označením Break. V roce 1994 prošel model faceliftem, který s sebou přinesl i zvýšení kvality.\n\nCitroën XM se nabízel se 2 typy \"řízení\" odpružení. Nejjednodušším byl holý hydropneumatický podvozek s jednovývodovým čerpadlem a rozvodnou kostkou. Tento systém neměl elektronické řízení tuhosti ani tzv. \"protipadací zámky\" (bez těchto zámků si hydroCitroëny po delší době charakteristicky \"lehaly\"). Dále disponoval pěti tlakovými zásobníky - koulemi (nad každým kolem jednu a v motorovém prostoru akumulační koulí na regulátoru tlaku).\nTento systém byl po faceliftu nahrazen inovovanou variantou s protipadacími zámky (auto si už po delším vypnutí motoru \"nelehalo\"), dvouvývodovým hydraulickým čerpadlem (odpadla \"kostka\" - jeden vývod má pro odpružení a brzdy, druhý pro posilovač řízení) a centrální koulí i vzadu (není tzv. protipadací, jak se tvrdí, ale kvůli tomu, aby nedošlo ke snížení tlaku do zadních brzd při prudším brzdění). Tyto typy odpružení se také poznají dle toho, že nalevo vedle řadicí páky nemají volič režimů odpružení (norm a sport) - volič napravo od řadicí páky, tedy manuální úprava světlé výšky samozřejmě zůstává. Tento typ odpružení ale u moc XMek vidět není (to spíše u dcer - Xantií), prý se dával jen do nejnižších výbav určených pro Francii . Každopádně, sem tam se občas objeví i na modelech určených i pro jiné trhy s ne tak úplně nízkou výbavou.\n\nDruhým systémem montovaným do XM byl tzv. Hydractive. Tento systém měl dvě koule navíc (dále Hydractive ventily - tzv. H-ventily, ŘJ Hydractive a mnoho dalších věcí), které byly odpojovány a připojovány do systému dle toho, jak ŘJ vyhodnotila jízdu řidiče. Mělo to za příčinu tu, že vozidlo při \"aktivaci režimu Sport\" už nebylo tak \"houpavé\" a komfortní, \"ztuhlo\" a přestalo se tak naklánět v zatáčkách. Tento režim se dále dal navolit ručně pomocí voliče po levé straně řadicí páky.\nHydractive I byl po faceliftu nahrazen systémem Hydractive II, který byl v podstatě modifikován v tom samém rozsahu popsaném výše u vozidel bez Hydractive (protipadací zámky, centrální koule vzadu, dvouvývodové čerpadlo atd.) a došlo k modifikaci dílů tak, aby se zvýšila spolehlivost.\n\nKdyž Citroën XM přišel v roce 1994 s faceliftem (začátek prodeje 1995), změnilo se mnohé, nejen podvozek. Kromě kulatější přístrojovky a jiné masky chladiče (znak se přestěhoval z boku na prostředek do mřížky), kulatějších zrcátek, \"odtrhové hrany\" místo křídla na víku 5 dveří a nárazníku to byly např. jiné přední světlomety (s vyšší účinností), jiné motory (popsané níže) a došlo i k modifikaci stávajících motorů. Např. 2,1 TD dostal elektronicky řízené vysokotlaké naftové čerpadlo Lucas EPIC (do té doby mechanický Bosch, který byl prý spolehlivější ). Dále byl z nabídky vyřazen atmosférický vznětový motor 2.1 D. V roce 1997 byl vyřazen i motor 3.0 V6 24V/147 kW z důvodu problémů s mazáním a také, že nesplňoval normu EURO II a byl nahrazen 3.0 V6 24V/140 kW, který měl už jinou konstrukci a nedocházelo k problémům s mazáním (zanášející se mazací kanálky). Tento třílitr se po mírných obměnách objevuje až v modelech PSA do současnosti.\n\nVšechny Citroëny s hydropneumatickým odpružením měly určitá specifika. Kromě výše popsaných to byla např. ruční brzda orientovaná na přední nápravu (všechny \"hydroCitroëny\" - v případě XM suplovaná čtvrtým malým pedálem s aretací nalevo od spojkového pedálu - měly ruční brzdu orientovanou na přední nápravu - od DS až po nejnovější C5) nebo že pokud se auto nechalo delší dobu stát a snížil se v systému tlak, auto nebrzdilo (bez ohledu na modifikaci před a po faceliftu). Tedy bylo třeba mít v pořádku ruční brzdu a nechat systém natlakovat, poté provozní brzdy fungovaly bez problému. Také nedalo jezdit na nejnižší polohu vozidla, jak se mnoho laiků při setkání s \"hydroCitroënem\" ptá, protože při uvedení vozidla do nejnižší polohy několikrát více namáhají podvozkové díly než v normální jízdní poloze-není určena na běžnou jízdu-je to servisní poloha.Mnoho lidí se také ptá, co se stane, pokud praskne trubka. Asi tolik, jako když praskne brzdová trubka na normálním autě, akorát s tím rozdílem, že se nepropadne pedál, jako u \"normálních\" automobilů, ale po rozsvícení kontrolky po nějaké době (při úniku LHM) nejdříve vysadí posilovač řízení, poté pérování a až jako poslední brzdy (bezpečnostní opatření). Dále, jelikož je ruční brzda orientována na přední nápravu, dá se použít jako nouzová brzda s větší účinností. Též, jelikož je na poháněné nápravě, tak i jako částečná náhrada uzávěrky diferenciálu při rozjezdu, pokud se vozidlo nachází na kluzkém povrchu.\n\nNedalo se dlouhodobě jezdit na žádnou jinou polohu, než byla normální jízdní poloha. Na nejnižší, se nedalo jezdit vůbec- auto nepružilo. Tzv. terénní poloha byla do max. rychlosti 40 km/h. Nejvyšší poloha byla servisní, auto vůbec nepružilo a byla na servisní úkony, resp. pro překonávání těžšího terénu do max. rychlosti 10 km/h.\nDalší zvláštností (všech hydroCitroenů) bylo to, že pokud se do auta naložil i těžší náklad, hydropneumatika vyrovnala světlou výšku vozidla do normální polohy, tedy neexistovalo, aby auto \"leželo na zadku\" jako jiná vozidla s klasickým odpružením. Další výhodou bylo i to, že vozidlo nepotřebovalo štelování světel v závislosti na zatížení.\n\nCitroëny XM s 3.0 V6 měly ještě jedno takové specifikum (pouze do r. 1996 - 97) a tím bylo řízení DIRAVI. Tento systém byl navržen tak, aby při nízkých rychlostech fungoval jako posilovač řízení, tedy nebyl problém s manévrováním v omezených prostorech a při vyšších rychlostech řízení \"tuhlo\" a tedy poskytovalo lepší vedení. Odezva od kol nebyla u DIRAVI téměř žádná. U tohoto systému byl ale problém s těsností a oficiálně je tento systém neopravitelný a drahý. Neoficiálně už je možné jej přetěsnit. Mnoho majitelů raději přistoupilo na demontáž DIRAVI a montáž DIRASS (klasický posilovač řízení, který měly ostatní motorizace).\n"}
{"id": "378909", "url": "https://cs.wikipedia.org/wiki?curid=378909", "title": "Leone Leoni", "text": "Leone Leoni\n\nLeone Leoni (1509 Arezzo – 22. července 1590 Milán) byl italský renesanční sochař a zlatník.\n\nLeoni pracoval v mnoha italských městech a jako sochař císaře Karla V., také v Německu, španělsku a Nizozemsku. Nakonec usadil v Miláně, kde navrhoval mince a medaile pro kardinála Granvellena a Michelangela. Leoniův syn, Pompeo Leoni, byl také sochař. Odešel do Španělska, aby dokončil bronzové plastiky pro hlavní kapli kláštera El Escorial, které započal jeho otec.\n"}
{"id": "378912", "url": "https://cs.wikipedia.org/wiki?curid=378912", "title": "Bolzano (1930)", "text": "Bolzano (1930)\n\nBolzano byl poslední postavený těžký křižník italského královského námořnictva. Někdy bývá považován za třetí jednotku třídy \"Trento\". Ve službě byl v letech 1933–1942. Intenzivně byl nasazen za druhé světové války. Ve válce byl těžce poškozen a později sešrotován. Byl to nejrychlejší italský těžký křižník.\n\nKřižník \"Bolzano\" postavila v letech 1930–1933 loděnice Ansaldo v Janově. Oproti předchozí třídě \"Zara\" měl slabší pancéřování, ušetřená hmotnost mu však dávala vysokou rychlost až 35 uzlů. Zároveň už nesl modernější kanóny. Stavba byla zahájena 11. června 1930, na vodu byl spuštěn 31. srpna 1932 a dne 31. srpna 1932 byl přijat do služby.\n\nPancéřová ochrana odpovídala třídě \"Trento\". Pancéřový pás na boku lodi měl sílu 70 mm, loď měla pancéřovou palubu silnou 50 mm a dělové věže měly 100mm pancíř.\n\nVýzbroj tvořilo osm 203mm/53 kanónů Modelu 1929 s dostřelem 31 400 metrů. Umístěny byly ve čtyřech dvoudělových věžích, rozmístěných po dvou na přídi a zádi trupu. Doplňovalo je šestnáct 100mm kanónů a protiletadlová výzbroj v podobě čtyř 40mm kanónů a osmi 13,2mm kulometů. Loď také nesla čtyři dvojité 533mm torpédomety. Mezi komíny byl umístěn katapult. Neseny byly až tři hydroplány.\n\nPohonný systém tvořilo deset kotlů a čtyři turbínová ústrojí o výkonu 150 000 hp, pohánějící čtyři lodní šrouby. Pohonný systém byl rozčleněn na dvě oddělené strojovny a pět kotelen. Nejvyšší rychlost dosahovala 36 uzlů (během služby spíše 33 uzlů). Dosah byl 4432 námořních mil při rychlosti 16 uzlů.\n\nVe 30. letech byly čtyř 100mm kanóny nahrazeny čtyřmi 37mm kanóny. Roku 1942 bylo osm kulometů nahrazeno čtyřmi 20mm kanóny. Roku 1943 byla zvažována přestavba ponorkou poškozeného křižníku na nosič dvanácti stíhacích letounů (Reggiane Re.2000 a Reggiane Re.2001). Starovat měly pomocí dvou katapultů, přičemž přistávat by musely na pevnině. Plánována byla výzbroj deseti 100mm kanónů a čtyřiceti 37mm kanónů. Přestavba nikdy nezačala.\n\nV červenci 1940 byl \"Bolzano\" nasazen v bitvě u Punta Stilo a v listopadu téhož roku i v bitvě u mysu Spartivento. Nasazen byl i v bitvě u Matapanu ve které Regia Marina ztratila tři těžké křižníky třídy \"Zara\". V srpnu 1942 byl nasazen do akce související s britskou Operací Pedestal. Dne 13. srpna 1942 \"Bolzano\" torpédovala a těžce poškodila britská ponorka \"HMS Unbroken\". Křižník musel být odvlečen do Neapole a později do La Spezie k opravě, ke které však již nedošlo.\n\nV roce 1943 byla zvažována přestavba křižníku \"Bolzano\" na nosič dvanácti stíhacích letounů. Po italské kapitulaci loď dne 9. září 1943 v La Spezia ukořistilo Německo. Dne 21. června 1944 jej potopily žabí muži s britskými řiditelnými torpédy \"Chariot\". Po válce byl vrak sešrotován.\n"}
{"id": "378913", "url": "https://cs.wikipedia.org/wiki?curid=378913", "title": "ATP World Tour 250", "text": "ATP World Tour 250\n\nATP World Tour 250 je pátá nejvyšší kategorie mužského tenisového okruhu ATP World Tour hraná od roku 2009, která nahradila kategorii International Series. Hráč získává za turnajové vítězství 250 bodů do žebříčku ATP, což je obsaženo v názvu série. Turnaje mají v hlavní soutěži 28, 32 nebo 48 účastníků dvouhry. Do čtyřhry nastupuje 16 nebo 24 párů.\n\nV sezóně 2018 kategorie obsahuje 40 turnajů pořádaných na pěti kontinentech. Nejvíce událostí – dvacet jedna turnajů je hráno v Evropě, na severoamerickém kontinentu se uskutečňuje šest událostí, čtyři v Asii, tři v Jižní Americe, také tři v Austrálii a jediný marrákéšský turnaj reprezentuje Afriku. Nejvíce obsazenou akcí je letní Winston-Salem Open, konaný na tvrdém povrchu, do něhož nastupuje 48 singlistů.\n\nJedinou novou událostí se stal americký New York Open, který v únorovém termínu nahradil Memphis Open. Newyorský turnaj představoval první akci v historii ATP, kde byl položen povrch černé barvy. Ke změně dějiště a názvu došlo u indického Tata Maharashtra Open, jenž se přestěhoval z Čennaí do Puné.\n\nV roce 2017 se novými událostmi staly maďarský Gazprom Hungarian Open, francouzský Open Parc Auvergne-Rhône-Alpes Lyon, britský AEGON International a turecký Antalya Open hraný na trávě. Kalendář naopak opustily BRD Năstase Țiriac Trophy, Open de Nice Côte d’Azur a travnatý AEGON Nottingham Open.\n\n1990–1999\n2000–2008\n2009–současnost\n\nTenisté si do žebříčku ATP připisují body na základě dosažené fáze turnaje:\n\nATP World Tour každoročně vyhlašuje na závěr sezóny nejlepší turnaj roku v kategorii ATP 250.\n\n"}
{"id": "378915", "url": "https://cs.wikipedia.org/wiki?curid=378915", "title": "Hemolýza", "text": "Hemolýza\n\nHemolýza je porušení cytoplazmatické membrány červených krvinek, tj. předčasný zánik erytrocytů.\n\nPři silné hemolýze dochází ke snížení koncentrace hemoglobinu v krvi. Lidé s tímto problémem trpí chudokrevností. Uvolněný hemoglobin se odštěpením železa a zpracováním mění na žluté barvivo bilirubin který je poté odváděn vylučovací soustavou z těla ven.\n\n\nČasto se sleduje hemolytická aktivita bakterií a jiných mikrobů na krevním agaru.\n"}
{"id": "378920", "url": "https://cs.wikipedia.org/wiki?curid=378920", "title": "Anna Komnenovna", "text": "Anna Komnenovna\n\nAnna Komnéna (řecky \"Ἄννα Κομνηνή\", 2. prosince 1083 Konstantinopol - asi 1154) byla historička, dcera byzantského císaře Alexia I. Komnena a Ireny Dukaiovny.\n\nAnna byla první dcerou ze sedmi dětí císařského páru a byla provdána za generála Nikefora Bryennia (1062-1137),který se zároveň věnoval historii. Po manželově smrti začala vzdělaná princezna sepisovat své dílo Alexiadu, oslavný epos na zemřelého otce. Zúročila tak své bohaté vzdělání a také možnost přístupu do státního archívu.\n\nZachovalo se tak zrcadlo událostí přelomu 11. a 12. století v Byzantské říši a mimo jiné i popis událostí předcházejících vznik křížových výprav, ale i první křížovou výpravu samotnou.\nSvůj život dožila v klášteře.\n\n"}
{"id": "378927", "url": "https://cs.wikipedia.org/wiki?curid=378927", "title": "Cestovní třída", "text": "Cestovní třída\n\nCestovní třída (v železniční dopravě vozová třída) je označení úrovně standardů veřejné přepravy, jíž odpovídá specifická úroveň jízdného cílená na určitou sociální třídu. V lepší třídě bývají dopravní prostředky, případně i čekárny a další prostory luxusněji vybaveny a v ceně jízdného bývá zahrnuto více doplňkových služeb. Důsledné rozlišování tříd je obvyklé zejména v letecké dopravě, železniční dopravě a dálkové lodní dopravě, v některých státech i v autobusové dopravě. \n\nV letecké přepravě se mezinárodně používají tři základní třídy, přičemž některé letecké společnosti v rámci jednotlivých tříd rozlišují ještě podtřídy. \n\nCestovním třídám v letecké dopravě jsou obdobné i cestovní třídy v indonéské autobusové i železniční dopravě, kde se nazývají Executive Class, Business Class a Economy Class. První dvě třídy jsou si cenově a úrovní služeb podobné, obvykle je zaveden místenkový systém (u první třídy povinně místenkový), autobusové linky prvních dvou tříd mají pevně stanovené zastávky. Autobusy Economy Class jezdí zejména v městské a místní dopravě a v oblastech s nezpevněnými silnicemi – nemají pevně určené zastávky, ale zastavují kdekoliv na znamení nebo požádání, často jezdí s otevřenými dveřmi, pokud nějaké vůbec mají. \n\nV lodní přepravě je obvyklé lepší třídu označovat třída A a horší třídu třída B; za specifickou nejnižší třídu přepravy byla v mezinárodních i československých právních předpisech 20. let považována přeprava poutníků či vystěhovalců v mezipalubí. \n\nTermín lodní třída má však více významů, kromě cestovní třídy označuje též konstrukční typ lodi, v evropských bezpečnostních normách pro osobní lodě zase třídy lodí A, B, C a D rozlišují konstrukční požadavky na lodě podle maximální vzdálenosti od pobřeží, v níž se při vnitrostátní námořní dopravě pohybuje.\n\nV evropské železniční dopravě se vozová třída označuje samotnou číslicí nebo číslicí se slovem „třída“ v příslušném jazyce. \n\nSoukromý železniční dopravce LEO Express, který zahájil v listopadu 2012 osobní dopravu na trase Ostrava - Praha, zavedl tři třídy, nazvané po vzoru letecké dopravy. První třída nese název Premium Classs, na soupravě má být údajně označena jako 1+. Na svém webu označuje třídy písmeny, tedy P pro Premium Class, B pro Business Class a E pro Economy Class.\n\nU ČSD vozové třídě odpovídala barva kartonové jízdenky. Barvy a podobu jízdenek určoval od 1. května 1948 tzv. „Vzorník jízdenek“, vnitřní předpis K 3-č. Jízdenky 1. třídy byly žluté, 2. třídy zelené a třetí třídy hnědé, od roku 1956 1. třída zelené a 2. třída hnědé (t. j. z hlediska barevné symboliky byla zrušena první třída a druhá s třetí byly přečíslovány o třídu níž).\n\n"}
{"id": "378936", "url": "https://cs.wikipedia.org/wiki?curid=378936", "title": "Thranduil", "text": "Thranduil\n\nThranduil je fiktivní postava z Tolkienova Hobita, která je zmíněna i v trilogii Pán Prstenů. Thranduil je král lesních elfů z Temného hvozdu.\n\nThranduil je elf, který na sobě nedává znát vlastně žádný ze svých pocitů. Je proto označován za chladného a \"bezpáteřního\" muže. Thranduilův chlad má ovšem mnoho důvodů, mezi kterými je i fakt, že jeho království trpělo mnoha válkami, ovšem, vždy v roli oběti.\nThranduil byl jedním ze Sindar a pocházel pravděpodobně z Doriathu, kde žil u dvora krále Thingola. Po zkáze Beleriandu odešel přes hory Ered Luin do Středozemě. Spolu s družinou Sindar, kterou vedl jeho otec Oropher přišel do Velkého zeleného hvozdu, kde byl jeho otec Lesními elfy prohlášen králem. Účastnil se války posledního spojenectví a bitvy na Dagorladu, kde jeho otec spolu s dvěma třetinami lesních elfů padnul. \n\nThranduil se poté s přeživšími vrátil jako nový král do Velkého hvozdu. Na jihu hvozdu na kopci Amon Lanc, který je později nazván Dol Guldur, se někdy po roce 1000 Třetího věku usazuje Sauronův duch, který znovu začal nabývat podoby. Les je proto v té době přejmenován na Temný hvozd, v němž se od jihu začínají šířit Sauronovy zlé stvůry. (Převážně pavouci z Odulina plemene) V knize Hobit aneb cesta tam a zase zpátky nechává král Thranduil uvěznit výpravu Thorina Pavézy, protože mu trpaslíci odmítají sdělit cíl své cesty. Výprava z Thranduilova vězení uprchne díky hobitovi Bilbovi Pytlíkovi a jeho prstenu. Po zabití draka Šmaka přivádí lesní král své vojsko k Osamělé hoře, kde spolu s lidmi z jezerního města Esgaroth vyzývají trpaslíky, aby se o poklad z hory podělili (neb oni i lidé Esgarothu mají na část bohatství plné právo) Kvůli náhlému útoku skřetů z Mlžných hor se znesvářené strany spojí a dojde k Bitvě pěti armád. V roce 3117 je Aragornem v Mrtvých močálech zajat Glum, který byl Lesním elfům svěřen k hlídání. Glumovi se díky skřetímu útoku podaří uniknout. V knize Společenstvo prstenu přichází do Roklinky jako Thranduilův zástupce na Elrondovu radu jeho syn Legolas, který se stává členem Společenstva prstenu. Ve Válce o Prsten je Temný hvozd napaden Sauronovými silami a dojde k bitvě pod stromy, ve které se Thranduilovu vojsku podaří odrazit útok z Dol Gulduru. Po zničení prstenu a pádu Saurona je Dol Guldur vojsky Thranduila a Celeborna zničen a oba králové si poté hvozd, který přejmenují na Hvozd zelených listů, rozdělí mezi sebe. \n\n"}
{"id": "378938", "url": "https://cs.wikipedia.org/wiki?curid=378938", "title": "Třída Trento", "text": "Třída Trento\n\nTřída Trento byla první třída těžkých křižníků italského královského námořnictva. Celkem byly postaveny dvě jednotky této třídy. Ve službě byly v letech 1929–1943. Některé prameny do této třídy řadí také pozdější těžký křižník \"Bolzano\". Na základě třídy \"Trento\" byly rovněž vyvinuty argentinské těžké křižníky třídy \"Veinticinco de Mayo\".\n\nCelkem byly postaveny dvě jednotky této třídy. Jejich stavba byla zahájena v roce 1925 a dokončeny byly v letech 1928–1929.\n\nJednotky třídy \"Trento\":\nVýzbroj tvořilo osm 203mm/50 kanónů ve čtyřech dvoudělových věžích, které byly rozmístěny po dvou na přídi a zádi trupu. Děla měla dostřel 27 500 metrů. Doplňovalo je šestnáct kanónů sekundární ráže 100 mm a protiletadlová výzbroj v podobě čtyř 40mm kanónů a čtyř 12,7mm kulometů. Plavidla také nesla čtyři dvojité torpédomety a jeden katapult se třemi hydroplány.\n\nPancéřování bylo poměrně silné. Boky kryl pancéřový pás o síle 70 mm, který shora uzavírala pancéřová paluba o síle 50 mm. Čela dělových věží měla sílu 100 mm. U následující třídy \"Zara\" bylo pancéřování ještě zesíleno, u posledního italského těžkého křižníku \"Bolzano\", se konstruktéři k tomuto řešení vrátili. Pohonný systém tvořila čtyři turbínová ústrojí ve dvou strojovnách, které pohánělo dvanáct kotlů umístěných po čtyřech kusech ve třech kotelnách. Nejvyšší rychlost dosahovala 35 uzlů.\n\n\"Trento\" byl nasazen v červenci 1940 v bitvě u Punta Stilo, oba křižníky také bojovaly v listopadu 1940 v bitvě u mysu Spartivento. Během britského útoku na Taranto v listopadu 1940 zasáhlo \"Trento\" letecké torpédo. Oba křižníky také bojovaly v Bitva u Matapanu v březnu 1941. Dne 21. listopadu 1941 \"Trieste\" těžce poškodila torpéda britské ponorky HMS \"Utmost\".\n\nV prosinci 1941 se \"Trento\" účastnil první bitvy u Syrty a stejný křižník bojoval i v druhé bitvě u Syrty v březnu 1942. V červnu 1942 se \"Trento\" účastnil bojů spojených s britskou Operací Vigorous a byl zde dne 15. června 1942 nejprve poškozen leteckým torpédem britského bombardéru Bristol Beaufort, startujícího z Malty a o několik hodin později potopen britskou ponorkou HMS \"Umbra\".\n\n\"Trieste\" kotvil v přístavu La Maddalena na Sardinii, když ho 10. dubna 1943 potopila spojenecká letadla. Po válce byl sešrotován.\n"}
{"id": "378943", "url": "https://cs.wikipedia.org/wiki?curid=378943", "title": "Josef Kašpar", "text": "Josef Kašpar\n\nJosef Kašpar (* 27. července 1938, Vrbice) je bývalý československý sportovec, atlet, který se věnoval skoku do výšky.\n\nV letech 1955-1957 startoval za VŽKG Ostrava, od roku 1958 do roku 1964 byl členem Dukly Praha. V roce 1957 překonal jako osmý muž v historii čs. atletiky hranici 200 cm, jeho osobní rekord 204 cm pochází z roku 1963.\n\n\n\n"}
{"id": "378946", "url": "https://cs.wikipedia.org/wiki?curid=378946", "title": "Univerzita v Lille", "text": "Univerzita v Lille\n\nUniverzita v Lille ( ) byla založena v roce 1562.\n\n\nCharles Barrois, Émile Borel, Pierre Bourdieu, Joseph Boussinesq, Albert Calmette, René Cassin (Nobel Prize), Henri Cartan, Albert Châtelet, Jean Delannoy, Paul Dubreil, Camille Guérin, Étienne Gilson, Vladimir Jankélévitch, Pierre Macherey, Szolem Mandelbrojt, Benoît Mandelbrot, Henri Padé, Paul Painlevé, Louis Pasteur, Ernest Vessiot.\n\n"}
{"id": "378947", "url": "https://cs.wikipedia.org/wiki?curid=378947", "title": "Karvinští z Karviné", "text": "Karvinští z Karviné\n\nKarvinští z Karviné je jméno hraběcího rodu, který žil ještě ve 20. století a který pochází z obce Karviné.\n\nErbem a rodem jsou spřízněni se svobodnými pány Cikány ze Slupska.\n\nNa Malých Kunčicích na Těšínsku seděl roku 1530 Petr Karvinský z Karviné a po něm někdy po roku 1540 jeho strýcové Jan, Mikuláš a Petr, který byl zemským soudcem Těšínského knížectví.\n\nDo Čech přišli Karvinští z Karviné v 17. století. Jan Jiří Karvinský z Karviné se dostal skrze svou manželku Lidmilu (vdovu po Ondřeji Erlovi z Erlštejna) na Hořelice (dnes část města Rudná) v tehdejším slánském kraji.\n\nJeho nástupcem byl Jan Josef Karvinský z Karviné, který roku 1697 opravil hořelický kostel a roku 1713 byl hejtmanem slánského kraje. Jeho manželka Anna Barbora si koupila roku 1713 statek Ptice a přenechala ho synům Janovi Petrovi a Václavovi, kteří Hořelice, Ptice a Kozolupy prodali v roce 1730. Václav Vojtěch získal sňatkem s Annou Halánkovou z Hochberku statek Kosovu Horu a vymohl roku 1744 obyvatelům tohoto městečka, které dříve spadlo zpět na ves, opět městské právo. Buď tento Václav Vojtěch Karvinský z Karviné nebo jeho syn prý dlouho strašil na zámku a po okolí Kosové Hory.\n\nJan Petr Karvinský z Karviné koupil pro sebe Zvěstov na Voticku a vzal si za manželku Josefu Annu Kustošovou ze Zubří a z Lipky, s níž měl syny Jana Josefa, Maxmiliána a Josefa Adama a vedle nich tři dcery: Lidmilu Otilii, Marii Annu a Marii Alžbětu. Zemřel, když mu bylo v roce 1738 teprve 44 let, a byl pochován v kostele ve Šlapánově, pod dosud zachovalým náhrobním kamenem.\n\nJanovi Karvinskému z Karviné náležely roku 1775 Bolechovice. Roku 1788 žili tři členové Karvinských z Karviné: František Václav a jeho syn Jan Josef a Františkův bratr Jan Vincenc. Roku 1813 byli Karvinští z Karviné povýšeni na svobodné pány a roku 1815 byli zapsáni mezi bavorské svobodné pány.\n\nV 19. století byl v čele tohoto rodu Gustav Vilém Karvinský z Karviné, c. a k. velitele v tyrolském mysliveckém vojenském pluku císaře Františka Josefa I. Oženil se roku 1884 s Eugenií sv. paní Aschnerovou z Lichtenthurnu, z Aschenrainu a z Freudenšteinu. S ní měl dcery Markétu, Kateřinu a Marii a syna Karla.\n\n"}
{"id": "378951", "url": "https://cs.wikipedia.org/wiki?curid=378951", "title": "Whiskey in the Jar", "text": "Whiskey in the Jar\n\nWhiskey in the Jar je proslulá irská lidová píseň o loupežníkovi (zpravidla odehrávající se v pohořích Cork a Kerry), kterého zradila manželka či milenka. Tuto píseň především proslavila svojí předělávkou irská rocková skupina Thin Lizzy. Text písně se s různými verzemi liší, typická verze začíná:\n\nAs I was a-walkin round Kilgary MountainI met Colonel Farrel and his money he was countin',I rattled me pistols and I drew forth me saber,\nSayin' \"Stand and deliver, for I am the bold deceiver!\"\"Musha rig um du rum da, / Whack fol the daddy O,\"\"Whack fol the daddy O, / There's whiskey in the jar.\"\n\nPíseň nahrálo mnoho hudebních skupin a interpretů, například The Dubliners, The Pogues, Peter, Paul and Mary, The Seekers, The Highwaymen, Roger Whittaker, Clancy Brothers a Tommy Makem, The Irish Rovers, z českých kapel potom například punková skupina Píča, česky ji taky otextoval Lou Fanánek Hagen (+ Doctor P.P.) nebo Honza Vyčítal s Greenhorns jako skladbu Whisky plnej džbán. Dále některé skupiny převzaly cover verzi od Thin Lizzy, jsou to například Pulp (1995), Smokie, Metallica (1998, za svou verzi dostali cenu Grammy) nebo Belle & Sebastian (2006).\n\nNajstarší verze písně začínají textem:\n\nAs I was going over the far famed Kerry mountains\nI met with Captain Farrell, and his money he was counting.\nI first produced my pistol, and I then produced my rapier.\nSayin' stand and deliver, for you are a bold deceiver.\n\nSkladba „Whiskey in the Jar“ byla nahraná v mnoha verzích, verze skupiny Grateful Dead začíná takto:\n\nAs I was goin' over the Kill Dara Mountains,<BR>I met Colonel Pepper and his money he was counting.<BR>I drew forth my pistols and I rattled my saber,<BR>Sayin': \"Stand and deliver, for I am a bold deceiver!\".<BR>Musha rin um du rum da, Whack for the daddy-o,<BR>Whack for the daddy-o, There's whiskey in the jar.\n\nAvšak verze skupiny The Dubliners začíná takto:\n\nAs I was goin' over the far famed Kerry mountains,<br>I met with Captain Farrell, and his money he was counting.<br>\nI first produced me pistol and I then produced me rapier,<br>\nSaying: \"Stand and deliver, for you are a bold deceiver!\".<br>Musha rin du-rum do du-rum da, Whack fol de daddy-o,<br>Whack fol de daddy-o, There's whiskey in the jar.\n\nVerze skupin Thin Lizzy / Metallica začíná:\nAs I was goin' over the Cork and Kerry mountains.<br>\nI saw Captain Farrell and his money he was counting.<br>\nI first produced my pistol and then produced my rapier.<br>\nI said: \"Stand and deliver or the devil he may take ya\".<br>\nYeah<br>\nMusha ring dum-a do dum-a da, Whack for my daddy-o,<br>\nWhack for my daddy-o, There's whiskey in the jar-o.<br>\n"}
{"id": "378955", "url": "https://cs.wikipedia.org/wiki?curid=378955", "title": "Malabárský vršek", "text": "Malabárský vršek\n\nMalabárský vršek (anglicky Malabar Hill, maráthsky मलबार हिल) je vršek na poloostrově v jihozápadní Bombaji. Dosahuje výšky až 50 metrů nad mořem a je tak nejvyšším bodem Bombaje. Nachází se na něm rezidenční čtvrť, parky a párské věže mlčení. U vršku též leží nádrž Banganga, nejstarší stavba v Bombaji. Z jihovýchodní strany jej obklopuje záliv Back Bay.\n\nMalabárský vršek platí v Bombaji za exkluzivní rezidenční lokalitu, kde žijí bollywoodské filmové hvězdy, bohatí podnikatelé a politici. Vrch má více parků než zbytek města; nachází se zde Visuté zahrady a několik džinistických chrámů. V dobách existence Britské Indie byl vršek sídlem správců města; od té doby představuje dobrou adresu i pro bohaté Indy. První domy zde byly vybudovány v první polovině 19. století.\n\nJméno vršku pochází od rozhledny, která chránila město před nájezdy pirátů z Malabárského pobřeží v Kérale.\n"}
