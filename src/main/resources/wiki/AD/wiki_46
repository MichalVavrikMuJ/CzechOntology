{"id": "454168", "url": "https://cs.wikipedia.org/wiki?curid=454168", "title": "Omega-3 nenasycené mastné kyseliny", "text": "Omega-3 nenasycené mastné kyseliny\n\nOmega-3 nenasycené mastné kyseliny (označované také PUFA omega-3) je skupina nenasycených mastných kyselin, jejichž společným rysem je dvojná vazba mezi uhlíky na třetím a čtvrtém místě (počítáno od koncového methylu).\n\nOmega-3 mastné kyseliny, které si savci nemohou v těle syntetizovat, jsou důležité pro lidský metabolismus. Pozitivní účinky jejich užívání ve formě doplňků stravy na lidský metabolismus jsou neprůkazné, ale mohou mít pozitivní efekt na správnou funkci očí, mozku a srdce. Přestože se dlouhou dobu věřilo, že mohou pomoci i v boji s rakovinou díky protizánětlivým účinkům, podle jedné studie z roku 2012 jejich užívání může riziko rakoviny zvyšovat. Údajný pozitivní vliv na celkovou úmrtnost, infarkt myokardu a mrtvici nebyl potvrzen metaanalýzou z roku 2012.\n\nVýzkum vlivu omega-3 nenasycených mastných kyselin na kardiovaskulární systém přineslo první ucelené poznatky v roce 1956. Byl objasněn vztah mezi deficiencí esenciálních mastných kyselin a časnějším nástupem aterosklerotických změn a příznaků. Bylo upozorněno na možnost vztahu mezi nedostatkem PUFA omega-3 a incidencí infarktu myokardu či ischemické choroby srdeční. Studie GISSI-Preventione zahrnovala 11 324 pacientů po infarktu myokardu a prokázala, že podání 0,85 g/den EPA + DHA vedlo k signifikantnímu snížení rizika náhlé smrti, fatálního a nefatálního infarktu myokardu. Ve studii Chicago s 1822 pacienty zaměřené na primární prevenci bylo snížení rizika úmrtí na kardiovaskulární onemocnění (KVO) tím vyšší, čím vyšší byl příjem rybího masa v dietě (téměř poloviční riziko u skupiny s více než 35 g rybího masa denně). Přesto některé současné studie ukazují, že omega-3 mastné kyseliny srdeční diastolickou funkci nezlepšují. Také metaanalýza z roku 2012 ukazuje, že není prokázán žádný vztah mezi konzumací omega-3 a úmrtností z jakékoli příčiny. Navíc se ukazuje, že zvýšený příjem omega-3 mastných kyselin zvyšuje u mužů riziko výskytu rakoviny prostaty o 43 %.\n\nPozitivní vliv PUFA omega-3 na kardiovaskulární systém je široce zkoumán kvůli medicínskému, sociálnímu ai ekonomickému významu. Vliv na kardiovaskulární systém je komplexní a lze shrnout do několika proudů:\n\nPUFA omega-3 výrazně zlepšují schopnost deformability červených krvinek, pružnost jejich membrány, snižují viskozitu krve, snižují agregaci trombocytů, akcelerují trombolýzu. Komplexní antiaterogenní efekt vede u osob s KVO k vyšší stabilitě aterosklerotických plátů a k mírnému zlepšení angiografických nálezů.\n\nZa prokázané lze považovat příznivé působení omega-3 mastných kyselin na koncentraci triglyceridů. Při konzumaci EPA a DHA v množství 2–3 g/den se v játrech snižuje endogenní lipogeneze (tvorba tuků lipidů), a tím i lipémie (zvýšený obsah tuků). EPA a DHA inhibuje produkci LDL cholesterolu (LDL-C). Peroxidace, které probíhají v LDL-C, vedou k následné urychlené akumulaci cholesterolu v cévní stěně. Dieta obohacená rybím olejem může změnit chování LDL.\n\nDieta rozšířená o 1 g EPA a DHA denně průkazně snižuje riziko fatálních koronárních onemocnění. Děje se tak stabilizací myokardu a sníženým rizikem maligních arytmií. PUFA omega-3 vlivem na fosfolipidovou složku membrány stabilizují ultrastrukturu membrány. Prodlužují vedení (působí negativně dromotropně a chronotropně), zároveň působí negativně inotropně. Antiarytmické působení by mohlo být způsobeno zvýšením prahu. Jestliže se v dietě objeví rybí olej v dostatečném množství, dojde i k aktivaci K (ATP-dependentních) a k inhibici Ca kanálů. EPA na zvířecím modelu signifikantně snižuje koncentraci intracelulárního kalcia, a to nižším transmembranózním influxem, nikoli vyšším efluxem.\n\nSuplementace diety rybím olejem nebo koncentráty PUFA omega-3 má pozitivní důsledky na obnovné procesy v cévním endotelu.\n\nZlepšují dříve zhoršené funkce v důsledku ischemické choroby srdeční a vlivu hypoxemie. PUFA omega-3 při pokusech na potkanech průkazně snížily postischemickou acidózu, koncentraci draslíku, zlepšily kontraktilitu a následnou rekuperaci. Při vysokém obsahu PUFA omega-3 v organismu dojde při ischemii k podstatně menší devastaci.\n\nDietní aplikace PUFA omega-3 vede ke zlepšení glukózové tolerance, zlepšení stavu inzulinové rezistence, k poklesu glykémie, lipémie apod.\n\nNegativně působí současný výživový trend v západních zemích a to překračování doporučeného příjmu PUFA omega-6/PUFA omega-3 v neprospěch omega-3. Zvýšený podíl omega-6 vede mimo jiné ke snížení citlivosti na inzulin. PUFA omega-3 naopak pozitivně ovlivňují expresi transportních mechanizmů na membránách pro glukózu.\n\nOvlivnění imunitního systému suplementací PUFA omega-3 je zajímavé jednak pro imunitu samou, jednak pro možný podíl imuinitních reakcí na zánětlivé genezi aterosklerózy. Bylo prokázáno, že antiinflamatorní účinek se skutečně váže na PUFA omega-3 Dlouhodobá aplikace rybího oleje nebo koncentrátu PUFA omega-3 vede k průkaznému zlepšení imunitního systému. Zlepšení lze pozorovat i zdravých jedinců, kdy případné disbalance jsou díky dietě bohaté na PUFA omega-3 mnohem dříve a účinněji vyrovnávány. EPA ve vyšších dávkách zkracuje průběh zánětlivých procesů Vliv PUFA omega-3 na imunitu se snaží vysvětlit protektivní a benefiční účinky EPA a DHA v oblasti kardiovaskulárních onemocnění a jejich prevence. Jde o potlačení proinflamatorních cytokinů (IL-1, IL-6, TNF-α).\n\n1. Psychiatrická onemocnění<br>\nÚdaje se váží především ke schizofrenii a bipolární poruše. Suplementace rybím olejem v dietě, indikována původně ze zcela jiných důvodů vedla ke zjištění, že se dostavil příznivý účinek i v oblasti funkcí CNS (paměť, vybavování si), zlepšily se také komplexní vztahy jedince ke společnosti, vzrostla zájmová aktivita atd. Neuringer objasnil, že se jedná o PUFA omega-3, především o DHA, která je pro vývoj CNS jedním z esenciálních substrátů.\n\n2. Vývoj centrální nervové soustavy (CNS)<br>\nVzájemný poměr v membránách obou řad nenasycených mastných kyselin (tj. PUFA omega-6/PUFA omega-3) a pravděpodobně i jednotlivých mastných kyselin (AA, EPA, DHA) je zřejmě důležitý pro funkci CNS.\n\nVliv omega-3 mastných kyselin na plod v průběhu těhotenství začal být podrobněji zkoumán teprve v 80. letech. Impulsem bylo zjištění dánských výzkumníků, kteří popsali, že ženy žijící na Faerských ostrovech rodily v průměru o 194 g těžší děti a jejich těhotenství byla v průměru o 4 dny delší než u žen v Dánsku. Přirozená strava na Faerských ostrovech obsahuje více omega-3 mastných kyselin a méně omega-6 mastných kyselin než v Dánsku. Proto i obsah mastných kyselin v plasmě (zejména poměr omega-3 a omega-6) je významně vyšší u žen žijících na Faerských ostrovech. Studie popisuje, že Dánky, které ve stravě zvýší poměr omega-3/omega-6 alespoň o 20 %, mohou očekávat prodloužení doby těhotenství o 5,7 dne Dle populačních studií je vysoká konzumace ryb (rybího oleje) spojena s nižším rizikem vzniku depresí včetně depresí poporodních. Zvláště během posledních tří měsíců těhotenství předávají matky plodu množství esenciálních mastných kyselin, jež jsou důležité pro vývoj mozku plodu. Čerstvě po porodu mají rodičky pouze poloviční hladinu omega-3 mastných kyselin v krvi a u kojících matek je koncentrace často mnohem nižší. Mateřské mléko obsahuje vysoké množství omega-3 mastných kyselin. Během vývoje plodu je značné množství DHA akumulováno v šedé hmotě mozku a v sítnici. Je proto logické, že výzkumům stravy během mateřství, resp. obsahu DHA ve stravě byla věnována pozornost. Právě složení stravy během mateřství ovlivňuje obsah DHA v mateřském mléce. Rovnovážný příjem omega-6 a omega-3 mastných kyselin je z hlediska optimálního růstu, vývoje mozku a sítnice a z hlediska dlouhodobé minimalizace rizika chronických chorob jedním z nejdůležitějších aspektů kojenecké výživy.\n\nV ČR je množství prodaných potravin na jednoho obyvatele téměř o polovinu vyšší, než je požadavek racionání výživy Alarmující je vysoká spotřeba tuků a zároveň nedostatečný příjem nenasycených mastných kyselin, především PUFA omega-3. Podle Výzkumného ústavu potravinářského jsou PUFA omega-3 obsaženy v lososu, makrele, sledi, pstruhu. Obsahují je vlašské ořechy, řepka, sója a jejich oleje. PUFA omega-6 obsahují slunečnicová semena, pšeničné klíčky, sezam, vlašské ořechy, sója, kukuřice, některé druhy margarínů. \n\nFyziologický stav člověka je z významné části podmíněn poměrem esenciálních mastných kyselin řady PUFA omega-3/PUFA omega-6. Za optimální považujeme poměr do max. 5 : 1, viz Společnost pro výživu.\n\nProkázané účinky EPA a DHA na snížení rizika KVO vedly American Heart Association (AHA) k doporučení:\n\nV ČR existují průběžně aktualizovaná výživová doporučení pro obyvatelstvo České republiky.\n\nDoplňky stravy neboli funkční potraviny obsahují biologicky aktivní látky s očekávaným pozitivním efektem na lidské zdraví. Jsou to zejména vitamíny, minerální látky a stopové prvky, některé typy PUFA omega-3, aminokyseliny, vláknina, kultury probiotických bakterií aj. Řadí se mezi funkční potraviny, i když mají lékovou formu (tablety, kapsle, dražé). Na trhu je řada přípravků obsahujících vysoké množství PUFA omega-3.\n\nPUFA omega-3 jsou jako lék používány od roku 2002 v Rakousku; v USA byly schváleny jako léčebný prostředek k léčbě dyslipidémie (porucha normálního složení krevních tuků) v roce 2004 (Public Health Service, Food and Drug Administration, NDA 21-654). Doporučená dávka je 1–4 g/den. Indikací je dietou neuspokojivě kontrolovaná hypertriglyceridémie a smíšená hyperlipoproteinémie v kombinaci se statiny. Produkt speciálně vyvinutý do kombinace se statiny (skupina léků snižujících množství cholesterolu v krvi) je ProCard, v ČR registrovaný jako doplněk stravy. Další možností kombinační terapie je využití spolu s fibráty. Doporučená denní dávka v sekundární prevenci ICHS je 1 g EPA a DHA denně.\n\nVelká Británie chce přestat z veřejných peněz proplácet přípravky s omega-3 mastnými kyselinami kvůli nízké účinnosti a příliš vysoké ceně.\n"}
{"id": "454171", "url": "https://cs.wikipedia.org/wiki?curid=454171", "title": "Glashütte Original", "text": "Glashütte Original\n\nGlashütte Original je nejznámější obchodní značka německého výrobce hodinek \"Glashütter Uhrenbetrieb GmbH\", sídlícího v saském městě Glashütte.\n\nHistorie manufaktury sahá až do roku 1845, kdy založil Ferdinand Adolf Lange první hodinářský podnik. Kvůli uzavírání zdejších stříbrných dolů nezaměstnanost v oblasti neustále stoupala. Lange situaci využil, vzal si půjčku od saské vlády a aby přispěl ke zlepšení životních poměrů místních obyvatel, začal v Glashütte nabízet zdejším horníkům vyučení v oboru hodinářství. Tím započala ve městě nová éra prosperity.\n\nZa druhé světové války byla produkce hodin rozšířena o válečnou produkci např. o výrobu rozbušek. Po válce byly veškeré podniky v Glashütte demontovány sovětskou okupační mocí.\n\nRoku 1951 byly do té doby samostatné hodinářské podniky sloučeny ve státním velkopodniku \"VEB Glashütter Uhrenbetriebe\". Mezi nimi byly i nejvýznamnější podniky jako \"UROFA\", \"UFAG\" a \"Lange & Söhne\", které byly předtím už zestátněny. Velkopodnik měl za úkol zásobovat východní Německo hodinami všeho druhu. Později musel podnik zásobovat i další socialistické země, jež byly členy Rady vzájemné hospodářské pomoci. Nejznámější se stala produkce náramkových hodinek.\n\nPo znovusjednocení Německa roku 1990 se stal z velkopodniku \"VEB Glashütter Uhrenbetriebe\" podnik \"Glashütter Uhrenbetrieb GmbH\" (s.r.o.). Poté začala firma s výrobou náramkových hodinek pod značkou \"GUB\" a \"Glashütte Original\".\n\nPo roce 1994 rozšířili noví majitelé Heinz. W. Pfeifer a Alfred Wallner paletu produktů a zlepšili i jejich kvalitu. Kromě toho firma rozvíjela dál nové modely, např. s kalendářem či ukazatelem fází měsíce.\n\nSpolečnost je známa svými kvalitními výrobky, jejichž všechny díly vyrábí sama. Od roku 2000 je společnost majetkem švýcarské hodinářské skupiny Swatch Group.\n\n\n"}
{"id": "454172", "url": "https://cs.wikipedia.org/wiki?curid=454172", "title": "Glen Murray (lední hokejista)", "text": "Glen Murray (lední hokejista)\n\nGlen Murray (nar. 1. listopadu 1972 v Halifaxu v Novém Skotsku) je kanadský hokejista, momentálně volný hráč. 26. července 2008 byl vykoupen z kontraktu s Boston Bruins, kteří tak ušetřili místo pod platovým stropem.\n\nMurray vyrostl v Bridgewateru a hrál juniorský hokej za Sudbury Wolves v Ontario Hockey League. V roce 1991 ho jako 18. celkově draftovali Boston Bruins, za které odehrál čtyři sezony, než byl vyměněn společně s Bryanem Smolinskim do Pittsburgh Penguins za Kevina Stevense a Shawna McEacherna. V Pittsburghu zůstal jen něco málo přes rok, než byl vyměněn do Los Angeles Kings za Eda Olczyka. Za pět let v Los Angeles si užil dost úspěchu a poté byl opět vyměněn, tentokrát s Jozefem Stümpelem zpět do Boston Bruins za Jasona Allisona a Mikka Elorantu.\n\nNejlepší sezona pro Murrayho byla jednoznačně sezona 2002-03, kdy si připsal 92 bodů a zúčastnil se Utkání hvězd. 23. července 2008 byl umístěn na listinu volných hráčů a o tři dny později Bruins oznámili, že ho vykoupili z kontraktu.\n\nV listopadu 2008 měl Murray podstoupit operaci kotníku. Murray a jeho agent oznámili, že operace byla výsledkem zranění v poslední sezoně kariéry. To mohlo zvednout výši vykupující částky, nakonec se tak ale nestalo, protože mezi sezonami se Murray nabízel na trhu volných hráčů jako zdravý, stejnou informaci potvrdili doktoři Bruins na začátku července. Murray tak mohl být umístěn na seznam dlouhodobě zraněných hráčů a dostat všechny 4 miliony za tu sezonu.\n\nSpolečně s manželkou Katie má tři děti.\n\n"}
{"id": "454174", "url": "https://cs.wikipedia.org/wiki?curid=454174", "title": "Náměstí Svatého Marka", "text": "Náměstí Svatého Marka\n\nNáměstí Svatého Marka (, ) je hlavní náměstí Benátek. Je pojmenováno po evangelistovi Markovi, patronovi Benátek. Jako ústřední dominanta Benátek je náměstí velmi oblíbené u turistů a benátských holubů.\n\nČást náměstí vedoucí k přístavnímu molu se nazývá neboli náměstíčko Sv. Marka. Náměstí Svatého Marka jako jediné v Benátkách nese označení \"piazza\" (náměstí, tržiště), všechna ostatní se označují \"campo\" (prostranství).\n\nNáměstí vzniklo v 9. století jako malý prostor před původní bazilikou svatého Marka. Do současné velikosti a tvaru bylo náměstí upraveno v roce 1177, když kanál \"Rio Batario\" ohraničující náměstí ze západu a dok, který odděloval Dóžecí palác od náměstí, byly zasypány. Toto přeuspořádání bylo způsobeno návštěvou papeže Alexandra III. a císaře Fridricha Barbarossy.\n\n\n"}
{"id": "454175", "url": "https://cs.wikipedia.org/wiki?curid=454175", "title": "Swatch Group", "text": "Swatch Group\n\nSwatch Group je švýcarská hodinářská firma, která sama vlastní několik dalších hodinářských firem. Je největší výrobce hodinek na světě. V roce 2007 měla skupina zhruba 23 600 zaměstnanců a prodala zboží za zhruba 5,94 miliard CHF.\n\nSpolečnost vznikla v roce 1983 spojením dvou švýcarských hodinářských firem - ASUAG a SSIH. Původně firma existovala pod názvem SMH Swiss Corporation for Microelectronics and Watchmaking Industries Ltd a až od roku 1998 přijala současné jméno Swatch group.\n\n"}
{"id": "454176", "url": "https://cs.wikipedia.org/wiki?curid=454176", "title": "Kiss (album)", "text": "Kiss (album)\n\nKiss je debutové album americké hard rockové skupiny Kiss vydané 18. února 1974. Album bylo nahráno v New Yorku v Bell Sound Studios a produkovali ho Kenny Kerner a Richie Wise.\n\n"}
{"id": "454178", "url": "https://cs.wikipedia.org/wiki?curid=454178", "title": "Eucnemesaurus", "text": "Eucnemesaurus\n\nEucnemesaurus („ještěr s dobrou holenní kostí“) byl rod bazálního sauropodomorfního dinosaura, možná stejného (synonymního) tvora jako byl \"Euskelosaurus\". Nedávná studie Yatese (2006) však naznačuje, že jde o validní rod a možná synonym eluzivního rodu \"Aliwalia\", považovaného původně za teropoda. Taxon je založen na neúplné kostře, včetně obratlů, kosti stydké, stehenní a dvou holenních (dobře zachovaných - odtud rodový název). Pozůstatky tohoto druhu pochází ze svrchnotriasových sedimentů souvrství Lower Elliot v Jihoafrické republice.\n\nPodle amerického badatele Gregoryho S. Paula měřil tento sauropodomorf asi 6 metrů na délku a vážil kolem 500 kilogramů. Podle paleontologa Thomase Holtze dosahoval tento dinosaurus hmotnosti nosorožce.\n\n\n"}
{"id": "454182", "url": "https://cs.wikipedia.org/wiki?curid=454182", "title": "Riojasauridae", "text": "Riojasauridae\n\nRiojasauridae je čeleď sauropodomorfních dinosaurů žijících v období svrchního triasu (asi před 228 až 213 miliony let). Do této malé čeledi patří rody \"Riojasaurus\" a zřejmě také \"Eucnemesaurus\". Jejich zástupci žili na území dnešních jižních kontinentů (někdejší Gondwany), konkrétně na území Jihoafrické republiky a Argentiny.\n\n\n"}
{"id": "454183", "url": "https://cs.wikipedia.org/wiki?curid=454183", "title": "Biel", "text": "Biel\n\nBiel/Bienne (něm. \"Biel\", franc. \"Bienne\") je švýcarské město poblíž švýcarského hlavního města Bernu. Město leží v okrese Biel v kantonu Bern ve Švýcarsku.\n\nSamotný název města napovídá, že město leží na bilingvní hranici mnohojazyčného Švýcarska. Město se nachází na přelomu mezi germanofonní a frankofonní částí země. Německý název města je Biel, francouzský pak Bienne. Název města je uváděn současně v obou jazycích. Oficiální název města lze zapsat jako Biel/Bienne, méně oficiálně jako Biel - Bienne a nejnověji také jako Biel.\n\nMěsto samotné leží na úpatí pohoří Jura a v blízkosti města se nachází Bielské jezero - (Bielersee, Lac de Bienne). V blízkosti města také leží města Bern, Neuchâtel, Nidau ...\n\nMěsto má přibližně 50 000 obyvatel, ale zhruba 100 000 lidí žije v jeho aglomeraci a příměstí.\n\nSídlo zde má firma na výrobu hodinek Omega i s muzeem.\n\nMěsto je kvalitně napojeno na silniční síť, dosud chybí pouze obchvaty.\n\nSilniční spojení s hlavním městem Bernem je umožněno dálnicí T6 / A6. Také spojení se severem země (města Moutier (něm. Münster), Pruntrut, Delsberg, Basel) je umožněno tzv. dálnicí Transjuranne.\nRoku 2002 byla dokončena dálnice ve směru Grenchen–Solothurn–Egerkingen. Od té doby vzrostl tranzit městem o cca 30%.\n\nVýchodní obchvat města, dlouhý 4,9 km s 4 km dlouhým tunelem bude hotov v roce 2015, západní obchvat dlouhý 5,2 km v roce 2019.\n\nPouze ve směru Neuchâtel – Lausanne – Ženeva ještě není dálnice hotova ani projektována z důvodů komplikovaného průchodu v okolí Bielského jezera.\n\nMěstem prochází důležitá železniční linie ve směru východ - západ, tzv. Jurafusslinie, vedoucí z Ženevy přes Biel do Zürichu a dále až do Romanshornu obsluhovaná vlaky ICN. Další spojení z Bielu jsou ve směru Bern (S-Bahn a rychlíky), do pohoří Jura tzv. Juralinie až do Baselu a tratí Biel-Täuffelen-Ins po jižním břehu Bielského jezera.\nÚzké hrdlo se nachází na břehu Bielského jezera v blízkosti obce Ligerz, kde je trať jednokolejná.\n\nVeřejnou dopravu provozuje společnost Verkehrsbetriebe Biel (VB) 13 linkami autobusů a trolejbusů.\n\nDo okolních obcí zajíždí autobusové linky Postauto. V minulém století byly v Bielu provozovány také tramvaje, jejich provoz byl však zrušen.\n\nV blízkosti Bielu jsou také dvě pozemní lanovky (FUNIC - z francouzského Funiculaires = lanovka) na tratích do Magglingen (Biel-Magglingen-Bahn) a Leubringen (Biel-Leubringen-Bahn).\n\nNa Bielském jezeru pluje 9 lodí společnosti Bielersee-Schifffahrts-Gesellschaft (BSG). BSG obsluhuje svými loděmi tři jezeza (Bielské, Neuchâtelské, Murtenské), devět přístavů na Bielském jezeře, ostrov St. Petersinsel, osm míst podél řeky Aare a přes kanál Nidau-Büren-Kanal také město Solothurn.\n\nVýstavba letiště v Bielu byla plánována v 60. a 70. letech, ale neuskutečnila se.\nVýchodně od města se nachází místní letiště Grenchen s cca 80.000 pohyby za rok. V obci Kappelen se nachází malé travnaté letiště s cca 8.400 pohyby za rok.\nMezinárodní letiště Zürich Kloten a letiště Genève-Cointrin jsou dostupné přímými vlaky v půlhodinovém (Zürich - 1:30 hod) a hodinovém (Ženeva 1:35 hod) taktu.\n\n"}
{"id": "454187", "url": "https://cs.wikipedia.org/wiki?curid=454187", "title": "Jaderná elektrárna Rheinsberg", "text": "Jaderná elektrárna Rheinsberg\n\nJaderná elektrárna Rheinsberg ležela nedaleko města Rheinsberg v Braniborsku a byla prvním jaderným reaktorem produkujícím elektřinu v bývalé Německé demokratické republice.\n\nPříprava elektrárny byla započata v roce 1956, vlastní stavba byla zahájena 1. ledna 1960. Komerční provoz byl zahájen 11. října 1966. Elektrárna zahrnovala pouze jeden sovětský tlakovodní jaderný reaktor typu VVER-210 o čistém elektrickém výkonu 62 MW.\nProvoz elektrárny byl z bezpečnostních důvodů ukončen v roce 1990.\n"}
{"id": "454188", "url": "https://cs.wikipedia.org/wiki?curid=454188", "title": "Severoněmecký spolek", "text": "Severoněmecký spolek\n\nSeveroněmecký spolek nebo Severoněmecká konfederace (německy \"Norddeutscher Bund\") byl konfederací (spolkem) severoněmeckých států nacházejících se severně od řeky Mohan.\n\nSeveroněmecký spolek existoval v letech 1867–1871. Vznikl v roce 1867 po prusko-rakouské válce a byl nástupcem Německého spolku, zahrnoval však jen severněji položené státy. Spolek tvořil základ pro budoucí Německé císařství, jehož byl přímým předchůdcem. Hlavní roli ve spolku mělo samozřejmě Prusko, jež bylo také majoritní silou jak vojensky, tak rozlohou a ve spolkovém parlamentu mělo 17 ze 43 hlasů. Již v roce 1866 se politicky postupně ze spolku (konfederace) stala federace.\n\nSoučástí spolku byly všechny německé státy respektive státy jež byly předtím součástí Německého spolku, kromě Rakouska (včetně Českých zemí), Bavorska, Württemberska, Bádenska a jižních částí Hesenska. Hesensko (Velkovévodství Hessenské) respektive Hesensko-Darmstadtsko jehož severně od řeky Mohan ležící polovička se v roce 1867 stala také součástí Severoněmeckého spolku bylo z poloviny nezávislým státem a z poloviny členem spolku, takže jeho jižní část zůstávala mimo. Jediným územím jižně od řeky Mohan, jež tou dobou bylo pevnou součástí Pruska, bylo Hohenzollernsko.\n\nJeho sněm (parlament) zasedal v Berlíně. Jediným prezidentem spolku byl pruský král Vilém I. a kancléřem byl Otto von Bismarck.\n\nSeveroněmecký spolek zanikl sjednocením Německa, když bylo 18. ledna 1871 v zrcadlovém sále ve Versailles po vítězství Severoněmeckého spolku a spojeneckých jihoněmeckých států v prusko-francouzské válce vyhlášeno Německé císařství.\n\n"}
{"id": "454189", "url": "https://cs.wikipedia.org/wiki?curid=454189", "title": "Druhé Mexické císařství", "text": "Druhé Mexické císařství\n\nMexické císařství (španělsky \"Imperio Mexicano\") je název zaniklého státu na území Mexika letech 1822–1823 a 1864–1867. Druhé Mexické císařství je předchůdcem dnešního Mexika.\n\nV roce 1859 se na liberálně smýšlejícího Maxmiliána, arcivévodu rakouského a zároveň bratra císaře Františka Josefa I. poprvé obrátili mexičtí konzervativci vedení yucatánským právníkem José Mariou Gutiérrezem, kteří po své porážce v občanské válce v Mexiku roku 1860 žili v evropském exilu, s návrhem, aby se stal mexickým vládcem. Jejich nabídku nejprve nepřijal a jeho rodina jej od mexické koruny zrazovala. Nicméně po francouzské intervenci do Mexika armáda Napoleona III. pod velením generála Elieho Foreye dobyla Ciudad de México a vyhlásila císařství, Maxmilián dychtící po možnosti zapsat se do historie jako velký panovník a podporovaný ambiciózní manželkou Charlottou, nabídku přijal. Jakmile se Maxmilián pro nějakou myšlenku nadchnul, bylo takřka nemožné mu, třeba i rozumnými argumenty, velkolepé plány rozmluvit. Nedal na varování Anglie ani amerického velvyslance, odmítl i možnost ucházet se o spíše nadějný polský nebo řecký trůn. Naději v něm vzbuzovaly úspěchy francouzských intervenčních sborů, kterým velel schopný maršál Achilles Bazaine, a kterým se podařilo 7. června 1863 dobýt hlavní město Ciudad de Mexiko a zahnat republikánskou armádu na sever a tak roku 1863 korunu přijal. 3. října 1863 nabídla delegace mexické prozatímní vlády Maxmiliánovi oficiálně mexický trůn. 9. dubna 1864 podepsal Maxmilián, pod nátlakem Františka Josefa, rodinnou smlouvu, ve které se před svědky vzdal nástupnictví na trůn a 10. dubna 1864, po složení slavnostní přísahy, se stal Maxmiliánem I., císařem mexickým. Jeho manželka Charlotta poté začala být titulována jako \"Její císařské veličenstvo císařovna Charlotta.\"\n\nMaxmilián vystoupil z plachetnice Novara na americkou půdu v mexickém Veracruzu dne 28. května 1864. S sebou přivezl dobrovolnickou armádu složenou ze žoldnéřů všech možných národností, včetně Čechů. Od počátku čelil pokračující válce mezi francouzským expedičním sborem a republikánskými povstalci vedenými Benito Juárezem, kteří odmítli uznat Maxmiliánovu vládu.\n\nCísařský pár si za své sídelní město zvolil Ciudad de México, kam slavnostně vstoupil měsíc po svém přistání v Mexiku a kde se nechal přivítat francouzskými vojáky a svými mexickými stoupenci. Za svou rezidenci si zvolil Chapultepecký hrad, který stál na vrcholu chapultepeckého kopce a kdysi býval zátiším aztéckých vládců a později sídlem španělských místokrálů. Císař Maxmilián nechal postavit širokou cestu od svého paláce až do centra Ciudad de México, která se původně jmenovala (česky \"Císařská třída\"), dnešní slavná (\"Třída Reforem\") a měl v plánu nechat se slavnostně korunovat v Metropolitní katedrále v Ciudad de México, ale korunovace se nikdy neuskutečnila kvůli neustálé politické nestabilitě Maxmiliánova režimu. Římskokatolická církev na císaři žádala navrácení svých privilegií, která jí odňal Juárezův režim, to však Maxmilián odmítl, čímž si církev proti sobě popudil a ta také nadále podkopávala jeho autoritu.\n\nProtože Maxmilián a Charlotta neměli děti, adoptovali Agustína de Iturbide y Greena a jeho bratrance Salvadora de Itúrbide y de Marzána, oba byli vnuci popraveného vládce Prvního mexického císařství Agustína de Iturbide, který vládl Mexiku jako císař krátce ve dvacátých letech 19. století. Mladí Augustínové dostali titul \"Jeho výsost, princ iturbidský\" a byli určeni jako dědici trůnu.\n\nKe zděšení svých konzervativních stoupenců Maxmilián podpořil několik liberálních politických kroků navržených Juárezovou administrativou, např. pozemkovou reformu, náboženskou svobodu a rozšíření volebního práva nejen na vlastníky velkých pozemků. Zpočátku měl císař v úmyslu Juáreze amnestovat, pokud mu republikánský vůdce odpřisáhne věrnost, tohle však Benito Juárez odmítl. V říjnu 1865 vydal Maxmilián tzv. „černý zákon“, kterým nařídil všechny Mexičany věrné Juárezovi zastřelit, v reakci na praktiky povstalců, kteří zabíjeli royalisty věrné císaři. Za dobu platnosti tohoto zákona bylo popraveno na dvacet tisíc lidí, což ještě více rozbouřilo proticísařovskou opozici a znechutilo některé konzervativní Maxmiliánovy stoupence.\nPoté, co v roce 1865 skončila Americká občanská válka mezi Unií a Konfederací, znovusjednocené Spojené státy americké začaly podporovat Juárezovy povstalce. Roku 1866 hrozba Maxmiliánovy abdikace byla zjevná i v zahraničí. Toho roku Napoleon III. vzhledem k odporu Mexičanů i americkému tlaku pod vlivem Monroeovy doktríny stáhnul francouzský expediční sbor, ale pravý důvod stažení francouzského kontingentu z Ameriky bylo posílení armády v Evropě v nastávajícím konfliktu s Bismarckovým Německem. Císařovna Charlotta odcestovala do Evropy, aby hledala podporu pro svého manžela nejprve v Paříži, poté ve Vídni a nakonec v Římě u papeže Pia IX. Její úsilí vyšlo naprázdno a vyústilo v psychické zhroucení a do Mexika se již nikdy nevrátila. Poté, co byl její manžel v Mexiku vítěznými republikány popraven, strávila zbytek života v ústraní, nejprve v Miramarském zámku poblíž Terstu a poté v hradu Bouchout v Miese, kde 19. ledna 1927 zemřela. Od té doby celý život u sebe nosila Maxmiliánovu figurku, kterou oslovovala \"„můj milý Maxi, mexický císaři…“\"\n\nAčkoliv ke stažení z Mexika byl Napoleon III. donucen, jeho ústup znamenal těžkou ránu pro Mexické císařství. Maxmilián byl donucen se svými stoupenci uprchnout z Ciudad de México, aby si zachránil alespoň život. 19. ledna 1867 obsadil město Queretaro a opevnil se v klášteře de la Cruz. V klášteře de la Cruz císaře a velitele jeho gardy plukovníka Miguela Lópeze obklíčil Juárezův generál Escobena. Navzdory pokusu Maxmiliánových věrných generálů Miguela Miramóna a Tomáse Mejíi osvobodit císaře z obklíčení, padl po dvouměsíčním obléhání díky zradě plukovníka Lópeze klášter do rukou republikánům. Maxmilián byl zajat a postaven před válečný soud. Ten císaře, spolu oběma jeho generály Miramónem a Mejíou, odsoudil k trestu smrti. Evropští panovníci, mnoho osobností (například francouzský spisovatel Victor Hugo, či italský revolucionář a dobrodruh Giuseppe Garibaldi) a dokonce i americký prezident žádali ušetření Maxmiliánova života, rakouský dvůr nabízel výkupné, znovu nastolený prezident Benito Juárez se však pod rozsudek podepsal.\n\nRozsudek byl vykonán 19. června 1867 v Cerro de las Campanas. Maxmiliánovým posledním přáním bylo poslechnout si ještě jednou melodii \"La Palomy\", kterou si zamiloval během námořní služby v mládí. Před popravou mu věznitelé sdělili, že jeho žena Charlotta v Evropě zemřela, aby nemusel trpět vědomím, že žije, ale je psychicky vyšinutá. Popravčí četa jeho i oba generály zastřelila ještě před tím, než dozněla melodie La Palomy. Jeho poslední slova byla:\n\nMaxmilián podplatil vojáky, kteří ho měli zastřelit, aby ho nestříleli do hlavy, aby se mu jeho matka mohla podívat do tváře. Zatímco generálové byli po sprše kulek okamžitě mrtví, Maxmilián první dávku přežil a musel dostat „ránu z milosti“. Maxmiliánovo tělo bylo v Mexiku nabalzamováno, aby ho v listopadu 1867 na lodi \"Novara\" převezl admirál Wilhelm von Tegetthoff do Rakouska, kde byl pohřben ve vídeňských císařských hrobkách.\n\n\n\"Dynastie: Habsbursko-Lotrinská\"\n\n\n\n\n"}
{"id": "454192", "url": "https://cs.wikipedia.org/wiki?curid=454192", "title": "První Mexické císařství", "text": "První Mexické císařství\n\nMexické císařství (španělsky \"Imperio Mexicano\") je název zaniklého státu na území Mexika v letech 1822–1823 a 1864–1867 (viz Druhé mexické císařství).\n\nKdyž v roce 1821 skončila mexická válka za nezávislost a bylo vyhlášeno Mexické císařství v čele s císařem Agustínem I. de Iturbide. Už o 2 roky později se ale rozdělilo na Mexiko a Spojené středoamerické provincie. Ve španělských rukou zůstaly po roce 1821 pouze Kuba, Portoriko a Španělská Východní Indie. Během první fáze války o nezávislost Mexika bojoval budoucí císař Iturbide proti mexickým povstalcům v španělské královské armádě. Později, pod vlivem liberálních reforem ve Španělsku dojednal s Vicentem Guerrerom, který vedl část povstalců, nezávislost Mexika. 21. července 1822 byl korunován jako Agustín I. císař mexický, ale později ho zbavila moci republikánská vzpoura. Abdikoval 19. března 1823. Po vítězství republikánů a konci prvního mexického císařství se tehdejší Mexiko rozpadlo na Mexiko a Spojené středoamerické provincie, bývalé území na sever od řeky Rio Grande, již předtím anektovaly USA. Po krátkém exilu v Evropě se bývalý císař Agustín I. vrátil do Mexika, kde byl odsouzen na smrt zastřelením a popraven. Jeho vnuci budou později adoptováni příštím mexickým císařem Maxmiliánem I. a jeho ženou Charlottou a nárok na císařský trůn tak zůstane rodině Iturbide.\n\n\n\"Dynastie: Habsbursko-Lotrinská\"\n\n\n\n\n\n"}
{"id": "454193", "url": "https://cs.wikipedia.org/wiki?curid=454193", "title": "Kenzó Takada", "text": "Kenzó Takada\n\nKenzó Takada (japonsky 高田 賢三 \"Takada Kenzó\"; nar 27. února 1939 v Hjógo v Japonsku) je japonský módní návrhář známý pod svým jménem \"Kenzo\", kterým pojmenoval svou obchodní značku v módním průmyslu.\n\nV roce 1958 začal studovat na renomované módní škole \"Bunka Fashion College\" v Tokiu. Od roku 1965 žije v Paříži, kde již v roce 1970 výrazně zaujal svou první módní přehlídkou. Časopis o módě \"Elle\" otiskl jeden z modelů z této přehlídky na titulní straně. Po tomto prvním ohlasu následovaly další úspěchy. V roce 1971 vystavoval své kolekce také v New Yorku a Japonsku. Jeho přehlídka v roce 1972 vyvolala takovou tlačenici, že musela být přerušena. Kenzó v té době obdržel cenu \"Fashion Editor Club of Japan\". Svůj smysl pro dramatická vystoupení ukázal Kenzó v roce 1978 a 1979, když svou přehlídku uspořádal v cirkusovém stanu, kde krasojezdkyně jezdily v průhledných uniformách a Kenzó sám při finále vjel do manéže na slonu.\n\nV roce 1983 rozšířil Kenzó svůj zájem i na pánskou módu. V roce 1984 jej francouzský ministr kultury Jack Lang jmenoval rytířem Řádu umění a literatury. Od roku 1988 se pod značkou Kenzo začal prodávat také dámský parfém. V roce 1991 byl uveden na trh první parfém pro muže (\"Kenzo pour Homme\").\n\nOd roku 1993 patří značka Kenzo francouzskému koncernu LVMH.\n"}
{"id": "454199", "url": "https://cs.wikipedia.org/wiki?curid=454199", "title": "Podřitek", "text": "Podřitek\n\nPodřitek je speciální kožená zástěra, kterou používali v historii havíři. Podřitek byl vyroben z kůže a havíř jej nosil kolem pasu tak, aby si na něj mohl sednout a klouzat se. Tam kde to bylo možné (ve svislých a nakloněných šachtách) byly umísťovány dřevěné žebříky, které na jedné straně měly zářezy a na druhé straně byly ploché. Po této druhé straně bylo možno se klouzat tak, že byl havíř přivázán za lano a zároveň se opíral podřitkem o poleno, po kterém se klouzal.\n"}
{"id": "454201", "url": "https://cs.wikipedia.org/wiki?curid=454201", "title": "Perkytle", "text": "Perkytle\n\nPerkytle (německy Bergkittel – hornický plášť, halena) je druh oblečení pokrývající tělo do kolen, ruce a hlavu. Havířská perkytle je většinou bílé barvy, mnišská pak mívá barvu bílou, hnědou či černou.\n\nPerkytle (kytle) je též od 19. století součástí hornického stejnokroje.\n\n"}
{"id": "454202", "url": "https://cs.wikipedia.org/wiki?curid=454202", "title": "Havíř", "text": "Havíř\n\nHavíř (z německého \"Hauer\", tj. ten, který dobývá uhlí, česky též horník) je člověk pracující v dole, kde těží nějaký nerost. Jedná se o práci nebezpečnou a zdraví škodlivou. Povolání havíře je velmi staré, sahá do dob, kdy se začaly těžit nerostné suroviny. Nosili bílé pláště a lucernu, kterou si svítili na suroviny v dolech.\n\nPodle havířů bylo pojmenováno nově založené město Havířov, na jehož název byla komunistickým Československem v roce 1955 vypsána veřejná soutěž.\n\nSlovo cyp bylo na ostravských šachtách od 19. století pojmenování pro koníka či poníka, který tahal v dolech vozíky s uhlím nebo hlušinou. Za celý svůj život nevyšel z dolu a jen smrt byla důvodem, kdy se dostal na povrch. S příchodem mechanizace byli koníci z dolů vyřazováni, ale slovo cyp se uchovalo. Mnohdy nováčci či pomocníci havíře tzv. helfři museli častokrát na čelbě nebo pod rubáním posunovat vozíky ručně. Takže tímto obrazně nahrazovali koníky (cypy). Samozřejmě se tato práce nikomu nelíbila tak se vůči ní ohrazovali slovy: Co jsu cyp, abych to robil? Jenže časem se původní význam slova cyp vytratil a v polovině 20 století již nikdo přesně neznal význam tohoto slova a nabylo spíše hanlivého významu.\n\nZačínající havíř, nováček, se na Ostravsku označoval cyp anebo cip, a toto slovo se tam dnes používá i jako nadávka.\n\n\n"}
{"id": "454203", "url": "https://cs.wikipedia.org/wiki?curid=454203", "title": "Mexické císařství", "text": "Mexické císařství\n\nMexické císařství (španělsky \"Imperio Mexicano\") je název zaniklého státu na území Mexika.\n\n\n\n"}
{"id": "454204", "url": "https://cs.wikipedia.org/wiki?curid=454204", "title": "Instantní fotoaparát", "text": "Instantní fotoaparát\n\nInstantní fotoaparát je typ fotoaparátu se samovyvolávacím filmem. Nejznámější z nich jsou ty, které původně vyráběla společnost Polaroid.\n\nVynález moderní instantní kamery je připisován americkému vědci Edwinu Landovi, který vynalezl první komerční instantní fotoaparát s označením \"Land Camera\", v roce 1947, tedy 10 let po založení společnosti Polaroid Corporation.\n\nV únoru 2008 oznámila firma Polaroid, že končí výrobu instantního filmu, uzavřela tři závody a propustila 450 zaměstnanců. Prodej filmů všech výrobců poklesl nejméně v tomto desetiletí o 25 % ročně, a očekává se, že pokles ještě zesílí. V současné době jsou firmy Fujifilm a The Impossible Project jedinými výrobci instantních filmů na světě.\n\nNapříklad populární polaroid SX-70 používá film čtvercového formátu a obsahuje všechny složky expozice (negativ, vývojka, ustalovač). Nejznámějším fotografem, který tento přístroj používal byl André Kertész.\n\n\n"}
{"id": "454205", "url": "https://cs.wikipedia.org/wiki?curid=454205", "title": "Seznam dílů seriálu Jú jú hakušo", "text": "Seznam dílů seriálu Jú jú hakušo\n\nToto je seznam dílů seriálu \"Jú jú hakušo\". Japonský animovaný seriál \"Jú jú hakušo\" režíroval Akijuki Arafusa a Norijuki Abe v produkci Fuji TV, Yomiko Advertising a Studio Pierrot. Díly v České republice byly poprvé vysílány na maďarském kabelovém programu Anime+ kolem roku 2005 s japonským zněním a českými titulky (v Maďarsku dávali \"Yu Yu Hakusho\" pod názvem \"Yu Yu Hakusho – A szellemfiú\", v překladu „Duchovní chlapec“ s vlastním dabingem; několik dílů s maďarskou verzí dabingu se objevilo i na českých obrazovkách). Tento anime seriál je založen na stejnojmenné devatenáctičlenné manze od Jošihira Togašiho, jež se zaměřuje na postavu Júsukeho Uramešiho.\n\nPůvodně bylo \"Yu Yu Hakusho\" vysíláno na Fuji TV od 10. října 1992 do 7. ledna 1995. V Americe seriál běžel v sestříhané verzi na nočním bloku Adult Swim kanálu Cartoon Network (ze kterého později vzešla samostatná TV stanice), a to od února 2002 do dubna 2003. Později pro vyšší rating byl seriál přesunut na kanál Toonami (kanál patří Cartoon Network). Díly dostaly v Americe nálepku TV-14 a TV-PG; v Maďarsku piktogram s číslem 12, přestože seriál v necenzurované verzi zobrazuje násilné záběry, oplzlý humor, požívání alkoholu a cigaret a násilí vůči ženám.\n\n"}
{"id": "454207", "url": "https://cs.wikipedia.org/wiki?curid=454207", "title": "Mlátek a želízko", "text": "Mlátek a želízko\n\nDůlní šlígle jsou dva hlavní nástroje pro středověké horníky a zároveň nejčastěji zobrazované objekty v heraldice spojované s horníky či těžbou. Jedná se o mlátek a želízko. Tyto nástroje se používaly ve středověku nebo se mohou používat i v současnosti při primitivní těžbě. Želízko je primitivnější nástroj s ostrou částí, která je určena k vytesávání profilu. Mlátek je pak druh kladiva používaný k tlučení do želízka.\n\nDůlní šlígle je možno nalézt ve znacích řady měst.\n\nPoměrně častým problémem při užívání tohoto symbolu jako hornické symboliky, je neznalost či nepochopení logiky tohoto symbolu. V době před použitím výbušnin a mechanizace, byly základními nástroji používanými při hornické práci želízko (též šlígle, eisen …) a mlátek (pemrlice, hammer …). Při práci se želízko drželo v levé ruce a druhou rukou (pravou) se do něj tlouklo. Ukončil-li havíř práci a odložil nářadí, pak samozřejmě, při překřížení násad obou nástrojů, skončila pracovní část želízka na pravé straně a pracovní část mlátku nalevo.\n\nMlátek a želízko jsou častým heraldickým symbolem.\n\nV jízdních řádech se mlátek a želízko používají jako symbol pro pracovní dny.\n\n"}
{"id": "454209", "url": "https://cs.wikipedia.org/wiki?curid=454209", "title": "Kavna", "text": "Kavna\n\nKavna je středověký prkenný objekt umístěný nad ústím důlní šachty. Jeho funkcí je chránit vchod do šachty proti vniku vody, ale také zastřešovat těžní stroj a jiné nástroje pod ním uskladněné jako těžní nářadí. Kavny se též využívaly jako místa setkání horníků, někteří zde i přespávali, v některých se sloužily mše. Důležitou funkcí kaven bylo také to, že horníci po několikahodinové práci ve tmě byli v kavnách zavřeni po několik hodin, aby při styku se slunečním světlem neoslepli. Dlouhou chvíli si krátili popíjením piva či hraním karet.\n"}
{"id": "454211", "url": "https://cs.wikipedia.org/wiki?curid=454211", "title": "SX-70", "text": "SX-70\n\nFotoaparát SX-70 je jednooká zrcadlovka, kterou vyráběla společnost Polaroid Corporation v letech 1972-1977.\n\nPolaroid do modelu SX-70 integroval instantní film, který se vyvíjel automaticky bez nutnosti zásahu fotografa. SX-70 byl také pozoruhodný svou elegantní skládací konstrukcí, která zajišťovala kompaktnost přístroje. Je tedy právem řazen mezi sklopné fotoaparáty.\n\nPůvodní verze \"SX-70 Alpha 1\" se sklopným tělem z nerezové oceli byla zaměřena na spotřebitelský trh v oblasti high-end.\n\nV roce 1979 firma Polaroid Corporation věnovalala jeden model SX-70 maďarskému fotografovi André Kertészovi, se kterým experimentoval do osmdesátých let.\n\n\n"}
{"id": "454212", "url": "https://cs.wikipedia.org/wiki?curid=454212", "title": "Zjevení Panny Marie v Litmanové", "text": "Zjevení Panny Marie v Litmanové\n\nZjevení Panny Marie v Litmanové je zjevení Panny Marie, k němuž mělo docházet na hoře Zviru nedaleko slovenské obce Litmanové v době od 5. srpna 1990 do 6. srpna 1995 dvěma děvčatům – Kataríně Češelkové a Ivetě Korčákové. Zjevení litmanovské Panny Marie Neposkvrněné Čistoty dalo záhy vzniknout mariánskému poutnímu místu. Roku 2008 byl o vizionářce Ivetce a litmanovských zjeveních natočen český dokumentární film Ivetka a hora.\n\nPrvní zjevení se podle vyprávění zúčastněných dětí uskutečnilo po obědě 5. srpna 1990, když si hrály v lese na blízké hoře Zviru. Uslyšely hluk, polekaly se ho a utekly se ukrýt do nedalekého seníku. Hluk neustával. Děti měly pocit, že někdo kolem dřevěného seníku obchází. Po chvíli se ozvalo silnější bouchání, jako kdyby někdo pustil ze skály hromadu dřeva. Děti – Ivetka (11letá), Katka (12letá) a Miťko (9letý) se začali modlit mariánskou modlitbu: „Maria, matko naše, ukryj nás pod svůj plášť“, a to třikrát, a jak později vypověděli, aniž by předtím tuto modlitbu znali. Současně začali litovat svých hříchů a náboženské vlažnosti. Po další chvíli spatřili v místnosti světlo. To považovali nejprve za slunce. Světlo se přesunulo nad lavičku a tam v něm spatřili krásnou paní, jak si na lavičku sedá.\n\nHoru Zvir začala záhy navštěvovat skupinka věřících. Později, 11. listopadu 1990, byla na Zviru se svolením řeckokatolického biskupa sloužena mše. Dne 25. listopadu 1990 se konal obřad posvěcení nově postaveného kříže. Během svěcení – po modlitbě růžence – prý všichni přítomní viděli nadpřirozené úkazy na Slunci, snad připomínající fatimský sluneční zázrak: Slunce, do něhož bylo možné se bez obtíží dívat, rotovalo, vyzařovalo soustředné kruhy v různých barvách duhy, tmavlo a opět se zesvětlovalo, chvělo se a měnilo polohu. I díky těmto úkazům přicházelo na horu Zvir čím dál více poutníků. Ve výročních dnech se řada zaparkovaných automobilů táhla až do Staré Ľubovny. Počet poutníků se postupně zvyšoval.\n\nMístem modlitby byla hora Zvir ustanovena vladykou Jánem Babjakem SJ, prešovským eparchou 6. srpna 2004, „vzhledem k tomu, že poutníci i po skončení zjevení nadále nepřetržitě putují na toto místo ve velkém počtu a hledají prohloubení duchovního života“. Kaple byla zasvěcena Neposkvrněnému početí Panny Marie. Roku 2006 se započalo se stavbou nového liturgického prostoru. Dne 7. září 2008 pak byla kaple Neposkvrněného početí Panny Marie s celým areálem a pramenem povýšena a prohlášena řeckokatolickým mariánským poutním místem Prešovské archieparchie.\n\nÚdajná poselství Panny Marie sdělovala poutníkům Ivetka:\n\n\n"}
{"id": "454214", "url": "https://cs.wikipedia.org/wiki?curid=454214", "title": "Matěj Jendrišák", "text": "Matěj Jendrišák\n\nMatěj Jendrišák (* 3. dubna 1989, Havířov) je český florbalista hrající švédskou nejvyšší soutěž za tým IBK Linköping. Jedná se o jeho první zahraniční angažmá, do kterého se dostal po úspěšném angažmá v týmu TJ JM Chodov.\n\nDo mužské kariéry naskočil v Torpedu Havířov, kde také získal mládežnické medaile a startoval v regionálních výběrech za Severní Moravu. Mládežnickým vrcholem byla zlatá medaile v kategorií starších žáků (2005) a v kategorii junioři (2008). Do Fortuna Extraligy, nejvyšší florbalové soutěže v ČR, naskočil v dorosteneckém věku v klubu Torpedo Havířov. S ním také získal stříbrnou medaili v Poháru ČFbU 2006 a následně stříbrnou medaili z Tipsport Extraligy v roce 2007. Po další sezóně strávené v Havířově odešel kvůli studijním povinnostem do Prahy a s tím přišel i přestup do nejslavnějšího českého FO Tatran Střešovice. V Tatranu ve své první sezóně získal taktéž stříbrnou medaili. Po sezóně však v rámci Prahy změnil působiště a přestoupil do klubu TJ JM Chodov, se kterým se v sezoně 2010/11 probojoval do semifinále extraligy. O rok později získal v dresu Chodova v základní části 73 kanadských bodů (40 gólů + 33 asistencí), čímž vytvořil český rekord v počtu bodů získaných za sezonu. V dresu Chodova vydržel celkem pět sezón.\n\nNa mezinárodním poli není bez medaile. V roce 2007 se zúčastnil juniorského Mistrovství světa na kterém získal s českou reprezentací stříbrné medaile.\n\nV mimo-sezónním období objíždí Matěj Jendrišák tuzemské turnaje v rámci výběrového mužstva Citrus TEAM. Za dvě léta získal s tímto mužstvem týmové a individuální úspěchy. Ve volném čase se také věnuje trénování mládeže a účasti na vybraných mimosezónních kempech mládeže.\n\nV roce 2018 byl vyhlášen švédským florbalovým serverem Innebandymagazinet šestým nejlepším hráčem světa.\n\nV České republice vládne anketě florbalista sezony od roku 2011, jen v roce 2013 ho předčil Milan Tomašík.\n\n"}
{"id": "454215", "url": "https://cs.wikipedia.org/wiki?curid=454215", "title": "Seznam představitelů Chorvatska", "text": "Seznam představitelů Chorvatska\n\n\n\n\n\n"}
{"id": "454219", "url": "https://cs.wikipedia.org/wiki?curid=454219", "title": "Marie Dánská", "text": "Marie Dánská\n\nPrincezna Marie Dánská, hraběnka z Monpezat (* 6. února 1976 Paříž), původním jménem \"Marie Cavallierová\", je manželka dánského prince Joachima, který je mladším synem dánské královny Markéty II. a jejího manžela prince Henrika.\n\nMarie (původem Francouzka) si rozvedeného prince Joachima vzala v květnu 2008. Rok po svatbě se jim narodil první společný potomek, syn Henrik. V lednu 2012 se páru narodila dcera Athena Marguerite Françoise Marie.\n\n"}
{"id": "454226", "url": "https://cs.wikipedia.org/wiki?curid=454226", "title": "Max Frisch", "text": "Max Frisch\n\nMax Frisch (15. května 1911, Curych – 4. dubna 1991, tamtéž) byl švýcarský prozaik, dramatik a esejista, patří k spisovatelům německého jazyka ve 20. století.\n\nFrisch studoval germanistiku a forenzní psychologii. Od roku 1931 působil jako novinář. Zpočátku psal apoliticky a jen velmi málo textů z této doby bylo později převzato do souborného vydání.\n\nV roce 1933 cestoval: navštívil Prahu (pro \"Neue Zürcher Zeitung\" napsal reportáž z mistrovství světa v ledním hokeji), Budapešť, Bělehrad, Sarajevo, Dubrovník, Záhřeb, Istanbul, Atény, Bari a Řím. Psal fejetony a na základě zážitků z cest vznikl i jeho první román „\"Jürg Reinhart - osudová letní cesta\"“ (1934).\n\nRoku 1935 poprvé navštívil Německo a vydal „\"Malý deník z německé cesty\"“, ve kterém se vyjadřoval kriticky k antisemitismu. Jeho postoj k nacionálnímu socialismu ovšem tehdy ještě nebyl vyhraněně negativní: obdivně se např. vyjádřil o výstavě Herberta Bayera „Zázrak života“, která propagovala rasové teorie. Jeho první romány také mohly bez problémů v nacistickém Německu vyjít.\n\nTeprve ve 40. letech se u něj utvářelo kritické politické vědomí. Retrospektivně bývá tento jeho pozvolný vývoj dáván do souvislosti s konzervativním klimatem na curyšské universitě, kde někteří z profesorů obdivovali Hitlera i Mussoliniho.\n\nPo napsání druhého románu „\"Odpověď z ticha\"“ (\"Antwort aus der Stille\", 1937), o kterém se později vyjadřoval velmi kriticky, se rozhodl, že již nikdy nebude psát.\n\nZačal studovat architekturu (1936–1940). Otevřel si i vlastní architektonické studio. Kvůli nedostatku materiálu způsobenému válkou však svou první a jedinou větší stavbu (lázně, dnes památkově chráněná budova) mohl uskutečnit teprve v roce 1947. Svou architektonickou kancelář zavřel v lednu 1955.\n\nFrisch již během studií pravidelně navštěvoval v Curychu divadlo (Schauspielhaus Zürich), které tehdy poskytovalo útočiště německým exulantům a nabízelo prvotřídní program. Jeho ředitel Kurt Hirschfeld jej povzbuzoval k psaní pro divadelní scénu. Jeho prvními divadelními hrami jsou „\"Santa Cruz\"“ (1944, premiéra 1946), „\"A mrtví opět zpívají\"“ (1945) o osobní vině vojáků plnících nelidské rozkazy, a „\"Čínská zeď\"“ (1946) zabývající se možností sebezničení lidstva pomocí atomové bomby. Poslední z nich vyvolala veřejnou diskusi; dnes je ovšem zastíněna pozdějšími divadelními hrami Friedricha Dürrenmatta (\"Fyzikové\", 1962) a Heinara Kipphardta (\"Ve věci J. Roberta Oppenheimera\", 1964). Díky spolupráci s Kurtem Hirschfeldem se spřátelil s Bertoldem Brechtem, kterého obdivoval, a s mladým Friedrichem Dürrenmattem. Na rozdíl od Brechta si Frisch podržel skepsi vůči tradiční kontrapozici politických táborů. To je patrné mj. v jeho hře „\"Když válka skončila\"“.\n\nV dubnu 1946 spolu s Hirschfeldem navštívil poválečné Německo. V srpnu 1948 se účastnil \"Mezinárodního mírového kongresu\" ve Wroclawi, odkud však s ohledem na jeho propagandistické zneužití předčasně odjel do Varšavy a zaznamenal tam svá kritická pozorování. Přesto jej deník „\"Neue Zürcher Zeitung\"“ po návratu domů obvinil ze sympatií s komunismem. Když odmítli otisknout jeho odpověď, ukončil s nimi Frisch spolupráci.\n\nPoznámkové bloky, kterých tehdy popsal asi 130, byly východiskem k vydání „\"Deníku 1946–1949\"“. Peter Suhrkamp jej v tomto projektu povzbuzoval a knihu také vydal ve svém (1950) nově založeném nakladatelství. Nachází se tu mj. i skici jeho dalšího dramatu „\"Hrabě Öderland\"“ (\"Graf Öderland\", 1951). Hra byla tehdy zcela neúspěšná, což se nezměnilo ani později, kdy ji Frisch přepracoval (1956 a 1961). Sám ji považoval za jedno ze svých nejvýznamnějších děl.\n\nDíky stipendiu Rockefellerovy nadace strávil Frisch více než rok (od dubna 1951 do května 1952) ve Spojených státech a v Mexiku. Z textů, na nichž v té době pracoval, vznikly posléze divadelní hra „\"Don Juan aneb láska ke geometrii\"“ (premiéra 1953 současně v Curychu a Berlíně) i román „\"Stiller\"“, jeho snad nejvýznamnější dílo.\n\n„Stiller“ vyšel roku 1954. Prvky kriminálního románu se tu spojují s autenticky působícím deníkovým stylem. Zabývá se tématy identity (Stiller dlouho předstírá, že je někdo jiný), smrti a nemožnosti vést současně umělecký a rodinný život. Frisch se rozešel se svoji manželkou (byl od roku 1942 ženatý s architektkou Gertrudou von Meyenburg, s níž měl tři děti).\n\nV témže roce začal pracovat na dalším románu „\"Homo faber\"“ (vyšel 1957), který je v mnohém ohledu k předchozímu komplementární. Kniha vyšla v celkem 3 miliónech výtisků, byla přeložena do více než 40 jazyků a stala se školní četbou. Za román obdržel Frisch roku 1958 Cenu Georga Büchnera.\n\n„Pan Biedermann a žháři“ (\"Biedermann und die Brandstifter\", 1958) je hra, která jej definitivně vyzvedla do pozice světového dramatika. Maloměšťák poskytne útulek pobudům a navzdory jasným indiciím nezasáhne, když podpálí jeho dům. Skici ke hře jsou již v „\"Deníku 1946–1949\"“. Frischovou inspirací zde byly dojmy z převzetí moci komunisty v Československu. Po reakci švýcarského obecenstva, které hru přijalo jako varování před komunismem autor pro německou premiéru hru doplnil o epilog, který měl být varováním před nacismem (epilog později odstranil).\n\nTaké následující „\"Andorra\"“ byla už rozpracována v „\"Deníku\"“. Frisch látku během tří let pětkrát přepracoval, než měla roku 1961 premiéru.\n\nV červenci 1958 se Frisch seznámil s Ingeborg Bachmannovou. Po formálním rozvodu svého manželství (1959) se roku 1960 odstěhoval do Říma, kde žil do roku 1965.\n\nVztah byl pro oba problematický. Frisch, který se nikdy netajil se svými nevěrami, reagoval velmi žárlivě, když si Bachmannová nárokovala stejná práva. Literárním zrcadlem vztahu, který se na přelomu let 1963 a 1964 rozpadl, je román „\"Mé jméno budiž Gantenbein\"“ (\"Mein Name sei Gantenbein\", 1964). Konec manželství je tu analyzován metodou „co by bylo, kdyby“, přičemž vypravěč zkouší alternativy příběhů „jako šaty“. Dospívá k závěru, že žádný z příběhů neodpovídá beze zbytku jeho zkušenosti. Frisch se zde vrací ke svému přesvědčení z „Deníku“, že to podstatné jazyk nedovede vyjádřit.\n\nV létě 1962 se Frisch setkal s o 28 let mladší studentkou Marianne Oellersovou. Žil s ní od roku 1964 a na svatbu došlo koncem roku 1968. Marianne ho doprovázela na četných cestách: do Izraele, do Sovětského svazu, Japonska a Spojených států. Po návratu s USA se usadili v Berlíně, kde trávili větší část sedmdesátých let.\n\nV té době také Frisch zaujal ještě kritičtější postoj ke Švýcarsku. To se projevilo v dílech jako „\"Vílém Tell pro školy\"“ (\"Wilhelm Tell für de Schule\", 1970) nebo „\"Služební knížka\"“ (\"Dienstbuchlein\", 1974), a v projevu „\"Švýcarsko jako domovina?\"“ (\"Die Schweiz als Heimat?\") proneseném při přijímání ceny Švýcarské Schillerovy nadace v lednu 1974.\n\nAčkoli neměl politické ambice, sympatizoval se sociálně-demokratickými idejemi. Byli si osobně blízcí s Helmutem Schmidtem a na sjezdu SPD roku 1977 vystoupil s projevem.\n\nBěhem turné po USA v dubnu 1974 navázal intimní vztah s mladou Američankou Alicí Locke-Careyovou. Popisuje to, stejně jako své předchozí milostné vztahy včetně vlastního manželství s Marianne a její nevěry, ve snad nejvíce autobiografickém vyprávění (\"Montauk\", 1975). Po otevřeném sporu manželů o poměru veřejného a soukromého se s Marianne vzájemně odcizují a 1979 rozvádějí.\n\nPoté kdy jej potkaly vážné zdravotní problémy, podílel se na založení vlastní nadace (\"Max-Frisch-Stiftung\"), která byla pověřena správou jeho pozůstalosti. Její archiv se nachází na ETH v Curychu (\"Eidgenössische Technische Hochschule\") a od roku 1983 je přístupný veřejnosti.\nDo jeho díla vstupují témata stáří a pomíjivosti (\"Triptychon\", 1979).\n\nRoku 1980 obnovil svůj dřívější vztah s Alicí Locke-Careyovou a do roku 1984 s ní žil v New Yorku. Poté se vrátil do Curychu, kde žil až do smrti. V březnu 1989 byla u něj diagnostikována nevyléčitelná rakovina. V témže roce se dozvěděl (\"„Fichenäffare“\"), že byl od roku 1948, stejně jako všichni účastníci mírového kongresu, sledován švýcarskými úřady. Zemřel uprostřed příprav na své osmdesátiny.\n\nV roce 2009 vyšly v nakl. Suhrkamp v pozůstalosti objevené „\"Skici ke Třetímu deníku\"“ (\"Entwürfe zu einem dritten Tagebuch\", 1982), které vydávají svědectví o letech strávených v New Yorku s Alicí Locke-Careyovou, ale také o umírání blízkého přítele Petera Nolla a o Reaganově administrativě v období studené války a tehdejší eskalaci zbrojení. Opět se v nich objevují témata stárnutí a smyslu života. O vydání knihy se vedly delší spory, neboť text byl sice Frischem ještě za jeho života zjevně dokončen, ale nikdy jím autorizován k vydání. Nadace Maxe Frische nakonec rozhodla pod vedením Petera von Matta o publikaci pozitivně.\n\nMěsto Curych uděluje od roku 1998 cenu Maxe Frische.\n\n\n(\"řazeno abecedně\")\n\n\n"}
{"id": "454233", "url": "https://cs.wikipedia.org/wiki?curid=454233", "title": "Adam Curtis", "text": "Adam Curtis\n\nAdam Curtis (* 26. května 1955) je britský televizní dokumentarista, který během své kariéry pracoval jako spisovatel, producent, režisér a moderátor. Vystudoval humanitní vědy na Oxfordu. Aktuálně pracuje pro \"BBC Current Affairs\" jako tvůrce sérií střihových dokumentů, kterými sám provází.\n\n\nJeho dokumenty jsou snadno rozpoznatelné. Jejich autor se vždy ujímá role vypravěče a průvodce a svým charakteristicky příjemným hlasem s britským přízvukem namlouvá celý obsah. Curtis taktéž ve velké míře (často až beze zbytku) využívá archivní záběry a dost času věnuje jejich vhodnému a někdy i trefnému a vtipnému výběru pro insertování pod právě vypovídané slovo. Z hlediska obsahového a skladebného nezřídka koncipuje svoje dokumenty jako jakési sdělení o významných myšlenkách a ideologiích, jejich hlavních představitelů a nositelů a jejich osudu, v průběhu času (často i desítky let). Nevyhýbá se ironii, někdy až jízlivosti, všímá si protikladů i zdánlivě nesouvisejících společných prvků, které je schopen do svých dokumentů dodat v zajímavých souvislostech. Jeho práce tak většinou bývá hodnocena velmi kladně a obecně je považován za dokumentaristu, který umí svou prací zaujmout.\n\n"}
{"id": "454234", "url": "https://cs.wikipedia.org/wiki?curid=454234", "title": "Oligotrofní vody", "text": "Oligotrofní vody\n\nOligotrofní vody jsou tekoucí nebo stojaté vody s nízkou trofií, tedy nízkým obsahem živin (zejména dusík a fosfor). Voda může podle prostředí a typu minerálního podloží být kyselá až neutrální, vzácně i alkalická. Oligotrofní vody obsahují málo živin, a proto jsou chudé na množství organizmů, i když druhově jsou velmi bohaté. Vody jsou průzračné, někdy s viditelností i více než 3 m vodního sloupce. Oligotrofní vody jsou často průzračné do velké hloubky. Oligotrofní (slabě úživné) vody mají trofický potenciál 5-50 Mp[mgl-1] \n\nOligotrofie je termín vážící se k množství živin v substrátu. Oligotrofní půdy nebo oligotrofní vody jsou málo bohaté na živiny. \n\nMíra oligotrofie vody, množství živin ve vodě je orientačně určována podle druhů rostlin a živočichů, které lze najít ve vodním prostředí nebo jeho blízkém okolí. Zvláštní druhy rostlin a živočichů jsou typické pro jednotlivé druhy vod. Tyto organismy nazýváme bioindikátory. Bioindikátorem oligotrofní vody jsou například jepice, pošvatka, chrostíci, vodní mechy, parožnatky nebo bublinatka.\n\nNasycení povrchových vod živinami je možné hodnotit nejen na základě skutečné organické produkce biomasy, ale také podle tzv. potenciální produktivity rozvoje. Tedy zhodnocením bujení organismů, který by v testovaném vzorku vody mohl nastat za optimálních podmínek. Stanovení trofického potenciálu se provádí biotestem spočívajícím v kultivaci zelené řasy Scenedesmus quadricanda za standardních podmínek (osvětlení, teplota, přívod CO a pod.) a ve sledování její růstové odezvy. \n\nVody se mohou projevovat jako oligotrofní, je-li v nedostatku některý z biogenních prvků (např. deficit fosforu). Voda se projevuje jako na živiny chudá - oligotrofní, nebo méně eutrofizovaná, protože plné využité ostatních živin je pro organismy nedostupné. Ani odpadní voda tedy nemusí být nezbytně chudá na živiny, a přesto vykazuje znaky oligotrofní vody. \nPodobná situace nastane, pokud má voda extrémně nízkou teplotu. Nedochází zde k rozmnožení řas, sinic a bujení hnilobných bakterií. \nVoda také může být nasycená látkami, které zabraňují rozvoji živých organismů s vyššími nároky na živiny nebo jakýchkoliv vyšších organismů. Jde o toxické sloučeniny přirozeně vyplavované z podloží, plyny pronikající do vody z podzemních zdrojů nebo chemické odpady pocházející z lidské činnosti. \n\nTekoucí oligotrofní vody jsou obvykle bohaté na kyslík. Velmi často jsou bohaté na různost životních forem. Tekoucí oligotrofní vody jsou často menší vodní toky - potoky, říčky. Stojaté oligotrofní vody jsou bohaté na různost životních forem, které se různým způsobem vyrovnávají s nedostatkem živin a mohou být v závislosti na teplotě a vlastnostech zdroje vody nasyceny kyslíkem. Mezi stojaté oligotrofní vody lze řadit i rašelinná jezírka, které mají vodu s vysokým obsahem huminových kyselin. Jejich voda je „dystrofní“.\n\nOligotrofní vody najdeme území ČR v různých polohách, nejspíše však na území bez vlivů člověka, zejména v dostatečné vzdálenosti od intenzivní produkce zemědělství. Hnojiva používaná v zemědělství jsou zdrojem živin. Někdy se oligotrofní nádrže vyskytují na místě antropogenní činnosti, těžby písku, štěrku, kamene nebo rašeliny. Oligotrofní toky a nádrže najdeme například v oblastech Jižní Čechy, NP Šumava, Krkonoše ,Žďárské vrchy nebo Polabí. Oligotrofní nádrž se zásaditou reakcí a vysokým obsahem vápníku je v zatopeném lomu Velká Amerika. Velmi malá úživnost spolu s vysokým obsahem hydrogenuhličitanových iontů způsobuje modrozelené až zelené zabarvení vody. Voda je však během celého roku mimořádně průhledná. \n\nV oligotrofních vodách lze nalézt vodní mechy a parožnatky. V prostředí v okolí oligotrofní vody převažuje bublinatka (\"Utricularia intermedia\", \"U. minor\", \"U. ochroleuca\", U. bremii), rašeliník (\"Sphagnum\"), rosnatka, zevar nejmenší a ostřice (\"Carex lasiocarpa\", \"C. rostrata\"). V oligotrofních vodách nežije mnoho vyšších živočichů, najdeme zde jen výjimečně ryby (Pstruh obecný potoční), častější jsou larvy hmyzu (jepice, chrostíci). Výskyt rezervoáru oligotrofní vody je podmínkou vzniku rašeliniště.\n\nV oligotrofních jezerech s malým množstvím živin (hlavně fosforu) a nízkou produkcí fytoplanktonu mají namísto řas či sinic větší význam spíše bakterie a bakteriofágní prvoci. Úlohu nejvyššího potravního článku zde přejímají (kromě nálevníků) mixotrofní bičíkovci, tj. zástupci fytoplanktonu, kteří jsou kromě primární produkce zároveň schopni fagocytovat baktérie, a doplňovat si tak zásoby fosforu. Růst baktérií je zde limitován převážně nízkou teplotou. \n\n\nŽivotní formy v oligotrofních vodách může ohrozit zvýšení obsahu živin, které může mít za následek změnu vody na eutrofizovanou, kde je velký podíl odumřelé biomasy a rozklad biomasy bateriemi způsobí kyslíkový deficit a zhroucení přirozených procesů odbourávajících nadbytek živin. Voda se opticky změní na zakalenou a nadměrné množství živin je odbouráváno pomocí hnilobných bakterií za vzniku toxických zplodin.\nNebezpečím je také znečištění pesticidy nebo těžkými kovy.\n\n\n"}
{"id": "454237", "url": "https://cs.wikipedia.org/wiki?curid=454237", "title": "Hamerský potok (přítok Nežárky)", "text": "Hamerský potok (přítok Nežárky)\n\nHamerský potok je vodoteč na území České republiky pramenící v Kraji Vysočina, okres Jihlava, ale z větší části tekoucí po území Jihočeského kraje, okres Jindřichův Hradec. Délka toku je 43,35 km. Plocha povodí měří 221,87 km². \n\nPramení nedaleko Horních Dubenek na jižním svahu Skelného vrchu (786 m n. m.), aby se ubíral převážně jihozápadním směrem. Na své pouti napájí celou řadu rybníků, z větších jmenujme Nadýmač, Bělohradský rybník, Býkovecký rybník, Kudrnů rybník, Šerý rybník, Doubrava, Korytník, Meziříčský rybník, Hejtman, Ratmírovský rybník a Vajgar. Svým tokem protíná, nebo se dotýká katastrálních území mnoha obcí a osad, z nichž větší jsou Horní Dubenky, Panské Dubenky, Zahrádky, Horní Meziříčko, Strmilov, Střížovice, Malý Ratmírov, Blažejov, Jindřiš, Otín a Jindřichův Hradec, na jehož území, když proteče těsně pod jindřichohradeckým zámkem, se vlévá z levé strany do řeky Nežárky.\n\n\nHamerský potok je pro vodáky typicky splavný pouze ve své horní a dolní části - tedy nad Ratmírovským rybníkem a v úseku Jindřiš - Vajgar. \nSplavnost jednotlivých úseků je ovlivněna zejména objemem vody vypouštěným z rybníků nad těmito úseky.\n\nJednou ročně v říjnu pořádá vodácký oddíl Bohemians Praha na středním úseku vodácké závody. Je to spojeno s vypouštěním vody z Ratmírovského rybníku. Jedná se o náročný sjezd s celkem čtyřmi kaskádami a spoustou menších peřejí. Koryto je úzké a nepřehledné, často okolní stromy zasahují větvemi skoro až k hladině. Obtížnost navíc zvyšuje velký počet současně splouvajících vodáků.\n\n"}
{"id": "454248", "url": "https://cs.wikipedia.org/wiki?curid=454248", "title": "Klasifikace evropských vnitrozemských vodních cest", "text": "Klasifikace evropských vnitrozemských vodních cest\n\nKlasifikace vnitrozemských vodních cest do kategorií slouží k rozlišení jednotlivých vodních cest podle maximálních rozměrů plavidla nebo sestavy plavidel (návrhové plavidlo), pro něž jsou na dané vodní cestě podmínky k bezpečnému a plynulému provozu. V průběhu 20. století se návrh hlavních kategorií vyvíjel, až byla 12. června 1992 Evropskou konferencí ministrů dopravy (CEMT) přijata jednotná Klasifikace evropských vodních cest.\n\nTato klasifikace zavádí rozdělení evropských vodních cest do hlavních tříd, označených římskými číslicemi I až VII, definuje minimální a cílové parametry plavebních staveb, minimální podjezdnou výšku mostů a doporučený ponor pro danou třídu. Platí, že při budoucích rekonstrukcích vodních cest dané kategorie by mělo být vždy dosaženo parametrů cílových.\nMalé vodní cesty s parametry neodpovídající ani třídě I jsou označeny jako vodní cesty třídy 0.\n\nCEMT definuje také rozdělení tříd vodních cest podle jejich významu na \"Vodní cesty místního významu\", kam spadají kategorie I až III, a \"Vodní cesty mezinárodního významu\", kam spadají ostatní kategorie IV až VII.\n\nJednotná klasifikace vnitrozemských vodních cest mezinárodního významu (třídy IV až VII) je i součástí Evropské dohody o hlavních vnitrozemských vodních cestách mezinárodního významu (dohoda AGN), která byla v České republice vyhlášena pod číslem 163/1999 Sb..\n\nVodní cesty místního významu (regionální vodní cesty) jsou malé vodní cesty umožňující proplavení menších plavidel. Jejich jednotlivé třídy prakticky odpovídají postupnému historickému vývoji velikosti plavidel v Evropě za posledních 200 let. Jde většinou o historické průplavy nebo úseky menších řek či horní toky řek větších. Nejsou pro nákladní plavbu nadále považovány za perspektivní a další rozvoj jejich sítě se nepředpokládá. V současnosti však stoupá jejich využití pro rekreační plavbu. Jejich členění je odvozeno od starší klasifikace vodních cest, přijaté CEMT v roce 1954 (Seilerova klasifikace vodních cest). \n\nTřída 0 je souhrnná třída, ve které jsou zařazeny všechny malé vodní cesty, jejichž parametry nevyhovují v daném regionu ani minimálním požadavkům pro třídu I. To vychází již z původní Seilerovy klasifikace. Jedná se například o historické anglické průplavy či malé vodní toky. Pro třídu 0 nejsou mezinárodní dohodou definovány žádné minimální požadavky na parametry vodní cesty nebo minimální velikost plavidel. \n\nNaproti tomu je v České republice vyhláškou č. 222/1995 Sb. definována vodní cesta třídy 0 jako vodní cesta, určená pro osobní vodní dopravu a zajišťující proplavení plavidel rozměrů 20 x 5 metrů s ponorem 1,2 metru, což odpovídá maximálním přípustným rozměrům malého plavidla. Táž vyhláška pak pro tuto kategorii určuje též minimální parametry plavební dráhy, minimální rozměry plavebních komor a výslovně řadí do třídy 0 část řeky Moravy od ústí Bečvy po soutok s Dyjí, jakožto sledovanou vodní cestu dopravně významnou, využívanou .\n\nVodní cesty třídy I (západně od Labe) jsou malé vodní cesty, odpovídající parametry starým francouzským průplavům Freycinetova gabaritu. Tyto vodní cesty se stavěly od 70. let 19. století ve Francii, Belgii a Nizozemí, a ve své době tvořily rozsáhlou dopravní síť. Jen ve Francii se do dnešní doby zachovalo kolem 5300 km těchto vodních cest a ještě roku 2001 realizovaly 23% přepravního výkonu francouzské plavby.\n\nNávrhovým plavidlem pro tuto třídu je loď typu Péniche s rozměry 38,5 x 5,05 metrů a při ponoru 1,8 až 2,2 metrů nosostí 250 až 400 tun. \n\n\"Vodní cesty této třídy:\"\nVodní cesty třídy I (východně od Labe) jsou vodní cesty o něco vyšších parametrů, odpovídajících minimálně průplavu Finow, nejstarší dosud splavné vodní cestě v Německu. Současný průplav Finow byl postaven v letech 1743 až 1746 jako druhá generace vodních cest spojujících řeky Odra a Havola, a dnes je využíván pouze pro rekreační plavbu. Jeho plavební komory disponují rozměry 41 x 5,2 metrů.\n\nNávrhovým plavidlem pro tuto třídu je loď typu Gross Finow s rozměry 41 x 4,7 metrů s nosností 180 tun při ponoru 1,6 metrů.\n\n\"Vodní cesty této třídy:\"\n\nVodní cesty třídy II (západně od Labe) jsou vodní cesty svými parametry odpovídající původní vodocestné síti v oblasti Kempen mezi řekami Šeldou a Mázou (resp. městy Antverpy a Maastricht) na pomezí Belgie a Nizozemí. Tato vodocestná síť byla stavěna postupně v letech 1823 až 1874 pro lodě jednotných parametrů, zvaných podle názvu oblasti Kempenaar.\n\nNávrhovým plavidlem pro tuto třídu je loď typu Kempenaar s rozměry 50 x 6,6 metrů, při ponoru 2,2 metrů s nosností 600 tun, ale při rekonstrukcích vodních cest této třídy je doporučeno zvýšit maximální délku plavebních komor na 55 metrů. \n\n\"Vodní cesty této třídy:\"\nVodní cesty třídy II (východně od Labe) jsou vodní cesty svými parametry umožňující proplavení polské nákladní motorové lodě \"(Barka Motorowa)\" BM 500, stavěné koncem 50. let 20.století pro řeky Odru, Vislu a přilehlé vodní cesty. Pro tyto lodě je splavná většina polských vodních cest, včetně spojovacích průplavů mezi Odrou a Vislou nebo první generace plavebních komor na kanalizované části Odry.\n\nNávrhovým plavidlem pro tuto třídu je motorová nákladní loď BM 500 s rozměry 57 x 7,5 metrů a nosností 500 tun při ponoru 1,6 metrů. Při rekonstrukcích je doporučeno zvýšit minimální šířku plavebních komor na 9 metrů (shodně s místní třídou III).\n\n\"Vodní cesty této třídy:\"\n\nVodní cesty třídy III (západně od Labe) jsou vodní cesty svými parametry odpovídající původnímu průplavu Dortmund-Emže, otevřenému roku 1899 jako spojnice Německého Porůří se severoněmeckým přístavem Emden. Původní plavební komory a svislé plovákové zdvihadlo u Hendrichenburgu měly užitné rozměry 67 x 8,2 metrů.\n\nNávrhovým plavidlem pro tuto třídu je loď typu Gustav Koenigs s rozměry 67 x 8,2 metrů a při ponoru 2,5 metrů s nosností 1000 tun. Při rekonstrukci vodních cest třídy III je doporučeno zvýšit maximální délku plavebních komor na 80 metrů. \n\n\"Vodní cesty této třídy:\"\nVodní cesty třídy III (východně od Labe) jsou vodní cesty umožňující proplavení minimálně návrhového plavidla pro třídu III západně od Labe, s požadavkem na zvýšení parametrů při budoucích rekonstrukcích na délku 70 metrů a šířku 9 metrů. \n\nEvropskou konferencí ministrů dopravy (CEMT) nebylo určeno návrhové plavidlo pro tuto třídu, ale požadované cílové parametry vodní cesty této kategorie odpovídají polské motorové lodi BM 600 z roku 1966, určené pro plavbu na Odře a západoevropských vodních cestách.\n\n\"Vodní cesty této třídy:\"\n\nVodní cesty mezinárodního významu, s výjimkou historické třídy IV, umožňují proplavení větších lodí nebo sestav o délce 95 až 110 metrů a šířce 11,4 metrů. Při jejich klasifikaci se, na rozdíl od regionálních vodních cest, důsledně uplatňuje modulární princip, kdy se předpokládá složení tlačné sestavy z jedné nebo více standardních jednotek (plavidel) a jednoho tlačného remorkéru, přičemž jako návrhové plavidlo pro jednu jednotku sloužil tehdy nejrozšířenější rýnský tlačný člun Evropa II s rozměry 76,5 x 11,4 metrů s ponorem od 2,5 do 4,5 metrů, jehož parametry jsou vhodné pro přepravu standardních kontejnerů. Pro třídy V až VII tedy platí, že vodní cesta vyšší kategorie je schopna najednou proplavit sestavu obsahující dvě nebo více jednotek odpovídající vodní cestě kategorie nižší, včetně jednoho remorkéru tlačícího sestavu. \n\nPro parametry plavební dráhy a plavebních komor (především šířku) je rozhodující jestli jsou jednotky v sestavě uspořádány za sebou nebo vedle sebe. Proto byly u této skupiny vodních cest ještě zavedeny podtřídy, určující parametry plavební dráhy podle uspořádání sestavy. Tyto podtřídy se označují malým písmenem hned za označením třídy. (např. Va, Vb). \n\nMinimální podjezdná výška mostů nad vodními cestami mezinárodního významu je dána hodnotou 5,25 metrů. Tato hodnota umožňuje přepravu kontejnerů ve dvou vrstvách nad sebou. Pro přepravu kontejnerů ve 3 vrstvách je vyžadována podjezdná výška 7 metrů, pro 4 vrstvy pak 9,10 metrů. \n\nVodní cesta s nejskromnějšími parametry, vyhovujícími k zařazení do kategorie vodních cest mezinárodního významu. Vodní cesty této kategorie byly stavěny od počátku 20. století především v Německu. Parametry plavidel pro tuto třídu vycházejí z parametrů plavidel, navržených pro průplav Rýn-Herne, postavený v letech 1906-1914 v Německu. Na základě doporučení CEMT z roku 1954 se třída IV stala základem rozvoje plavební sítě v Evropě. V dnešní době se již nepovažuje za perspektivní a je doporučeno při rekonstrukcích zvýšit parametry takovýchto vodních cest alespoň na třídu Va.\n\nNávrhovým plavidlem pro tuto třídu je motorová nákladní loď Johann Welker s rozměry 80 x 9,5 metrů s nosností 1350 tun při ponoru 2,5 metrů.\n\n\"Vodní cesty této třídy:\"\n\nVodní cesta umožňující proplavení velkých rýnských lodí třídy Europaschiff nebo sestavy jednoho standardního tlačného člunu typu Evropa II s remorkérem, o celkových rozměrech 110 x 11,4 metrů s nosností až 208 TEU respektive 1600 až 3000 tun při ponoru 2,5 až 4,5 metrů. K zařazení vodní cesty do této kategorie postačí povolená délka soulodí minimálně 95 metrů, ale u nových nebo rekonstruovaných vodních cest této třídy je vyžadováno její zvýšení na standardních 110 metrů. \n\nV současné době se tato kategorie považuje za standard pro modernizaci evropské plavební sítě, ale pokud má být vodní cesta této kategorie efektivně využitelná pro kontejnerové přepravy, musí umožňovat přepravu kontejnerů ve 3 vrstvách, což odpovídá podjezdné výšce mostů minimálně 7 metrů. Proto je v evropské vodocestné síti mnohem běžnější třída Vb, která krom poloměru oblouků a délky plavebních komor vyžaduje stejné parametry plavební dráhy jako třída Va, ale pro efektivní kontejnerové přepravy vyhoví již podjezdnou výškou 5,25 metrů, díky možnosti rozložení nákladu do dvou tlačných člunů zařazených za sebou.\n\n\"Vodní cesty této třídy:\"\n\nVodní cesta umožňující proplavení sestavy dvou standardních tlačných člunů typu Evropa II řazených za sebou, včetně tlačného remorkéru. Celkové maximální rozměry soupravy jsou 185 x 11,4 metrů a nosnost 3200 až 6000 tun při ponoru 2,5 až 4,5 metrů. Taková vodní cesta je splavná také pro velké rýnské lodě typu WINDECK s rozměry 135 x 11,4 metrů a nosností 268 TEU.\nTato kategorie vyžaduje minimální povolenou podjezdnou výšku 5,25 metrů, která je považována za minimální pro vodní cestu vhodnou k ekonomické přepravě kontejnerů tam, kde není možno dosáhnout podjezdnou výšku mostů 7 metrů.\n\nV této třídě je projektována většina nově budovaných a plánovaných vodních cest v Evropě. Parametry plavební dráhy jsou v přímém směru shodné jako u kategorie Va, pouze se vyžaduje větší poloměr oblouků a delší plavební komory. Minimální délka soulodí pro zařazení vodní cesty této kategorie je 172 metrů, přičemž u nových nebo rekonstruovaných cest je vyžadována minimální délka 185 metrů. \n\n\"Vodní cesty této třídy:\"\n\nVodní cesta umožňující proplavení sestavy dvou standardních tlačných člunů typu Evropa II řazených vedle sebe, včetně tlačného remorkéru. Celkové maximální rozměry sestavy jsou 110 x 22,8 metrů a nosnost shodná s třídou Vb, tedy 3200 až 6000 tun při ponoru 2,5 až 4,5 metrů. \nTato kategorie vyžaduje minimální povolenou podjezdnou výšku 7 metrů, která umožňuje přepravu kontejnerů ve 3 vrstvách. Pro případnou dopravu kontejnerů ve 4 vrstvách je předepsána podjezdná výška 9,10 metrů.\n\nKategorie VIa není v síti evropských vodních cest obvyklá. Vyskytuje se prakticky na přirozených vodních tocích, kde není možno dodržet minimální poloměr oblouků plavební dráhy odpovídající řazení tlačných člunů 2x2 dle kategorie VIb. Jistou výhodou je přístupnost takových vodních cest i pro nestandardně široké motorové lodě, používané na velkých přirozených řekách např. na Dunaji (šířka 18 metrů), ale délka soulodí pouze 110 metrů je limitující.\n\n\"Vodní cesty této třídy:\"\nVodní cesta umožňující proplavení sestavy čtyřech standardních tlačných člunů typu Evropa II řazených ve formaci 2x2, včetně tlačného remorkéru. Celkové maximální rozměry soupravy jsou 195 x 22,8 metrů a nosnost 6400 až 12000 tun při ponoru 2,5 až 4,5 metrů. Taková vodní cesta je dostupná i největším vnitrozemským motorovým lodím. Pro zařazení vodní cesty do této kategorie postačí minimální délka soulodí 185 metrů, přičemž při rekonstrukcích nebo budování nových vodních cest této kategorie je vyžadována minimální délka 195 metrů.\nTato kategorie vyžaduje minimální povolenou podjezdnou výšku 7 mertů, která umožňuje přepravu kontejnerů ve 3 vrstvách. Pro případnou dopravu kontejnerů ve 4 vrstvách je předepsána podjezdná výška 9,10 metrů.\n\nKategorie VIb se vyskytuje především na velkých evropských řekách.\n\n\"Vodní cesty této třídy:\"\n\nVodní cesta umožňující proplavení sestavy šesti standardních tlačných člunů typu Evropa II řazených ve formaci 2x3 nebo 3x2, včetně tlačného remorkéru. Souprava má nosnost 9600 až 18000 tun při ponoru 2,5 až 4,5 metrů a minimální povolená podjezdná výška mostů na této vodní cestě je 9,10 mertů, umožňující přepravu kontejnerů ve 4 vrstvách.\nPro uspořádání člunů ve třech dvojicích za sebou (3x2) jsou celkové rozměry soupravy 280 x 22,8 metrů. Pro zařazení vodní cesty do této kategorie postačí minimální délka soulodí 270 metrů.\nPro uspořádání člunů ve dvou trojicích za sebou (2x3) jsou celkové rozměry soupravy 200 x 34,2 metrů. Pro zařazení vodní cesty do této kategorie postačí minimální délka soulodí 195 metrů nebo jeho minimální šířka 33 metrů.\n\nTato kategorie vodních cest se v Evropě vyskytuje na Rýně a středním toku Dunaje.\n\n\"Vodní cesty této třídy:\"\n\nTřída VII je souhrnná třída, do které náleží nejkapacitnější vodní cesty umožňující proplavení největších lodí a sestav, včetně menších námořních lodí. Pro zařazení do této kategorie je vyžadováno minimálně proplavení sestavy devíti standardních tlačných člunů typu Evropa II řazených ve formaci 3x3, včetně tlačného remorkéru, o celkové délce 280 metrů a šířce 34,2 metrů. Taková souprava má minimální nosnost 14 500 až 27 000 tun při ponoru 2,5 až 4,5 metrů a na těchto vodních cestách je vyžadována minimální podjezdná výška mostů 9,10 metrů, umožňující přepravu kontejnerů ve 4 vrstvách.\nPro zařazení existujících vodních cest do této kategorie se tolerují vodní cesty s šířkou omezenou na 33 metrů.\n\nDo této kategorie jsou zařazovány i ty největší vnitrozemské vodní cesty a najdeme ji především na dolních tocích velkých řek.\n\n\"Vodní cesty této třídy:\"\n\n\n"}
{"id": "454252", "url": "https://cs.wikipedia.org/wiki?curid=454252", "title": "Hel", "text": "Hel\n\nJméno Hel může označovat:\n\n"}
{"id": "454254", "url": "https://cs.wikipedia.org/wiki?curid=454254", "title": "Hel (město)", "text": "Hel (město)\n\nHel (výslovnost , , ) je město v severním Polsku, ležící u Baltského moře na špici Helské kosy ve vzdálenosti zhruba 33 km od hlavního pobřeží.\n\nPrvní historické zmínky o Helu jsou z roku 1198, kdy se jednalo o kašubskou vesnici, která byla centrem oblasti obchodu s herinky. V dánské kronice z roku 1219 je zmíněno, že poškozená loď Valdemara II. Vítězného byla uvržena na \"ostrov Hel\". Ve třináctém století vesnice jako obchodní centrum soupeřila významností s nedalekým Gdaňskem a byla jí udělena městská práva, která byla potvrzena v roce 1378, kdy oblasti vládl řád německých rytířů.\n\nPůvodní město bylo zhruba kilometr a půl vzdáleno od současné polohy – v 15. století bylo přesunuto kvůli erozi, která začala zmenšovat tu část Helské kosy, na které stálo.\n\nZa druhé světové války bylo svojí polohou vojensky velmi významné. Kriegsmarine zde měla základnu, kde trénovala posádky ponorek. Při německé invazi do Polska to bylo jedno z míst, kde se polská armáda bránila nejdéle, a stejně tak při osvobozování Polska se zde držela německá armáda – obklíčené jednotky se vzdaly až dva dny po kapitulaci nacistického Německa.\n\nPo druhé světové válce vzhledem k vývoji zbraní a změnám ve vojenských paradigmatech význam Helu jako vojenské základny výrazně poklesl a dnes převažuje jeho význam jako turistického a rekreačního centra.\n\nMěstská práva získal Hel 30. června 1973.\n\nPůvod názvu města Hel není zcela jasný, ale zřejmě má germánský původ. Na holandské mapě ze 17. století je celá kosa nazývána \"Heel\" (\"pata\"). Za svůj název pravděpodobně vděčí námořníkům, kteří často dávali zeměpisné názvy odkazující na části těla.\n\nPodle jiné teorie název pochází ze starogermánského slova označující peklo, jež je v germánské mytologii spojeno s chladem – odkazuje na studené klima, které na kose panuje.\n\nHel administrativně náleží k okresu Powiat Pucki Pomořského vojvodství. Má postavení gminy se statutem města (\"gmina miejska\").\n\nŽijí zde necelé 4000 obyvatel.\n\nDopravní spojení města se zbytkem země obstarává silnice číslo 216, která zde končí. Železnice, vedoucí po Helské kose prakticky souběžně s touto silnicí, tady má rovněž konečnou stanici.\n\nPřístav je určen pro rybářské i turistické lodě a pro jachty. Mohou připlouvat lodě s ponorem do 6 m, jejichž délka nepřesahuje 80 m.\nDíky své poloze na pobřeží Baltského moře je Hel známý jako rekreační a turistické středisko. Jsou tu písčité pláže včetně od roku 2004 střeženého úseku.\n\nV bývalém gotickém kostelu ze 14. století se nyní nachází Muzeum mořského rybářství (\"Muzeum Rybołówstwa Morskiego\"). Jeho věž slouží jako rozhledna.\n\nHelské fokárium náleží fakultě biologie, geografie a oceánologie gdaňské univerzity. Skládá se z komplexu bazénů přístupných veřejnosti a dále z menších bazénů pro tuleně mladé a nemocné. Součástí je i budova s přednáškovým sálem a laboratoří.\n\nReprezentativní pěší zónu představuje Ulica Wiejska, asi 900 m dlouhá ulice sloužící jako přirozené centrum města – je tu budova radnice a pošty a také dřevěný rybářský dům z poloviny 19. století, ve kterém je dnes restaurace.\n\nVe městě jsou rovněž památky na vojenskou minulost Helu, včetně pomníku jeho obráncům z počátku druhé světové války. Poblíž kasáren je Skanzen námořní obrany (\"Skansen broni morskiej\"), v roce 2006 bylo otevřeno Muzeum obrany pobřeží (\"Muzeum Obrony Wybrzeża\").\n\nHelský maják byl postaven v  roce 1942, v době německé okupace. Tehdy nahradil původní maják z roku 1826, vyhozený v září 1939 během bojů druhé světové války do vzduchu. Výška jeho věže činí 41,5 m, jeho světlo je ve výšce 40,8 m a je viditelné ze vzdálenosti 18 námořních mil. V roce 2001 prošel rekonstrukcí. Během léta je přístupný veřejnosti a slouží jako rozhledna.\n\n"}
{"id": "454265", "url": "https://cs.wikipedia.org/wiki?curid=454265", "title": "Karmínový král", "text": "Karmínový král\n\nKarmínový král je fiktivní postava autora Stephena Kinga. Poprvé je představen v knize Nespavost, objevuje se v knize Černý dům a také Srdce Atlantidy a je hlavním nepřítelem v druhé polovině série Temná věž.\n\nSkutečné jméno Karmínového krále je Los, ačkoliv má mnoho jiných jmen a titulů, především Červený král, Pán Discordie, Pán pavouků, Los Červený, Ram Abbalah a nebo jen Král.\nJeho skutečná podoba (pavouk) je popsána jako černá a gigantická, v pavoučí podobě má 8,3´ výšku a 575 lbs váhu. V podobě člověka je vysoký 6,1´ a váží 280 kg. Má také jiných mnoho podob, v posledním díle Temné věže, kdy stojí zamčený na balkonu Temné věže, připomíná Santu Clause. V Nespavosti se také objevuje také veliký sumec. Obvykle nosí červený plášť. Má krvavé oči, které jsou také sigulem jeho služebníků, neboli Karmínové oko.\n\nJeho domov je v Konečném světě, blízko Temné věže, na hradu Le Roi Casse Russe, který je tmavě červený, ačkoliv z dálky vypadá černý. Říká se mu také hrad/zámek Červeného krále. Jeho trůn je vyrobený z lebek. Má mnoho služebníků, vlastně má služebníky po celém vesmíru, na každém světě, a skládají se převážně z Nízkých mužů, Taheenů, upírů a mnoho lidí řídící veliké společnosti, zejména North Central Positronics, která je rovněž jednou z předních společností na každém světě. Jeho služebníkem je také kouzelník a legenda Kingových děl Walter Padick, lépe známý jako Randall Flagg, který zastává funkci premiéra, a který byl poslán k Farsonovi.\n\nNa konci sedmého dílu se zjistí, že zešílel z úspěchů Rolanda a jeho ka-tet, a rozkázal, aby všichni jeho služebníci před ním spáchali sebevraždu. Nechal žít jen tři, kteří měli čekat na Rolanda a ka-tet. Zabil se nakonec také sám, když spolkl lžičku, čímž se učinil „nemrtvým“ a nemohl být zastřelen pistolí Rolanda, vyrobenou z meče krále Arthura Elda. Poté odjel na svém šedém koni Nis až k Temné věži, ale tam byl uvězněn „samotnou Věží“.\n\nLos je synem krále Arthura Elda, krále, který měl zřejmě právo vstoupit do Věže, stejně jako všichni jeho oprávnění potomci, a jeho matkou je Karmínová královna, největší z duchů/sukub, obývající Prim. \nMá také syna, Mordreda Deschaina, jehož matkou je jedna z duchů stejných jako Karmínová královna; Mia.\n\nKarmínový král má mnoho pravomocí, zejména ovládat počasí, telepatii nebo změnu vzhledu, ale nakonec je poražen \"mesiášem\" Patrickem Danvillem, který ho nakreslí a poté smaže z obrázku, když v šílenství hází z balkonu Temné věže ruční naváděné granáty Zlé Tonky. Jediné, co po něm zůstává, jsou rudé oči ve vzduchu.\n"}
{"id": "454270", "url": "https://cs.wikipedia.org/wiki?curid=454270", "title": "ER", "text": "ER\n\nSpojení písmen E a R může mít různé významy:\n\n\n\n\n"}
{"id": "454276", "url": "https://cs.wikipedia.org/wiki?curid=454276", "title": "Michelle Yeoh", "text": "Michelle Yeoh\n\nMichelle Yeoh Choo-Kheng (čínsky: 楊紫瓊; čínské znaky: 杨紫琼; pinyin: \"Yáng Zǐqióng\", kantonsky: \"yeung4 ji2 king4\"; * 6. srpna 1962, Ipoh, Malajsie) je malajsijská herečka a tanečnice. Jejími nejvýraznějšími rolemi se staly postavy Bond girl Wai Lin v bondovce \"Zítřek nikdy neumírá\" (1997) a postava Jü Šu Lien ve snímku \"Tygr a drak\" (2000), za kterou získala nominaci na britskou cenu BAFTA v kategorii Nejlepší herečka.\n\nNarodila se v malajsijském městě Ipoh do čínské rodiny. V patnácti letech odjela do Anglie, kde díky pohybovému nadání začala studovat Královskou akademii tance v Londýně se zaměřením na balet. Poté se věnovala rozvoji bojovým uměním, jejichž dovednost zúročila ve svých filmových rolích. V některých dřívějších filmech vystupuje jako \"Michelle Khan\".\n\nRoku 1983, ve svých dvaceti jedna letech, se stala Miss Malajsie, následně se zúčastnila soutěže Miss World v Londýně. V roce 1997 jí časopis \"People\" zařadil mezi 50 nejkrásnějších lidí světa.\n\nPoprvé se ve filmu objevila v roce 1984. Jednalo se o snímek \"The Owl and Dumbo\" hongkongské produkce, se kterou pak natočila řadu dalších projektů. Akčně zaměřený film přišel rok poté. \"Yes, Madam\" znamenal začátek její kariéry v tomto odvětví kinematografie. Následovala minisérie dvou snímků \"Red Force\" a \"Red Force 2\", na kterou navázala spoluprací s Jackie Chanem ve filmu \"Police Story III: Supercop\" z roku 1992. O čtyři roky později ztvárnila Bond girl Wai Lin v bondovce \"Zítřek nikdy neumírá\", kde odmítla zastupování kaskadérkou v nebezpečných scénách. Druhou známou postavou pak byla šermířka Jü Šu Lien ve snímku \"Tygr a drak\" z roku 2000. Pro časovou kolizi filmů odmítla roli Seraf v \"Matrixu\". V roce 2002 produkovala její společnost Mythical Films první anglický film \"The Touch\".\n\nV televizi se začala objevovat až v roce 2015. Ten rok hrála v seriálu \"Protiúder\", v roce 2016 se objevila v seriálu \"Marco Polo\". V letech 2017–2018 hrála v seriálu \"\".\n\nJejími příbuznými jsou dlouholetý předseda singapurského parlamentu Yeoh Ghim Seng a britský spisovatel Benjamin Yeoh. V letech 1988–1992 byla provdána za hongkongského podnikatele Dicksona Poona. Současným partnerem je bývalý výkonný ředitel Scuderia Ferrari Jean Todt.\n\nDne 23. dubna 2007 jí francouzský prezident Jacques Chirac udělil Řád čestné legie.\n\n"}
{"id": "454284", "url": "https://cs.wikipedia.org/wiki?curid=454284", "title": "Ústav antropologie Přírodovědecké fakulty Masarykovy univerzity", "text": "Ústav antropologie Přírodovědecké fakulty Masarykovy univerzity\n\nÚstav antropologie Přírodovědecké fakulty Masarykovy univerzity je univerzitní vědecko-pedagogické pracoviště Masarykovy univerzity založené v roce 1993 jako Katedra antropologie a navazující na Antropologický ústav Přírodovědecké fakulty Masarykovy univerzity v Brně z let 1923-1939 v jeho původním celostním zaměření studia a výzkumu v interdisciplinárním sepětí antropologie biologické a antropologie sociokulturní.\n\nÚstav nabízí studium antropologie v tříletém bakalářském studijním programu \"Antropologie\", v dvouletém magisterském studijním programu \"Antropologie\" se směry Fyzická antropologie a Sociokulturní antropologie a v čtyřletém doktorském studijním programu Biologie, obor Antropologie. Ústav je také oprávněn konat v oboru antropologie rigorózní řízení – titul RNDr. získalo 15 absolventů, habilitační řízení – jmenováno 11 docentů antropologie a profesorská řízení – jmenováno 8 profesorů antropologie (stav k roku 2009).\n\nV současnosti je vědecko-výzkumná činnost ústavu strukturována do čtyř laboratoří:\n\n\n\n\nČinnost jednotlivých laboratoří je úzce provázána a prohlubuje tradiční zájem brněnské antropologie o zkoumání lidských populací a etnických skupin s přesahem do oblasti společenské a kulturní; v rámci tuzemské a mezinárodní spolupráce všechny laboratoře soustavně rozvíjejí teorii i praxi celostní (bio-socio-kulturní) antropologie na aktuální úrovni pro potřeby výuky i výzkumu. Zvláštní pozornost je věnována adaptabilitě a variabilitě lidských struktur biologických (fyzických), behaviorálních (zejména komunikace) a sociokulturních v celém kontinuu. Celostně je například rozpracovávána problematika antropologie sexuality a pohřebních ritů a rituálů.\n\nKotlářská 2\n611 37 Brno\nČeská republika\n\nVinařská 5\n603 00 Brno\nČeská republika\n\n\n"}
{"id": "454285", "url": "https://cs.wikipedia.org/wiki?curid=454285", "title": "Králík divoký", "text": "Králík divoký\n\nKrálík divoký, též králík evropský (\"Oryctolagus cuniculus\") je původně jihoevropský druh králíka, který žije od středověku též na území Česka. Patří mezi lovnou zvěř. Jeho domestikací vznikl králík domácí. Je to jediný zástupce rodu Oryctolagus.\n\nKrálík divoký dosahuje délky těla 40–50 cm, ocásek měří asi 6 cm, hmotnost se pohybuje od 1,3 do 2,5 kg. Postavou se podobá zajíci, je však asi o polovinu menší, má kratší uši i končetiny. Nepoměr mezi délkou předních a zadních končetin není tak výrazný jako u zajíce a přední končetiny jsou silnější. Uši králíka měří 6–8 cm a pokud ucho přehneme, nepřesahuje čumák králíka. Uši také nikdy nemají černou špičku. Zbarvení divokého králíka kolísá v odstínech pískové a hnědé, s šedými tóny. Na břiše je světlejší, nápadný je bílý ocásek. Vyskytují se i barevné odchylky, zvláště melanismus. Králice se od samce pozná podle jemnější a kulatěji utvářené hlavy, obvykle bývá menší.\nPůvodní domovinou králíka divokého je jihozápadní Evropa, zvláště Pyrenejský poloostrov a jižní polovina Francie. Uvádí se, že králíci divocí dali jméno Španělsku, i když se jednalo v podstatě o omyl. Když staří Féničané osídlili počátkem 1. tis. př. n. l. Pyrenejský poloostrov, všimli si velkého množství králíků, které však pokládali za drobné kopytníky damany, vyskytující se na Blízkém východě, odkud Féničané pocházeli. Proto nově objevené zemi dali jméno \"i-saphan-im\" „Damaní ostrov“, z čehož vzniklo latinské jméno \"Hispania\" a z něj i české jméno Španělsko. Záměna ovšem fungovala i opačně, v Bibli Kralické, například v Levitiku a Knize přísloví, jsou damani označováni jako králíci.\nV původním areálu patří mezi silně ubývající druhy a jeho populace je decimována infekčními chorobami, zvláště myxomatózou. Již od starověku však byl introdukován do řady nových oblastí, např. do střední Evropy či na Britské ostrovy. Na Baleárách způsobilo vysazení a následné přemnožení králíků za císaře Augusta takovou ekologickou katastrofu, že na hubení králíků musely nastoupit římské legie. Staří Římané totiž velmi rádi jedli maso králíků a jejich mláďat, dokonce i nenarozených. Králíci tak obsadili téměř celou Evropu až po jižní Skandinávii, Rusko a Kavkaz. Později, v době objevných plaveb, byl vysazován v mimoevropských oblastech, místy s vyloženě katastrofálními následky. V Austrálii je králík, který zde nemá přirozené nepřátele, považován za jeden z nejhorších invazních druhů a snaha o kontrolu jeho populace odčerpává obrovské sumy ze státních rozpočtů. Králíci byli vysazeni též v Chile nebo na některých ostrovech v Pacifiku.\n\nV Česku byl králík divoký vysazován již ve středověku, zřejmě od 14. stol. Později měli např. Rožmberkové v 16. stol. poblíž zámečku Kratochvíle oboru pro chov králíků. Z obor králíci unikali do volnosti, kde postupně vytvořili stálé populace. Dříve byl v Česku divoký králík významnou lovnou zvěří, např. ve 30. letech 20. stol. se v Česku ulovilo až 250 000 králíků. Roku 1956 však jeho stavy zredukovala infekční myxomatóza. Od té doby se epidemie opakují v nepravidelných intervalech a králíků silně ubylo. Ačkoli se smí lovit od 30. 11. do 31. 12., význam divokých králíků pro myslivost je nepatrný a po roce 2000 roční odstřel nepřesahuje několik desítek kusů. Dříve se k lovu králíků často užívala ochočená fretka nebo se chytali do sítí.\n\nKrálík divoký žil původně v křovinatých porostech středomořského typu a stálezelených světlých lesích. Ve střední Evropě obývá nejčastěji nižší polohy do 450 m n. m. Preferovaným biotopem jsou suché louky, stepi, polní remízky, stráně a okraje lesů, zvláště borových. Např. v Německu a v Anglii si oblíbil vřesoviště. Králíci preferují suché prostředí s mírnými zimami a propustnou půdu, v níž se jim dobře hrabou nory. Králíci se dobře adaptovali na život v kulturní krajině, kde osidlují staré lomy a pískovny, železniční náspy nebo výsypky po těžbě uhlí.\n\nKrálíci jsou společenská zvířata. Žijí v koloniích tvořených jednotlivými rodinami. Králičí rodina společně obývá jednu noru či systém nor a tvoří ji samec, jedna či více samic a mláďata. V kolonii panuje hierarchie, dominantní samci osidlují nejbezpečnější nory ve středu kolonie a páří se s více samicemi. Ostatní rodiny žijící na kraji kolonie jsou monogamní. V přehuštěných koloniích se stává, že dominantní samci odmítají své soky k rozmnožování pustit. Jednotlivé rodiny mají v rámci kolonie svá teritoria, tvořená norou a jejím okolím. Značkují si je močí a sekretem pachových žláz.\nNa území kolonie si králíci budují nory, které mohou být vzájemně propojené. Nory nejsou příliš hluboké, ale tvoří pod zemí rozvětvený labyrint s únikovými východy a větracími šachtami. Pokud má králice mláďata a musí na čas opustit noru, pak její vchod ucpe zátkou z trávy a listů. Všichni králíci v kolonii odkládají trus na oddělené místo, jakousi latrínu. Králíci mají bystré smysly, hlavně sluch a zrak. V nebezpečí divocí králíci varují dupáním zadníma nohama.\n\nKrálík divoký se vyznačuje mimořádnou plodností. Samice rodí třikrát až pětkrát ročně 6 až 12 mláďat. Březost trvá 31 dnů. Mláďata se rodí holá a slepá (nidikolní typ), oči se jim otevřou až 10 dní po narození. Matka o ně pečuje tři týdny v podzemní noře vystlané srstí. Po měsíci se osamostatňují a ve věku 6–8 měsíců pohlavně dospívají. Králík se může dožít 10 let, ale v přírodě jen málo z nich přežije druhý rok, také ztráty na mláďatech jsou vysoké. Zvláště v letech s vlhkým a chladným jarem se králíkům podaří vyvést málo mláďat.\n\nKrálíci jsou býložraví. Přes léto se živí zelenými částmi rostlin, trávou, hlízami a oddenky. V zimním období s oblibou loupe kůru stromů a keřů. Proto může způsobit značné škody v lesních porostech i ovocných sadech poblíž kolonie. Zvláště obtížní mohou být králíci ve vinohradech.\n\nDomestikací králíka divokého vznikl na konci starověku v prostředí jihoevropských klášterů králík domácí. Mniši králíky chovali hlavně proto, že jejich neosrstěná mláďata pokládali za postní jídlo. Ve středověku se králící často chovali ve stájích a chlévech jako živá hračka pro děti. Jejich maso se však jedlo ve větší míře jen ve Francii a Španělsku, do Německa a Českých zemí se chov králíků pro maso rozšířil až v 19. stol. po napoleonských válkách. Např. v Rusku se králičí maso dodnes moc nejí. Od 17. století byla vyšlechtěna četná plemena králíků chovaná obvykle v malochovech pro maso, kůži nebo srst (angorský králík) či jako domácí mazlíčci. Plemena domácích králíků se od sebe liší velikostí, zbarvením, strukturou srsti a někdy též tvarem těla (např. postavením a délkou uší).\n\n\n"}
{"id": "454286", "url": "https://cs.wikipedia.org/wiki?curid=454286", "title": "Smíchov", "text": "Smíchov\n\nSmíchov () je pražská městská čtvrť a katastrální území na levém břehu Vltavy, náležející do městské části Praha 5. Na severu sousedí s Malou Stranou, na jihu s Hlubočepy, na jihozápadě s Radlicemi. Smíchovský katastr vybíhá na západ severně podél Plzeňské ulice až po hranici s Motolem. Plzeňská ulice ve své horní části až na krátké úseky tvoří hranici mezi Smíchovem a Košířemi. Na protějším pravém břehu řeky se nacházejí od severu Nové Město, Vyšehrad a Podolí. Ke Smíchovu patří také velký vltavský ostrov Císařská louka (naproti Vyšehradu a Podolí) a Dětský ostrov. V letech 1903–1921 byl Smíchov městem, od roku 1838 měl status předměstí. V polovině 19. století byly součástí Smíchova také Košíře, které se později osamostatnily.\n\nNa území dnešního Smíchova je osídlení doloženo od středověku archeologickými nálezy i písemnými prameny od 13. století. \"Zbraslavská kronika\" popisuje stavbu krásného paláce z dřevěných kmenů mezi vrchem Petřínem a břehem Vltavy pro korunovační obřad a hostinu Václava II. roku 1297, který bývá ztotožňován se Smíchovem. Od poloviny 14. století získalo pozemky na území Smíchova několik církevních institucí. Dvůr zde vlastnil od roku 1341 král Jan Lucemburský a založil při něm kartuziánský klášter s kostelem Panny Marie, lokalizovaný dnes od ulic Kartouzské a Štefánikovy až po křižovatku u Anděla. Dvůr na úpatí Petřína vlastnil také cisterciácký klášter v Plasích. Tehdy - nejen na klášterních pozemcích - začaly vznikat vinice a chmelnice. Farní kostel svatého Filipa a Jakuba s přilehlým hřbitovem sloužil osadě Smíchov od doby gotické až do 19. století, kdy byl stržen a nahrazen novorenesančním kostelem sv. Václava.\n\nVznik názvu Smíchov dnes již nelze spolehlivě doložit. Podle pověstí se na smíchovském břehu Vltavy (levý břeh) smál Horymír, když si na Šemíkovi skokem z Vyšehradu a přeplaváním Vltavy zachránil život. Podle jiné pověsti roku 814 nařídil kníže Vojen, aby byl odbojný Ronovic dopraven přes Vltavu, kde se měl v lese sám oběsit. Tehdy prý měli zlí duchové tak velkou radost, že se silně smáli a tak se tomuto místu začalo říkat Smíchov. Podle další varianty zdejší pozemky koupil Jan Smíchovský (roku 1430), podle kterého se pak území nazývá.\n\nJedna z pravděpodobných variant je taková, že ve 14. století došlo k prvnímu rozparcelování území, na kterém se nachází dnešní Smíchov. Velkou část tehdy získal Eduard Wejšera, který jako jeden z prvních obdržel okolo roku 1390 královské povolení k chovu ovcí, koz a dobytka v těsné blízkosti královského města. A od tohoto se prý také nazývá Smíchov – „smí chovat“. Vzhledem ke skladbě chovu byl tehdy nazýván pochovníkem koz.\n\nZa nejpravděpodobnější období vzniku názvu Smíchov se považuje doba panování Karla IV. Roku 1386 dochází k rozparcelování zdejších pozemků a vznikla osada, do níž přicházelo obyvatelstvo z různých míst a docházelo tak k jeho „smíchání“. Název Smíchov je poprvé doložen roku 1402 (některé zdroje uvádějí roky 1406 či až 1421 -\"gladiatoris in Smiechow\", \"hortus humuleti cum vineolla, qui situs est in Smiechow\").\n\nZa husitských nepokojů byl kartuziánský klášter vypálen, církevní majetek zabrán a vinice rozprodány pražským měšťanům. Rozhodnutím krále Vladislava Jagellonského z roku 1497 byla část církevního majetku vrácena, nicméně většina pozemků zůstala v držení Starého Města. Šlechtická a měšťanská sídla se zde začala stavět teprve v 16. století. Starému Městu zdejší pozemky náležely do roku 1622, kdy Smíchov „za 700 korců ovsa“ získal Pavel Michna z Vacínova. Staré Město, které mělo dodávat oves císařské jízdě, ho však nemohlo tolik sehnat a tak si ho vypůjčilo od generálního správce vojenské spíže a píce Michny z Vacínova (jenž ho vzal z císařských zásob) a za předražené obilí (za dvojnásobnou cenu než byla běžná) dali do zástavy ves Smíchov. Když pak chtěli dluh vrátit, Michna odmítl a úřední jednání se vlekla, vrácena byla jen malá část.\n\nZa třicetileté války byl Smíchov silně zpustošen, takže v polovině 17. století zde stál jediný dům. Zdejší zadlužené statky koupili roku 1684 Schwarzenberkové, zahradu s letohrádkem zde měli také Martinicové. Díky výhodné poloze nedaleko Prahy zde začala šlechta zakládat letohrádky a viniční usedlosti. Od poloviny 18. století na Smíchově vznikaly různé manufaktury a roku 1816 Porgesova kartounka. Postupně přibyly chemické továrny, přádelna, továrna na mlýnské stroje, cukrovar, porcelánka a řada dalších podniků. Smíchovu se díky velkému počtu továrních komínů přezdívalo pražský Manchester. Patentem krále Ferdinanda V. byl 15. ledna 1838 Smíchov povýšen na předměstí. Roku 1852 sem František Ringhoffer přemístil svou kotlárnu, jíž brzy rozšířil o průmyslové podniky strojírenský a železářský. Ringhofferovka později byla největším podnikem Rakouska-Uherska v odvětví strojní výroby. U příležitosti 200. let od narození Františka II. Ringhoffera proběhla na Smíchově v galerii Portheimka výstava nazvaná Ringhofferové. Autor Pavel Fabini zde zachytil vývoj rodového podnikání Ringhofferů a jejich politické a kulturní aktivity.\n\nRoku 1869 byl založen Akcionářský pivovar na Smíchově, pozdější pivovar Staropramen. Průmyslový ráz si Smíchov zachoval po celý zbytek 19. století a až do počátku 80. let 20. století. Svého zástupce měl Smíchov na Českém zemského sněmu, ale také na Říšské radě ve Vídni, kam volil společně s Karlínem až do volební reformy z roku 1907.\n\nTeprve 22. února 1903 byl Smíchov císařským rozhodnutím povýšen na město. 21. ledna 1904 byl pak Smíchovu udělen městský znak, prakticky totožný se znakem, který už od roku 1849 Smíchov používal bez zeměpanského či ministerského schválení. Na základě zákona o Velké Praze byl Smíchov roku 1922 připojen k Velké Praze jako součást jejího nového městského obvodu Praha XVI.\n\nV roce 1968 měl být na hranici smíchovského katastru zbudován monumentální pomník T.G. Masaryka v ose Vítězné ulice na Újezdě, realizaci vítězného projektu však zabránil vpád sovětských okupašních vojsk ve středu 21. srpna 1968. Smíchov byl dlouhá léta převážně dělnickou čtvrtí. Sídlily a sídlí tam velmi významné podniky, zejména pivovar Staropramen a ČKD Tatra (v devadesátých letech byla výroba přemístěna do Zličína).\n\nDemolicemi pro výstavbu metra v letech 1979–1983 a proražením Strahovského tunelu se začal charakter osy Smíchova měnit. Od konce 20. století byly postupně rušeny továrny a průmyslové objekty a zejména v okolí křižovatky a pěší zóny Anděl vznikla řada obchodních a administrativních center v novostavbách. V roce 2001 zde bylo postaveno obchodní a kulturní centrum Nový Smíchov, vzniklo na místě zrušeného areálu ČKD Tatra a stavebních proluk po výstavbě linky „B“ pražského metra. Rok předtím byla postavena kancelářská budova Zlatý Anděl od úspěšného francouzského architekta Jeana Nouvela.\n\n\nNa Smíchově sídlí tyto spolky:\n\nKromě Kulturního domu Smíchov se ve čtvrti nacházejí dvě pobočky Městské knihovny. Jedna u sadů Na skalce a druhá na Náměstí 14. října.\n\nJiž před připojením Smíchova k Praze vzniklo na Smíchově jedno z hlavních pražských nádraží, dnes Nádraží Praha-Smíchov. Lávka přes nádraží spojuje části Smíchova rozdělené nádražím.\n\nMalé autobusové nádraží se nachází nedaleko od Smíchovského pivovaru Staropramen v ulici Na Knížecí, jezdí odtud spoje především do jižních či jihozápadních Čech (např. ve směru na Písek, Příbram, Beroun, Plzeň, Rokycany, Strakonice, Klatovy, Sušice, Domažlice atd.). Příměstské spoje odjíždějí od Smíchovského nádraží.\n\nStředisky MHD na Smíchově jsou dvě stanice metra trasy B – Smíchovské nádraží a Anděl a její výstup Na Knížecí. U Anděla se také kříží tramvajové tratě Újezd–Anděl–Hlubočepy–estakáda na Barrandov v severojižním směru a Palackého náměstí–Anděl–Plzeňská ulice–Kotlářka–Sídliště Řepy ve východozápadním. Smíchovské nádraží a následující Lihovar jsou centrální stanice autobusové dopravy pro skoro celý jihozápad a zčásti jihovýchod (přes Barrandovský most) Prahy.\n\nKdysi na Smíchově jezdívaly i trolejbusy, trolejbusová trať byla vedena z Nového Města přes Jiráskův most na Smíchov, odtud pak dále do Jinonic.\n\nNedaleko od Anděla ústí také dva na sebe navazující tunely Městského okruhu – Strahovský tunel a tunel Mrázovka.\n\n\n\n\n"}
{"id": "454287", "url": "https://cs.wikipedia.org/wiki?curid=454287", "title": "Německá doga", "text": "Německá doga\n\nNěmecká doga je německé národní psí plemeno. Dožívá se průměrně 7-10 let, a i když se dříve řadila mezi pracovní plemena, dnes se chová spíše jako společník. Díky své velikosti ale určitě zastane i funkci hlídače domova. Plemeno vzniklo pravděpodobně křížením mastifa a chrtů. Dříve byla doga chována za účelem lovení zvěře a také jako válečný pes.\n\nPůvodní předkové dog a všech dogovitých psů přešli do dějin pod souhrnným označením tibetské dogy. Tibetská doga připomíná svým zjevem černého tibetského vlka, od něhož se odvozuje. Vyznačuje se mohutnou stavbou těla, bohatým osrstěním, širokou hlavou a velkýma svislýma ušima. Používalo se jí a snad se ještě používá jako karavanních soumarů, k hlídání dobytka, obydlí a k lovu turů, jaků a jiných velkých zvířat.\nZákladní typické tělesné a povahové vlastnosti byly dědičně a ve zušlechtěné tvářnosti se uchovaly až do dnešní doby. Nejstarší písemná zpráva o tibetské doze pochází z roku 1121 před naším letopočtem. V kronice se uvádí, že kmen Liu, sídlící v horách na západ od Číny, poslal čínskému císaři Wouwangovi darem tibetskou dogu jménem Ngae. Byl to pes vycvičený k pronásledování a zabíjení lidí – uprchlíků .\n\nTibetská doga se postupem času dostávala k dalším sousedním národům. Paprskovitě se šířila do všech stran. Používalo se jí k lovu velkých zvířat a pro válečné účely. Změnou prostředí i využití, a křížením s místními druhy psů se její vzhled měnil, ale základní typické znaky zůstávaly. Jak se dostávala do rukou dalších národů, měnilo se i její označení. Prapředek plemene přišel do Evropy se sarmantským kmenem Alanů, který žil na území dnešního Ruska v Asii. Plemeno se tedy odvozuje od alaunta, který byl znám již ve 13. století. V 16. a 17. století se doze podobní psi těšili velké oblibě na německých knížecích dvorech, kde se využívali nejen při štvanicích na vysokou, ale rovněž jako hlídači a společníci.\n\nPředchůdci německé dogy byly staří „býkohryzové“ a „štváči“, nešlo čistě o jednotné plemeno, ale především o upotřebitelnost psů. Postupem času docházelo ke křížení s jinými plemeny psů, zvláště pak chrty, kteří přispěli k celkovému zlehčení a zušlechtění typu. V 19. století už nebyl chov velkých psů pouze výsadou šlechty a doga se tak šířila i mezi neprivilegované vrstvy. Její síly využívali k tahu například řezníci. Chov dog byl také zálibou známého říšského kancléře Otty von Bismarcka. Doga se v té době vyskytovala v několika barevných rázech, lišících se územním rozšířením a názvem.\n\nKe sjednocení barevných variet pod jednotným názvem německá doga došlo roku 1880 na schůzi rozhodčích v Berlíně, kde byly zároveň definovány hlavní znaky plemene. Na této výstavě byl tedy v Berlíně ustanoven první standard německé dogy (někdy se uvádí rok 1878). Tento standard měl výrazné odchylky od dnešního, hlava byla jen mírně dlouhá s výraznými lícemi, vysloveně dlouhý formát, paleta barev byla výraznější u žíhaných mohla být základní barvou i šedá, šedý tygr a obě modré oči byly zvlášť upřednostňovány. Roku 1888 byl založen „Deutsche Doggenclub“, jako první kynologický klub v Německu.\n\nDoga patří mezi největší psí plemena (výška v kohoutku je u psů ideálně 90 cm, u fen 80 cm), stavbou těla tvoří kompromis mezi lehkostí chrtů a mohutností ostatních dogovitých plemen. Díky trendům v chovu tohoto plemene kohoutková výška nejvyšších jedinců plemene přesáhla výšku irského vlkodava a německá doga se tak stala pravděpodobně nejvyšším plemenem psa vůbec. Formát těla je spíše kvadratický. Hlava je úzká, protáhlá, se středně velkýma očima co nejtmavší barvy (u modrých a skvrnitých dog je přípustné světlé oko), zavěšenýma ušima a převislými pysky. Má poměrně dlouhý a elegantní krk, na kterém podle standardu nesmí být volná kůže, měl by být dlouhý, suchý, svalnatý. Hrudník německé dogy má tvar V, měl by být hluboký a musí mít dobře klenutá žebra. Přední nohy zaujímají rovný postoj, zadní nohy jsou silné, dobře zaúhlené a při pohledu zezadu rovnoběžné s předními. Ocas je dlouhý a postupně se zužuje, měl by dosahovat až k hleznu. Srst je krátká, hustá a hladce přiléhající. Krok dogy je harmonický, pružný, prostorný, lehce pérovaný, končetiny se musí při pohledu zezadu pohybovat paralelně. Německá doga je chována v pěti barvách: žlutá, žíhaná, modrá, černá, skvrnitá, které spojujeme do tří barevných rázů (černá-skvrnitá, žlutá-žíhaná a modrá-černá do modrých).\nČerná je jednobarevné zbarvení, může se vyskytovat i se strakatostí (bílé znaky) – jestliže má doga bílý límec, hruď, sternum, končetiny, břicho a konec ocasu, hovoří se o omezené strakatosti, která se nazývá černá plášťová. Pokud bílá barva zasahuje celou hlavu a trup, zůstávají pouze černé uši, několik skvrn na hřbetu a zádi, případně na bocích, hovoří se o intenzivní strakatosti. Nos je černý. Takový jedinec se označuje jako černý plátový nebo také boston. Velmi invazivní strakatost je stav, kdy kromě uší, základu ocasu a beder je celý jedinec bílý, vždy s černým nosem. Tito jedinci nejsou vyhledáváni a je otázkou jejich zařazování do reprodukce. Skvrnitá německá doga neboli harlekýn je geneticky jedinec bílý černě strakatý. Harlekýn má skvrny černé barvy s rozeklanou, členitou konturou, které se jeví jako náhodně postříkané na bílý základ těla zvířete.\n\nDíky zbarvení harlekýnů (jejichž gen M odpovídající za toto zbarvení není fixovaný) se setkáváme ve vrzích harlekýnů s přítomností tzv. falešných (nestandardních barev) šedých tygrů, porcelánových tygrů atd. Žlutá německá doga má jednobarevné zbarvení srsti, žádoucí je černá maska. Žíhaná německá doga má vícebarevné zbarvení srsti. Toto zbarvení srsti je charakteristické přítomností na světlém základu příčných tmavých pruhů, které se nazývá žíháním. Pruhy jsou černé, černá barva je více či méně intenzivní a jsou více či méně bohaté.\n\nModrá německá doga je zbarvením jednobarevná. Černý pigment je působením genů diluce „rozpuštěn“ do modré barvy. Jedná se o zbarvení břidlicově šedé, více či méně tmavé. Rozředění černé barvy postihuje pochopitelně i nos psa, který musí být břidlicově šedý. Ve velmi omezeném rozsahu jsou povoleny u žlutých a žíhaných a modrých bílé znaky na hrudi a prstech.\n\nNěmecká doga je přátelská, milá a svému majiteli velmi příchylná, obzvláště k dětem; vůči cizím zdrženlivá. Žádoucí je sebevědomý, neohrožený, lehce ovladatelný, učenlivý společenský a rodinný pes s vysokým prahem vzrušivosti, bez projevů agresivního chování. Plemeno je velmi přítulné, oddané svému pánovi a je to poměrně dobrý hlídač.\n\nK cizím lidem se chová spíše rezervovaně, ale nikdy ne agresivně. Je to pes, který se hodí do města, které je výborným socializačním prvkem, ale i na domek se zahrádkou. Srst dogy nevyžaduje náročnou péči. I přes svou velikost umí být velice skladná a pokud je jí dopřáno adekvátní množství pohybu a pozornosti, bude se cítit spokojeně se svým pánem i v malém bytě. Může žít i celoročně venku, ale vzhledem ke krátké srsti je potřeba vybavit ji dostatečnou a zateplenou boudou.\n\nNení pravděpodobná. Žádný jiný hladkosrstý pes podobné výšky snad neexistuje.\n\n"}
{"id": "454289", "url": "https://cs.wikipedia.org/wiki?curid=454289", "title": "Konfucianismus", "text": "Konfucianismus\n\nKonfucianismus, také \"konfuciánství\" (, , doslova „škola učenců“; nebo méně přesněji Kchung ťiao , „Konfuciovo náboženství“) je čínský filosofický směr, který se vyvinul z učení čínského mudrce Konfucia. Je to ucelený systém morálky, sociálních, politických a náboženských myšlenek, které mají markantní význam na vývoj čínské civilizace ještě do 21. století.\n\nKonfucianismus chápe \"tao\" (=cesta) jako cestu člověka a společnosti. Zdůrazňuje tedy lidské jednání, které ovšem nesmí být v rozporu s vůlí nejvyššího božstva (Nebes). Do popředí staví rozum, odpovědnost, pozitivní postoj ke světu, ale i podřízenost řádu. Vytváří model společnosti založené na vzoru patriarchální rodiny. Evropský postoj ke konfuciánské filozofii se v průběhu doby výrazně měnil. Evropané se začali s čínskou civilizací podrobněji seznamovat teprve v 17. století. V 18. století se konfuciánství stalo předmětem nadšeného obdivu francouzských osvícenců i britské aristokracie. Na počátku 20. století evropští sociologové dokonce označili konfuciánství za hlavní příčinu čínského úpadku a tento názor přejali i čínští levicoví intelektuálové. (Mao Ce-tung dokonce považoval za nutné konfuciánství zcela vymýtit.) Teprve nedávný a nečekaně prudký rozmach zemí s konfuciánskou tradicí, jako je Tchaj-wan, Singapur a Jižní Korea a nakonec i samotná Čína, přinesl novou vlnu zájmu o tuto filozofii.\n\nKdyž se Konfucius narodil, nastávalo období úpadku dynastie Čou (vládla přibližně v letech 1027 př. n. l. až 256 př.n.l.). Ta přímo ovládala v té době již pouze několik sídel okolo hlavního města. Zbytek země byl rozdělen na několik desítek států, v jejichž čele stáli lenní pánové, kteří spolu často vedli války. Jejich síly byly vyrovnané a nikdo nemohl získat tak velkou moc, aby se pokusil povstat proti císaři, ostatní by se spojili proti němu. Kvůli neustálým pochodům armád a válečným stavům byl prostý lid dosti sužován. V Číně se tou dobou začali objevovat konzervativní filosofové, kteří kladli důraz na úctu k předkům a jejich zvykům, popřípadě na soulad s přírodou a harmonii (například Lao-c’ ).\n\nKonfuciův otec, Kchung Šu-liang Che, byl správcem malého města Cu ze státečku Lu, který měl nevýhodnou pozici mezi dvěma většími státy. Podle Konfuciových Letopisů Jara a Podzimu byl stát Lu napaden celkem jedenadvacetkrát. Kchnug Šu-liang Che byl již starý a ze čtyř dětí měl pouze jediného zmrzačeného syna. Ze strachu z toho, že by po jeho smrti nemohl nikdo vykonávat obřady k jeho poctě (směli je vykonávat pouze mužští potomci), rozhodl se podruhé oženit. Požádal otce místní rodiny Jen, který měl tři dcery, aby mu dal ruku jedné z nich. Otec jen se zeptal svých dcer, ovšem pouze nejmladší, Čcheng-cai dostála povinnosti poslouchat rodiče, která hraje v čínské etice naprosto zásadní roli.\n\nPodle legendy se Konfuciově matce před porodem zjevilo ve snu pět mudrců (zastupují pět planet, které čínští astronomové v té době znali), kteří vedli podivné zvíře s kůží draka a rohem vyrůstajícím z hlavy. Ten poklekl před Čcheng-cai a vyplivl kousek nefritu popsaného věštbou, že se její dítě stane „králem bez koruny“. Když nadešel čas porodu, odebrala se Konfuciova matka do jeskyně pod morušovníky, kde dva draci drželi stráž a víly naplnily jeskyni libou vůní. V jeskyni vytryskl pramen , aby omyl novorozeného Konfucia a ozval se čísi hlas : „Nebesa, pohnutá tvými modlitbami, ti darovala požehnaného syna“.\n\nKonfuciův otec zemřel, když byly chlapci tři roky. Jako vdova po úředníkovi obdržela Čcheng-cai malý pozemek, na kterém mohla hospodařit.\n\nKonfucius pomáhal tento pozemek obhospodařovat a sháněl pro rodinu potravu. Lovil a rybařil, i když v Hovorech (knize sepsané Konfuciovými žáky o něm ) se píše, že nikdy nepoužil ani sítě ani pasti ani nevystřelil šípem po hnízdících ptácích. Naučil se hrát na strunný nástroj, a později si svého hudebního a poetického vzdělání velmi vážil. Už od mládí vášnivě studoval. Pravděpodobně četl sbírku básní Š’-ťing, neboli Knihu písní, která kromě rané čínské poezie obsahuje popisy obřadů, které musí konat panovník, i každodenní život. To byla jedna z Pěti klasických knih, které shrnovaly život v Číně do doby Konfucia. Ten je později editoval a ucelil, díky čemuž o něm dnes víme. Mezi další knihy patří:\n\nKonfucius byl se situací v Číně nad míru nespokojen a rozhodl se, že založí novou školu, kde bude šířit svoji filosofii mezi talentované lidi, a to jak mezi urozené, tak neurozené, což bylo v té době raritou. Sám Konfucius měl podle legendy předky z císařské rodiny. S tím, jak jeho učení přibývalo na významu, začal se o Konfucia zajímat vládce státu Lu. Nicméně ho poté využíval spíše jako ozdobu svého státu a na jeho filosofii příliš nehleděl. Konfucius se tedy asi v padesáti letech rozhodl cestovat po Číně a hledat panovníka, který by se o jeho učení opravdově zajímal. Bohužel, žádného takového panovníka nenašel. Konfucius poté umírá jako poražený člověk, ovšem jeho žáci šířili konfucianismus dál.\n\nPo Konfuciově smrti shromažďují jeho žáci mistrovo dílo a začínají šířit konfucianismus.\n\nSamozřejmě narazili také na kritiky této filosofie. Mo-c’ (polatinštěná verze Mocius) odmítal konfuciánskou doktrínu a hlásal, že není třeba dbát na ceremoniích takovým způsobem, jak někteří z Konfuciových žáků hlásali. Sám Konfucius zdůrazňoval, že nejdůležitější při rituálech je vnitřní pocit. Mocius si získal mnoho následovníků za svého života, nicméně v dalších generacích jeho učení ztratilo na významu. Dále také Lao-c’, autor spisu Tao te ťing, stěžejního díla Taoismu. Lao-c‘ věřil, že vzdělávání lidem nijak nezajistí správný způsob života. Preferoval, aby lidé zůstávali takoví, jací se narodí a ponechali věci přirozené harmonii.\n\nPo Konfuciovi byl nejvýznamnější konfuciánský filosof Meng-c’ (Mencius). Osudy obou těchto filosofů jsou podobné, avšak Mencius byl hrdý na svůj aristokratický původ a málokdy připouštěl v debatě chybu. Svými schopnostmi se zasloužil o rozšíření konfucianismu do širších vrstev společnosti. Kniha shrnující jeho život, pojmenovaná Mencius, se v mnoha ohledech podobá Hovorům. Konfucianismus nabyl na síle zejména po nástupu dynastie Chan (202 př. n. l.). Nový císař se rozhodl využít konfucianismus jako stabilizační nástroj a založil hlavní konfuciánskou univerzitu v Čchang-anu a zkoušel konfuciánské učence, kteří poté mohli získat místo na dvoře. Postupem času se systém zkoušek rozšířil po celé zemi a hlouběji do státní správy. Konfucianismus samotný se od původní myšlenky mírně odchýlil. Například definoval uspořádání vesmíru, jímž se Konfucius nezabýval. Začal se také vyvíjet kult Konfucia samotného, a nejsvatějším místem se stal Konfuciův hrob v Lu.\n\nKolem prvního století našeho letopočtu proniká do Číny buddhismus a ovlivňuje konfuciánské myšlení Číňanů velmi silně. Na rozdíl od tradičních čínských filosofických škol totiž počítal s možností života po smrti. Buddhismus mnohem více promlouval k samotnému člověku, nezaměřoval se tolik na vedení státu a rituály s tím související. Důsledkem toho byl prudký nárůst popularity buddhismu. Po nástupu dynastie Tchang (618) se její první císař rozhodl posílit důležitou roli konfucianismu umocněním jeho náboženského prvku. Byly zakládány chrámy s Konfuciovými soškami a seznamy významných žáků a úředníků. Všechna tři náboženství koexistují až dodnes v Číně, ačkoli konfucianismus ještě prošel fází tzv. neokonfuciánství, kdy přejímal mnoho prvků jak z buddhismu, tak z taoismu.\n\nPo příchodu Evropanů se Čína rozhodla mít poměrně konzervativní vztah k jejich kultuře, jak nakazovalo konfuciánské učení. Ovšem evropské státy se velmi zajímaly o čínské suroviny, což vedlo k tzv. Opiové válce v letech 1839 až 1842. Britští obchodníci dováželi do Číny velké množství opia a císařem jmenovaný komisař se rozhodl k radikálnímu kroku. Nechal zadržet všechny obchodníky a donutil je shromáždit veškeré opium, co převáželi. Poté vše potopil do moře. To vyvolalo samotný válečný konflikt. Vzhledem k tomu, že Čína se do té doby držela konzervativního způsobu života, nemohla obstát proti modernímu britskému námořnictvu a pěchotě. Roku 1842 byl císař donucen kapitulovat a přislíbil uvolnění obchodních vztahů s Evropou a Hongkong byl předán do správy Británie. Tato porážka, spolu s porážkou v konfliktu s Japonci (1894), vyústila v obecnou krizi hodnot v zemi, kterou nazýváme Krize Konfucianismu. Mnoho konfuciánských učenců se snažilo vysvětlit, proč jejich systém nemůže obstát proti západním civilizacím. Mezi nimi vyniknul zejména Kchang Jou-wej, který vedl skupinu, jež vytvořila základní vizi reforem, které poté přijal mladý císař Kuang-Sü. Ten ovšem nedržel sám moc, spíše ji držela jeho teta Cch’-si, známá také jako Císařova vdova. Ta reformy zrušila a jejich nutnost poznala teprve těsně před rokem 1911, kdy v Číně nastala revoluce a poslední Čínský císař abdikoval.\n\nKonfuciánská filozofie je založena na hierarchii vztahů, kterou shrnul Konfucius. Podle něj jsou všechny mezilidské vztahy obdobou některého z pěti základních vztahů, z toho čtyři dominantní:\nVzhledem k tomu, že se tři z těchto vztahů odehrávají v rodině, považoval Konfucius rodinu za nejdůležitější součást společnosti. To ovlivnilo myšlení Číňanů dodnes. Stále je odpovědnost a absolutní poslušnost vůči otci, jakožto hlavy rodiny, považována za povinnost. Konfucianismus klade velký důraz na státní zřízení, které v Číně existovalo v době, kdy byl vytvořen. Tím byli Číňané vyhranění oproti ostatním zemím s odlišným způsobem vlády a podezíraví vůči ostatním kulturám obecně. Součástí toho jsou společenská pravidla, jako je dominance mužů nad ženami:\n\nVýchovu dětí dělí konfuciánci dle pohlaví. Chlapci se učí psát, počítat a recitovat Hovory. Dívky se učí domácím pracím a čtou Životopisy obdivuhodných žen a jiná díla. Dnes se výchova samozřejmě sjednocuje. \n\nBěhem chlapcova patnáctého až dvacátého roku se konal obřad, při kterém chlapec dostal dospělé jméno a vybral si svého kmotra. Poté se rodina odebrala domů, kde oslavy pokračovaly a kmotr byl vzácným hostem.\n\nU dívky probíhal obřad podobně, ale pořádal se zpravidla při jejích zásnubách. Většinou ovšem neměl ani snoubenec ani snoubenka právo na volbu svého partnera, vztahy byly domlouvány rodiči. Novomanželka se poté přestěhovala k manželovi a rodiče zůstali se synem tedy po celý život.\n\nPokud zemřel člen rodiny, bylo třeba uspořádat přísně stanovený pohřební rituál. Pokud byli blízcí v cizině, museli se ihned vrátit. Po dobu truchlení (což byly obvykle tři roky) museli nosit všichni blízcí speciální šaty. Tělo mrtvého bylo umyto a oblečeno, do úst mu vložili příbuzní rýži. Poté se tělo nechalo tři měsíce před domem, kam ostatní přinášeli dary duši zesnulého. Pokud byl navíc zesnulý hlava rodiny, nahradil ho jeho mužský potomek a jeho jméno bylo napsáno na keramickou destičku a vloženo do domácí svatyně ke jménům ostatních předků. Syn pak chodil každý den obětovat předkům a radil se s nimi o důležitých událostech v rodině.\n\nVětšina těchto zvyků existovala nebo se vyvíjela v Číně již dávno před Konfuciem, ten je ovšem popsal a kanonizoval.\n\n\n"}
{"id": "454290", "url": "https://cs.wikipedia.org/wiki?curid=454290", "title": "Somatogamie", "text": "Somatogamie\n\nSomatogamie je obecně typ pohlavního rozmnožování, při němž splývají dvě tělesné čili somatické buňky. Vyskytuje se u některých řas a hub.\n\nKonkrétně u hub je to splynutí (fúze, kopulace) dvou houbových vláken, které slouží jako náhrada pohlavních buněk. Jedná se o velice redukovaný typ pohlavního rozmnožování, běžně pozorovaný u stopkovýtrusných hub, ale vzácný u vřeckovýtrusných. Termín je poněkud zmatečný a doslova by se dokonce dal přeložit jako „nepohlavní sex“. Podobným, ale širším termínem je plazmogamie, která označuje obecně fúzi dvou buněk.\n\n"}
{"id": "454294", "url": "https://cs.wikipedia.org/wiki?curid=454294", "title": "Spencer Compton", "text": "Spencer Compton\n\nSpencer Compton, 1. hrabě z Wilmingtonu (1673 – 2. červenec 1743) byl britský státník, člen strany Whigů, který byl členem vlády nepřetržitě od roku 1715 až do své smrti. Od roku 1742 byl formálně premiérem, zatímco faktickým předsedou vlády byl John Carteret, správce severního pohraničí. Je považován za druhého britského premiéra po Robertu Walpoleovi.\n\nCompton byl třetím synem Jamese Comptona, 3. hraběte z Notrhamptonu. Vzdělání absolvoval na St Paul's a Trinity College v Oxfordu a poté byl přijat na Middle Temple. Poprvé se stal poslancem Dolní sněmovny roku 1698, kdy byl zvolen za obvod Eye v Suffolku. I když členové jeho rodiny byli Toryové, sám se stal, po hádce se svým bratrem, členem strany Whigů. V parlamentu se brzy stal výraznou postavou Whigů a zahájil spolupráci s Robertem Walpolem, která pak trvala téměř čtyřicet let.\n\nRoku 1707 se stal pokladníkem úřadu vyplácejícího královské důchody. V této pozici setrval dalších šest let a to i po roce 1710, kdy opustil parlament, pro nesouhlas se svým patronem lordem Cornwallisem. Svou pozici si udržel i v době vlády Toryů, kteří očekávali podporu členů jeho rodiny. Roku 1715 se stal znovu poslancem, tentokrát za obvod East Grinstead.\n\nStal se pokladníkem prince z Walesu, krátce nato byl jednomyslně zvolen předsedajícím dolní komory parlamentu a tuto pozici zastával v letech 1715 až 1727. Rok nato se stal členem tajné rady. Když se roku 1721 stal Walpole vůdčím představitelem vlády, objevily se spekulace o budoucím vývoji po nástupu Jiřího II. na trůn. Ten preferoval Comptona a prohlásil, že Walpoleho odvolá. Aby se tomu vyhnul, snažil se Walpole udržet Comptona v dosahu vlády a jmenoval ho hlavním pokladníkem, což byla velmi výnosná funkce. Roku 1725 vstoupil do Walpoleho vlády jako správce královské pečeti a byl mu udělen Řád lázně.\n\nRoku 1727 nastoupil Jiří II. na trůn a chtěl realizovat výměnu premiéra. Nicméně Compton se necítil připraven na tuto pozici a zřejmě nebyl schopen soupeřit s Walpolem o přízeň krále. Na schůzce těchto tří osobností se vyjádřil, že se necítí být připraven vést vládu. Tím promeškal poslední šanci chopit se reálného vlivu v politice a jeho vliv výrazně poklesl. Stále zůstal v blízkém kontaktu s Jiřím, ale šance, že by byl vybrán jako premiér pominula.\n\nAby ho odstranil z dolní komory parlamentu, jmenoval ho Walpole roku 1728 baronem z Wilmingtonu a o dva roky hrabětem z Wilmingtonu a jmenoval ho předsedou tajné rady. Compton se stal spojencem skupiny Whigů, která kritizovala Walpoleho, ale v rámci jednání parlamentu se držel oficiální linie vlády. Předsedou tajné rady byl až do roku 1742.\n\nV lednu 1742 nastoupil po Walpoleovi jako ministr financí a v únoru i jako formální premiér, protože hlavní postavou vlády byl lord Carteret. Jeho zdraví se zhoršovalo a zjišťoval, že jmenování různých funkcionářů je prováděno bez konzultace s ním. V úřadu setrval až do své smrti. Zemřel jako svobodný mládenec bez potomků. Jeho nástupcem se stal Henry Pelham.\n"}
{"id": "454296", "url": "https://cs.wikipedia.org/wiki?curid=454296", "title": "Euskelosaurus brownii", "text": "Euskelosaurus brownii\n\nEuskelosaurus brownii (\"ještěr s dobrou nohou\") byl druh semibipedního sauropodomorfního dinosaura z čeledi Plateosauridae, možná stejného (synonymního) druhu jako byl \"Plateosauravus\". Taxon byl poprvé popsán britským přírodovědcem Thomasem Henrym Huxleym na základě fosilních kostí končetin a páteře. Pozůstatky tohoto druhu pochází ze svrchnotriasových sedimentů Jihoafrické republiky, Lesotha a Zimbabwe.\n\n\"Euskelosaurus brownii\" dosahoval délky asi 8 až 9 metrů a hmotnosti kolem 2000 kilogramů. Patřil tak k prvním opravdu velkým dinosaurům. Některé znaky na kostře končetin naznačují, že nohy tohoto plateosaurida mohly být poněkud vybočené do stran, což je velmi netypické.\n\n\n"}
{"id": "454301", "url": "https://cs.wikipedia.org/wiki?curid=454301", "title": "Okrajové moře", "text": "Okrajové moře\n\nOkrajové moře je takové moře, které je na okraji oceánu a je částečně ohraničené pevninou, jako jsou ostrovy, souostroví či poloostrovy. Na rozdíl od vnitřních moří mají okrajová moře mořské proudy způsobené mořskými větry. Salinitou a systémem mořských proudů se neliší od zbytku oceánu, k němuž náleží. Mnoho okrajových moří je ohraničených ostrovními oblouky, které byly vytvořeny subdukcí jedné oceánské desky pod druhou.\n\nMezi příklady okrajových moří patří:\n"}
{"id": "454305", "url": "https://cs.wikipedia.org/wiki?curid=454305", "title": "Charles Jackson", "text": "Charles Jackson\n\nCharles Reginald Jackson (6. dubna 1903–21. září 1968) byl americký spisovatel, autor bestselleru \"Ztracený víkend\".\n\nJackson se narodil ve městě Summit v americkém státě New Jersey jako třetí z pěti dětí. Jeho otec, Frederick George Jackson odešel od rodiny, když bylo Jacksonovi 12 let, o rok později (1916) zemřela jeho jediná sestra a mladší bratr při autohavárii. Jackson maturoval v roce 1921 na střední škole v Newarku, stát New York. Poté pracoval v místních novinách \"Newark Courier\", v roce 1924 odešel do Chicaga, kde pracoval v knihkupectví. Brzy na to se přestěhoval do New Yorku, kde začal pracovat v knihkupectví Doubleday. V letech 1927 až 1931 se dlouhodobě léčil s tuberkulózou (mj. ve švýcarském Davosu). Na začátku 30. let se vrátil do New Yorku, v době krize však nemohl najít práci a podlehl alkoholismu. V roce 1936 se ze své závislosti dostal a získal práci v rozhlase jako scenárista. Roku 1938 se oženil s Rhodou Boothovou, o rok později publikoval svou první povídku nazvanou \"Palm Sunday\" v časopisu \"Partisan Review\". V lednu 1944 vydal svůj debut, knihu \"Ztracený víkend\" (\"The Lost Weekend\").\n\nPo vydání a ohromujícím úspěchu \"Ztraceného víkendu\" se Jackson přestěhoval s manželkou a dvěma dcerami do nově koupeného domu v Orfordu, stát New Haven. Nadále pokračoval ve psaní, během 40. let publikoval řadu povídek a dva romány, ale nikdy nedosáhl již takového úspěchu jako se svou první knihou. V průběhu další dekády Jackson opět propadl alkoholismu, musel prodat dům v Orfordu a přestěhovat se do Connecticutu. Finanční situaci nezachránily ani dva knižní výbory z povídek, vydané na počátku 50. let.\n\nV září 1968 se Jackson zastřelil ve svém bytě v newyorské rezidenci Chelsea Hotel.\n\n\"Ztracený víkend\" je psychologická (a zčásti zřetelně autobiografická) studie o alkoholismu, časově omezená jen na pár dní. Hlavní hrdina Don Birnam prochází drsnou cestou alkoholika, jeho příběh je navíc umocněn klinickými stavy propíjení se do bdělosti, propadání do narcismu a sebelítosti, ale i do vlastního odstupu od sebe i psychoanalýzy. Pětidenní pijácká cesta zaujala hned po vydání režiséra Billyho Wildera, který natočil v roce 1945 velmi úspěšnou adaptaci. Hlavní roli ztvárnil Ray Milland, film získal mj. Velkou cenu na Filmovém festivalu v Cannes v roce 1946. Snímek byl též nominován na Oscara v sedmi kategoriích, ze kterých získal nakonec čtyři (nejlepší film, nejlepší režisér, nejlepší herec a nejlepší scénář). Kniha byla díky úspěchu přeložena do mnoha jazyků, česky vyšla na konci ledna roku 1948 v překladu Viléma Wernera.\n\nI další Jacksonovy knihy jsou na svou dobu velmi konfrontační a v mnohém předbíhající tematicky svou dobu. Například v románu \"Hrdinův pád\" (\"The fall of valor\") se autor věnuje homosexualitě. Příběh se odehrává v roce 1946 a hlavním hrdinou je čtyřiačtyřicetiletý anglický profesor John Grandin, který je latentní homosexuál. Když jeho manželka odjede na prázdniny, potká válečného veterána Cliffa, který byl u námořnictva. Zamiluje se do něj a je postaven do musí vyřešit svůj vlastní život. Opět se – podobně jako ve \"Ztraceném víkendu\" – zde objevují autobiografické prvky. Vedle dvou výběrů povídek se Jackson vrátil do literatury až v roce 1967, kdy vyšla jeho další kniha \"Život z bazaru\" (\"A second-hand life\"), kterou ovšem začal psát již v roce 1953. I když měla docela slušný komerční úspěch, nesetkala se s příznivou kritickou recepcí, což Jacksona ještě více uvrhlo do depresí, způsobených mj. jeho špatným zdravotním stavem. Jejich výsledkem byla autorova sebevražda.\n\n\nJacksonovy povídky byly otištěny mj. v časopisech \"Charm\", \"New York Times Book Review\", \"Look\", \"Esquire\", \"Life\", \"Collier's\", \"Anthologist\", \"Cue\", \"McCall's\", \"Cosmopolitan\", \"Today's Woman\", a v antologiích \"The Best from Cosmopolitan\" (1961) nebo \"Stories in the Modern Manner\" (1953).\n\n"}
{"id": "454306", "url": "https://cs.wikipedia.org/wiki?curid=454306", "title": "Bouře (Shakespeare)", "text": "Bouře (Shakespeare)\n\nBouře (anglicky \"The Tempest\") je nejznámější divadelní romance proslulého anglického básníka a dramatika Williama Shakespeara. Hra byla napsána roku 1611 a je zároveň poslední samostatně napsanou hrou autora, dále napsal jen hry ve spolupráci s dramatikem Johnem Fletchrem.\n\nDěj se odehrává na ostrově, který se nápadně podobá politické utopii. Délka hry je 2275 řádků, patří tedy ke kratším autorovým hrám. O hlavní postavě (Prosperovi) lze říci, že je autorovým alter egem. V závěrečném monologu se Prospero loučí se svými kouzly. Shakespeare se loučí s kariérou divadelníka, děkuje svým divákům a upozorňuje na svůj návrat z Londýna do rodného Stratfordu nad Avonou, kde pět let po napsání hry umírá.\n\n\nNa moři se rozpoutá bouře. Loď puká nedaleko opuštěného ostrova a posádka v čele s neapolským králem Alonsem a jeho družinou - Antoniem, Sebastianem a Gonzalem se bojí, že utone. Nikdo však neví, že za tím stojí bývalý milánský vévoda Prospero. Před dvanácti lety byl se svou dcerou Mirandou vysazen na tomto ostrově zapříčiněním Alonsa a Antonia, který se chtěl zmocnit trůnu. Tím byl zbaven moci a vydáván za mrtvého.\n\nAriel, jeho duch a sluha, rozpoutal bouři pod slibem, že bude volný. Ferdinanda, Alonsova syna, vysadil na odlehlé části ostrova. Alonsa, Gonzala, Sebastiana a Antonia vysadí společně a zbylou posádku uspí v lodi. Alonso a jeho družina se vydávají hledat Ferdinanda.\n\nS pomocí Ariela Prospero zaviní setkání Mirandy s Ferdinandem, kteří se do sebe zamilují. Mezitím Antonio Sebastiana nabádá, aby se zachoval podle něj. Stejně jako on má připravit svého bratra o trůn a usednout na něj sám. Radí mu, aby Alonsa ve spánku zabil. Ariel ho však ve spánku varuje, a tím ho zachrání.\n\nNa jiné části ostrova se setkává Stefano s lahví v ruce se svým přítelem - šaškem Trinkulem a ostrovní obludou Kalibanem, která slouží Prosperovi. Kaliban se napije Stefanova vína a v omámení mu slíbí, že mu bude sloužit a že se pomstí Prosperovi.\n\nV Prosperově chýši Ferdinand žádá Mirandu o ruku a ta s nadšením souhlasí. Prospero je vyslechne a svatbu povolí. Stefano s Kalibanem vymyslí plán, jak zabijí Prospera a získají jeho moc díky knihám, se kterými Prospero čaruje. Ariel to však slyší a vyzradí to Prosperovi. Ten duchovi přikáže přivést je do své chýše. Stejně má učinit i s Alonsem, Gonzalem, Sebastianem a Antoniem. Všichni se tedy v omámení sejdou v Prosperově chýši. Nikdo z nich nevyjde bez postihu, který mu náleží, ale Prospero všem odpouští.\n\nAlonso se znovu setkává se svým ztraceným synem. Antonio vrací vévodství Prosperovi. Ariel je za svou dobře vykonanou službu propuštěn, ale Kaliban zůstává sloužit na ostrově. Všichni ještě jednu noc přečkají v Prosperově chýši. Ráno je loď kouzlem opravena, posádka se probouzí a všichni se vydávají zpět do Neapole, kde se má uskutečnit svatba Mirandy a Ferdinanda.\n\n\nJako prvotní hrou byla v roce 2007 uvedena hra Bouře na Letních shakespearovských slavnostech v Praze. Hra byla tak úspěšná, že se hrála tři roky po sobě a 30.7.2009 měla svou derniéru v Ostravě. Hlavní postavou této hry nebrána významově, ale herecky byl Jan Tříska, který zde bez alternace ztvárnil roli otroka Kalibana. V roli Prospera se vystřídali tři špičkoví slovenští herci Martin Huba, Dušan Jamrich a Emil Horváth. Role Mirandy se zhostila Zuzana Kajnarová v alternaci s Antonií Talackovou. Ariela mistrně ztvárnil Adrian Jastraban v alternaci s Martinem Pechlátem.\n\n\n\n\n\n"}
{"id": "454310", "url": "https://cs.wikipedia.org/wiki?curid=454310", "title": "DC-DC měnič", "text": "DC-DC měnič\n\nPojmem DC/DC-měnič nebo také stejnosměrný měnič se obvykle označuje elektronický měnič napětí určený pro změnu velikosti stejnosměrného napětí nebo proudu, obecně pro převod mezi různými stejnosměrnými napájecími soustavami. Pro spínání se používají tranzistory a diody, jako zásobníky energie při převodu se používají cívky a kondenzátory, pro galvanické oddělení se používají pulsní transformátory.\n\nDC/DC měniče se nacházejí ve spínaných zdrojích např. v napájecích zdrojích PC, v noteboocích, v mobilních telefonech a v jejich zdrojích, v nabíječkách baterií a v nejrůznější jiné spotřební elektronice. Jejich hlavní výhoda spočívá kromě vysoké účinnosti také v malé hmotnosti a rozměrech. Velmi důležitou roli hrají v bateriových zařízeních, kde by při použití lineárních regulátorů napětí byla životnost baterií mnohem kratší, protože velká část energie by byla zmařena nežádoucí přeměnou na teplo.\n\nV moderních síťových zdrojích se používají DC/DC měniče také jako aktivní usměrňovače, aby byl dosažen odběr sinusového proudu s účiníkem blízkým jedné.\n\nNejčastěji se používají následující topologie:\n\n\n\n\n"}
{"id": "454313", "url": "https://cs.wikipedia.org/wiki?curid=454313", "title": "Jacek Baluch", "text": "Jacek Baluch\n\nJacek Baluch, (17. března 1940 Krakov – 3 července 2019 Krakov) byl polský literární historik, překladatel z češtiny do polštiny a popularizátor české literatury, profesor na Jagellonské univerzitě v Krakově, člen polského PEN klubu.\n\nV letech 1960–1961 studoval na Karlově univerzitě v Praze. Následně vystudoval českou filologii na Jagellonské univerzitě v Krakově (1962). V letech 1990–1995 byl velvyslancem Polské republiky v Československu a v České republice.\n\nV roce 2016 spolu s Piotrem Gierowskim vydal česko-polský slovník literárních pojmů.\n\n\n"}
{"id": "454314", "url": "https://cs.wikipedia.org/wiki?curid=454314", "title": "Seznam prezidentů Zambie", "text": "Seznam prezidentů Zambie\n\nNezávislá republika Zambie byla vyhlášena v roce 1964, od té doby do roku 2008 měla celkem sedm prezidentů:\n"}
{"id": "454315", "url": "https://cs.wikipedia.org/wiki?curid=454315", "title": "Corpo Aereo Italiano", "text": "Corpo Aereo Italiano\n\nCorpo Aereo Italiano (obvykle zkracováno jako CAI, česky přibližně Italský letecký sbor) byl letecký expediční sbor vyslaný za druhé světové války italským Královským letectvem aby se účastnil bojů v konečném období bitvy o Británii po boku tehdejší německé Luftwaffe.\nPo vstupu Itálie do druhé světové války, a poté co bitva o Francii skončila vítězstvím sil Osy, a Luftwaffe zahájila útoky na britské ostrovy, nabídl tehdejší italský diktátor Benito Mussolini, svému německému spojenci účast italských sil v boji proti Britským ostrovům. Jeho nabídka vyslání italských pozemních jednotek, které by se účastnily plánovaného vylodění v Británii nebyla přijata, ale s účastí italských leteckých sil vyslovil Adolf Hitler, po kratším váhání, svůj souhlas.\n\nCorpo Aereo Italiano oficiálně vznikl 10. září 1940 převážně z jednotek 1 Squadra aerea (1. letecké oblasti) dislokované na severu Itálie, a jeho velitelem byl ustanoven \"generale di squadra aerea\" Rino Corso Fougier.\nBombardovací složku sboru tvořily 13° a 43° Stormi Bombardamento Terrestre, vybavené celkem 75 bombardéry Fiat BR.20M \"Cicogna\". 13° Stormo BT, jemuž velel \"colonello\" Carlo di Capoa, bylo tvořeno 11° (1, 4 Squadriglie) a 43° Gruppi BT (3, 5 Squadriglie). 43° Stormo BT, kterému velel \"colonello\" Ludo Questra, se skládalo z 98° (240, 241 Squadriglie) a 99°Gruppi BT (242 a 243Squadriglie).\n\nStíhací složku CAI tvořilo nově vzniklé 56° Stormo Caccia Terrestre pod velením \"colonello\" Umberto Chiesa - jeho 18° Gruppo CT (83, 85, 95 Squadriglie) bylo vybaveno 50 stíhacími letouny Fiat CR.42 \"Falco\" a 20° Gruppo CT (351, 352, 353 Squadriglie), původně podřízené 51° Stormo CT 3 Squadra Aerea, 48 letouny Fiat G.50bis \"Freccia\".\nSamostatná průzkumná letka 172 Squadriglia Ricognizione Strategica Terrestre, jíž velel \"capitano\" Carlo Pirelli-Cippo disponovala pěticí třímotorových letounů CANT Z.1007bis \"Alcione\". Spojovací a jiné pomocné úkoly plnilo devět letounů Caproni Ca.164 a jeden Savoia Marchetti S.M.75.\n\n22. září 1940 byl zahájen přesun jednotek na letiště v Německem okupované Belgii, který byl, vzhledem k přerušení přesunu z důvodů špatného počasí, dokončen až k 22. říjnu. Přesun se neobešel beze ztrát, když při přeletu bombardovacích skupin muselo pro nepřízeň počasí celkem 17 Fiatů BR.20M nouzově přistát, přičemž v pěti případech utrpěly letouny takové poškození, že je bylo nutno zcela odepsat. Při nouzovém přistání na německém letišti Rhein-Main byl ztracen i jeden Fiat G.50bis.\nV Belgii bylo 13° Stormo BT umístěno na letišti Melsbroek (krycí označení \"Dedalo\"), 43° Stormo BT a 172 Squadriglia RST v Chièvres (krycí název \"Icaro\") , 18° Gruppo CT a velitelství 56° Stormo CT na základně Maldeghem a 20° Gruppo CT na letišti Ursel (\"Saturn\").\nVelitelství CAI sídlilo v Rhode-Saint-Genèse, vesnici mezi Bruselem a Waterloo.\nSbor jako celek po operační stránce podléhal německé Luftflotte 2, které velel polní maršál Albert Kesselring, a byla mu vymezena oblast ohraničená 53° s. š. a 01° v. d. coby prostor bojových operací.\n\nCAI zahájil své působení z belgického území 22. října cvičnými a seznamovacími lety, které měly letce seznámit s prostorem jejich budoucího působení, a atmosférickými podmínkami v něm panujícími. Při nich tato formace utrpěla další nebojové ztráty, když 24. října ztratila 3 Fiaty BR.20M při nehodách.\nPrvní bojovou operací pak byl nálet na Harwich podniknutý v noci z 24. na 25. října 18 bombardéry (1, 3 a 5 Squadriglia), jehož účinek byl nepatrný, a při němž CAI ztratil další čtyři bombardéry (jeden z nich havaroval již při startu, jedno letadlo po návratu z akce nouzově přistálo v prostoru Lille, a dvě při návratu zbloudila a jejich posádky je opustily na padácích). Nálet nezpůsobil v Harwich žádné škody, a je možné, že italské bomby dopadly pouze do jeho okolí.\nDalší akcí CAI byl denní nálet na Ramsgate, podniknutý 29. října 15 bombardéry 43°Stormo BT, doprovázenými 39 Fiaty CR.42 a 34 Fiaty G.50, jakož i skupinou německých stíhaček Messerschmitt Bf 109. Tato operace proběhla úspěšně, neboť formace se ve vzduchu nestřetla s letouny Royal Air Force. Pět italských bombardérů bylo lehce poškozeno protiletadlovou palbou, jeden z nich musel nouzově přistát v blízkosti vesnice Kurne.\n1. listopadu proběhly samostatné ofensivní operace stíhačů - 26 Fiatů G.50bis 20° Gruppo CT pátralo po letadlech RAF v oblasti Canterbury a Folkestone, kde narazilo pouze na silnou protiletadlovou palbu, zatímco 18° Gruppo CT vyslalo 39 Fiatů CR.42 do prostoru nad Ramsgate, Canterbury a Doverem také bezvýsledně.\nV noci z 5. na 6. listopadu zopakovalo osm bombardérů 13° Stormo BT nálet na Harwich, tentokrát beze ztrát na italské straně, nicméně britské prameny opět nepotvrzují jakýkoli úspěch italských bombometčíků.\n8. listopadu došlo k další ofensivní operaci 22 stíhačů 20° Gruppo CT mezi Dungeness, Folkestone, Canterbury a Margate, kteří po návratu ohlásili, že svedli boj se čtyřmi stíhači, aniž by nárokovali sestřel. V noci z 10. na 11. listopadu 5 Fiatů BR.20M 43° Stormo BT provedlo individuální útoky na cíle v oblasti Ramsgate.\n\nNejvětší akcí italských letců v období bitvy o Británii byl rozsáhlý denní nálet na Harwich 11. listopadu 1940, jehož krycí označení znělo \"Operace Cinzano\" (\"L'Operazione Cinzano\") . Podle plánu mělo 5 CANT Z.1007bis, doprovázených 24 Fiaty G.50bis upoutat pozornost RAF předstíraným náletem na oblast Great Yarmouth, zatímco hlavní formace, složená z 10 Fiatů BR.20M 43°Stormo BT (po 5 kusech od 242 a 243 Squadriglie), doprovázených 40 Fiaty CR.42, měla bombardovat Harwich. Akce měla proběhnout v kooperaci s plánovanými útoky Luftwaffe na námořní cíle v ústí Temže.\nProvedení plánu bylo již od počátku stíháno problémy, a vzhledem ke špatnému počasí vůbec nedošlo k setkání letounů CANT Z.1007bis \"capitana\" Ernesto Vassaly s jeho stíhací eskortou, takže klamný nálet byl proveden bez ní. Vzhledem k absenci reakce RAF však tato skupina neutrpěla žádné ztráty, mimo jednoho letounu který ztratil překryt kabiny a byl nucen nouzově přistát v Gentu.\nHlavní útočná skupina, vedená \"tenente colonellem\" Bernardem Ciccu byla zachycena britským radarem a byla proti ní navedeny stíhačky Hawker Hurricane 17., 46. a 257. peruti Royal Air Force. Výsledný boj skončil drtivou italskou porážkou, kdy stíhači RAF bez vlastní ztráty sestřelili po třech Fiatech CR.42 a BR.20M. Čtyři další Fiaty BR.20M byly donuceny nouzově přistát na evropském kontinentu, a totéž se týkalo 19 Fiatů CR.42, z nichž ale většina nebyla (díky své koncepci dvouplošníku s pevným podvozkem) přistáním mimo letištní plochu výrazněji poškozena.\n\nPo neúspěchu z 11. listopadu přešel CAI k bezpečnějším nočním operacím, které proběhly například v noci ze 17. na 18. listopadu na Harwich (6 letadel 43° Stormo BT, beze ztrát), 21./22. listopadu Ipswich (12 letadel 13° Stormo BT, jedno sestřeleno nočním stíhačem), 22./23. listopadu, 25. listopadu a 4./5. prosince 1940 (12 letadel 13° Stormo BT), 27./28. listopadu Ipswich, v noci 14. a 21. prosince Harwich (6 letadel 13° a 43° Stormi BT), 23. prosince opět Harwich (6 letounů 43° Stormo BT).\n\n23. listopadu také došlo k ofensivnímu výpadu 29 stíhačů 18° Gruppo CT, krytých 24 Fiaty G.50 20° Gruppo v prostoru Margate - Dungeness. Skupina Fiatů CR.42 však byla nedaleko Doveru zaskočena Spitfiry 603. peruti RAF. Boj skončil drtivou porážkou italských stíhačů, kteří ztratili dva Fiaty (další tři nouzově přistály na evropském kontinentu), beze ztrát na straně RAF. Bez kontaktu s protivníkem skončily další akce 25. a 28. listopadu. Akci 25. listopadu, na níž se v prostoru Eastchurch podílelo 20 Fiatů CR.42 zmařilo nepříznivé počasí, a ani 28. listopadu se při hlídce na trase Ashford - Maidstone - Dungeness 23 Fiatům G.50, 24 CR.42 a menšímu množství Bf 109 nepodařilo navázat kontakt s letadly RAF.\n\n19. prosince došlo k jedinému odvetnému náletu RAF, kdy Bristol Blenheim 107. peruti RAF zaútočil čtyřmi 250lb bombami na letiště Ursel.\n\n24. prosince se velitel 98° Gruppo BT \"maggiore\" Giovanni Tenti vydal se svým osobním letounem bombardovat Londýn, ale v nepříznivém počasí zbloudil a jeho posádka musela opustit letoun padáky v blízkosti Abbeville.\n\nJelikož bitva o Británii skončila německým neúspěchem, a Itálie potřebovala své letecké jednotky na jiných frontách, zejména ve Středomoří, kde koncem roku 1940 utrpěla Itálie vážné porážky v severní Africe, jakož i kvůli nepříznivé situaci v bojích s Řeckem, bylo rozhodnuto o stažení italských leteckých jednotek ze západní Evropy. Poslední ofensivní akcí Corpo Aereo Italiano většího rozsahu byl nálet 5 BR.20M na Ipswich v noci 2. ledna 1941. Dalším byl neúspěšný pokus 4 letadel o nálet na Harwich 7. ledna, odražený britskou protiletadlovou palbou, a konečně 21. ledna 1941 na Harwich zaútočil osamocený Fiat BR.20M. Posledními akcemi CAI se staly nálety na Ipswich 23. ledna a 7. února 1941. Na belgických základnách zůstaly pouze Fiaty G.50bis 20° Gruppo CT, které, až do 15. dubna 1941, kdy byly staženy zpět do Itálie, pokračovaly v hlídkových letech u pobřeží, aniž by se střetly s letouny protivníka. Během svého působení sbor provedl celkem 24 operací při nichž bylo svrženo 64 tun bomb, za cenu ztráty 22 bombardérů a 14 stíhacích letounů.\n\nVzhledem k nízkým početním stavům, zastaralé technice a taktice italského letectva, jakož i tomu, že Corpo Aereo Italiano přišel na bojiště až v pozdní fázi bitvy o Británii, nepodařilo se italskému kontingentu výrazněji ovlivnit situaci v bitvě v prospěch Osy, přičemž za celkovou dobu svého působení ztratil Corpo Aereo Italiano přibližně 25% svých početních stavů.\nPřítomnost italských letců v bitvě byla faktorem téměř bezvýznamným pro její průběh, a například ještě 4. listopadu nebylo reportérovi časopisu Time zcela jasné, zda se Itálie skutečně již účastní bitvy o Británii.\nZ působení CAI do obecného povědomí veřejnosti vstoupila za války pouze \"operace Cinzano\", a to jako markantní příklad neúspěchů fašistické Itálie ve vedení války.\nOkolnost, že nejvýznamnější a nejznámější akce italského letectva proti Britským ostrovům, operace \"Cinzano\", proběhla prakticky v téže době jako zdrcující útok na italské námořnictvo v Tarantu také podnítila britského ministerského předsedu Winstona S. Churchilla k štiplavé poznámce: \"„Byli by udělali lépe, kdyby své letouny využili k obraně vlastního loďstva, kotvícího v Tarantu.“\"\n\n\n\n"}
{"id": "454317", "url": "https://cs.wikipedia.org/wiki?curid=454317", "title": "CAI", "text": "CAI\n\nZkratka CAI může mít více významů:\n\n"}
{"id": "454319", "url": "https://cs.wikipedia.org/wiki?curid=454319", "title": "Pileus", "text": "Pileus\n\nPileus je mužská pokrývka hlavy ve tvaru homole zhotovená z plsti, která se nosila v antice. Pochází z oblasti Ilýrie, rozšířila se pod názvem pilos (πῖλος) v Řecku, kde patřila k atributům Dioskúrů. Od Řeků ji převzali Římané, kde bylo nošení pilea privilegiem svobodných občanů; když byl otrok propuštěn na svobodu, konala se slavnost, při níž mu byly ostříhány vlasy a na hlavu vsazen pileus z nebarvené látky. Pileus se proto stal symbolem bohyně svobody Libertas (odtud výraz „servos ad pileum vocare“, označující povolávání otroků do vojska pod příslibem osvobození) a Marcus Iunius Brutus razil mince s jeho vyobrazením. Na tuto tradici navázali revolucionáři v 18. století, jejichž odznakem byla frygická čapka.\n\nStarořečtí peltastové nosili bronzové přilby, které tvarem připomínaly pileus. Malá čapka kryjící pouze temeno hlavy se nazývala \"pileolus\", verze doplněná širokou střechou proti slunci a dešti byla známá jako \"petasos\". Z pilea vychází součást albánského kroje plis (\"qeleshe\"). \n\n\n"}
{"id": "454321", "url": "https://cs.wikipedia.org/wiki?curid=454321", "title": "Seznam viceprezidentů Zambie", "text": "Seznam viceprezidentů Zambie\n\nToto je seznam viceprezidentů Zambie: \n\n"}
{"id": "454328", "url": "https://cs.wikipedia.org/wiki?curid=454328", "title": "Chałupy", "text": "Chałupy\n\nChałupy (kašubsky Chalëpë, německy Ceynowa) je polské letovisko na jižním pobřeží Baltského moře.\n\nLeží na severu Polska v okrese Powiat Pucki Pomořanského vojvodství mezi Władysławowem a Kuźnicí na Helské kose.\nAdministrativně se jedná o část města Władysławowo.\nMísto bylo také nazýváno \"Budziszewo\" a \"Ceynowa\" (psáno též\" Cejnowa\"), podle nejčastějších příjmení obyvatel.\n\nPrvní zmínka o osídlení pochází z roku 1635, kdy zde král Vladislav IV. založil tvrz jako součást systému obrany polského pobřeží.\n\nV roce 1922 byla vybudována železnice spojující Władysławowo a Hel. Od té doby nastal postupný přerod z původně rybářské vesnice v rekreační středisko.\n\nČástí Władysławowa jsou Chałupy od roku 1975. V současnosti tu žije okolo 370 obyvatel.\n\nKromě již zmíněné železnice prochází Chałupami silnice číslo 216.\n\nPláže se nacházejí na severním pobřeží kosy. Mělké a klidné vody Puckého zálivu poskytují jedno z nejvhodnějších míst pro windsurfing v Evropě. Nedaleko je provozována také nudistická pláž.\n\n"}
{"id": "454332", "url": "https://cs.wikipedia.org/wiki?curid=454332", "title": "Karel Slavkovský", "text": "Karel Slavkovský\n\nKarel Slavkovský (25. ledna 1846, Běstvina - 16. února 1919, Praha), někdy uváděný i jako Karel ze Slavkovských, byl český klavírista.\n\nJeho otec byl důchodní. První hudební vzdělání získal od svého strýce, tamějšího učitele, Josefa Pospíšila. Později se zdokonaloval u profesora Zinka v Praze, hudebního skladatele Čeňka Vinaře a pianisty Dreischocka. Po ukončení studia se stal sám učitelem hudby a vyučoval u několika šlechtických rodin.\n\nOd roku 1868 účinkoval v Praze jako solista a jako přední učitel hry na klavír. Později vystupoval po celém českém území a stal se propagátorem českých skladatelů, zejména Antonína Dvořáka, Tomáška, Voříška, Skuherského a dalších. Často účinkoval v Umělecké Besedě. Na své koncerty pravidelně zařazoval novinky.\n\n"}
{"id": "454333", "url": "https://cs.wikipedia.org/wiki?curid=454333", "title": "Andrea Petkovicová", "text": "Andrea Petkovicová\n\nAndrea Petkovicová, srbsky: Андреа Петковић, \"Andrea Petković\", (* 9. září 1987 Tuzla) je německá profesionální tenistka srbského původu. Narodila se v Jugoslávii do rodiny Srba Zorana a Bosňačky Amiry Petkovićových. V jejích šesti měsících života s ní rodiče emigrovali do Západního Německa. Ve své dosavadní kariéře vyhrála na okruhu WTA Tour šest turnajů ve dvouhře, včetně sofijského Turnaje šampionek 2014. V rámci okruhu ITF získala devět titulů ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v říjnu 2011 na 9. místě a ve čtyřhře pak v červenci 2014 na 46. místě. Připravuje se v tenisové akademii Waske-Schüttler.\n\nProfesionálkou se stala v roce 2006. V sezóně 2009 vystoupala do elitní světové desítky, když si zahrála tři grandslamová čtvrtfinále na Australian Open, French Open a US Open. Následující rok 2012 však utrpěla tři zranění – v lednu zad, v srpnu kotníku a v prosinci kolena, které ji vyřadily na devět měsíců ze hry. V důsledku toho vypadla z první dvoustovky žebříčku. V letech 2007 a 2009 se stala německou mistryní v ženské dvouhře. Do premiérového singlového semifinále na Grand Slamu se probojovala na French Open 2014. O měsíc později postoupila s Magdalénou Rybárikovou mezi poslední čtyřku párů v ženské čtyřhře Wimbledonu 2014.\n\nV německém fedcupovém týmu debutovala v roce 2007 čtvrtfinálem druhé světové skupiny proti Chorvatsku, v němž dopomohla k postupu Němek 4:1 na zápasy vítěznou čtyřhrou s Mariovou. Ve Fed Cupu 2014 přispěla bodem ze dvouhry v prvních dvou střetnutích proti Slovensku a Austrálii. Tým tak po 22 letech postoupil do finále proti České republice Do roku 2015 v soutěži nastoupila k osmi mezistátním utkáním s bilancí 8–4 ve dvouhře a 2–1 ve čtyřhře.\n\nNarodila se roku 1987 v jugoslávské Tuzle, tehdejší součásti svazové republiky Bosna a Hercegovina. Po rozpadu federativního státu se město nachází v nástupnickém útvaru Bosna a Hercegovina. Otcem je Srb Zoran Petković, jenž byl členem jugoslávského daviscupového týmu a matkou Bosňačka Amira Petkovićová, profesí dentální asistentka. Rodina v jejích šesti měsících života odešla do Spolkové republiky Německo. Má mladší sestru Anju.\n\nTenis začala hrát v šesti letech na dvorcích místního oddílu v Darmstadtu, kde byl její otec trenérem. Později také působil v roli jejího kouče. Dříve než se stala profesionální tenistkou, dokončila v roce 2006 darmstadtskou střední školu Georga Büchnera. O dva roky později nastoupila ke studiu politologie na FernUniversität Hagen. Otec neuvažoval o tom, že by se dcera měla stát profesionální hráčkou.\n\nOd počátku působení na profesionálním okruhu si vede v nepravidelných intervalech deník, kterým přispívá do periodika \"Frankfurter Allgemeine Zeitung\". Německé občanství obdržela roku 2001. Vedle rodné srbštiny, hovoří také německy, anglicky, španělsky a francouzsky. V rozhovoru pro Ženskou tenisovou asociaci z roku 2009 na dotaz, nakolik se cítí být Němkou, odpověděla slovy: \"„Samozřejmě, že jsem Němka, ale vždy dodávám, že má duše je stále srbská. Němci jsou obecně více v pohodě, rezervovaní. Já jsem velmi emocionálně založená, s velkým zápalem prolínajícím mou osobnost. V tomto smyslu stále cítím blízkost ke svému původu.“\"\n\n"}
{"id": "454340", "url": "https://cs.wikipedia.org/wiki?curid=454340", "title": "Waldorfský salát", "text": "Waldorfský salát\n\nWaldorfský salát obsahuje na proužky nakrájená jablka, na kostičky nakrájený celer,\nvlašské ořechy, hroznové víno a nakonec majonézu nebo dressing na majonézovém základě. Salát byl poprvé připraven okolo roku 1893 v Hotelu Waldorf v New Yorku City (předchůdci Waldorf-Astoria Hotel, který byl otevřen v roce 1931).\n\nAčkoliv Oscar Tschirky, který byl pracovníkem hotelu, je všeobecně považován za vynálezce receptu, stále přetrvávají určité spory o jeho vzniku. Oscar Tschirky ostatně prohlašoval, že více jídel připravovaných v hotelu Waldorf pochází z jeho receptů (např. Benediktská vejce). Alternativní teorie tvrdí, že recept byl vytvořen v rámci speciálního waldorfského obědového systému, řetězce jídelen pro obědy, které zahájily svůj provoz ve dvacátých letech 20.stol, jehož logem bylo právě jablko. V roce 1896 se Waldorfský salát objevil v „Kuchařce od 'Oscara z Waldorfu'“. Tradičně se salát podává na hlávkovém salátu. Sušené ovoce je také častou přílohou; zejména pak na kostičky nakrájené datle nebo rozinky.\n\n"}
{"id": "454341", "url": "https://cs.wikipedia.org/wiki?curid=454341", "title": "Hermann Zabel", "text": "Hermann Zabel\n\nHermann Zabel (22. září 1832 Neu-Katzow – 26. dubna 1912 Gotha) byl německý botanik. \n\nZabel byl specialistou na dendrologii. V letech 1854 až 1860 působil jako asistent v botanické zahradě a muzeu v Greifswaldu. V letech 1869 až 1895 byl ředitelem lesnické akademie v Hannoversch Münden. Rostlinný rod \"Zabelia\" z čeledi zimolezovité nese na jeho jméno.\n\n"}
{"id": "454351", "url": "https://cs.wikipedia.org/wiki?curid=454351", "title": "Seznam představitelů Jugoslávie", "text": "Seznam představitelů Jugoslávie\n\n"}
{"id": "454354", "url": "https://cs.wikipedia.org/wiki?curid=454354", "title": "Karel Sladkovský", "text": "Karel Sladkovský\n\nKarel Sladkovský (22. června 1823 Praha, Malá Strana – 4. března 1880 Praha) byl český novinář a politik, během revolučního roku 1848 představitel radikálních českých demokratů, pak vězněn, po roce 1860 opět aktivní politik, poslanec Českého zemského sněmu a Říšské rady, od roku 1874 předák mladočeské strany.\n\nPocházel z rodiny chudého krejčího. Otec, krejčovský mistr, mu zemřel v šesti letech. Navštěvoval maltézskou školu a později gymnázium na Malé Straně. Jeho studijní výsledky nebyly vynikající a na škole býval trestán sníženými známkami jak z chování tak vyučování. Pro další vzdělávání si vybral advokacii, v roce 1845 odešel studovat práva Vídeňskou univerzitu, kde měl ke studiu lepší předpoklady. V roce 1846 nastoupil na soudní praxi do Vídeňského Nového Města. Od roku 1848 měl pracoval na finanční prokuratuře, ale nástup do úřadu byl odložen kvůli vypuknutí revoluce v Rakouském císařství. Na jaře 1848 se vrátil do Prahy.\n\nPatřil mezi hlavní postavy radikálního českého studentstva. Upozornil na sebe zejména tříhodinovou řečí během schůze ve Svatováclavských lázních v Praze 27. a 29. května 1848, kdy se čtyři tisíce účastníků vyslovily na podporu revoluce ve Vídni a proti stávajícím volební řádům na Český zemský sněm. Historik Otto Urban považuje tato shromáždění probíhající mimo Národní výbor za zrod radikálně demokratického proudu v české politice, jehož představitelem zůstal Sladkovský po celý zbytek života a který se až mnohem později vydělil do podoby samostatného politického subjektu.\n\nV následujících týdnech se situace v českém hlavním městě dále vyostřovala. Sladkovský se účastnil schůze studentů v Karolinu a podílel se na vypracování ostrého prohlášení proti demonstraci vojenské síly ze strany konzervativních sil. Byl zvolen mezi členy deputace ke knížeti Alfredu Windischgrätzovi (vojenský velitel v Praze), která požadovala vydání zbraní k obraně ústavy. Když pak v Praze propuklo červnové povstání, zúčastnil se bojů. Zároveň ale nepřerušil své kontakty s liberálním, umírněnějším proudem české politiky, Poté byl zvolen do české deputace, která odjela do Vídně žádat za odvolání Lva Thuna a knížete Windischgrätze z jejich úřadu v Čechách. Poté, co se Praha vzdala, byl Sladkovský na seznamu vzbouřenců a byl na něj vydán zatykač. Z Vídně se proto vrátil 12. října, až po vídeňských událostech (kdy ve Vídni převládly revoluční síly).\n\nPo vypuknutí říjnové revoluce se dobrovolně dostavil před vojenskou vyšetřující komisi na Hradčanech. Po jednom výslechu byl ale ponechán na svobodě a celé vyšetřování jeho případu bylo ukončeno amnestií v roce 1849. Na začátku roku 1849 byl zvolen do výboru Slovanské Lípy a do výboru studentského spolku, kde se stal místopředsedou.\n\n10. května 1849 byl ovšem zatčen a odveden na Hradčany. Důvodem bylo jeho zapojení do plánů na povstání, které tehdy připravovali čeští radikálové ve spolupráci Michailem Alexandrovičem Bakuninem. Tento ruský revolucionář pobýval v Praze v březnu 1849. Jeho záměrem byla příprava celoevropského demokratického, republikánského povstání. K vytvoření formální revoluční organizace sice nedošlo, ale v radikálních kruzích se mluvilo o přípravě vzniku revoluční vlády, v níž měl zasednout Sladkovský nebo Karel Sabina nebo Vilém Gauč. Když pak v Drážďanech skutečně vypukla revolta, reagovaly habsburské úřady na svém území tvrdě a provedly razie a zatýkání předních osobností radikální scény včetně Sladkovského.\n\nProces, během kterého Sladkovský dvakrát vážně onemocněl, trval dva roky. Dne 19. srpna 1851 byl odsouzen k trestu smrti provazem za velezradu. Verdikt však byl později zmírněn na 20 let těžkého žaláře.\n\nByl odvezen na olomouckou pevnost kde strávil osm let. Propuštěn byl až na amnestii 13. května 1857 Měl ovšem značně podlomené zdraví a žil v těžkých podmínkách, pod policejním dohledem. Vrátil se do Prahy, zotavoval se ve Šternberských lázních a poté odjel ke svému švagrovi, Josefu Vaverkovi, do Kolína, kde pracoval v jeho obchodě.\n\nV roce 1860 se opět vrací do veřejného života a 1. října toho roku nastupuje do redakce deníku Čas (první český politický deník povolený rakouskými úřady, sdružující ve své redakci osobnosti kritické k proudu okolo Františka Ladislava Riegra) a 1. ledna 1862 nastoupil do redakce časopisu Hlas, který byl platformou předznamenávající vznik samostatného radikálně demokratického proudu české politiky, z něhož se později utvořila Národní strana svobodomyslná (mladočeská). Po splynutí Hlasu s Národními listy v roce 1865 publikoval v tomto nejvýznamnějším českém politickém periodiku.\n\nV říjnu 1861 byl oficiálně politicky rehabilitován. Od prosince 1862 až do roku 1880 byl (s přestávkami) poslancem Českého zemského sněmu, kde se profiloval jako ostrý kritik volebního systému a prosazoval národnostní a náboženskou spravedlnost. Své radikální a socialismem ovlivněné názory z roku 1848 sice korigoval, ale byl nadále radikálním zastáncem demokratických práv a všeobecného volebního práva, naopak odmítal privilegia šlechty a církve. Od roku 1867 zasedal (rovněž s přestávkami) i v zemském výboru. Do zemského sněmu byl zvolen v doplňovacích volbách (před svou politickou rehabilitací nemohl aktivně působit v politice) ve volebním obvodu ve východních Čechách (Žamberk, Králíky). Na sněmu vystoupil jako první řečník v debatě v březnu 1863 týkající se českého návrhu na reformu volebních řádů. Na rozdíl od Riegra a Františka Palackého ale neargumentoval jen národnostními důvody (zohlednění početnosti českého etnika) ale i sociálními a politickými, když upozornil na nepoměr v zastoupení velkostatkářů, měst a venkova. Jeho volební obvod byl přitom etnicky většinově německý a Sladkovský tak svou argumentaci stavěl coby obhajobu spravedlivých zájmů svých voličů. V nastalé debatě se proti němu částečně vymezil Rieger a v rozpravě se naopak někteří poslanci postavili za Sladkovského. Formální jednota české Národní strany ovšem tehdy ještě zpochybněna nebyla. Sám Sladkovský popřel zprávy o rozkolu v českém politickém táboře („\"Všichni tvoříme koncert, v němž zajisté panuje nejlepší harmonie\"“) a rozdíly v názorech označil za logický a žádoucí vícehlas. Nedlouho poté rovněž konstatoval, že za dané situace jsou v Čechách jen dvě skutečné strany: centralisté a federalisté, přičemž všichni (etnicky) čeští poslanci jsou federalisty a „\"nikdo z povážlivých českých poslanců nemůže ani chtít tvořit nějakou stranu kvůli různým náhledům v otázkách ryze politických\".“ Přesto se počátkem roku 1864 účastnil schůzek, které svolal Rudolf Thurn-Taxis a na níž se skupina radikálně demokratických politiků a novinářů pokoušela definovat \"mladočeskou\" politickou platformu. Ani nyní ale nedošlo k vytvoření organizačně samostatné strany. V roce 1865 podepsal jako jeden z 66 českých poslanců zemského sněmu \"Pamětní spis\" formulovaný Františkem Palackým coby politický manifest českých státoprávních aspirací a v následujících měsících, kdy po vzoru Uherska vrcholily i v Čechách snahy o dosažení zvláštního statutu v rámci mocnářství, se účastnil řečnických soubojů s představiteli centralistických sil na sněmu. Na rozdíl od Riegra a Palackého nicméně Sladkovský natolik neodmítal rakousko-uherské vyrovnání.\n\nOpakovaně byl volen za poslance Říšské rady. Politika pasivní rezistence, kterou tehdy prosazovala většina české politické scény, ovšem znamenala, že mandát v celostátním parlamentu fakticky nevykonával. S pasivní rezistencí nesouhlasil, ale podřídil se většinovému stanovisku. Odmítal pasivní rezistenci praktikovanou na zemském sněmu a v dubnu 1867 prosadil spolu s dalšími představiteli \"mladočeského\" proudu kompromisní postoj, kdy čeští poslanci sice opustili úvodní zasedání sněmu, ale neměli podávat demise, čímž by natrvalo své poslanecké mandáty zneplatnili. Na tomto stanovisku setrval i v následujícím roce, kdy argumentoval tím, že důsledný bojkot zemského sněmu doporučoval hned počátkem 60. let, ale nyní zemský zákonodárný sbor neřeší jen ústavněprávní otázky ale i praktické záležitosti, kde by měl být slyšen český hlas. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci v ní skutečně jednotně na sněmu přednesli svůj protest proti ústavním poměrům, nerezignovali, nicméně na činnosti sněmu se nepodíleli. Na konci září 1868 byli pro absenci zbaveni mandátů.\n\nVůči Říšské radě ve Vídni ovšem Češi praktikovali důsledný bojkot. Zemský sněm ho tak roku 1867 zvolil poslancem Říšské rady (celostátní zákonodárný sbor tehdy ještě nebyl volen přímo, ale tvořen delegáty jednotlivých zemských sněmů). 19. června 1867 byl spolu s dalšími českými státoprávně orientovanými poslanci vyzván k udání důvodů pro nepřevzetí mandátů. 26. září 1868 pak byly mandáty těchto poslanců v zemském sněmu a tudíž i v Říšské radě prohlášeny za zaniklé. Znovu byl zemským sněmem delegován na Říšskou radu v roce 1871 (kurie venkovských obcí v Čechách). Opětovně se ale nedostavil do sněmovny, a proto byl jeho mandát 23. února 1872 prohlášen za zaniklý. Poslancem ve Vídni se stal i v prvních přímých volbách do Říšské rady roku 1873, kdy získal mandát za kurii venkovských obcí, obvod Kolín, Poděbrady atd. Z politických důvodů se zase nedostavil do sněmovny, čím byl jeho mandát i přes opakované zvolení v doplňovacích volbách prohlášen za zaniklý.\nMěl výborné řečnické nadání a promlouval na některých významných veřejných shromáždění, například na slavnosti v Borové při odhalení pamětní desky Karlu Havlíčku Borovském, v Husinci při slavnosti výročí narození mistra Jana Husa, v Brandýse nad Orlicí při odhalení pomníku Janu Amosi Komenskému, v roce 1867 ve Dvoře Králové u příležitosti výročí objevu Rukopisu královédvorského a o rok později při pokládání základního kamene Národního divadla. V případě Národního divadla měl i značný podíl na faktickém organizování sbírek a výstavby, protože z pozice místopředsedy sboru pro vybudování divadla prosadil formu veřejných sbírek. Zároveň šlo o první velkou celonárodní akci, při níž roli hlavního řečníka nehrál někdo z hlavního proudu české politiky okolo Riegra a Palackého. Sladkovského projev zapadal do začínající radikalizace české společnosti, která po neúspěchu v souvislosti s rakousko-uherským vyrovnáním (vytvoření dualistického soustátí a nenaplnění českých státoprávních ambicí) přecházela k metodám masových demonstrací (táborové hnutí).\nV letech 1868–1869 ho kontaktoval ministr Friedrich Ferdinand von Beust a sondoval možnost smíru s Čechy. Historik Otto Urban v tom vidí jednak uznání rostoucí role radikálů v době vrcholícího táborového hnutí ale i snahu rozdělit českou reprezentaci. Rieger skutečně na kontakty vídeňské vlády se Sladkovským reagoval uraženě. Sladkovský ale stejně jako Rieger odmítl kompromis s Vídní na základě stávajícího ústavního pořádku a požadoval zásadní reformu státoprávního uspořádání předlitavské části mocnářství, což ale vláda nebyla schopna naplnit. Podobně dopadly sondáže vůči Sladkovskému a Riegrovi, které inicioval v únoru 1870 ministr Karl Giskra. Když pak nový předseda vlády Alfred Potocki (sám coby polský šlechtic vnímavý vůči autonomistickým aspiracím neněmeckých etnik) spustil vyjednávání s českou opozicí, podílel se Sladkovský na debatách uvnitř českého tábora. Odmítal koncepci prosazovanou konzervativnějším proudem založit českou pozici na císařském patentu z roku 1848 (česká charta). Po pětihodinové rozpravě se ale podřídil stanovisku většiny.\n\nPočátkem 70. let rozdíly mezi názory Sladkovského a hlavního proudu Riegrova a Palackého narůstaly. Pořád se debatovalo o správnosti politiky pasivní rezistence. Koncem roku 1872 se \"mladočeši\" zasadili o částečně prolomení rezistence tím, že se uvolňovala možnost zúčastnit se voleb do školních rad, čímž byla tato praktická platforma pro rozvoj školského systému vyňata z přísně pojímaného státoprávního programu. V roce 1873 se situace vyhrotila v debatě o pokračování pasivní rezistence vůči zemskému sněmu. Většina českých politiků podporovala neúčast na vídeňské Říšské radě, ale v otázce zemského sboru nebyly názory jednotné. Když Český klub coby společná sněmovní frakce českých státoprávních poslanců o otázce hlasoval, byla sice odsouhlasena pasivní rezistence i na zemském sněmu, ale pouhým poměrem 47 : 35 hlasů. Poražená (mladočeská) menšina reagovala 25. listopadu 1873 veřejným prohlášením, ve kterém sice předchozí většinové rozhodnutí respektovala, ale demonstrativně vrátila své mandáty \"do rukou voličů\", protože rozhodnutím o pokračujícím bojkotu pozbyly svého účelu. Mezi signatáři tohoto prohlášení byl Sladkovský, Eduard Grégr, Julius Grégr, Alois Pravoslav Trojan a další politici, kteří v té době již směřovali k ustavení samostatné politické strany. Národní (staročeská) strana označila jejich deklaraci za rozkolnictví. V této fázi ovšem ještě samostatná mladočeská strana nevznikla, protože tlak \"na rozbíječe národní jednoty\" byl ještě příliš silný.\nDefinitivní rozkol v českém táboře a oficiální vznik Národní strany svobodomyslné (mladočeské) nadešel v následujícím roce. Zemské volby v Čechách 1874 poprvé zaznamenaly existenci samostatné konkurenční mladočeské kandidátky. Po volbách sedm mladočeských poslanců vstoupilo na zemský sněm a porušilo tak dogma o pasivní rezistenci (Sladkovský mezi těmito sedmi nebyl). V prosinci 1874 se pak konal první sjezd nové politické formace a Sladkovský byl zvolen prvním předsedou mladočeské strany. Ta se v programu sepsaném Juliem Grégrem definovala jako zastánce aktivní politiky na zemském sněmu, všeobecného volebního práva a rozvoje podnikání a vzdělanosti.\n\nV březnu 1875 byl Sladkovský zvolen na Český zemský sněm a v říjnu 1875 byl v doplňovacích volbách opět zvolen do Říšské rady (v ní ale mandát nadále aktivně nevykonával). I jeho hlavní rival a předseda staročechů František Ladislav Rieger ho respektoval a prohlásil, že je „\"jediný muž mezi mladočechy, který jedná dle zásad a jemuž osobní prospěch není předním účelem\".“\n\nPodílel se na obratu v české politice a ukončení pasivní rezistence, když v roce 1879 Eduard Taaffe, tehdy představitel konzervativního německorakouského tábora, inicioval jednání s Čechy, na jejichž konci byl český vstup na Říšskou radu, zahájení aktivní politiky a přechod Čechů do provládního tábora. V dubnu 1879 jednal Rieger a Sladkovský odděleně s Taaffem. Když se pak moci ujala vláda Eduarda Taaffeho a na klíčové schůzce 16. září 1879 se dojednávaly finální obrysy českého návratu na Říšskou radu, Sladkovský se musel nechat ze zdravotních důvodů zastoupit Juliem Grégrem. Ve volbách roku 1879 byl zvolen do Říšské rady, ale pro zdravotní potíže již mandát nevykonával. Rezignoval na něj hned počátkem září 1879. Když se v říjnu 1879 na Říšské radě utvořil Český klub (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci), Sladkovský už mezi jeho členy nebyl.\n\nOd podzimu toho roku místo něj fakticky převzal vedení mladočeské strany Alois Pravoslav Trojan (formálně předsedou zvolen v březnu 1880 po smrti Sladkovského). Trojan pokračoval v Sladkovského linii, kdy sice mladočeská strana byla organizačně samostatná, ale zásadně se nevymezovala proti staročechům a zachovávala volně pojímanou jednotu národních politických sil.\n\nV roce 1877 Sladkovský konvertoval k pravoslaví. Až do konce života trpěl zdravotními následky věznění. Zemřel 4. března 1880 v Praze. Pohřben byl 7. března na Olšanských hřbitovech (IV. hřbitov, 6. oddělení, hrob 135). Autory pískovcového pomníku na jeho hrobu jsou významní představitelé generace Národního divadla sochař Josef Václav Myslbek a architekt Antonín Wiehl.\n\nJeho jméno nese několik desítek ulic a dalších místních názvů v českých městech.\n\n\n\n\n – v kapitole 71 a násl. TGM kritizuje Sladkovského za přílišné vazby na Rusko\n"}
{"id": "454361", "url": "https://cs.wikipedia.org/wiki?curid=454361", "title": "Van třída", "text": "Van třída\n\nVan třída (označovaná také jako segment K) je kategorie automobilů. Tyto automobily mají větší rozměry, 5 nebo více míst a velký zavazadlový prostor. Automobily z této třídy jsou často odvozené od aut nižší střední třídy, střední třídy a vyšší střední třídy.\n\nTyto vozy jsou rozděleny na:\n\n"}
{"id": "454363", "url": "https://cs.wikipedia.org/wiki?curid=454363", "title": "Urediniomycetes", "text": "Urediniomycetes\n\nUrediniomycetes je nedávno vymezená třída stopkovýtrusných hub. V jiných systémech je její obměnou například třída Pucciniomycetes nebo Pucciniomycotina.\n\nTypickými vlastnostmi těchto hub je dimorfická stélka, jednoduché přehrádky mezi buňkami, obvykle neexistence plodnic a mnohé jiné. Asi 95% zástupců této třídy je řazeno do řádu rzi (Uredinales). Rozšiřují se sporami, jsou obligatorními parazity.\n\nMezi houby řazené do řádu rzi (Uredinales) patří významní škůdci hospodářských rostlin.\n\n"}
{"id": "454367", "url": "https://cs.wikipedia.org/wiki?curid=454367", "title": "Harry Patch", "text": "Harry Patch\n\nHenry John „Harry“ Patch (17. června 1898 Combe Down – 25. července 2009 Wells) byl britský válečný veterán. Byl posledním žijícím účastníkem bojů v zákopech v první světové válce. Od 18. července 2009, kdy zemřel jiný válečný veterán Henry Allingham, byl Patch nejstarším žijícím mužem Evropy.\n\nMezi oceněními, která dostal, je i Řád čestné legie, který obdržel v roce 2009.\n"}
{"id": "454372", "url": "https://cs.wikipedia.org/wiki?curid=454372", "title": "Sbírka Peggy Guggenheimové", "text": "Sbírka Peggy Guggenheimové\n\nSbírka Peggy Guggenheimové ( ) je malé muzeum podél Canal Grande v Benátkách. Je to jedno z několika muzeí nadace Solomona R. Guggenheima.\n\nObsahuje především osobní uměleckou sbírku Peggy Guggenheimové, bývalé manželky umělce Maxe Ernsta a neteře důlního magnáta Solomona R. Guggenheima. Sbírka obsahuje díla kubismu, surrealismu a abstraktního expresionismu, což zahrnuje díla výtvarníků jako jsou Picasso, Dalí, Magritte, Brâncuşi (včetně plastik ze série \"Pták v prostoru\") a Pollock.\n\nNejvíce známou plastikou je \"Anděl města\" ( ) sochaře Marino Mariniho, vyobrazující nahého vzrušeného jezdce na koni.\nV nádvoří mezi hlavní budovami je v zahradě rozsáhlá sbírka plastik.\n\nSbírka Peggy Guggenheimové je nejdůležitějším muzeem v Itálii pro evropské a americké umění první poloviny 20. století.\n\n\n"}
{"id": "454380", "url": "https://cs.wikipedia.org/wiki?curid=454380", "title": "Václav Bartůněk", "text": "Václav Bartůněk\n\nVáclav Bartůněk (26. června 1899 Praha – 30. března 1985 Praha), byl katolický kněz, který se zabýval církevními dějinami a architekturou, a kanovník u Všech svatých na Pražském hradě.\n\nStředoškolské vzdělání získal na arcibiskupském gymnáziu v Praze, které zakončil v roce 1927 maturitou. Ke kněžství studoval na bohoslovecké fakultě Karlovy univerzity v Praze, kterou dokončil v roce 1923. V roce 1923 byl také vysvěcen na kněze. Poté působil v pastoraci. Ve studiích pokračoval dále na bohoslovecké fakultě Karlovy univerzity v Praze a 2. června 1933 byl zde promován doktorem teologie. Poté studoval na Státní archivní škole v letech 1934–1937. Byl kaplanem ve Vraném, Vrapicích, Kladně a Žebráku. V roce 1940–1941 přednášel na Arcidiecésním bohosloveckém učilišti pražském předmět pomocné vědy historické a ochrana památek. Od roku 1942 byl pracovníkem v arcibiskupském archivu.\n\nDne 30. ledna 1951 byl jmenován na římskokatolické Cyrilometodějské bohoslovecké fakultě (CMBF) v Praze profesorem církevních dějin, s účinností od 1. ledna 1951. Dne 14. května 1959 byl jmenován na CMBF vedoucím katedry historicko-právní, s účinností od 1. června 1959. Dne 13. srpna 1962 byl jmenován proděkanem pro roky 1962–1964. Dne 25. července 1964 byl jmenován na CMBF proděkanem pro roky 1964–1966. Jeho jmenování proděkanem se opakovalo ještě 1. září 1966 kdy byl jmenován proděkanem pro roky 1966–1968 a 21. listopadu 1968, kdy byl jmenován proděkanem pro roky 1968–1970. Jeho působení na CMBF bylo ukončeno po tzv. čestném roce 31. srpna 1970. Zemřel v Praze 30. března 1985.\n\n\n\n\n"}
{"id": "454381", "url": "https://cs.wikipedia.org/wiki?curid=454381", "title": "Emanuel Pötting-Persing", "text": "Emanuel Pötting-Persing\n\nEmanuel Pötting-Persing (25. října 1819, Budišov – 4. února 1898, Olomouc) byl šlechtic, mecenáš a katolický kněz.\n\nPocházel ze starého dolnorakouského šlechtického rodu, který byl v roce 1662 povýšen císařem Leopoldem I. do hraběcího stavu. V roce 1652 získal tento rod právo zakupovat statky též v Čechách a na Moravě; od této doby se rod Pöttingů řadil k významným moravským šlechtickým rodům.\n\nRodiče Emanuela hraběte Pöttinga-Persinga byli Alois hrabě Pötting-Persing, svobodný pán na Horním Falkensteinu a Velkokostelí, dědičný purkrabí z Lienzu v Tyrolích, a Hedvika, dcera rytíře Sylvia z rodu Hannekartů, c. k. generála a pevnostního velitele v Budíně. Rodina, z níž Emanuel pocházel, byla početná – čítala deset dětí; sedm synů a tři dcery. Emanuel se narodil jako deváté dítě.\n\nGymnaziální studia absolvoval Pötting v Brně, a to s výborným prospěchem. V roce 1837 byl poslán do Olomouce na dvouletý filozofický kurz. V r. 1839 vstoupil do biskupského teologického ústavu v Brně, kde byl v roce 1843 zdejším biskupem vysvěcen na kněze. Poté působil 25 let v různých duchovních hodnostech na moravském venkově: v rodném Budišově, v Komárově u Brna, v Kučerově u Vyškova, v Dolanech u Olomouce, ve Slavičíně u Uherského Brodu a celých 14 let ve Švábenicích u Vyškova. Svědomitým plněním svých povinností, dobročinností a obětavou podporou chudiny si hrabě Pötting získal důvěru, přízeň a úctu duchovenstva i farníků.\n\nV roce 1844 byl hrabě Pötting zvolen olomouckou kapitulou nesídelním kanovníkem olomouckým. Po smrti olomouckého sídelního kanovníka barona Karla Weitersheima byl hrabě Pötting císařským rozhodnutím ze dne 6. února 1868 povolán do tohoto úřadu. Když v roce 1871 rezignoval tehdejší probošt u sv. Mořice Gustav hrabě Belrupt, byl na jeho místo v říjnu téhož roku jednomyslně zvolen hrabě Pötting. Za jeho zdejšího působení značně pokročila obnova tohoto vzácného pozdně gotického chrámu. V únoru 1880 byl hrabě Pötting jmenován předsedou knížecí arcibiskupské konzistoře a generálním vikářem olomoucké arcidiecéze. Tuto funkci zastával do roku 1892. V září 1880 byl pak zvolen kapitulním proboštem, tj. jedním z dignitářů kapituly při dómu sv. Václava. V roce 1886 byl za své církevní zásluhy vyznamenán papežem titulem papežského preláta a apoštolského protonotáře.\n\nV letech 1880–1890 též zastával úřad ředitele kapitulních statků.\nPřestože byl hrabě Pötting německého původu, hlásil se k českému národnímu hnutí v Olomouci. Podle politických názorů by jej bylo možno zařadit k zastáncům austroslavismu; budoucnost českého národa viděl ve vyrovnání české a německé národnosti, zejména v jazykové rovině. O jeho českém národním cítění svědčí i úcta, kterou choval ke Karlu Havlíčku Borovskému, s nímž určitou dobu studoval a poté i bydlel v jednom domě v Německém Brodě. V domácnosti hraběte Pöttinga se vždy mluvilo česky nebo hanácky.\n\nZákladním směrem jeho národního snažení byla podpora českého školství v Olomouci. Byl jedním ze zakládajících členů zdejší Matice školské, kterou výrazně finančně podporoval – každoročně jí daroval 100 zlatých a značným obnosem též přispěl ke stavbě budovy první olomoucké české obecné školy na Bělidlech. Jako kněz se zúčastnil svěcení a předávání všech nových českých školních budov, které byly zřízeny během jeho působení v Olomouci – v říjnu 1875 světil budovu české obecné školy na Bělidlech, v září 1884 vysvětil novou budovu Slovanského gymnázia. 15. září 1895 byl přítomen svěcení Ústavu hraběte Pöttinga pro výchovu dívek, který sám založil. Obřad vykonal generální vikář Jan Weinlich. Po tomto svěcení sloužil hrabě Pötting v domácí kapli nově vysvěceného a jím zbudovaného ústavu první mši svatou. Velký dojem zanechal jeho proslov, prostoupený hlubokou mravností a českým vlastenectvím.\n\nPřestože v posledních deseti letech svého života trpěl hrabě těžkou oční chorobou, která přešla v úplnou slepotu, a své dílo nikdy nespatřil, znal jeho každý kout do detailů – mluvíval o jednotlivých místnostech s jistotou stavitele budovy a znal velkou část žákyň podle jména, rodiště a povolání rodičů. Neztratil svůj životní elán a nadále se o chod ústavu živě zajímal.\n\nPočátkem února 1898 onemocněl hrabě zápalem plic a 4. února, pro své okolí nečekaně, zemřel. Jeho pohřeb se konal 9. února v dómu, pochován byl podle svého přání v rodinné hrobce v Budišově. O opravdovém zármutku, který jeho smrt v široké veřejnosti vyvolala, svědčí velká řada smutečních telegramů, dopisů a soustrastných projevů z království, markrabství i vévodství, mnoho věnců a obnos 400 zlatých, věnovaný z nejrůznějších míst ústavu jím založenému.\n\n\n"}
{"id": "454382", "url": "https://cs.wikipedia.org/wiki?curid=454382", "title": "Ashley Greene", "text": "Ashley Greene\n\nAshley Greene, celým jménem Ashley Michele Greene (* 21. února 1987 Jacksonville, Florida), je americká filmová a televizní herečka a modelka. Proslulost ji přinesla role Alice Cullenové ve filmu \"Stmívání\".\n\nNarodila se Michele a Joeovi Greeneovým v Jacksonvillu. Matka pracuje v pojišťovnictví a otec je bývalý americký námořník, který nyní podniká. Studovala Wolfsonskou střední školu. Když jí bylo 17, přestěhovala se do Los Angeles v Kalifornii, kde studovala Lee Strasberg Institute. Má jednoho staršího sourozence Joea, který stále žije s rodiči v Jacksonvillu.\n\nPracovala jako modelka pro firmy Vision NYC, New Englands Model Group, IMG Models, Spirit Agency, ID Models. Předváděla pro firmy Feng Junk, mark. a Satura. \n\nChtěla se stát herečkou a v roce 2006 se jí to podařilo hostováním v seriálu \"Drzá Jordan, Žralok a Napálené celebrity\". Nejvíce se zviditelnila rolí \"Alice Cullenové\" v \"sáze Stmívání\", ve stejnojmenném filmu \"Stmívání (Twilight)\". Má za sebou i druhé pokračování ságy s názvem \"\", třetí film ze ságy\" , \"první část čtvrtého dílu a druhou část \".\"\n\nFilm \"Skateland, \"ve kterém si zahrála roli Michelle Burkham měla premiéru na filmovém festivalu Sundance v roce 2010.\n\nS hercem Kellanem Lutzem, se kterým již hrála v sáze Stmívání, se na plátně znovu setkala ve filmu \"A Warrior's Heart,\" také si zahrála ve thrillerovém filmu \"Moje krev \"a \"Zjevení. \"Po boku Miley Cyrus a Demi Moore si zahrála ve filmu LOL v roce 2012. O rok později se objevila v historickém snímku \",\" o bývalém Manhattanském hudebním klubu.\n\nOd roku 2007 do roku 2009 chodila s hercem ze seriálu \"Super drbna\" Chacem Crawfordem. Mezi lety 2010-11 chodila se zpěvákem Joem Jonasem. Od května 2013 chodí s australským hercem Paulem Khourym. V roce 2018 se vzali.\n\n"}
{"id": "454385", "url": "https://cs.wikipedia.org/wiki?curid=454385", "title": "Henry Pelham", "text": "Henry Pelham\n\nHenry Pelham (25. září 1694 – 6. březen 1754) byl britský státník a premiér od 27. srpna 1743 až do své smrti. Byl mladším bratrem Thomase Pelhhama-Hollese, který nastoupil do funkce předsedy britské vlády po něm.\n\nPelham byl mladším synem Thomase Pelhama, 1. barona z Pelhamu a jeho ženy Grace Hollesové. Vzdělání absolvoval ve Westminsteru a na Hertford College v Oxfordu. Jako dobrovolník se účastnil roku 1715 bitvy u Prestonu. Poté strávil nějaký čas na kontinentu a roku 1717 se stal poslancem parlamentu za Seaford v hrabství Sussex.\n\nPelham se roku 1726 oženil s Kateřinou Mannersovou, dcerou Johna Mannerse, 2. vévody z Rutlandu.\n\nS pomocí styků vlivné rodiny a na doporučení Roberta Walpoleho byl roku 1721 jmenován do funkce člena rady ministra financí (\"Lord of the Treasury\"). Roku 1724 se stal ministrem války a roku 1730 přešel na mnohem lukrativnější pozici pokladníka ozbrojených sil.\n\nZviditelnil se podporou Roberta Walpoleho v době kdy probíhala debata o spotřební dani. On, jeho bratr a Walpole se často scházeli v Houghton Hall v Norfolku, kde vytvářeli základní obrysy politiky země.\n\nRoku 1742 se koalice stran dohodla na sestavení vlády, v jejímž čele stál Pelham jako premiér a od následujícího roku i jako ministr financí a předsedající Dolní sněmovny. První rok byla reálná moc soustředěna v rukách Johna Carterera. Následující rok byl Carterer nucen opustit vládu a Pelham se stal její vůdčí postavou i fakticky. Jeho spojencem ve vládě se stal jeho bratr Thomas. Mezi oběma však čas od času docházelo ke sporům.\n\nPelham byl přívržencem míru, ale byl nucen dále pokračovat ve válce o rakouské dědictví. Roku 1749 byl přijat zákon o reorganizaci královského námořnictva.\n\nNa základě rozhodnutí z 20. března 1751 se Británie rozhodla přijmout Gregoriánský kalendář s počátkem roku 1. ledna a jeho platnost byla akceptována od následujícího roku. Jedním z posledních zákonů přijatých za Pelhama byl zákon ustanovující minimální věk pro vstup do manželství. Po jeho smrti převzal úřad premiéra jeho bratr Thomas.\n\n"}
{"id": "454389", "url": "https://cs.wikipedia.org/wiki?curid=454389", "title": "Canon EOS 50D", "text": "Canon EOS 50D\n\nCanon EOS 50D je 15,1 megapixelová digitální zrcadlovka (dále DSLR) oznámená společností Canon 26. srpna 2008. Canon 50D patří stejně jako jeho předchůdce Canon EOS 40D mezi střední třídu DSLR určených zkušeným amatérům nebo profesionálním fotografům. \n\n\n"}
{"id": "454395", "url": "https://cs.wikipedia.org/wiki?curid=454395", "title": "Dagmar Hilarová", "text": "Dagmar Hilarová\n\nDagmar Hilarová (26. březen 1928 Praha – 1. červenec 1996 Praha) byla česká spisovatelka a básnířka. Těžiště její práce bylo v tvorbě pro děti. Za svůj život publikovala přes 60 knih a přispívala do více než 60 časopisů. Její práce byly přeloženy do mnoha jazyků. Byla členkou Svazu (později Obce) spisovatelů a Syndikátu novinářů.\n\n1943–1945 internována v koncentračním táboře, po válce dokončila střední školu. Pracovala v zemědělství, ve zdravotnictví a jako sekretářka filmové produkce.\n\nPsala verše, povídky, aforismy, texty k písním, epigramy a knížky pro děti. Její verše vyšly ve francouzštině, holandštině, němčině, angličtině, maďarštině a drobná próza v esperantu. Dětské verše byly zařazeny do knihy \"My Favourite Storybook\" (Artia 1986) v anglickém a německém vydání.\n\nPublikovala asi ve třiceti novinách a časopisech v zahraničí a účastnila se četných literárních pořadů a besed s posluchači. Zhudebněné texty byly uvedeny v Umělecké besedě v Praze v pořadu \"Šanson 77\" – zpíval Rudolf Pellar – a jiné v interpretaci národního umělce Karla Bermana v NDR, vysílány rozhlasem a natočeny na gramofonovou desku. Jiné zhudebněné verše byly uvedeny v Klubu skladatelů, Klubu školství a kultury, Muzeu Bedřicha Smetany a ve Šternberském paláci (1967–1976). Na představeních se podíleli Ljuba Hermanová, Jaroslav Jakoubek a Petr Eben.\n\nPřekládala také poezii západoněmeckých básníků a snažila se je uplatnit v českých novinách a časopisech (1968–1970). V pražské Viole byla uvedena tři pásma její poezie (1965–1974). Spolupracovala s československým rozhlasem.\n\nDagmar Hilarová literárně zpracovala svoje záznamy z terezínského ghetta. Tato kniha, jejíž český originál se dočkal svého prvního vydání teprve v březnu 2012 (předtím vyšlo v roce 2010 sto výtisků faksimile), předtím několikrát vyšla v Holandsku a v Německu a dostalo se jí řady mezinárodních ocenění:\n\nVinou neseriózního jednání nizozemské spisovatelky Miep Diekmannové nebylo dlouho známo, že autorkou je právě Dagmar Hilarová. (Podrobně se otázkou autorství zabýval dokumentární pořad Českého rozhlasu v březnu 2012.)\n\nZ textu předmluvy k vydání faksimile (2010):\n\nKniha je terezínským deníkem české spisovatelky, básnířky a novinářky Dagmar Hilarové (1928–1996). Děj se odehrává v Praze a Terezíně v rozmezí let 1939–1945 a líčí zážitky autorky v období jejího dospívání, poznamenaného válkou. Kniha je pozoruhodná jak svým vznikem, tak obsahem i údělem.\n\nHned úvod deníku staví jeho autorku do montékovsko-kapuletovského konfliktu citového vzplanutí čtrnáctileté, židovské dívky a příslušníka „vyvolené rasy“: „Zachumlala jsem se do jeho kabátu a vůbec mi nevadilo, že brečím do khaki uniformy Hitlerjugend, že si otírám slzy erárním, hnědým kapesníkem a že se moje hvězda dotýká hákového kříže…“.\nDuhový most jejího prvního vztahu, postavený nad temnou řekou stínů miliónů obětí holocaustu, však neměl dlouhého trvání. Počátkem března roku 1943, byla Dagmar Hilarová, tehdy Berzettiová, povolána do transportu a internována do koncentračního tábora Terezín.\n\nPobyt v Terezíně byl krutý nejen po stránce fyzického utrpení, ale možná ještě více pro trvalé ponižování. Potlačování nejzákladnější lidské důstojnosti vnímá dospívající člověk velmi citlivě. Motiv ztráty vlastní identity a převedení lidské bytosti na „zaevidovanou položku“ prostupuje celou knihou, jíž dal i název – \"Nemám žádné jméno\".\n\nI v tak depresivním prostředí, jakým bylo terezínské ghetto, však bylo možné překvapivě nalézt věci pozitivní: přátele, vzdělání, kulturu, sport a dokonce i lásku. Tou se Dagmar Hilarové stal starší bratr v pozdější době velmi známého, českého spisovatele Oty Pavla (původně Poppera), Jiří. V knize se dozvíme i o osudu třetího z bratrů, Huga a setkáme se\nzde i s jejich otcem Leem, jehož všichni dobře známe z překrásných knížek Oty Pavla, jako milovníka ryb a rybaření, či svérázného obchodního zástupce firmy Electrolux. Dagmar Hilarová v ghettu pracovala v zubní ordinaci a tak první setkání s ní bylo pro Leo Poppera spojeno s intimním kontaktem se zubařskými kleštěmi.\n\nDeník Dagmar Hilarové, popisující její život v koncentráku, je autentickým záznamem událostí, zachycených jejich přímým účastníkem: „Dnes jsem se svěřila Lianě, že si píši deník. Slíbila, že jej předá mé matce, kdyby se se mnou něco stalo.“ Přesto není pouhou věcnou kronikou, ale také literárním dílem, plným pro autorku tak typických výstižných metafor. Měla by být srozumitelná hlavně mladým, protože je napsána jejich vrstevníkem s podobným myšlením i zájmy.\n\nTerezínský deník Dagmar Hilarové, v níž lidské a morální hodnoty hrají významnou roli, má stále lidem co říci. A s ohledem na velice krátkou, lidskou paměť, „ochotnější“ rychleji zapomínat to negativní, je dnes její poselství možná mnohem potřebnější, než bezprostředně v poválečných letech.\n\n\n\n"}
{"id": "454398", "url": "https://cs.wikipedia.org/wiki?curid=454398", "title": "Seznam obcí v departementu Eure-et-Loir", "text": "Seznam obcí v departementu Eure-et-Loir\n\nToto je seznam obcí v departementu Eure-et-Loir ve Francii, jichž je celkem 403:\n"}
{"id": "454400", "url": "https://cs.wikipedia.org/wiki?curid=454400", "title": "Ladislav Hosák", "text": "Ladislav Hosák\n\nLadislav Hosák (5. června 1898 Újezd u Brna – 3. listopadu 1972 Brno) byl český historik a vysokoškolský pedagog.\nPo absolvování gymnázia ve Strážnici nastoupil v roce 1923 na Filosofickou fakultu University Karlovy ke studiu dějepisu a zeměpisu. Poté přestoupil na nově zřízenou Filozofickou fakultu Masarykovy univerzity v Brně. Po absolvování studií učil nejprve na gymnáziích v Příboře, Břeclavi a konečně od roku 1930 v Brně. V roce 1946 nastoupil na Pedagogickou fakultu University Palackého v Olomouci, kde v roce 1949 získal habilitaci a v roce 1963 byl jmenován profesorem československých dějin a historické vlastivědy. To bylo možné v uvolněnější atmosféře 60. let, nicméně na jmenování profesorem čekal Hosák poměrně dlouho, a dva měsíce před udělením profesury požádal o odchod do důchodu.\n\nJeho nejvýznamnějším počinem bylo vydání \"Historického místopisu země Moravskoslezské\" (vyšel v Praze v letech 1933–1938 v celkem devíti svazcích). Další z místopisných děl vztahujících se k Moravě:\n\n\n\n"}
{"id": "454406", "url": "https://cs.wikipedia.org/wiki?curid=454406", "title": "Ford Transit", "text": "Ford Transit\n\nFord Transit je dodávkový automobil, který vyrábí evropská pobočka automobilky Ford od roku 1965 až dodnes. Je jednou z nejprodávanějších a nejznámějších dodávek na světě. V roce 2006 se stal nejprodávanějším dováženým automobilem i v České republice. Celkem bylo vyrobeno přes 5 000 000 těchto aut.\n\nTento vůz byl vyráběn v šesti modernizovaných verzích, sedmá se vyrábí dnes. Počítá-li se i vůz vyráběný v Německu, je počet generací 8.\n\nFord u Transitu v roce 1965 poprvé použil řešení s motorem před řidičem u dodávkového automobilu. Většina konkurence k němu přešla v osmdesátých až devadesátých letech.\n\nFord FK 1000/Ford Taunus Transit byl vyráběn od roku 1953 do roku 1965 i když název Taunus Transit měl až od roku 1961. Na rozdíl od ostatních Transitů byl vyráběn v Kolíně nad Rýnem v Německu. Pojmenování Mk1 (první generace) se většinou používá až pro novější britské vozy.\nVýroba prvního pravého Transitu byla zahájena roku 1965, nahradil dodávkový automobil Ford 400E Thames.\n\nTovárna původně byla v jihoanglickém Langley, kde se za druhé světové války vyráběly letadla. Kvůli vysoké poptávce se výroba přesunula do Southamptonu, který se nachází rovněž v jižní Anglii a do turecké provincie Kocaeli, v obou těchto místech se Transity vyrábějí dodnes.\n\nFord Transit byl vyráběn v mnoha provedeních: klasické dodávky pick-upy, valníky, MPV a další. Motory měly objem 1,7 nebo 2 litry a výkon 32 kW. Dále byl k dispozici vznětový motor, vozy jím vybavené se dají poznat kvůli protažené kapotě, motor byl příliš dlouhý na to aby se vešel do klasické, kterou měla benzinová auta.\n\nProdukce tohoto vozu byla ukončena roku 1978, kdy ho nahradila nová generace.\n\nPrvní modernizace Transitu proběhla v březnu 1978. Nové modely měly jiný tvar přední části, jiný interiér a více možných motorů – „Pinto“ z modelu Cortina a později i „Kent“, který také pocházel z Cortiny. Ke konci výroby proběhl menší facelift, např. mřížka chladiče dostala černé pogumování. Výroba byla ukončena v roce 1986.\n\nOd ledna 1986 měly Transity zcela novou karoserii a nezávislé zavěšení předních kol. Většina motorů zůstala zachována z předchozí verze. Třetí generace byla první, která se dovážela do Česka. Roku 1992 byl proveden malý facelift – změnilo se zavěšení kol a zaoblily se přední světlomety. Roku 1994 byl nahrazen novou generací.\n\nDalší modernizace proběhla v roce 1995. Transit měl novou palubní desku, světla a mřížku chladiče, tvar vozu zůstal stejný. Na rozdíl od předchozí generace měl nové motory. Jako mimořádná výbava nového Transitu byla i klimatizace, centrální zamykání, elektrické ovládání oken a zrcátek a airbagy. Byl nazýván „smiley“ podle masky ve tvaru úsměvu.\n\nŠestá generace se vyráběla od července 2000. Měla opět nový vzhled přední části vozu. Byl k dispozici s pohonem předních nebo zadních kol, měl dokoupitelnou automatickou převodovku. Transit šesté generace vyhrál mezinárodní soutěž Dodávkový automobil roku 2001 „\"Van roku 2001\"“. Dne 18. července 2005 byl vyroben pětimiliontý Ford Transit.\nV srpnu 2006 byl Transit posedmé faceliftován. Opět byla změněna přední část vozu, interiér a motory. V roce 2007 podruhé vyhrál mezinárodní soutěž dodávka roku.\n\nTato generace na úspěch předchozích generací navazuje díky nabídce 60 základních struktur a stylů karoserie vycházejících ze tří variant rozvoru a čtyř základních délek vozu (krátká, střední, velká a Jumbo, která má stejný rozvor jako velká) a možností volby mezi pohonem předních, zadních i všech čtyř kol.\n\nV roce 2006 byla představena edice „Sport Van“. Jedná se o upravenou verzi Trend. Díky tomu že je úpravou této varianty dostala sportovní verze automaticky výbavu, jakou jsou mlhovky, klimatizace, mřížka chladiče v barvě karoserie, kožený volant a kožená řadicí páka.\n\nAvšak oproti Transitu Trend se liší např. motorem o objemu 2,2 l s výkonem 103 kW (140 koní). Motor byl nejdříve slabší – 96 kW (130 koní), ale roku 2007 byl nahrazen. V roce 2008 se do Transitu Sport začal přidávat i slabší motor s 81 kW (110 koní).\n\nDalšími rozdíly jsou litá 18\" kola z lehkých slitin a jiné některé součástky ve stylu „Le Mans“ (protaženější přední spoiler, rozšířené boční lemy a lemy blatníků). Transit Sport se prodává ve třech barvách (černá, dva odstíny modré) a uprostřed kapoty má dva bílé pruhy.\nFord Transit XXL je automobil vyrobený na oslavu výhry soutěže Dodávkový automobil roku 2007. Přední a zadní část vozu je shodná s originálním Transitem sedmé generace, uprostřed je však mnohem delší i než Ford Transit Jumbo (největší vyráběná verze Transitu). Měří 7,4 metrů. Je pravděpodobně největší a nejdražší Transit, který se kdy vyrobil.\n\nFord Transit Connect je menší dodávkový automobil. Vyrábí se od roku 2002 v Turecku. Od stejné doby je ve výrobě i Ford Tourneo Connect, verze určená pro přepravu lidí. Od září 2009 se vyrábí i v rumunské automobilce Automobile Craiova. Transit Connect nahradil užitkové vozy odvozené od modelů Escort a Fiesta. Je postaven na platformě Fordu Focus, vzhledově se podobá Transitu.\n\nTento model byl poprvé představen v lednu roku 2013 na North American International Auto Show v Detroitu. Poprvé v historii se dělí na dvě různé verze:\n\n\nCelý automobil vychází z jednotného Edge stylu, který vyvinul Ford. Interiér je stylizován podle třetí generace Fordu Focus. evropské a asijské vozy pochází z továrny v Turecku, americké z továrny v Missouri.\n\nFord Transit VJX6541DK-M je specifická verze, vyráběná pouze pro Čínu. Vychází z verze, která se vyráběla od roku 2000 do roku 2006. Byl změněn interiér a některé prvky (např. ABS) jsou pouze volitelné.\n\nLehce přeměněná verze původního čínského Transitu se jmenuje JMC Teshun a od roku 2017 dodnes vyjíždí z té samé výrobní linky, která do roku 2017 v Číně vyráběla Transit VJX6541DK-M.\n\nVyužíván hlavně v Británii a u horských záchranných služeb.\n\nTak se jmenuje Ford Transit, upravený pro přepravu osob. Má více sedadel, odstraněna byla přepážka mezi řidičem a zadní částí vozu a přidána byla zadní okénka.\n\n"}
{"id": "454407", "url": "https://cs.wikipedia.org/wiki?curid=454407", "title": "Buzuluk", "text": "Buzuluk\n\nBuzuluk ( ) je město v západní části Orenburské oblasti v Rusku. Počátkem roku 2007 mělo město 87 700 obyvatel.\n\nMěsto se nachází na řece Samara a jejím přítoku Buzuluk zhruba na půl cesty mezi hlavním městem oblasti Orenburg a metropolí Samara jihozápadně od výběžku pohoří Ural. Vzdálenost do hlavního města oblasti Orenburgu činí 246 kilometrů a nejblíže položeným městem je město Soročinsk, které je vzdálené 70 kilometrů.\n\nZhruba 15 kilometrů severně od města se nachází Buzulucký les (\"rusky: Бузулукский бор\"), jehož rozloha má více než 1000 km². Tato rozlehlá lesní oblast byla v lednu roku 2008 prohlášena za národní park.\n\nMěsto Buzuluk bylo založeno roku 1736 jako síť deseti pevností na řece Samaře poblíž pramene řeky Buzuluku. Název města Buzuluk pochází z turečtiny jako název oblasti. Avšak existuje více verzí o původu jména města.\n\nBěhem Pugačovova povstání vtrhli vzbouřenci do pevnosti a pevnost tak později začala postrádat jakýkoliv větší význam. Později se síť pevností pozvolně vyvinula v běžné město. Oficiálně se obec stala městem za reforem Kateřiny Veliké, které povýšily obec na město v roce 1781.\n\nRychlý vývoj města zajistil výstavbu železnice mezi hlavním městem oblasti Orenburgem a metropolí Samarou. Město Buzuluk se tak stalo zastávkou na této trati v roce 1877. Tehdy vznikla ve městě i první elektrárna, školy, knihovny a začala tak výstavba další infrastruktury. Díky nynější příznivé dopravní situaci ve městě se začal silně vyvíjet obchod s obilím. Od konce 19. století až do roku 1926 vzrostl počet obyvatel téměř dvojnásobně.\n\nBěhem druhé světové války posloužil Buzuluk jako základna pro 1. československý samostatný polní prapor, který byl sestaven a vyzbrojen pod velením pplk. Ludvíka Svobody a bojoval po boku Rudé armády proti německým jednotkám, když bylo Československo okupováno.\n\n14. září 1954 Byla v blízkém okolí města testována jaderná bomba o síle 40 kilotun bez předchozího varování a evakuace civilistů – mnoho z nich sovětský jaderný test zastihl přímo na ulici. Evakuovány byly jen rodiny přítomných vojáků. Svědci výbuchu i jejich potomci se i ve třetím pokolení potýkají se zdravotními problémy.\n\nHospodářský život města tvoří hlavně těžba ropy v oblasti a její zpracování a dále pěstování obilí a lehký průmysl. Buzuluk vděčí své dopraví situaci hlavně díky dálkové silnici M5, která spojuje města Orenburg a Samara a dále také díky železniční trati Samara–Orenburg.\n\n"}
{"id": "454409", "url": "https://cs.wikipedia.org/wiki?curid=454409", "title": "Lawrence Lambe", "text": "Lawrence Lambe\n\nLawrence Morris Lambe (27. srpna 1863 Montréal – 12. března 1919 Ottawa) byl kanadský geolog a paleontolog z Kanadské geologické služby (GSC). Díky výzkumům tohoto aktivního badatele prosluly svrchnokřídové uloženiny v kanadské Albertě. Lambe proslul především svými objevy mezi lety 1897 a 1919, mezi kterými nechyběli dinosauři rodů \"Centrosaurus\", \"Monoclonius\", \"Chasmosaurus\" (jako \"Eoceratops\"), \"Euoplocephalus\", \"Gorgosaurus\", \"Edmontosaurus\", \"Panoplosaurus\" nebo \"Gryposaurus\". Díky těmto objevům zahájil Lambe tzv. \"Zlatý věk dinosaurů\" v provincii Alberta. Jako výraz uznání byl po něm v roce 1923 pojmenován hadrosaurid \"Lambeosaurus\".\n\nLambe pochopitelně neobjevil jen četné fosílie dinosaurů, nýbrž také krokodýlů, bezobratlých a hmyzu. Jeho nejslavnější objevy jsou však ty \"dinosauří\".\n\n"}
{"id": "454411", "url": "https://cs.wikipedia.org/wiki?curid=454411", "title": "Rue Saint-Martin", "text": "Rue Saint-Martin\n\nRue Saint-Martin (česky \"Ulice svatého Martina\") je pařížská ulice ve 3. a 4. obvodu. Je dlouhá 1420 metrů a průměrně široká 14,4 metrů. Začíná u č. 12 na Quai de Gesvres a končí u č. 1 boulevardu Saint-Denis a č. 55 boulevardu Saint-Martin.\n\nJmenuje se po bývalém převorství Saint-Martin-des-Champs, které v současnosti vlastní Conservatoire national des arts et métiers (CNAM). Ulice na severu ústí do Rue du Faubourg-Saint-Martin.\n\n\n\n"}
{"id": "454412", "url": "https://cs.wikipedia.org/wiki?curid=454412", "title": "Katalánský atlas", "text": "Katalánský atlas\n\nKatalánský atlas (: \"Atles Català\") z roku 1375 je nejvýznamnější katalánská mapa 14. století, která je zároveň nejvýznamnější ukázkou portolánové mapy. Byla vyhotovena mallorskou kartografickou školou pro prince Jana I. Aragonského, který jej dal darem pozdějšímu francouzskému králi Karlu VI. Autorství je připisováno katalánskému židovskému kartografovi Abrahamu Cresquesovi. Katalánský atlas se původně skládal z šesti pergamenových listů ohnutých uprostřed a byl vyhotoven za pomoci různých barev, včetně zlaté a stříbrné. Listy byly později rozříznuty na polovinu a nalepeny na dvanáct dřevěných desek o velikosti 65×50 cm. Jedná se o portolánový typ mapy, tj. mapy, které nemají nákres souřadnicové sítě a které obsahují kompasové růžice. Atlas znázorňuje dobovou představu Země od Španělska a Afriky až k čínskému pobřeží. Je uložen ve sbírkách francouzského Louvru.\nPrvní dva listy, obsahující text přeložený do katalánštiny, se týkají kosmografie, astronomie a astrologie. Texty doprovází ilustrace a oboje zároveň zdůrazňují sférický (kulový) tvar a stav dosud známého světa. Vlastní mapu tvoří čtyři zbývající listy a je rozdělena do dvou částí. Mapa zobrazuje ilustrace mnoha měst, jejichž politická příslušnost je symbolicky vyznačena vlajkou. Křesťanská města označuje kříž, zatímco ostatní kupole. Ke znázornění oceánů jsou použity zvlněné modré svislé čáry. Místopisná jména významných přístavů jsou červeně, zatímco zbylá jsou vyznačena černě.\n\nNa rozdíl od mnohých jiných námořních map je katalánský atlas jiho-severního směru. V důsledku toho jsou mapy orientované zleva doprava, tj. od dálného východu k Atlantiku.\n\nPrvní dva listy obsahují četné náboženské odkazy, stejně jako syntézu středověké \"mappae mundi\" (tj. mapy světa s Jeruzalémem uprostřed) a dobovou cestovní literaturu, a to zejména Marco Polovu \"Knihu o zázracích světa\" a \"Cesty a plavby\" od sira Johna Mandevilla. V atlasu je možné rozpoznat mnoho indických a čínských měst.\n\n"}
{"id": "454414", "url": "https://cs.wikipedia.org/wiki?curid=454414", "title": "KTorrent", "text": "KTorrent\n\nKTorrent je BitTorrentový klient napsaný v programovacím jazyce C++ pro grafické prostředí KDE. KTorrent používá uživatelské prostředí Qt. Je součástí kolekce programů KDE Extragear.\n\n\n\n\n"}
{"id": "454416", "url": "https://cs.wikipedia.org/wiki?curid=454416", "title": "Reuben Fine", "text": "Reuben Fine\n\nReuben Fine (11. října 1914–26. března 1993) byl americký šachový velmistr.\n\nTahat šachovými figurami se naučil již v osmi letech, hře zcela propadl v patnácti letech. Věnoval hře všechen volný čas, úspěchy na sebe nenechaly dlouho čekat. Již v roce 1931 skončil druhý na přeboru USA. Studoval Tarrasche, Rétiho, Nimcoviče, a proto se učil německy. Do angličtiny přeložil Rétiho Nové ideje v šachu a Nimcovičův Můj systém.\n\nFine sbíral zkušenosti a čekal na příležitost použít jich v praxi. Když se k tomu naskytla možnost, výsledek často předčil očekávání. Tak to bylo Hastingsu 1935 a 1936, v Zandvoortu 1936, kde se umístil před Euwem, Keresem, Bogoljubovem a Tartakowerem. Na turnaji v Margate 1938 skončil lépe než Aljechin.\n\nZvláštní ráz měla dvě vystoupení amerického velmistra, která ho zařadila mezi nejlepší hráče světa:\nv Nottinghamu 1936 a v turnaji AVRO 1938. V Nottinghamu hrál mistr světa Euwe, dřívější mistr světa Lasker, i další mistři světa Aljechin, Capablanka a Botvinnik. Zvítězil Botvinnik s Capablankou, jen o půl bodu za nimi zůstali Fine, Reshevským a Euwe. Turnaje AVRO 1938 se zúčastnilo jen osm hráčů, ale těch nejlepších: v dvoukolovém turnaji se utkal mistr světa Aljechin se sedmi kandidáty na tento titul. Zde se nejmarkantněji projevilo Finovo šachové umění. V ,mikrozápasech\" porazil Botvinnika, Aljechina (toho 2:0) a Flohra, remizoval s Reshevským, Euwem, Capablancou, prohrál pouze s Keresem, s nímž se dělil o první místo.\n\nTurnaj AVRO neznamenal pouze vrchol Finových úspěchů. Jeho hra se v této době dokonale zharmonizovala. Přesná technika hry, vysoký stupeň manévrovací schopnosti, hluboké pochopení pozice, schopnost hledat a najít i nejmenší možnosti obrany a využít jich, to vše se opíralo o obšírné znalosti teorie zahájení. Takový byl Fine v nejúspěšnějším období.\n\nV roce 1948 odmítl účast na MS a nedlouho poté ukončil kariéru, během níž se střetl s pěti mistry světa – s Laskerem (1:0), Capablancou (= 5), Aljechinem (3:2, = 4), Euwem (2:2, = 3), a Botvinnikem (1:0, = 2) a získal s nimi kladné skóre (+3!). I když Fine zanechal turnajové hry, šachu se nevzdal. Napsal řadu šachových knih a článků.\n\n"}
{"id": "454420", "url": "https://cs.wikipedia.org/wiki?curid=454420", "title": "KD", "text": "KD\n\nSpojení písmen K a D může mít různé významy:\n"}
{"id": "454422", "url": "https://cs.wikipedia.org/wiki?curid=454422", "title": "Hyundai i10", "text": "Hyundai i10\n\nHyundai i10 (v Malajsii Inokom i10) je pětidveřový pětimístný automobil vyráběný jihokorejskou automobilkou Hyundai v indickém městě Čennaí. Výroba byla zahájena 31. října 2007, kdy nahradil Hyundai Atos, a pokračuje dodnes.V roce 2010 na Pařížském autosalonu byl představen modernizovaný model.\n\nVůz se původně vyráběl jen s motorem o objemu 1,1 l. Ten měl výkon 48 kW (66 koní) a byl použit i u vozů Kia Picanto a Hyundai Atos. Později přibyl motor s objemem 1,2 l a se stejnou produkcí emisí.\nZástupcem vznětových motorů je jen motor 1,1 l CRDi, který má výkon 55 kW (75 koní)\n\nVýsledky v testech Euro NCAP:\n"}
{"id": "454426", "url": "https://cs.wikipedia.org/wiki?curid=454426", "title": "Stefan Bradl", "text": "Stefan Bradl\n\nStefan Bradl (* 29. listopadu 1989, Augsburg) je německý závodník v Mistrovství světa silničních motocyklů, syn bývalého motocyklového vicemistra světa Helmuta Bradla. Dostal se do povědomí veřejnosti v roce 2005. Dostal příležitost startovat za tým Red Bull KTM juniors ve třech velkých cenách na divokou kartu. Jeho prvním závodem byla Velká cena Katalánska a v České republice dokonce získal svůj první bod v Mistrovství světa. V tom samém roce dokázal ovládnout německý šampionát a na další sezónu s ním KTM počítala jako se stálým jezdcem.\n\nMladý Stefan sbíral zkušenosti v Mistrovství světa, ale sezónu předčasně ukončila zlomenina nohy v tréninku na Velkou cenu Malajsie, když se mu stal osudným náraz od jiného jezdce. Bradl pro rok 2007 přešel k tovární Hondě, nicméně se zúčastnil pouze pár testů a od plánu startovat s japonskou továrnou ustoupil z osobních důvodů. Nové působiště nalezl u týmu Blusens Aprilia ve španělském šampionátu, v němž si vedl výborně a vyhrál titul pět bodů před talentovaným Scottem Reddingem. Tým mu dal příležitost také v Mistrovství světa, když na divokou kartu startoval v několika závodech. Hned v Barceloně se mu podařilo dojet jako devátý. Šéfa týmu přesvědčil natolik, že ho od Velké ceny Portugalska nechal dokončit sezónu místo nevýrazného van den Berga. Na konci sezóny měl Němec 39 bodů a obsadil 18. místo. Čtyřikrát pronikl mezi nejlepších deset.\n\nPro rok 2008 se Stefan Bradl rozhodl přestoupit do německého týmu Grizzly Gas Kiefer Racing ve kterém přišly první velké úspěchy. Hned v úvodní Velké ceně Kataru stanul poprvé na pódiu a v prvních sedmi závodech se pokaždé umístil do desítky. Dokonce se mu podařilo i poprvé vyhrát v Brně, na okruhu, kde před patnácti lety vyhrál jeho otec Helmut. Na \"bednu\" se postavil také ve Spojených státech, Japonsku a Austrálii. Celkově se v úspěšné sezóně umístil na čtvrtém místě se ziskem 187 bodů.\n\nJako favorit na titul vstupoval do ročníku 2009, ovšem ani na stupně vítězů se zatím nepodíval, přestože v japonském Motegi k nim měl blízko. V polovině sezóny mu patří až dvanáctá pozice a pouhých 44 bodů.\n\n<div style=\"float:left;\">\n"}
{"id": "454427", "url": "https://cs.wikipedia.org/wiki?curid=454427", "title": "Geografie cestovního ruchu", "text": "Geografie cestovního ruchu\n\nGeografie cestovního ruchu je multidisciplinární věda a disciplína socioekonomické geografie, jejímž předmětem je studium zákonitostí, činitelů a rozmístění cestovního ruchu. V minulosti byla součástí ekonomické geografie, ale během 90. let došlo k jejímu osamostatnění. V obecné rovině se zabývá geografickými problémy terciéru a obyvatelstva.\n\nJednu z definic geografie cestovního ruchu nabízí Václav Hrála:\n\n\n"}
{"id": "454428", "url": "https://cs.wikipedia.org/wiki?curid=454428", "title": "Arenysaurus", "text": "Arenysaurus\n\nArenysaurus byl rod menšího hadrosauridního býložravého dinosaura, který žil v období pozdní svrchní křídy na území dnešního Španělska (fosílie byly objeveny v Pyrenejích). Typový exemplář \"A. ardevoli\" byl popsán v roce 2009 skupinou španělských paleontologů, vedených Xavierem Peredou-Suberbiolou. Dle autorů studie se jedná o vůbec nejmladšího známého hadrosaurida z území Evropy. Odhadovaná délka tohoto dinosaura činí pouze 6 metrů a jeho hmotnost 1000 kg, takže šlo o menšího lambeosaurina. Podle jiných odhadů byl však poněkud větší a dosahoval délky kolem 8 metrů.\n\n\n"}
{"id": "454430", "url": "https://cs.wikipedia.org/wiki?curid=454430", "title": "Renault Safrane", "text": "Renault Safrane\n\nRenault Safrane byl automobil vyšší střední třídy vyráběný francouzskou automobilkou Renault . Automobil byl určen především pro náročné automobilisty. Safrane se začal vyrábět roku 1992, kdy nahradil Renault 25. Vyráběl se jedině jako pětidveřový liftback. Byl to první automobil značky Renault, který měl airbagy. Verze Renault Safrane Biturbo z let 1994-1996 disponoval motorem Alpine A610 3.0 V6 193 kW, vůz zrychlil na 100 km/h za 7,2 vteřiny a maximální rychlost měl 250 km/h.\n\nV roce 1996 prošel modernizací, o čtyři roky později byla výroba ukončena a Safrane byl nahrazen modelem Vel Satis. \n\nSpecifikace motorů první generace jsou následující:\nV roce 1996 dostál vůz faceliftu a sestava motorů byla kompletně obnovena následovně:\nOd roku 2008 se začal opět vyrábět vůz s názvem Renault Safrane, nevyráběl se však již ve Francii, ale v Jižní Koreji a model byl dodáván jen do států v oblasti perského zálivu. Tamním zákazníkům byl dodáván vůz vybavený šestiválcovým motorem s válci uspořádanými do V a automatickou převodovku. Auto bylo postaveno na stejné platformě, kterou používal Renault Samsung SM5. V roce 2009 byl představený v Mexiku.\n\nRoku 2010 nahradil Safrane a Vel Satis vůz Renault Latitude. V Mexiku a státech Perského zálivu se však stále Renault Latitude prodával pod jménem Renault Safrane.\n"}
{"id": "454431", "url": "https://cs.wikipedia.org/wiki?curid=454431", "title": "Lékaři bez hranic", "text": "Lékaři bez hranic\n\nLékaři bez hranic (: \"Médecins Sans Frontières\", : \"Doctors Without Borders\", : \"Ärzte ohne Grenzen\") je sekulární humanitární nezisková organizace, která se zaměřuje na poskytování zdravotní péče obětem přírodních katastrof, válečných konfliktů, epidemií či vyloučení ze zdravotní péče. Organizace byla založena v roce 1971 a ve světě je známa pod francouzskou zkratkou „MSF“.\n\nOrganizace „Lékaři bez hranic“ byla založena skupinou francouzských lékařů a novinářů v reakci na nigerijskou občanskou válku. Zakladatelé organizace věřili, že každý člověk má právo na poskytnutí krizové lékařské pomoci bez ohledu na rasu, náboženské vyznání či politické přesvědčení a že potřeby člověka jsou nadřazeny hranicím země.\n\nLékaři bez hranic jsou celosvětovým hnutím, jehož jádro tvoří 24 členských asociací. Formální ústředí organizace sídlí v Ženevě (Švýcarsko). Organizaci dále tvoří 28 národních kanceláří a 5 operačních center, která řídí jednotlivé humanitární a zdravotnické projekty. Operační centra, sídlící v Paříži, Ženevě, Bruselu, Amsterdamu a Barceloně, jednají koordinovaně, avšak samostatně.\n\nV projektech v terénu mají Lékaři bez hranic kolem 2 600 mezinárodních spolupracovníků (např. lékařů, zdravotních sester, porodních asistentek, farmaceutů, psychologů, logistiků či administrátorů), po jejichž boku pracuje přibližně 30 000 místních zaměstnanců. V zázemí pro organizaci pracuje dále kolem 2 500 stálých zaměstnanců, kteří organizují projekty na úrovni jednotlivých operačních center, či se starají o nábor dobrovolníků pro mise, fundraising a informování o situaci v oblastech humanitárních krizí.\n\nLékaři bez hranic jsou financováni zejména ze soukromých zdrojů, což zajišťuje operační nezávislost na politických, vojenských či ekonomických zájmech vlád a oficiálních mezinárodních institucí. V roce 2013 zajistili soukromí dárci, jichž bylo více než 5 milionů, celkem 89 % příjmů organizace. Zbytek příjmů tvořily granty vlád a institucí. Celosvětové příjmy organizace byly v témže roce 1,01 miliardy eur a celkové výdaje 953 milionů eur.\n\nOrganizace aktivně poskytuje zdravotní péči a lékařské zaškolení pro obyvatelstvo ve více než 70 zemích světa a často se dožaduje toho, aby za konflikty ve válečných zónách (jako např. v Čečensku či Kosově) byla převzata politická zodpovědnost. Jen jednou za celou svou existenci musela organizace zažádat o vojenskou intervenci, a to v roce 1994 během genocidy ve Rwandě. Aby mohla organizace poskytovat nezávislou a nestrannou pomoc, její jednání nepodléhá žádným politickým, náboženským či ekonomickým zájmům.\n\nSoučasnou mezinárodní prezidentkou organizace je od 1. října 2013 Dr. Joanne Liu.\nJednou z prvních misí, kterou Lékaři bez hranic absolvovali, byl zásah v hlavním městě Nikaragui Managua, které v roce 1972 postihlo zemětřesení. Zahynulo při něm na 30 000 lidí. Organizace, která je dnes známá svou rychlou reakcí na vzniklé krizové situace, dorazila na místo tři dny po tom, co Červený kříž zorganizoval záchrannou misi. V září roku 1974 udeřil ve středoamerickém státě Honduras hurikán Fifi a následné záplavy připravily o život tisíce lidí. V tomto roce se tak Lékaři bez hranic vydali na svou první dlouhodobou misi.\n\nPoté, co v letech 1975-1979 došlo ke kapitulaci Jižního Vietnamu, se rozhodly miliony Kambodžanů emigrovat do Thajska, aby se vyhnuly Rudým Khmerům. Lékaři bez hranic tak začali v Thajsku zakládat své první uprchlické tábory. Když se Vietnam v roce 1989 z Kambodži stáhl, organizace zde zahájila dlouhodobou misi na pomoc přeživším masového zabíjení a na znovuvybudování kambodžského zdravotnického systému. Ačkoli právě zásah v Thajsku na pomoc obětem války z jihovýchodní Asie by mohl být považován za první válečnou misi této organizace, její členové to tak nevidí. Za první misi v nefalšované válečné zóně, kde byli vystaveni i palbě znepřáteleného území, považují až zásah v Libanonu v roce 1976. Během této občanské války si Lékaři bez hranic získali věhlas díky své nestrannosti a ochotě pomáhat i během ostřelování.\n\n\nLékaři bez hranic získali v roce 1999 Nobelovu cenu míru za zásluhy v oblasti poskytování zdravotní péče v akutních krizových situacích a také za zvýšení mezinárodního povědomí o možných humanitárních katastrofách.\nItalská prokuratura se zabývala podezřením, že Lékaři bez hranic se během evropské migrační krize podíleli na nelegálním převozu migrantů do Itálie.\n\nV červnu 2018 obvinilo několik bývalých pracovnic členy organizace, že si na misi v Africe využívali služeb místních prostitutek. Za služby jim platili i léky.\n\n"}
{"id": "454433", "url": "https://cs.wikipedia.org/wiki?curid=454433", "title": "Lukáš Sommer", "text": "Lukáš Sommer\n\nLukáš Sommer (* 11. ledna 1984 České Budějovice) je český kytarista a hudební skladatel.\n\nLukáš Sommer je přední osobnost mladé skladatelské generace. Jeho tvůrčí záběr zahrnuje jak hudbu klasickou, tak častou aranžérskou činnost a v neposlední řadě je autorem unikátního kytarového recitálu. Jako kytarista pravidelně koncertuje u České republice i v zahraničí. Od roku 1998 studoval na Konzervatoři České Budějovice kytaru ve třídě prof. Vilmy Manové a kompozici ve třídě prof. Jiřího Churáčka. V roce 2003 studoval jeden rok ve třídě prof. Věroslava Neumanna na Pražské konzervatoři. V roce 2009 zakončil studium skladby na Akademii múzických umění v kompoziční třídě prof. Ivana Kurze. \n\nJe autorem hudby orchestrální, komorní, vokální a instruktivní. Vedle pravidelných uvedení na domácí scéně zazněla jeho hudba v Tokiu, Amsterdamu, Paříži, Vídni, Torontu, Soulu, Bratislavě, Selbu či Bremerhavenu. Jeho partitury pravidelně vycházejí v nakladatelstvích \"Kopp edition, Talacko edition\" a \"Nakladatelství ČRo\". Sommer je též vyhledávaným aranžérem populární a filmové hudby, pracuje pro české i světové prestižní agentury. \n\nSpolupracoval se skladatelem a producentem Ondřejem Soukupem, skupinou Nezmaři, Annou K, Karlem Maříkem. V roce 2012 založil aranžérskou divizi \"Tone.Point\", se kterou realizoval některé mezinárodní projekty pro indický, americký a čínský trh. V roce 2011 napsal na objednávku festivalu Pražské Jaro flétnový koncert \"Dopis otci\", stal se tak nejmladším osloveným autorem festivalové historie. Jeho manželkou byla hudební skladatelka Marie Sommerová, se kterou má syna Matyáše a dceru Julii. \n\n\nOd roku 2009 se Sommer věnuje pravidelné koncertní činnosti v České republice i v zahraničí. Jeho autorský kytarový recitál zahrnuje jak skladby historizující, tak progresivní. Pro svou všestrannost je Sommer často zván na mezioborové akce s prvky hudebního divadla, improvizace, propojení slova a hudby.\n\n\n"}
{"id": "454434", "url": "https://cs.wikipedia.org/wiki?curid=454434", "title": "Sophie Marceau", "text": "Sophie Marceau\n\nSophie Marceau, rodným jménem \"Sophie Danièle Sylvie Maupu\" (přechýleně Marceauová, respektive \"Maupuová\"; * 17. listopadu 1966 Paříž, Francie) je francouzská herečka a režisérka, která získala popularitu hned svými prvními dvěma filmy \"Večírek\" (1980) a \"Večírek 2\" (1982). Celosvětově známou se stala zejména díky roli Bond girl Elektry Kingové v bondovce \"Jeden svět nestačí\" z roku 1999.\n\n(Sophie Marceau výslovnost - [Sofí Marsó]). Narodila se v Paříži jako druhé dítě prodavačky Simone a řidiče kamiónu Benoîta Maupua. Ve věku devíti let se její rodiče rozvedli, poté žila s otcem na předměstí. V roce 1980, ve věku čtrnácti let, začala svou filmovou kariéru, když ji režisér Claude Pinoteau obsadil do snímku \"Večírek\". Za roli v jeho pokračování \"Večírek 2\" (1982) pak získala Césara v kategorii nový herecký objev. Následně si zahrála v roce 1984 s francouzskými hvězdami Gérardem Depardieu a Catherine Deneuveovou ve filmu \"Pevnost Saganne\", a také s Jeanem-Paulem Belmondem ve snímku \"Veselé Velikonoce\" (1984).\nNa Mezinárodním festivalu romantického filmu roku 1988 byla za ztvárnění postavy ve filmu \"Šuani\" vyhlášena nejlepší romantickou herečkou. S další legendou filmu Philippem Noiretem se setkala při natáčení snímku \"D'Artagnanova dcera\" z roku 1994. Stejný rok se vrátila i na divadelní prkna rolí Elizy Dolittleové v \"Pygmalionu\".\n\nPrvní zásadní postavou, která jí zajistila světovou známost, se stala princezna Isabela v historickém eposu \"Statečné srdce\" pod režijním vedením Mela Gibsona. Film získal pět Oscarů. Pak se objevila v roli Hippolyty v Shakespeareovské adaptaci \"Sen noci svatojánské\" (1999) vedle Michelle Pfeifferové a téhož roku byla obsazena do druhé významné role ve své kariéře. Tou se stala postava Bond girl Elektry Kingové v bondovce \"Jeden svět nestačí\" po boku Pierce Brosnana. Následovaly další snímky jako například \"Záhadná neznámá\", \"Síla odvahy\" (2007) nebo \"LOL\" (2008).\n\nRoku 2001 napsala poloautobiografický román \"Telling Lies\" a o rok později debutovala ve filmové režii snímkem \"Speak to Me of Love\" (2002), za který byla oceněna v kategorii nejlepší režisér na Montrealském světovém filmovém festivalu.\n\nV roce 1995 porodila syna Vincenta. Do roku 2001 byla vdaná za polského režiséra Andrzeje Żuławského, který je o dvacet šest let starší, a pod jehož vedením natočila několik filmů (např. \"La Fidélité\"). Po rozvodu se stal jejím partnerem producent Jim Lemley. Roku 2002 přivedla v Londýně na svět dceru Juliette. Jejím současným partnerem je herec Christopher Lambert.\n\n"}
{"id": "454440", "url": "https://cs.wikipedia.org/wiki?curid=454440", "title": "Tatjana Mariová", "text": "Tatjana Mariová\n\nTatjana Mariová, nepřechýleně Maria, rodným jménem Tatjana Malek, (* 8. srpna 1987 Bad Saulgau) je německá profesionální tenistka. Ve své dosavadní kariéře na okruhu WTA Tour vyhrála jeden singlový a tři deblové turnaje. V rámci okruhu ITF získala patnáct titulů ve dvouhře a patnáct ve čtyřhře. \n\nNa žebříčku WTA byla ve dvouhře nejvýše klasifikována v listopadu 2017 na 46. místě a ve čtyřhře pak v červnu 2016 na 54. místě. Trénuje ji manžel Charles Edouard Maria.\n\nPrvní deblový titul na okruhu WTA získala na zářijovém Bell Challenge 2012 hraném v Québecu, když spolu s Francouzkou Kristinou Mladenovicovou ve finále přehrály polsko-britský pár Alicja Rosolská a Heather Watsonová až v rozhodujícím supertiebreaku 10–7. Z červencového boje o deblový titul na Gastein Ladies 2009 v rakouském Bad Gasteinu odešla jako poražená finalistka, když po boku krajanky Andrey Petkovicové nestačily na českou dvojici Andrea Hlaváčková a Lucie Hradecká. Na nejvyšší grandslamové úrovni se probojovala do třetího kola ve Wimbledonu 2015. Druhá kola dvouhry si zahrála na Australian Open 2009 i 2016, ve Wimbledonu 2009 a také na newyorském US Open 2012. \n\nV sezónách 2010 a 2011 se stala s družstvem TC Radolfzell vítězkou německé tenisové bundesligy. Roku 2013 reprezentovala po boku Tommyho Haase Německo na Hopmanově poháru, když nahradila Petkovicovou, která na turnaji odehrála pouze jeden set.\n\nV německém fedcupovém týmu debutovala v roce 2009 baráží o Světovou skupinu proti Číně, v němž pomohla k celkové výhře 4:1 vítězstvím nad Sun Tchien-tchien. Do dubna 2019 v soutěži nastoupila k jedenácti mezistátním utkáním s bilancí 5–5 ve dvouhře a 5–2 ve čtyřhře.\n\nJejím manželem se 8. dubna 2013 stal trenér a manažer Charles Edouard Maria.\n\n"}
{"id": "454442", "url": "https://cs.wikipedia.org/wiki?curid=454442", "title": "Sněžnice matná", "text": "Sněžnice matná\n\nSněžnice matná (\"Boreus hyemalis\", synonymum \"Boreus hiemalis\") je hmyz, o jehož způsobu života máme velice málo spolehlivých údajů, stejně jako o způsobu života ostatních druhů čeledi sněžnicovití. Je aktivní v zimě – odtud české rodové jméno.\n\nDosahuje velikosti 2,5 až 4 mm. (Samička má tělo jen mírně větší než sameček, pokud nezapočítáme kladélko.) Nápadně dlouhé kuželovité rostrum je delší než hlava. Nohy jsou dlouhé (zadní pár je delší než celé tělo), křídla redukována – u samečků srpovitého tvaru (háčky), u samiček ve formě šupin. Samečci mají na konci zadečku klíšťkovité kopulační ústrojí, samičky dlouhé, dozadu smeřující kladélko.\n\nSpecifickou adaptací sněžnic (\"Boreus\" sp.) na zimní aktivitu je brachypterie (redukce křídel) a způsob pohybu – skákání.\n\nSkákací mechanismus sněžnic je mezi členovci poměrně výjimečný – skok je uskutečňován současným pohybem dvou párů končetin, prostředního a zadního. Využití dvou párů končetin umožňuje širší rozložení reakčních sil na odrazovou plochu, což je výhodné na měkkém povrchu, jakým je sníh. Při odrazu je těžiště mezi prostředním a zadním párem končetin, rotace těla při pohybu vzduchem je malá. Odraz dvěma páry končetin je silnější, protože se zapojí více svalů. Skok sněžnice matné může být delší než 10 cm a skoků bývá více za sebou.\n\nVyskytuje se v holoarktické oblasti v severní Eurasii a Severní Americe.\n\nV České republice je sněžnice matná rozšířenějším ze dvou druhů žijících v ČR. Druhým druhem je sněžnice lesklá (\"Boreus westwoodi\").\n\nŽivotní cyklus sněžnice je pevně vázán na zimní období. Dává přednost podhorským a horským oblastem a objevuje se hlavně po delším sněžení, při oblevě. Druhy žijící na území ČR a Slovenska (viz níže) preferují listnaté lesy s bukem lesním (\"Fagus sylvatica\") a porosty mechu rokytu cypřišovitého (\"Hypnum cupressiforme\").\n\nSněžnice matná se páří na podzim. Samec se samicí zůstávají spojeni až několik dnů, během nichž samec vozí samici na zádech. Samička poté klade asi deset vajíček do půdy. Po několika dnech se líhnou drobné larvy s tělem ve tvaru „C“, bez panožek. Vývoj larev probíhá v půdě porostlé mechem, který larvám i dospělcům slouží jako útočiště a potrava. Saprofágní larvy se zdržují pod kameny, v trsech mechu apod. Vyvíjejí se dva roky (4 instary). Před kuklením larva přede rourku z hedvábí. Dospělci se dožívají asi šesti měsíců a spatřit je můžeme od října do března na vlhkém mechu v lesích a na sněhu. (Podle vlhkosti se stěhují hlouběji.)\n\nDospělci jsou draví. Loví chvostoskoky, ale nepohrdnou mrtvým chvostoskokem či soustem rostlinného původu (vysávají mechy aj.). Larvy se živí rostlinnou potravou a mrtvými organismy.\n\nVe Vysokých Tatrách žije endemická sněžnice karpatská (\"Boreus lokayi\" Klapálek, 1901). Sněžnice matná je tmavší, smolně hnědá a má tmavé nohy. Sněžnice lesklá a karpatská mají nohy žlutavé.\n\nV německy mluvících zemích je sněžnice známá jako „sněžná blecha“ (Schneefloh), protože skáče. Dokáže skočit až 20 cm.\n\nAnglicky je lidové pojmenování sněžnicovitých „sněžní škorpióni“ (snow scorpionflies, snow scorpion flies) nebo na Britských ostrovech „sněžné blechy“ (snow fleas). \n\nV období 50. let 20. století, kdy komunistická propaganda všemi dostupnými prostředky upozorňovala na hrozící nebezpečí agrese ze strany imperialistických západních velmocí a kdy podle informací v rádiu a novinách „americký brouk“ mandelinka bramborová byla rozhazována z letadel kapitalisty nad územím ČSSR, aby pustošila pole, způsobovala sněžnice matná paniku. Vyděšení lidé ji nosili k určení do muzeí a vysokých škol, neboť si nedovedli vysvětlit výskyt hmyzu přímo na sněhu jinak, než že jde o další zákeřnou imperialistickou biologickou zbraň.\n\n\n"}
{"id": "454451", "url": "https://cs.wikipedia.org/wiki?curid=454451", "title": "Pokojový orloj Jana Maška", "text": "Pokojový orloj Jana Maška\n\nPokojový orloj Jana Maška je unikátní pokojový orloj vyrobený v letech 1924–1935. Jeho autorem je technik Vítkovických železáren a amatérský astronom Jan Mašek, který jej v roce 1967 u příležitosti 700. výročí první písemné zmínky o Ostravě věnoval městu. V současné době se nachází v Ostravském muzeu.\n\nOrloj obsahuje klasický hodinový ciferník, kalendář a astronomickou a planetární část. Celkem má 51 funkcí. Vyřezávaná barokní skříň se zlatým cizelováním je vysoká 225 cm. Uvnitř se mj. nachází švýcarské hrací strojky s osmi operními melodiemi. Celý stroj je sestaven z 2500 součástek, a je poháněn osmikilovým závažím, které se natahuje samočinně pomocí elektrického proudu. Přesný chod udržuje sekundové kompenzační kyvadlo.\n\n\n"}
{"id": "454452", "url": "https://cs.wikipedia.org/wiki?curid=454452", "title": "Wilhelm Elsner", "text": "Wilhelm Elsner\n\nWilhelm Elsner (10. listopadu 1869 Brno – 26. srpna 1903 Praha), byl německý operní pěvec (tenorista), který měl aktivní mezinárodní kariéru od roku 1889 do roku 1903. Přestože byl nejprve úspěšný ve svém lyrickém repertoáru, později se stal velmi ceněným za své interpretování wagnerovských hrdinů.\n\nElsner narozený v Brně získal hudební vzdělání u Hermanna Pfeiffera. Jeho profesionální kariéra započala roku 1889 v Linecké opeře, kde zpíval až do roku 1891. Následně nastoupil do divadla v Řezně, kde působil v sezoně 1891–1892. V letech 1892–1896 vystupoval ve Štýrském Hradci, kde se zviditelnil na premiéře v titulní roli opery \"Helhrid\" rakouského skladatele Siegmunda von Hauseggera.\n\nV roce 1896 se Elsner stal členem skupiny předních pěvců Nového německého divadla v Praze, kde byl angažován až do své předčasné smrti. V tomto operním domě začínal lyrickými rolemi jako je \"Don Ottavio\" v Mozartově \"Donu Giovannim\" a v hlavní roli ve \"Faustovi\" od Charlese Gounoda. Postupně se zvětšoval i jeho dramatický repertoár účinkováním v mnoha wagnerovských rolích, jako jsou \"Loge\" ve \"Zlatu Rýna\", titulní role v opeře \"Lohengrin\", \"Siegmund\" ve \"Valkýře\" a role \"Wathera\" v opeře \"Mistři pěvci norimberští\". Hlavní obdiv pak sklidil za \"Tristana\" z opery Tristan a Isolda. V roce 1903 pak vystoupil na světové premiéře Nadeyi od Cesara Rossiho.\n\nJako hostující umělec se Elsner objevil ve Vídeňské státní opeře (1899), v Bavorské státní opeře (1902), Semperoper v Drážďanech (1902), a v opeře ve Frankfurtu (1902), většinou ve wagnerovských rolích. V době jeho náhlé smrti v Praze v srpnu 1903 byl v jednáních o stálém angažmá v Bavorské státní opeře. Téhož roku v listopadu měl zpívat roli \"Pedra\" na světové premiéře \"Tieflandu\" od Eugena d’Alberta.\n\nByl pochován na Německém evangelickém hřbitově v pražských Strašnicích.\n"}
{"id": "454453", "url": "https://cs.wikipedia.org/wiki?curid=454453", "title": "Julius Morman", "text": "Julius Morman\n\nJulius Morman, také Mohrmann, (16. dubna 1877 Praha – 13. dubna 1942 Praha) byl český hudební skladatel, kapelník a spisovatel.\n\nStudoval na Pražské konzervatoři a soukromě u Zdeňka Fibicha. Řídil dětskou kapelu, se kterou úspěšně vystupoval na Českoslovanské národopisné výstavě v roce 1885.\n\nOd roku 1900 působil jako vojenský kapelník v Srbsku. V Srbsku napsal i několik divadelních her. V roce 1905 se stal instruktorem vojenských kapel v Turecku. Od roku 1916 tam také vyučoval hudbu. Zkomponoval tzv. Mladotureckou hymnu, za kterou byl odměněn tureckým řádem.\n\nPo vzniku Československé republiky se vrátil do vlasti a vyučoval hudbu v Praze a působil jako kapelník \"Svazu československých tamburašů\". \n\nZemřel 13. dubna 1942 v Praze. Je pochován na evangelickém hřbitově ve Strašnicích.\n\nSložil více než 300 skladeb pro klavír, housle i orchestrálních skladeb. Komponoval tance, pochody, písně, sbory i tamburašské skladby. Napsal i několik operet. Mezi jinými:\n\n\n\n"}
{"id": "454457", "url": "https://cs.wikipedia.org/wiki?curid=454457", "title": "Camille Pinová", "text": "Camille Pinová\n\nCamille Pinová (* 25. srpna 1981 v Nice, Francie) je současná francouzská profesionální tenistka.Ve své dosavadní kariéře zatím nevyhrála na okruhu WTA žádný turnaj.\n\n\n"}
{"id": "454458", "url": "https://cs.wikipedia.org/wiki?curid=454458", "title": "Svatý Polyeukt", "text": "Svatý Polyeukt\n\nSvatý Polyeukt (též Polyeuctus, Polyeuctes, Polyeuktos) z Melitene (zemřel 10. ledna 259) byl starověký římský svatý. Podle křesťanské tradice to byl zámožný důstojník římské armády. Mučednickou smrtí zemřel v Melitene za vlády Valeriána.\n\nPolyeukt otevřeně konvertoval ke křesťanství, pohnut svým přítelem svatým Nearchem.\nVeřejně na ulici napadl průvod nesoucí dvanáct pohanských model, modly rozbil a pošlapal. Pro tento\nčin byl zadržen, a protože se vzepřel Deciovu ediktu, který každému ukládal uctívat modly, byl sťat.\n\nPolyeukt byl pohřben v Melitene a stal se patronem tamějšího kostela. V něm se podle tradice modlili\no syna rodiče Euthymia Velikého.\n\nSvatému Polyeuktu byl zasvěcen konstantinopolský kostel zbudovaný Anicií Julianou v letech\n524–527. Vykopávky z 60. let 20. století odhalily, že v době Justiniánova nástupu na trůn byla Polyeuktova bazilika největší ve městě, nadto opatřena bohatou a okázalou výzdobou.\n\nV římskokatolickém kalendáři je svatý Polyeukt připomínán 13. února, v ortodoxním kalendáři připadá\njeho svátek na 9. ledna, ve starém arménském kalendáři pak 7. ledna.\n\nSvatý Polyekt je patronem slibů a ujednání.\n\nNa příběhu mučednictví svatého Polyeukta založil Pierre Corneille děj své tragédie Polyeucte (1642).\nTa byla adaptována do stejnojmenné opery Charlese Gounoda (1878; s pomocí libretisty J. Barbiera). Mezi dalšími díly na motivy života svatého Polyeukta jsou balet od Marca-Antoina Charpentiera (1679), opera Poliuto (1838) od Donizettiho, adaptovaná pak jako Les martyrs, a The Polyeucte Overture od Paula Dukase (1892).\n\n"}
{"id": "454460", "url": "https://cs.wikipedia.org/wiki?curid=454460", "title": "Ludwig Grünberger", "text": "Ludwig Grünberger\n\nLudwig (Louis) Grünberger (24. dubna 1839 Praha – 12. prosince 1896 tamtéž) byl klavírista a hudební skladatel.\n\nNarodil se v Praze do židovské rodiny. Působil zejména v Drážďanech a ve Vídni. Zhudebnil například šest básní Heinricha Heina, zkomponoval též čtyři české písně na slova G. Šálka. Je rovněž autorem opery \"Die Heimkehr\", jež byla provedena v Praze roku 1894.\n\n"}
{"id": "454462", "url": "https://cs.wikipedia.org/wiki?curid=454462", "title": "Světelnost", "text": "Světelnost\n\nSvětelnost je bezrozměrná veličina udávající podíl světla, které propustí optická soustava, k níž se údaj vztahuje. Obvykle je udávána jako číslo udávající jmenovatel ve zlomku s čitatelem 1, je to tedy podíl světla, který soustava propustí.\n\nNapříklad teoreticky ideální fotografický objektiv propustí veškeré světlo v úhlu záběru, měl by tedy ve jmenovateli 1 (1/1), tedy světelnost 1. Reálné optické soustavy vždy část světla pohltí a mají tedy číslo světelnosti vyšší (např. 2 = propustí 1/2 = polovinu, 5 propustí 1/5 = pětinu apod.).\n\nSvětelnost soustavy lze regulovat zacloněním.\n\nV některých publikacích se stává, že je světelnost zaměňována s veličinou svítivost, nebo jasnost. Svítivost se ovšem vztahuje k pozorovanému předmětu např. žárovce, hvězdě apod., má buď absolutní, popř. relativní hodnotu (kandela, magnituda, dříve např. svíčka).\n\n"}
{"id": "454463", "url": "https://cs.wikipedia.org/wiki?curid=454463", "title": "Alfa-helix", "text": "Alfa-helix\n\nAlfa-helix („alfa-šroubovice“) je jeden ze dvou základních typů prostorového uspořádání bílkovin (konkrétně jejich tzv. sekundární struktury). Druhým je beta-skládaný list. Alfa-helix má tvar pravotočivé šroubovice, při pohledu shora tvoří šroubovici bílkovinná kostra, zatímco aminokyselinové zbytky směřují ven. Mezi jednotlivými patry šroubovice vznikají vodíkové můstky (konkrétně mezi C=O skupinou a N–H skupinou o čtyři aminokyseliny dále). Typickými aminokyselinami vyskytujícími se v alfa-helixu je zejména alanin, kyselina glutamová, leucin a methionin. Pokud se někde vyskytne prolin, zpravidla způsobí ohyb celé šroubovice.\n\nVšechny donory vodíkových můstků jsou orientovány jedním směrem a akceptory směrem opačným, alfa-helix by tedy ve vakuu byl relativně silný elektrický dipól. Ve vodném rozpouštědle je ovšem většina náboje odstíněna a dipólový moment alfa-helixů zřejmě nepřispívá ke stabilizaci proteinové struktury. Výjimkou mohou být některé alfa-helixy, jejichž aspoň jeden konec je uvnitř proteinové struktury, například řada DNA vazebných proteinů.\n\nPro alfa-helix platí tyto parametry:\n\n"}
{"id": "454467", "url": "https://cs.wikipedia.org/wiki?curid=454467", "title": "Arnold Pick", "text": "Arnold Pick\n\nArnold Pick (20. července 1851 Velké Meziříčí – 4. dubna 1924 Praha) byl český německy hovořící psychiatr a neurolog. Je znám pro rozpoznání klinického syndromu známého jako \"Pickova nemoc\".\n\nNarodil se do německy hovořící rodiny židovského obchodníka Jindřicha Picka, jemuž se přezdívalo Jáchym, a Františky rozené Beerové, která pocházela z židovského ghetta v Třebíči. V jeho rodném domě na rohu dnešní Zámecké a Hornoměstské ulice ve Velkém Meziříčí, v tradičně „křesťanské“ části města, byla rodina v podnájmu. Arnold měl dva bratry Eduarda a Roberta, z druhého otcova manželství s Leontýnou rozenou Franklovou pak další sourozence Karolínu a Arnošta.\n\nVystudoval medicínu na vídeňské univerzitě, kde roku 1875 získal doktorát. Habilitoval se v roce 1878 na německé lékařské fakultě Univerzity Karlovy v Praze z psychiatrie a neurologie. Od června 1886 zde začal působit jako řádný profesor psychiatrie a 1. 10. 1886 byl jmenován přednostou nově zřízené německé psychiatrické kliniky v Praze. \n\nPracoval v zemských ústavech pro choromyslné v Praze (1877–1880) a Dobřanech (1880–1886). Popsal demenci označenou jeho jménem \"Pickova nemoc\" (atrofie frontálních a temporálních laloků provázená demencí) a objevil tzv. \"Pickův svazek\" (zřídka se vyskytující svazek nervových vláken prodloužené míchy spojený s pyramidovou drahou). První pojmenoval \"zdvojenou paramnézii\" a užíval také výraz \"dementia praecox\" (v roce 1891). Zkoumal také psychiatrické a neuroanatomické problémy řeči.\n\nZemřel v roce 1924 v Praze, ve věku 73 let, a pochován byl na tamním novém židovském hřbitově.\n\n"}
{"id": "454472", "url": "https://cs.wikipedia.org/wiki?curid=454472", "title": "Antonín Fingerland", "text": "Antonín Fingerland\n\nAntonín Fingerland (26. února 1900 Jičín – 27. prosince 1999 Červený Kostelec) byl český lékař působící v oboru patologie. Od roku 1992 je po něm pojmenován Fingerlandův patologický ústav Lékařské fakulty UK v Hradci Králové, v jehož čele stál 42 let.\n\nMedicínu studoval na lékařské fakultě Univerzity Karlovy v Praze. Po promoci roku 1924 nastoupil jako asistent na \"Pražský patologicko-anatomický ústav\" prof. Jaroslava Hlavy. Byl prvním primářem prosektury \"Všeobecné okresní nemocnice v Hradci Králové\" (v letech 1928–1945). Jako prosektor usiloval o systematické provádění pitev a snažil se vytvořit z prosektury vědecké středisko, které by pomáhalo růstu vlastní disciplíny i disciplín klinických. Habilitoval se v roce 1945, roku 1946 byl jmenován profesorem patologické anatomie. V roce 1945, kdy vznikla Lékařská fakulta Univerzity Karlovy v Hradci Králové, se z primáře oddělení stal přednostou Ústavu patologie LF HK UK. V této pozici působil až do roku 1970.\n\nZabýval se především infekčními a plicními nemocemi, věnoval se problematice patogenního vlivu kouření cigaret na vznik rakoviny plic a jiných chorob.\n\n\n\n"}
{"id": "454475", "url": "https://cs.wikipedia.org/wiki?curid=454475", "title": "Hugo Rex", "text": "Hugo Rex\n\nHugo Rex (9. ledna 1861 Praha – 13. srpna 1936 tamtéž) byl lékař a univerzitní profesor.\n\nVěnoval se zejména výzkumu chorob jater.\n\nJeho bratrem byl malíř Oscar Rex.\n\n\n"}
{"id": "454478", "url": "https://cs.wikipedia.org/wiki?curid=454478", "title": "Řízek (rozcestník)", "text": "Řízek (rozcestník)\n\nŘízek je obecně odříznutý kousek z něčeho. Může být:\n\n"}
{"id": "454479", "url": "https://cs.wikipedia.org/wiki?curid=454479", "title": "Peroxidace lipidů", "text": "Peroxidace lipidů\n\nPeroxidace lipidů (zkráceně peroxidace) je oxidační degradace lipidů. Jedná se o proces, kdy volné radikály „kradou“ elektrony lipidům v buněčných membránách, což vede k poškození buněk. Proces probíhá mechanismem řetězové reakce volných radikálů. Nejčastěji postihuje vícenenasycené mastné kyseliny, protože obsahují větší počet dvojných vazeb, mezi nimiž se nacházejí methylenové skupiny -CH2- se zvláště reaktivními vodíky. Stejně jako všechny radikálové reakce, i tato reakce se skládá ze tří hlavních kroků: iniciace, propagace a terminace.\n\nIniciace je krok, kdy se tvoří radikály mastné kyseliny. Iniciátory v živých buňkách jsou zejména reaktivní formy kyslíku (ROS), například hydroxylové radikály OH, které se slučují s vodíkovým atomem a poskytují molekulu vody a radikál mastné kyseliny.\n\nRadikál mastné kyseliny není příliš stabilní molekula, proto snadno reaguje s molekulárním kyslíkem a tvoří peroxylový radikál mastné kyseliny. Ten je také nestabilní a reaguje s dalšími molekulami mastné kyseliny, přičemž tvoří jiný kyselý radikál a lipidový peroxid nebo cyklický peroxid, pokud reagoval sám se sebou. Tento cyklus pokračuje, protože nový radikál reaguje dál stejným způsobem.\n\nPři reakci radikálu vzniká vždy další radikál, proto se reakce označuje jako řetězová. Reakce se zastaví až v okamžiku, kdy dva radikály při reakci vytvoří neradikálovou molekulu. To nastane až tehdy, když koncentrace radikálů je dost vysoká, aby byla velká pravděpodobnost, že budou reagovat dva radikály mezi sebou. V živých organismech jsou různé molekuly, které urychlují terminaci zachycováním volných radikálů a chrání tak buněčnou membránu. Jedním takovým důležitým antioxidantem je vitamin E. Dalšími antioxidanty produkovanými v těle jsou enzymy superoxid dismutáza, kataláza a peroxidáza.\n\nNení-li reakce dostatečně rychle ukončena, poškodí buněčnou membránu, které se skládá hlavně z lipidů. Fototerapie může takto způsobit hemolýzu roztržením membrán červených krvinek.\n\nKonečné produkty lipidové peroxidace navíc mohou být mutagenní a karcinogenní. Například konečný produkt malondialdehyd reaguje s deoxyadenosinem a deoxyguanosinem v DNA, tvoří s nimi DNA addukty, hlavně MG.\n\nPro kvantifikaci některých konečných produktů lipidové peroxidace, konkrétně malondialdehydu (MDA), existují diagnostické testy Nejpoužívanější test se nazývá TBARS.\n"}
{"id": "454480", "url": "https://cs.wikipedia.org/wiki?curid=454480", "title": "Josef Lesák", "text": "Josef Lesák\n\nJosef Lesák (21. října 1920 Červené Janovice – 28. července 2009 Pelhřimov) byl český a československý studentský vůdce, politik Československé strany národně socialistické, poválečný poslanec Ústavodárného Národního shromáždění. Po roce 1948 pronásledován a vězněn, po roce 1989 se krátce vrátil do politiky jako poslanec České národní rady.\n\nPůvodním povoláním byl učitelem. V období let 1945–1948 studoval na Vysoké škole politické a sociální v Praze. Byl předákem mládežnické organizace národních socialistů.\n\nV parlamentních volbách v roce 1946 se stal poslancem Ústavodárného Národního shromáždění za národní socialisty. V parlamentu zasedal formálně do voleb do Národního shromáždění roku 1948.\n\nPřed rokem 1948 a během komunistického převratu v roce 1948 se angažoval ve studentských organizacích a aktivně vystupoval proti KSČ. 23. února 1948 byl organizátorem studentské demonstrace a pochodu na Pražský hrad žádajícího prezidenta Beneše, aby neustupoval požadavkům komunistů. Prezidentem Edvardem Benešem byl na Pražském hradě kladně přijat. SNB však průvod, podporující prezidenta Beneše brutálně rozehnala. Poté byl vyloučen z poslaneckého klubu, vyhozen ze studií na Vysoké škole politické a sociální a stal se prvním poslancem uvězněným komunistickým režimem. Těžce byla postižena i jeho rodina. V červnu 1949 by odeslán do tábora nucených prací na kladenském dole Zápotocký.\n\nV roce 1988 založil ilegální Klub Milady Horákové a navázal styky s exilovou národně socialistickou stranou. V únoru 1990 se v rámci výměny složení zastupitelských sborů po sametové revoluci (takzvaná kooptace) stal poslancem České národní rady za Československou stranu socialistickou (po roce 1948 nástupkyně původní národně socialistické strany). Mandát zastával do voleb do České národní rady v červnu 1990.\n\n28. října 2008 byl vyznamenán prezidentem Václavem Klausem za vynikající zásluhy o rozvoj demokracie a lidská práva Řádem Tomáše Garrigua Masaryka II. třídy. Ve stejném roce získal čestné občanství města Kladna.\n\n"}
{"id": "454482", "url": "https://cs.wikipedia.org/wiki?curid=454482", "title": "Sportovní automobily", "text": "Sportovní automobily\n\nSportovní automobily (\"segment\" či \"třída\" G) je kategorie automobilů, u nichž je kladen větší důraz na dynamiku jízdy než na praktičnost. Zároveň se však jedná o civilní automobily, které musí splňovat všechny technické předpisy pro provoz na veřejných komunikacích. Termín \"sportovní automobil\" označuje celé spektrum vozů, od upravených běžných cestovních automobilů (např. Opel Astra OPC), přes čistě sportovní vozy (např. Porsche 911) až po nejextrémnější kategorii \"supersportů\" či \"hypersportů\" (např. Bugatti Veyron či LaFerrari).\n\nAnglický výraz \"sports car\" obvykle označuje pouze čistokrevné sportovní automobily, nikoli upravené běžné vozy.\n\nSportovní vozy se rozdělují do několika kategorií např. podle konstrukce, výkonu či míry exkluzivity. Tyto kategorie nejsou přesně definovány a hranice mezi nimi je nejasná. Jeden automobil může být označován hned několika různými pojmy, přičemž některé tyto pojmy jsou pouze marketingová označení, jiné pocházejí až z dob počátků automobilismu a jejich definice se mezitím změnila.\n\nGrand tourer (GT) - velmi široký pojem původně označující luxusní sportovní vůz s motorem vpředu. Dnes jsou do této kategorie řazeny takřka všechny luxusní sportovní automobily, včetně např. Porsche 911, které má motor vzadu. Vrcholným zástupcem je např. Ferrari F12berlinetta.\nHot hatch - sportovní hatchback (Peugeot 205 GTI, Volkswagen Golf GTI, Ford Focus ST...).\nKupé - opět velice široký pojem všeobecně označující automobily většinou sportovního charakteru s uzavřenou dvoudveřovou karoserií.\nMuscle car - původně americký dvoudveřový sportovní automobil obvykle s výkonným motorem V8. \nRoadster - sportovní automobil s odnímatelnou střechou, dvěma sedadly a motorem obvykle vpředu (Mazda MX-5, BMW Z3...).\nSupersportovní automobil (\"supersport\") - vysoce výkonný exkluzivní sportovní vůz, obvykle s motorem uprostřed (např. Ferrari 458 Italia). Podmnožinou supersportovního automobilu je pak \"hypersportovní automobil\" (\"hypersport\") - řidčeji užívané označení pro ty nejsilnější, nejrychlejší, nejdražší a nejexkluzivnější civilní vozy (Koenigsegg Agera, McLaren P1...).\n\nZávodní sportovní automobil je široký pojem. Zahrnuje jak upravené původně civilní sportovní vozy - všeobecně označované jako \"GT vozy\" či \"gétéčka\", tak i tzv. \"sportovní prototypy\", které mají s běžnými civilními vozy jen málo společného. Nejvýznamnějším závodem konaným pro tyto vozy je 24 hodin Le Mans a z tradice tohoto podniku se GT vozy a sportovní prototypy na rozdíl od formulí účastní spíše vytrvalostních závodů. I to se ale v poslední době změnilo a v roce 2010 byl vytvořen šampionát MS vozů GT1, jehož závody mají podobu jednohodinových sprintů. Závodní sportovní vozy se ale účastní např. i závodů do vrchu či rallye.\n\n\n\n"}
{"id": "454483", "url": "https://cs.wikipedia.org/wiki?curid=454483", "title": "Room on Fire", "text": "Room on Fire\n\nRoom on Fire je druhé album The Strokes vydané v říjnu 2003. Album následovalo po \"Is This It\" z roku 2001 a zahrnovalo tři singly: „“, „Reptilia“ a „The End Has No End“.\n\nZpočátku album produkoval producent Nigel Godrich (Radiohead, Travis, Beck), který byl oceněn cenou Grammy. The Strokes však cítili, že dělá jejich písně jaksi „neosobní“, a proto se vrátili k producentovi jejich prvního alba Gordonovi Raphaelovi.\n\nI přesto, že album \"Room on Fire\" obdrželo po vydání příznivé recenze a dosáhlo druhé příčky ve Spojeném království a debutovalo na čtvrté příčce v americkém žebříčku Billboard 200, tak počet prodaných nosičů ve Spojených státech byl menší, než tomu bylo u alba \"Is This It\".\n\nZačínající skladba alba „What Ever Happened?“ byla použita v soundtracku k filmu Sofie Coppole \"Marie Antoinetta\". Píseň „Reptilia“ se objevila v počítačových hrách Guitar Hero III a Rock Band. Název alba „Room on fire“ (česky něco jako \"Pokoj v ohni\") je převzat z textu k písni „Reptilia“: „The room is on fire as she's fixing her hair“.\n\nVšechny skladby vytvořil Julian Casablancas, pokud není uvedeno jinak:\n\n"}
{"id": "454484", "url": "https://cs.wikipedia.org/wiki?curid=454484", "title": "Lesák", "text": "Lesák\n\nLesák může být:\n\n\n"}
{"id": "454485", "url": "https://cs.wikipedia.org/wiki?curid=454485", "title": "Sommer", "text": "Sommer\n\nPříjmení Sommer nosí více různých osobností:\n"}
{"id": "454489", "url": "https://cs.wikipedia.org/wiki?curid=454489", "title": "Čin", "text": "Čin\n\nČin může být:\n\n\n\n"}
{"id": "454490", "url": "https://cs.wikipedia.org/wiki?curid=454490", "title": "Ritchey-Chrétien", "text": "Ritchey-Chrétien\n\nRitchey-Chretien je optická zrcadlová soustava používaná u velkých, převážně astronomických dalekohledů. Jde v základu o typ Cassegrain, avšak obě zrcadla mají tvar rotačního hyperboloidu. To odstraňuje velkou část optických vad původní soustavy Cassegrain (koma, sférická vada). Díky optickým poměrům může být centrální zastínění poměrně malé a soustava má i relativně malou fyzickou velikost.\n\nNevýhodou soustavy Ritchey-Chretien je náročnost výroby přesného tvaru, zejména primárního zrcadla, a z toho vyplývající cena. Náročnost spočívá v problému přesného měření tvaru požadované plochy a její následné korekce. Dříve byla touto soustavou vybavována jen špičková zařízení, nyní ji lze nalézt i v nabídce některých firem vyrábějících dalekohledy pro astronomy amatéry.\n\nNejznámější aplikací této soustavy je vesmírný HST – Hubble Space Telescope se zrcadlem o průměru 2,4 m.\n\n\n"}
{"id": "454492", "url": "https://cs.wikipedia.org/wiki?curid=454492", "title": "Vogue", "text": "Vogue\n\nVogue je časopis se zaměřením na módu, design a životní styl. Vychází ve dvacetipěti zemích světa každý měsíc. V redakci se vystřídala celá řada světoznámých módních fotografů. V magazínu \"The New York Times\" v prosinci 2006 popsala \"Vogue\" literární kritička Caroline Weber jako „nejvlivnější módní časopis na světě.“ \"Vogue\" publikuje také články o umění, kultuře a politice. Má celou řadu stálých modelek z řady známých celebrit. Na druhou stranu je časopis také kritizován.\n\n\"Vogue\" byl založen jako týdeník Arthurem Baldwinem Turnurem v roce 1892. Když v roce 1909 zemřel, převzal společnost Condé Nast. První změna, kterou Nast udělal, že změnil periodu výtisků na dva týdny místo jednoho. V roce 1910 začal vydávat i v Evropě, postupně byla dobyta Británie, Španělsko a Francie. V šedesátých letech začala dělat šéfredaktorku Diana Vreeland a začala dávat práci takovým celebritám - modelkám jako byli například Suzy Parker, Twiggy, Penelope Tree a další. Od roku 1988 je šéfredaktorkou americké verze Anna Wintourová.\n\nV současné době vychází ve 25 zemích: Argentina, Austrálie, Belgie, Brazílie, Kanada, Čína, Česká republika, Francie, Německo, Řecko, Indie, Itálie, Japonsko, Korea, Mexico, Peru, Polsko, Portugalsko, Rusko, Španělsko, Slovensko, Švýcarsko, Turecko, Velká Británie a USA.\n\nNa základě licence od amerického vydavatele Condé Nast ho do Česka přivedla firma V24 Media. Vychází v češtině na území Česka a Slovenska. Šéfredaktorkou je Andrea Běhounková. \n\nPrvní číslo československé verze vyšlo v pátek 17. srpna 2018, věnovalo se svobobě a lásce. Na obálce prvního čísla československé verze \"Vogue\" se objevila Karolína Kurková, jež je otočena k fotoaparátu zády. Písmeno V i její šedivé vlasy odkazují přímo na osobnost Olgy Havlové. Mezi kreativní tým \"Vogue CS\" patří modelky světového formátu jako Eva Herzigová, Tereza Maxová, Daniela Peštová, Karolína Kurková, či Daniela Kociánová. Na obálce vydání z 11. dubna 2019 se objevila top modelka Gigi Hadid, kterou pro Vogue CS nafotografovala Helena Christensenová.\n\nV redakci se vystřídala celá řada světoznámých módních a reportážních fotografů. Například André Kertész, Robert Doisneau, Edward Steichen, Richard Avedon, William Klein, Peter Lindbergh nebo Edwin Smith. V době 1913-1921 byl jedním z prvních fotografů Adolf de Meyer.\n\n"}
{"id": "454494", "url": "https://cs.wikipedia.org/wiki?curid=454494", "title": "Faktor IX", "text": "Faktor IX\n\nKoagulační faktor IX (nebo Christmasův faktor) je serinová proteáza (EC 3.4.21.22 ) koagulačního systému; patří ke skupině peptidáz S1.\nDeficit tohoto proteinu působí hemofilii B. Faktor byl pojmenován po chlapci Stephen Christmas, u kterého byl v roce 1952 zjištěn deficit vedoucí k hemofilii\nFaktor IX je v krevní plazmě přítomen jako zymogen. Je aktivován faktorem XIa (kontaktní faktor) nebo faktorem VIIa (cesta tkáňového faktoru). Faktor IXa pak (za přítomnosti Ca, membránových fosfolipidů a faktoru VIII) hydrolyzuje peptidovou vazbu mezi aminokyselinami argininem a isoleucinem ve faktoru X za vzniku faktoru Xa.\n\nGen pro faktor IX se nachází na chromozómu X (Xq27.1-q27.2). Gen izoloval a charakterizoval v roce 1982 Kotoku Kurachi a Earl Davie.\nDeficit faktoru IX působí Christmasovu nemoc (hemofilie B). Bylo popsáno více než 100 mutací faktoru IX; některé nepůsobí žádné příznaky, ale mnoho z nich vede k výrazným krvácivým poruchám.\nHemofilie je poměrně vzácné genetické onemocnění, které se projevuje poruchou srážlivosti krve. Hemofilici krvácejí po poranění nebo při operaci delší dobu než zdraví lidé, ale může u nich docházet i ke spontánnímu krvácení do kloubů nebo svalů, které se objevuje i po minimálním úrazu nebo zcela \"bez příčiny\".\n\nHemofilie.cz - stránky pro veřejnost i osoby s hemofilií\n"}
{"id": "454495", "url": "https://cs.wikipedia.org/wiki?curid=454495", "title": "Muzeum Českého ráje", "text": "Muzeum Českého ráje\n\nMuzeum Českého ráje v Turnově (okres Semily, Liberecký kraj) zahrnuje celou řadou regionálních sbírek, obsahujících exponáty z oblasti archeologie, etnologie, mineralogie, historie i umění. Muzeum bylo založeno v roce 1886.\n\nZvláštní místo zaujímají sbírky zaměřené na historii zpracování drahých kamenů na Turnovsku. Součástí stálé expozice je olejomalba Mikoláše Alše \"Pobití Sasíků pod Hrubou Skálou\" z roku 1895. Obraz se svými rozměry 10 × 8,5 m patří k největším v Evropě. Je zde také badatelská knihovna obsahující materiály místního písemnictví, například zápisy Josefa Dlaska.\n\nBudova muzea se nachází ve Skálově ulici v Turnově (poblíž náměstí Českého ráje). Od roku 1967 patří k muzeu i Dlaskův statek v Dolánkách.\n\n\n"}
{"id": "454501", "url": "https://cs.wikipedia.org/wiki?curid=454501", "title": "Peroxidáza", "text": "Peroxidáza\n\nPeroxidáza (EC číslo 1.11.1.x) je označení pro enzymy, které typicky katalyzují reakce typu:\n\nOptimálním substrátem pro mnoho těchto enzymů je peroxid vodíku, jiné jsou ale aktivnější s organickými hydroperoxidy, například lipidovými peroxidy. Peroxidázy mohou obsahovat na svých aktivních místech kofaktor hem nebo rezidua redoxního cysteinu či selenocysteinu.\n\nPovaha nukleofilů (elektronových donorů) je velmi závislá na struktuře enzymu.\n\nByť přesný mechanismus zatím nebyl objasněn, peroxidázy zřejmě hrají roli při posilování obrany rostlin proti patogenům. Peroxidázy se někdy používají jako histologické markery. Cytochrom C peroxidáza se používá jako rozpustný, snadno čistitelný model pro cytochrom C oxidázu.\n\nRodina glutathionperoxidáz je složena z osmi známých lidských izoform. Glutathionperoxidázy jako elektronový donor využívají glutathion a jsou aktivní jak s peroxidem vodíku, tak s organickými hydroperoxidy. Gpx1, Gpx2, Gpx3, a Gpx4 se ukázaly být enzymy obsahující selen, kdežto Gpx6 je selenobílkovina s výskytem u člověka a cystein obsahujícími homology u hlodavců.\n\nAmyloid beta při vazbě na hem vykazuje peroxidázovou aktivitu.\n\nTypickou skupinou peroxidáz jsou halogenperoxidázy. Tyto peroxidázy jsou schopny tvořit reaktivní halogenové skupiny a v důsledku toho pak přírodní organohalogenové sloučeniny.\n\nVětšinu peroxidázových bílkovinných sekvencí lze najít v databázi PeroxiBase.\n\nPeroxidázy lze použít pro úpravu průmyslových odpadních vod. Například fenoly, které jsou významnými polutanty, lze odstranit enzymaticky katalyzovanou polymerací za použití peroxidázy křenu selského. Fenoly se oxidují na fenoxidové radikály, které se účastní reakcí, kdy vznikají polymery a oligomery, které jsou méně toxické než fenoly.\n\nPeroxidázy navíc mohou být alternativou k mnoha agresivním chemikáliím. Existuje mnoho výzkumu zabývajících se použitím peroxidáz v procesech výroby lepidel, počítačových čipů, autodílů a výstelky bubnů a konzerv.\n\nKřenová peroxidáza se běžně používá v konjugaci s protilátkou při nepřímé detekci proteinů metodou western blot nebo v konjugaci s avidinem (viz Avidin-peroxidáza) pro detekci molekul značených biotinem. Detekce spočívá v detekci světla emitovaného při oxidaci luminolu katalyzované křenovou peroxidázou nebo oxidací substrátu, při které vzniká barevný, nerozpustný produkt.\n"}
{"id": "454505", "url": "https://cs.wikipedia.org/wiki?curid=454505", "title": "Mitrastemon", "text": "Mitrastemon\n\nMitrastemon je jediný rod čeledi Mitrastemonaceae dvouděložných rostlin z řádu vřesovcotvaré (\"Ericales\"). Jsou to nezelené parazitické byliny s redukovanými listy, parazitující na bukovitých dřevinách. Rod zahrnuje pouze 2 druhy, z nichž jeden roste ve východní a jihovýchodní Asii a druhý v tropické Americe.\n\nZástupci rodu \"Mitrastemon\" jsou nezelené, parazitické byliny houbovitého vzhledu. Listy jsou přisedlé, šupinovité, vstřícné nebo přeslenité, ve 3 až 24 párech, směrem vzhůru se zvětšují. Kvetoucí prýty jsou krátké, nevětvené a přímé, nesoucí jediný vrcholový květ podepřený nezelenými listeny. Květy jsou oboupohlavné, bledé. Okvětí je vytrvalé, límcovité, čtyřlaločnaté nebo nepravidelně laločnaté. Tyčinek je velmi mnoho a jsou zcela srostlé v uzavřenou trubičku, přičemž přívěsky tyčinek vytvářejí jakousi stříšku nad čnělkou s malým otvorem na vrcholu. Prašníky jsou umístěny v kruhu pod sterilním vrcholem trubičky. Trubička v průběhu růstu semeníku puká a celý útvar opadává. Semeník je svrchní, s jedinou komůrkou s mnoha vajíčky a jednou čnělkou. Plodem je kulovitá, lehce dřevnatá, bobulovitá, podélně pukající tobolka. Semena jsou lepkavá.\n\nRod zahrnuje pouze 2 druhy. \"Mitrastemon yamamotoi\" roste v Číně, na Tchaj-wanu, v Kambodži, Malajsii, Thajsku a na Sumatře, \"Mitrastemon matudae\" v tropické Americe od Mexika po Guatemalu a sz. Kolumbii.\n\nMitrastemony rostou v horských dubo-kaštanovníkových lesích v nadmořských výských 1400 až 2000 metrů.\n\nZástupci rodu \"Mitrastemon\" jsou endoparazité, parazitující (asijský a zřejmě i americký druh) na kořenech dřevin z čeledi bukovité (\"Fagaceae\"), zejména z rodů dub (\"Quercus\"), litokarpus (\"Lithocarpus\"), kaštanovec (\"Castanopsis\") a \"Trigonobalanus\". Některá pozorování uvádějí příležitostně i dřeviny z jiných čeledí.\nOpylování probíhá různými druhy hmyzu a ptáky. Na Nové Guineji květy vyhledávají strdimilové. Květy produkují nektar. Samoopylení je zabráněno protandrií. Lepkavá semena jsou šířena ptáky a drobnými savci.\n\nOba druhy jsou si blízce příbuzné. Předpokládá se dálkový přenos ptáky.\n\nRod \"Mitrastemon\" byl v minulosti řazen do čeledi \"Rafflesiaceae\", od níž se odlišuje především oboupohlavnými květy. V systému APG I i APG II je řazen do samostatné čeledi s nejasným zařazením. V APG III, publikovaném v roce 2009, je tato čeleď zařazena do řádu vřesovcotvaré (\"Ericales\") do blízkosti čeledi čajovníkovité (\"Theales\").\n\nJisté nejasnosti panují v rodovém jménu, Makino publikoval v roce 1909 ve stejném díle tokijského Botanical Magazine jméno \"Mitrastemma\", i \"Mitrastemon\". Mimo to se lze setkat i s tvarem \"Mitrastema\", takové jméno ovšem nebylo publikováno.\n\n\n"}
{"id": "454507", "url": "https://cs.wikipedia.org/wiki?curid=454507", "title": "Spinosauridae", "text": "Spinosauridae\n\nSpinosauridae (\"spinosauridi\") je čeleď specializovaných teropodních dinosaurů, žijících v období svrchní jury až svrchní křídy (asi před 148 - 93 miliony let) na území dnešní Jižní Ameriky, Afriky, Evropy a Asie. Výskyt skupiny na území Severní Ameriky zatím nebyl bezpečně prokázán.\n\nSpinosauridi byli velcí až obří dravci s charakteristicky úzkými \"krokodýlovitými\" čelistmi a zuby bez vroubkování. Většina druhů se zřejmě živila rybami, nepohrdli však ani mršinami velkých obratlovců nebo případným aktivním lovem. Někteří se živili i oportunisticky, například ptakoještěry, jak ukázal objev z roku 2004. Skupina byla pojmenována německým paleontologem baronem Ernstem Stromerem v roce 1915, ačkoliv jejich fosilie byly známé již v první polovině 19. století. Nápadným znakem spinosauridů byl také zvětšený dráp na jednom z prstů přední končetiny, který mohl souviset s predátorským stylem jejich života. Adaptace na obojživelný způsob života je u nich prokázán již v období rané křídy, a to u velkého jedince spinosaurida z Jižní Ameriky (Brazílie).\n\nNejvětším a zároveň nejznámějším zástupcem čeledi je samotný nominotypický druh \"Spinosaurus aegyptiacus\". Tento severoafrický predátor byl zřejmě největším známým teropodem vůbec. V roce 2006 bylo odhadnuto, že délka spinosaura mohla dosáhnout i 18 metrů. Jiným známým spinosauridem byl evropský \"Baryonyx walkeri\" z jižní Anglie.\n\nVědecká studie z roku 2010 potvrdila, že někteří spinosauridi trávili značnou část života ve vodním prostředí, kde pravděpodobně lovili ryby a jiné vodní živočichy. Novější fosilní materiál spinosauridů z Maroka potvrdil, že i na lebce měli tito teropodi množství adaptací pro obojživelný způsob života (například očnice \"zvednuté\" nad rovinu preorbitální části krania, podobně jako je tomu u současných krokodýlů nebo hrochů). Spinosauridi tedy představovali jedny z mála dinosaurů, přímo adaptovaných na dlouhodobý pobyt ve vodě (zejména v řekách a jezerech).\n\n\n"}
{"id": "454513", "url": "https://cs.wikipedia.org/wiki?curid=454513", "title": "Markgraviovité", "text": "Markgraviovité\n\nMarkgraviovité (\"Marcgraviaceae\") je čeleď dvouděložných rostlin z řádu vřesovcotvaré \"(Ericales)\". Jsou to keře a liány se střídavými listy a květy v neobvyklých květenstvích. Rostou nezřídka v korunách stromů. Čeleď zahrnuje asi 130 druhů v 7 rodech a vyskytuje se výhradně v tropické Americe.\n\nZástupci čeledi markgraviovité jsou keře a dřevnaté liány s jednoduchými střídavými listy. Často rostou jako poloepifyty v korunách stromů. Listy jsou obvykle kožovité, řapíkaté až téměř přisedlé, bez palistů, celokrajné nebo na okraji nevýrazně vroubkované. Žilnatina je zpeřená. Květenství jsou vrcholová, hroznovitá, občas připomínající okolík (\"Marcgravia\") nebo klas (\"Sarcoptera\"). V květenství jsou přítomna velká, nápadná a často pestře zbarvená nektária listenového původu. Květy jsou pravidelné, oboupohlavné, Kalich je vytvalý, ze 4 nebo 5 lístků, koruna je složena ze 3 až 6 (nejčastěji 4-5) volných nebo částečně srostlých plátků. Počet tyčinek je u různých rodů různý, od 3 po velký počet, tyčinky jsou volné nebo na bázi srostlé. Semeník je svrchní, srostlý ze 2 až 20 plodolistů a se stejným počtem někdy nekompletních komůrek. Čnělka je jediná. Plodem je kulovitá tobolka s vytrvalým kalichem.\n\nČeleď zahrnuje asi 130 druhů v 7 rodech. Je rozšířena výhradně v tropické Americe. Zástupci čeledi se vyskytují od jižního Mexika po severní Bolívii a Brazílii a na Karibských ostrovech. Centrum druhové diverzity je v severní části Jižní Ameriky. Největším rodem je markgravie (\"Margravia\", asi 60 druhů) a \"Souroubea\" (19 druhů). Zástupci čeledi se nejčastěji vyskytují v nížinných i horských deštných pralesích a v horském mlžném lese. Někteří zástupci rostou jako poloepifyty v korunách stromů.\n\nV květenstvích markgraviovitých jsou velká a nápadná nektária, v nichž se shromažďuje nektar. Květy některých druhů silně sladce voní. Druhy s nápadně zbarvenými nektárii a robustními květenstvími (zejména z rodů \"Norantea\", \"Sarcopera\" a \"Schwartzia\") jsou vesměs opylovány ptáky. \"Marcgravia\", \"Marcgraviastrum\" a některé druhy rodu \"Schwartzia\" jsou opylovány netopýry. Druhy s drobnějšími květy (\"Ruyschia\", \"Souroubea\") jsou pravděpodobně opylovány hmyzem.\n\n\nRostliny z této čeledi nemají mimo občasného pěstování jako okrasných tropických rostlin větší význam. Některé druhy slouží v místní medicíně. Domorodci plody některých druhů markgravie příležitostně jedí.\n\nV českých botanických zajradách se lze se zástupci této čeledi setkat jen zřídka. Z tropického skleníku Pražské botanické zahrady v Tróji je uváděna markgravie a \"Norantea guianensis\".\n\n\"Marcgravia\", \"Marcgraviastrum\", \"Norantea\", \"Ruyschia\" (včetně \"Caracasia\"), \"Sarcopera\", \"Schwartzia\", \"Souroubea\"\n"}
{"id": "454519", "url": "https://cs.wikipedia.org/wiki?curid=454519", "title": "Seznam představitelů Zlína", "text": "Seznam představitelů Zlína\n\nSeznam představitelů Zlína je chronologický seznam:\n\n"}
{"id": "454520", "url": "https://cs.wikipedia.org/wiki?curid=454520", "title": "Hrnečníkovité", "text": "Hrnečníkovité\n\nHrnečníkovité (\"Lecythidaceae\") je čeleď vyšších dvouděložných rostlin z řádu vřesovcotvaré (\"Ericales\"). Jsou to převážně stromy s jednoduchými střídavými listy a nápadnými květy, rozšířené v tropech téměř celého světa. Nejvýznamnějším druhem je juvie ztepilá, poskytující para ořechy. Lončatník guyanský, baringtonie a další druhy jsou v tropech pěstovány jako okrasné dřeviny.\n\nZástupci čeledi jsou nejčastěji stromy, méně často keře, výjimečně i byliny (některé druhy vřazené bývalé čeledi \"Scytopetalaceae\"). Kůra je vláknitá. Rostliny jsou ponejvíce bez chlupů, zřídka jsou přítomny jednoduché chlupy, hvězdovité pouze u rodu \"Couratari\". Palisty chybějí nebo jsou drobné a opadavé. Listy jsou střídavé, jednoduché, u některých zástupců nahloučené na koncích větví nebo dvouřadě uspořádané, celokrajné nebo zubaté, se zpeřenou žilnatinou.\n\nKvěty jsou oboupohlavné, často velké a nápadné, pravidelné nebo vlivem uspořádání souboru tyčinek souměrné. Květy jsou v úžlabních nebo vrcholových květenstvích různých typů, někdy redukovaných na jediný úžlabní květ. Kalich je obvykle ze 4 až 6 lístků, volný nebo srostlý a pohárkovitý. Koruna je složena obvykle ze 4 až 6 (nebo až 18) volných plátků. Výjimečně koruna chybí. Tyčinek je obvykle mnoho (10 u rodu \"Couratari\") a srůstají na bázi v prstenec či dutý sloupek, který je u mnohých rodů charakteristicky vyhnutý ven a opět zpět k semeníku a vytváří jakousi kápi, dávající květům osobitý vzhled. Semeník je spodní, řidčeji polospodní či svrchní, srostlý ze 2 až 10 plodolistů a se stejným počtem komůrek. V každé komůrce je 1 až mnoho vajíček. Nektária chybí nebo je nektar produkován staminodii. Plody jsou různých typů, často mohutné, nejčastěji tobolky otevírající se kruhovitým švem, případně nepukavé plody s dřevnatým obalem nebo dužnaté a bobulovité plody. Semena jsou velká, často křídlatá nebo s dužnatým míškem, uvnitř s velkým olejnatým embryem, bez nebo s endospermem.\n\nČeleď zahrnuje 25 rodů a přes 300 druhů. Jsou rozšířené v tropické Americe, v Africe, na Madagaskaru, v tropické Asii a v severní Austrálii. Charakteristickým stanovištěm jsou nížinné deštné lesy na nezaplavovaných půdách, kde hrnečníkovité rostou jako podrostové dřeviny i jako obrovské, až 55 metrů vysoké stromy převyšující okolní korunní patro pralesa. Největší rody jsou \"Eschweilera\" (120 druhů), \"Gustavia\" (50 druhů), \"Lecythis\" (50 druhů) a \"Barringtonia\" (40 druhů)\n\nNejčastějšími opylovači hrnečníkovitých jsou včely, některé druhy hrnečníků (\"Lecythis\") jsou opylovány netopýry. Okřídlená semena jsou rozšiřována větrem, bezkřídlá celou paletou různých zvířat zahrnující prasata pekari, opice, veverky, netopýry, ptáky.\n\nCharakteristické obsahové látky jsou zejména triterpenoidní saponiny a taniny.\n\nPro zástupce z tropické Ameriky jsou ve sterilním stavu charakteristická zejména pevná vlákna v kůře nebo větévkách, listy často na okraji nenápadně zoubkované a charakteristický pach při rozemnutí. Postranní žilky na čepeli listů se často charakteristickým způsobem stáčejí nahoru a posléze se ztrácejí.\nČeleď v původním smyslu měla pouze 10 rodů s areálem výskytu výhradně v tropické Americe. Na základě molekulárních studií byla rozšířena o rody z čeledí \"Asteranthaceae\", \"Barringtoniaceae\", \"Foetidiaceae\", \"Napoleonaceae\" a \"Scytopetalaceae\".\n\nDnes je rozlišováno 5 podčeledi:\n\n\n\nNejvětší ekonomický význam má brazilský druh juvie ztepilá (\"Bertholletia excelsa\", poskytující para ořechy. Příbuzný druh, juvie \"Bertholletia nobilis\" poskytuje menší ořechy a nemá takový význam. Jedlá semena srovnatelné kvality mají i některé hrnečníky, např. taktéž brazilský \"Lecythis pisonis\". Jedlá je také dužnina (mezokarp) plodů některých druhů rodu \"Grias\" a \"Gustavia\". Extrakt z kůry \"Cariniana domestica\" používají jihoameričtí indiáni pro přípravu jedu na hroty šípů a oštěpů, neboť má protisrážlivý účinek.\n\nNěkteré druhy hrnečníkovitých, zvláště rodu \"Cariniana\", jsou těženy pro dřevo.\n\nLončatník guyanský (\"Couroupita guianensis\"), tzv. dělový strom, je v tropech pěstován jako zajímavost a okrasná dřevina. Vyznačuje se velkými kulovitými plody vyrůstajícími přímo z kmene. Pro velké květy jsou pěstovány i další druhy hrnečníkovitých, např. z rodu baringtonie (\"Barringtonia\").\n\n\"Abdulmajidia\", \"Allantoma\", \"Asteranthos\", \"Barringtonia\",\n\"Bertholletia\", \"Brazzeia\", \"Careya\", \"Cariniana\", \"Chydenanthus\", \"Corythophora\", \"Couratari\", \"Couroupita\", \"Crateranthus\", \"Eschweilera\", \"Foetidia\", \"Grias\", \"Gustavia\", \"Lecythis\", \"Napoleonaea\", \"Oubbanguia\", \"Petersianthus\", \"Pierrina\", \"Planchonia\", \"Rhaptopetalum\", \"Scytopetalum\"\n\n"}
{"id": "454522", "url": "https://cs.wikipedia.org/wiki?curid=454522", "title": "Kovansko", "text": "Kovansko\n\nKovansko je místní část Bobnic v okrese Nymburk ve Středočeském kraji. V místní části jsou 4 ulice, 124 adres a je zde trvale hlášeno 207 obyvatel.\n\nPrvní písemná zmínka o vesnici pochází z roku 1785.\n"}
{"id": "454523", "url": "https://cs.wikipedia.org/wiki?curid=454523", "title": "Klášter Gaming", "text": "Klášter Gaming\n\nKlášter Gaming je kartuziánský klášter v rakouském Gamingu založený roku 1330 rakouským vévodou Albrechtem II.\n\nJiž od počátku byla kartouza zamýšlena jako rodové pohřebiště. Poslední odpočinek v rozsáhlém klášteře nalezl nejen samotný zakladatel, ale také jeho manželka Johana a jejich snacha Alžběta Lucemburská, dcera Karla IV. Ke zrušení kláštera došlo roku 1782 za vlády císaře Josefa II. Dnes je v části klášterních budov hotel a zbytek je věnován vzdělávacím institucím.\n\n"}
{"id": "454528", "url": "https://cs.wikipedia.org/wiki?curid=454528", "title": "Jivina (Vlastibořice)", "text": "Jivina (Vlastibořice)\n\nJivina je osada a místní část Vlastibořic v okrese Liberec. V roce 2001 zde žilo 50 obyvatel.\n\nJivinou prochází silnice III. třídy č. 2791 z Radimovic na Kobyly. Od Vlastibořic je osada vzdálená asi 1 km. Nadmořská výška terénu dosahuje na Hrobce 412 m n. m., ve vsi na odbočce cesty do Kotle 406,6 m n. m., u trigonometrického bodu za hřbitovem náležícím k obci pak 397,6 m n. m., v údolí Mohelky u Slavíkova činí nadmořská výška pouhých 292 m n. m.\n\nVe vsi je několik roubených chalup. Na obecní návsi, mimo hlavní silnici, se nachází kaple svatého Václava. Nedaleko obce u hlavní silnice směrem na Radimovice se nachází hřbitov.\n\nPrvní písemná zmínka o vesnici pochází z roku 1497.\n"}
{"id": "454532", "url": "https://cs.wikipedia.org/wiki?curid=454532", "title": "Miloš Sládek", "text": "Miloš Sládek\n\nMiloš Sládek (* 7. srpna 1964 Kladno) je český literární historik, vysokoškolský učitel, archivář a editor. Zabývá se starší českou literaturou, zejména obdobím baroka.\n\nVystudoval historii na Filozofické fakultě Univerzity Karlovy v Praze (1986, PhDr.). Působil v Okresním muzeu Praha-západ v Jílovém u Prahy (1986-1990), poté jako odborný pracovník Literárního archivu Památníku národního písemnictví v Praze, kde od roku 1991 uspořádal řadu písemných pozůstalostí významných osobností, k nimž připravil tištěné průvodce. Externě vyučoval na katedře historie UJEP v Ústí nad Labem (1994-1997), od roku 1998 přednáší starší českou literaturu na Pedagogické fakultě UK a od roku 2011 také na Ústavu dějin křesťanského umění Katolické teologické fakulty UK, kde se mj. na základě knižní monografie \"Slovo ze srdce jejich\" habilitoval pro obor historie (2018, Doc.). Od roku 1997 působí v literární sekci České křesťanské akademie. Věnuje se problematice literatury českého baroka (zejména baroknímu kazatelství a divadlu) a lidových vlivů na literární tvorbu. V pojetí barokní literatury navazuje na myšlenková východiska a dílo prof. Alexandra Sticha. Editorsky připravil několik antologií a komentovaných edic raně novověkých literárních památek. Publikoval řadu odborných článků v časopisech Dějiny a současnost, Tvar, Posel z Budče aj. a sbornících (Literární archiv, Historická demografie, Bibliotheca Strahoviensis, Sborník vlastivědných prací z Podblanicka aj.). Organizuje akce literárního a kulturního charakteru (např. rekonstrukce barokní pouti do Hájku u Prahy, literární pořady či scénická vystoupení).\n\n\n"}
{"id": "454535", "url": "https://cs.wikipedia.org/wiki?curid=454535", "title": "Atenuace", "text": "Atenuace\n\nAtenuace (z lat. \"tenuis\", slabý, tenký) je ve fyzice tlumení, zeslabování elektromagnetického nebo akustického vlnění při průchodu určitým materiálem. Může být způsobena jednak absorpcí (pohlcováním) vlnění, u nehomogenních materiálů také difrakcí (rozptylem). Závisí na vlastnostech materiálu, frekvenci vlnění a ovšem délce (dráze). Měří se obvykle v decibelech (dB), což je desetinásobek desítkového logaritmu poměru výkonu vstupního a výstupního signálu.\n\nV telekomunikacích se atenuace (útlum) používá ve stejném významu jako ve fyzice pro útlum vedení, telekomunikačního kanálu, přenosové cesty nebo i volného prostoru. Vyjadřuje se v decibelech a je výchozím parametrem pro stanovení výkonu vysílače a citlivosti přijímače, případně pro rozhodnutí použít zesilovače. U prostředí, kde je útlum přímo úměrný vzdálenosti (např. pro koaxiální kabel nebo vlnovod), se používá měrný útlum, což je útlum vztažený na jednotku délky udávaný obvykle v decibelech na metr (dB/m) nebo v decibelech na kilometr (dB/km).\n\nAtenuace světla při průchodu tekutinou se využívá k měření znečištění vody, při měření kvasných procesů v pivovarnictví a podobně. Rozdílná atenuace Rentgenova záření v různých druzích tělesných tkání se využívá při rentgenové diagnostice v lékařství (rentgenologie).\n\nSpeciální zařízení na přesné nebo regulovatelné zeslabení signálu, zejména ve vysokofrekvenční technice, se nazývá atenuátor.\n\nAtenuátor je také zařízení, které v oblasti kytarových zesilovačů slouží ke snížení hlasitosti. Některé kytarové zesilovače produkují kvalitní \"kytarový zvuk\" jen při vysokém vybuzení a tím pádem vysoké hlasitosti. Atenuátor se zapojí mezi zesilovač a reprobox a je schopný přeměnit až 90 procent výkonu v teplo. Zesilovač produkuje požadovaný zvuk, protože je dostatečně vybuzený.\n\n\n"}
{"id": "454547", "url": "https://cs.wikipedia.org/wiki?curid=454547", "title": "Sylva", "text": "Sylva\n\nSylva může znamenat:\n\n\n\n\n"}
{"id": "454549", "url": "https://cs.wikipedia.org/wiki?curid=454549", "title": "Arthur Eddington", "text": "Arthur Eddington\n\nSir Arthur Stanley Eddington (28. prosince 1882, Kendal, Spojené království - 22. listopadu 1944, Cambridge, Spojené království) byl britský astrofyzik. Je po něm pojmenován měsíční kráter Eddington.\n\nNarodil se v rodině kvakera, jímž se také stal. Ve škole vynikal v matematice a anglické literatuře. Díky tomu získal stipendium na Manchesterskou univerzitu, kde studoval matematiku a fyziku. Vzhledem k vynikajícímu prospěchu získal stipendium i na prestižní univerzitu v Cambridgi. Eddington byl prvním studentem prvního ročníku, který byl přemístěn rovnou do druhého. Po vystudování pracoval na několika projektech a živil se učením matematiky. \n\nV lednu 1906 byl Eddington nominován do funkce hlavního asistenta Královské observatoře Greenwichi. Po několika letech práce a řadě ocenění byl jmenován jejím ředitelem.\n\nV roce 1916 začal pracovat na studiu nitra hvězd a rozpracoval první teorie hvězdných procesů. Na základě jeho prací bylo možno vypočítat teplotu, hustotu a tlak uvnitř hvězdy. Později je využil a obhájil v řadě prací, z nichž nejznámější je patrně \"Teorie hmotnosti světla\".\n\nEddington pracoval jako sekretář holandského astrofyzika Willema de Sittera. Z korespondence mezi Albertem Einsteinem získal první informace o teorii relativity a stal se jejím zastáncem a pracoval na jejím dalším vývoji.\n\nV průběhu první světové války bylo navrženo zrušit veškeré kontakty s německými vědci. Eddingnton byl zásadně proti takovému postupu, neboť podle jeho názoru války nesmějí ovlivnit vědu. Nakonec Willema de Sittera přesvědčil, aby mohl uspořádat expedici pro pozorování zatmění slunce.\n\nRoku 1919 zorganizoval spolu s astronomem Frankem Watsonem Dysonem dvě expedice pro pozorování slunečního zatmění, za účelem prvního experimentálního ověření platnosti Einsteinovy obecné teorie relativity. Expedice na Princův ostrov u afrického pobřeží sledovala zatmění Slunce dne 29. května 1919. Během zatmění Eddington vyfotografoval hvězdy, nacházející se v té době v blízkosti slunečního disku a poté porovnal pozice těchto hvězd v situaci, kdy nebyly v blízkosti Slunce. Podle obecné teorie relativity by mělo Slunce svým gravitačním působením odchýlit světlo hvězd, procházejících v jeho blízkosti, což se na fotografii hvězd projevilo jejich zdánlivým posunem směrem od Slunce.\n\nSimultánně s expedicí na Princův ostrov, byla vykonána druhá expedice do města Sobral v Brazílii. V Sobralu je nyní, na paměť této události, zřízeno \"Museum zatmění\".\n\nEddington pozorování z expedice v příštím roce zveřejnil.\n\nEddington také tvrdil, že převrácená hodnota konstanty jemné struktury je přesně celé číslo (nejprve 136 a pak 137), což se nepotvrdilo. Hájil filozofickou harmonii mezi vědou a náboženskou mystikou.\n\n\n\n\n"}
{"id": "454551", "url": "https://cs.wikipedia.org/wiki?curid=454551", "title": "Zimmermannův telegram", "text": "Zimmermannův telegram\n\nZimmermannův telegram (nebo také Zimmermannova depeše) (anglicky: \"Zimmermann Telegram\", německy: \"Zimmermann-Depesche\", španělsky: \"Telegrama Zimmermann\") byla šifrovaná zpráva (depeše), která byla během první světové války zaslána německým ministrem zahraničí Arthurem Zimmermannem na německé velvyslanectví v USA ve Washingtonu, D.C. a posléze přeposlána mexické vládě. Telegram byl však již při posílání do vyslanectví ve Washingtonu odposlechnut Brity, kteří ho posléze rozluštili a předali vládě USA.\n\nNěmci nemohli již od začátku války posílat telegramy, protože britská loď Telconia u holandského břehu ze dna vyzdvihla podmořský kabel vedoucí z Německa a přeřízla jej. Německo tak přišlo o relativně bezpečné dálnopisné spojení se svými ambasádami a všechny depeše muselo zasílat vzduchem – rádiem. Britové tyto depeše, většinou šifrované podle různých kódových knih, zachycovali a snažili se je vyluštit. Tím se zabývalo britské dešifrovací oddělení (tzv. místnost č. 40), v němž od začátku války intenzívně pracovalo 40 lidí. V roce 1917 již Britové znali část německých kódů, a tak se jim podařilo rozluštit šifrovaný text, který byl zaslán právě německým ministrem zahraničí Arthurem Zimmermannem na německé velvyslanectví v USA.\n\nOriginální text:\nPřibližný český text:\n\nZ telegramu vyplývá, že Německo zahájí neomezenou ponorkovou válku, která by ale mohla Spojené státy americké popudit natolik, že vstoupí do války proti Německu. Německý ministr zahraničí Arthur Zimmermann se tedy rozhodl nabídnout Mexiku, že za těchto okolností by za účast ve válce proti USA obdrželo dodávky zbraní, peněz a následné územní zisky v podobě bývalého mexického území států Arizona, Nové Mexiko a Texas. USA by v tomto případě nejdříve musely porazit Mexiko a až potom by se naplno zapojily do války v Evropě proti Německu.\n\nBritové tedy po rozluštění Zimmermannova telegramu měli šanci k zapojení neutrálních USA do války. Dřívějším impulsem se stalo potopení britského parníku Lusitania v květnu 1915, při němž zahynulo 128 Američanů na palubě. To přispělo ke změně veřejného mínění v neprospěch Německa, a společně s aférou kolem Zimmermannova telegramu k pozdějšímu vstupu USA do války.\n\nZachycenou verzi zprávy nemohli Britové předat vládě USA, protože ta by ji uveřejnila, a Němci by reagovali změnou šifrovací knihy kódů. Britové tedy vymysleli falešnou historku o tom, že rozluštěná zpráva byla ukradena podplacenými mexickými úředníky. Jelikož však koncová verze zprávy musela být v detailech rozdílná, vyslali \"agenta H\", jenž měl za každou cenu získat verzi z velvyslanectví v Mexico City, což se mu podařilo po vloupání do telegrafní pobočky Western Union v Mexico City.\n\nTuto verzi telegramu zaslala britská vláda americké vládě, která se posléze rozhodla vyhlásit válku Centrálním mocnostem a vstoupit do první světové války.\n\n\n\n\n\n\n"}
{"id": "454553", "url": "https://cs.wikipedia.org/wiki?curid=454553", "title": "Beta-skládaný list", "text": "Beta-skládaný list\n\nBeta-skládaný list (někdy jen skládaný list, anglicky beta sheet) je typ prostorového uspořádání bílkovin. Spolu s alfa-helixem představuje asi nejznámější pravidelné uspořádání v tzv. sekundární struktuře bílkovin.\n\nBeta-skládaný list je tzv. plně extendovaný typ struktury, to znamená, že na rozdíl od např. alfa-helixu není příliš kompaktní, ale do všech stran protažený. Skládá se z několika aminokyselinových řetězců (peptidů), které jsou uspořádány vzájemně rovnoběžně a dochází mezi nimi ke vzniku vodíkových vazeb (konkrétně mezi vodíkem amidové skupiny a kyslíkem karbonylové skupiny sousedních řetězců). Tím se tato struktura stává stabilnější.\n\nSousední řetězce aminokyselin mohou být paralelní (tedy „směřovat“ stejným směrem) nebo antiparalelní (když směřují navzájem opačným směrem). Od tohoto uspořádání se odvíjí přesná struktura skládaného listu, záleží tedy, zda je paralelní nebo antiparalelní.\n\nZ beta skládaných listů se téměř výhradně skládá molekula fibroinu, tedy základní složky hedvábí.\n"}
{"id": "454564", "url": "https://cs.wikipedia.org/wiki?curid=454564", "title": "Ictus (spolek)", "text": "Ictus (spolek)\n\nIctus je obecně prospěšná společnost založená v roce 2007, jejímž smyslem je pomáhat lidem postiženým cévní mozkovou příhodou při návratu do plnohodnotného života.\n\nCévní mozková příhoda (CMP) může mít různé příčiny, ale následky jsou stejné. Nemocný má zasaženou menší nebo větší část mozku, a to poznamená jeho další život.\nLidé, kteří se ještě ve svém okolí nesetkali zblízka s touto nemocí, si ani nedokážou uvědomit, že se jedná v ČR ročně až o 35 000 nových případů. To je například město velikosti Příbrami včetně novorozenců. Pokud se setkáme s lidmi motoricky postiženými, s potížemi komunikovat, o berlích nebo na vozíčku, máme tendenci propadnout představě, že se tak již narodili, nebo se stali obětí úrazu. Jenže jejich velká část je postižena právě mozkovou příhodou a ještě před několika málo lety aktivně pracovali, sportovali, žili naplno. A to jsou ještě ti šťastnější z nich, kteří se dostanou vlastní silou na ulici. Hodně jich nemoc zavřela v bytech a léčebnách. Orientace na výkon, životní tempo, permanentní stres a nevhodná životospráva je jedním z faktorů, proč se snižuje věková hranice lidí postižených mozkovou mrtvicí. \n\nCílem společnosti Ictus je vrátit lidi postižené CMP do běžného života – umožnit jim, aby si byli zase schopni zajišťovat základní osobní potřeby, aby mohli snižovat svoji závislost na cizí péči a měli šanci na zlepšení kvality svého života. Český zdravotní systém dokáže zajistit první pomoc a účinnou léčbu, ale potíže nastávají v okamžiku potřeby účinné rehabilitace, následné péče, pomoci při návratu do společnosti. Zároveň poskytujeme informační servis pro partnery a příbuzné, aby měli možnost lépe pochopit potřeby postižených a zvládat svoji novou roli v jejich životě. \n\nCharakter a náplň činností na pomoc osobám po CMP:\n\n\n"}
{"id": "454570", "url": "https://cs.wikipedia.org/wiki?curid=454570", "title": "Kulynigol", "text": "Kulynigol\n\nKulynigol ( ) je řeka v Chantymansijském autonomním okruhu v Ťumeňské oblasti v Rusku. Je dlouhá 367 km. Plocha povodí měří 7 390 km².\n\nPramení na východě Sibiřských Úvalů. Říční koryto je velmi členité. V povodí řeky se nachází mnoho jezer a mokřadů. Ústí zprava do Vachu (povodí Obu) na 496 říčním kilometru.\n\n\nZdrojem vody jsou převážně sněhové srážky. Zamrzá v říjnu a rozmrzá v květnu. Období vyššího stavu vody je delší a trvá od jara do léta.\n"}
{"id": "454571", "url": "https://cs.wikipedia.org/wiki?curid=454571", "title": "Rekombinace", "text": "Rekombinace\n\nSlovo rekombinace má více významů:\n\n"}
{"id": "454575", "url": "https://cs.wikipedia.org/wiki?curid=454575", "title": "Britt Ekland", "text": "Britt Ekland\n\nBritt Ekland (* 6. října 1942 Stockholm) je švédská herečka po většinu svého života žijící v Anglii. Známou se stala díky roli Bond girl Mary Goodnightové v bondovce \"Muž se zlatou zbraní\" (1974), stejně tak i pro manželství s hercem Peterem Sellersem a také kvůli intenzivnímu společenskému životu.\n\nNarodila se do rodiny stockholmského maloobchodníka. Má tři mladší bratry. Studovala školu dramatu a k herecké kariéře jí pomohl atraktivní vzhled. Ve filmu se poprvé objevila v roce 1962, kdy hrála ve snímku \"Krátké tělo\". Pak následovalo několik dalších postav například ve filmech \"Noc, kdy přepadli kabaret Minských\" (1968), kultovním hororu \"The Wicker Man\" (1973) nebo \"Baxter\" (1973).\n\nNejznámější rolí se stala Bond girl Mary Goodnightová v bondovce \"Muž se zlatou zbraní\" (1974), kde si zahrála po boku Rogera Moorea. Poté se objevila společně s Trevorem Howardem v dramatu \"Otrokáři\" (1976).\n\nVšeobecnou známost jí zajistila už svatba s hercem Peterem Sellersem, která se uskutečnila v únoru 1964. Z manželství se roku 1965 narodila dcera Victorie. Společně se oba herci objevili ve snímcích \"Hon na lišku\" (1966) a komedii \"Bobo\" (1967). V prosinci 1968 pak následoval rozvod. Na počátku sedmdesátých let se stal jejím partnerem producent Petr Adler. Z tohoto vztahu se narodil syn Nikolaj (1973. Poté následovala známost se zpěvákem Rodem Stewartem, s nímž žila přes dva roky. V roce 1984 se podruhé vdala za hudebníka Slim Jima Phantoma. O čtyři roky později se jim narodil syn Thomas Jefferson. Rozvod následoval v roce 1992. Vydala autobiografii \"True Britt\" (1980) a knihu o fitness (1984), doplněnou videokazetou (1992). V biografickém filmu \"Život a smrt Petera Sellerse\" (2004) její osobu ztvárnila Charlize Theronová.\n\nPoté co si v roce 2004 pádem na londýnském předávání hudebních cen přivodila zlomeninu kotníku a zápěstí, byla u ní diagnostikována osteoporóza. Aktivně podporuje společnosti zaměřující se na léčbu a výzkum Alzheimerovy choroby a osteoporózy, stejně jako PETA \"(People for the Ethical Treatment of Animals)\" a vystupuje proti nelidským testům na zvířatech. Hovoří plynně anglicky, německy a francouzsky.\n\n\n\n\n"}
{"id": "454580", "url": "https://cs.wikipedia.org/wiki?curid=454580", "title": "Helicobacter pylori", "text": "Helicobacter pylori\n\nHelicobacter pylori (název složen ze slov: „helix“–šroubovice, „bacter“–bakterie, „pylorus“–vrátník) je druh mikroaerofilní gramnegativní patogenní bakterie, jež napadá sliznici žaludku. Odhaduje se, že je ve vyspělých zemích touto bakterií infikována více než polovina dospělých po 60 letech věku, ačkoliv nemusí vždy vyvolat onemocnění. Způsobuje zejména žaludeční vředy, má však zřejmě na svědomí i různé gastritidy, adenokarcinom žaludku či lymfomy mízní tkáně v žaludku.\n\n\"Helicobacter pylori\" (dřívější označení \"Campylobacter pylori\") má buňky ve tvaru zahnutých tyčinek. Typická je pro žaludeční helikobakterie i produkce ureázy ve velkém množství (enzym neutralizující žaludeční šťávy). Napadá převážně člověka, nejčastěji osoby z chudších poměrů či v rozvojových zemích, ale neplatí to stoprocentně. Přenáší se z člověka na člověka, fekálně–orální cestou.\n\nZpůsobuje chronickou gastritidu a vředovou chorobu gastroduodenální.\n\nNejúčinnější se jeví trojkombinace amoxicilin, klaritromycin a inhibitory protonové pumpy.\n\nAlternativní terapie při infekci \"Helicobacter pylori\" může být užívání čisté mastichy, resp. čistého mastichového prášku. Antibakteriální efekt této látky je vysvětlením účinnosti mastichy při léčbě žaludečních vředů.\n\n"}
{"id": "454584", "url": "https://cs.wikipedia.org/wiki?curid=454584", "title": "Komunikační vesnice", "text": "Komunikační vesnice\n\nKomunikační vesnice je typ vesnice, založené podél komunikace, to je podél cesty, splavné řeky, železnice. Tento typ vesnice je většinou značně protáhlý a většinou mu chybí náves.\n\n"}
{"id": "454587", "url": "https://cs.wikipedia.org/wiki?curid=454587", "title": "Walter Browne", "text": "Walter Browne\n\nWalter Browne (10.1 1949 – ) je prvním australským šachovým velmistrem, později reprezentoval USA. Třikrát vyhrál a třikrát se dělil o první místo na mistrovství USA, dvakrát se zúčastnil mezipásmového turnaje.\n\n"}
{"id": "454589", "url": "https://cs.wikipedia.org/wiki?curid=454589", "title": "Trofie", "text": "Trofie\n\nTrofie čili úživnost je vlastnost vody, která označuje obsah chemických látek (živin) v ní.\n\nPodle množství živných látek ve vodě se vody rozlišují na oligotrofní, tedy s malým obsahem živných látek, mezotrofní, tj. se středním obsahem živných látek a eutrofní, s vysokým obsahem živných látek. V eutrofních vodách dochází často k růstu sinic nebo řas, které znečišťují vodu tak, že je pro většinu živočichů neobyvatelná. Řasy mohou vodní nádrže znečistit tak, že dojde k úhynu ryb.\n\njsou velmi bohaté. Vody jsou průzračné,někdy s viditelností i více než 3 m vodního sloupce.\nOrganismů je velké množství, voda je méně průhledná (méně než 2 m). V letním období se\nčasto vyskytuje vodní květ.\n\nTrofické stupně:\n\nEutrofizace vody je určována podle druhů rostlin a živočichů které lze najít ve vodním prostředí, nebo jeho blízkém okolí. Zvláštní druhy rostlin a živočichů jsou typické pro jednotlivé druhy vod. Tyto organismy nazýváme bioindikátory. Určení nasycení vody živinami podle jejich výskytu je relativně spolehlivé, ale může být chybné. Bioindikátorem oligotrofní vody jsou jepice, chrostíci, vodní mechy a parožnatky\n\nV případě, že v jinak na živiny bohatých vodách chybí, nebo je v nedostatku některý z biogenních prvků (např. deficit fosforu), voda se projevuje jako na živiny chudá – oligotrofní, nebo méně eutrofizovaná. Plné využité ostatních živin je pro organismy nedostupné. Ani odpadní voda tedy nemusí být nezbytně eutrofní a vykazovat znaky eutrofní vody. Podobná situace nastane, pokud má voda extrémně nízkou teplotu. Nedochází zde k rozmnožení řas, sinic a bujení hnilobných bakterií. Voda také může být nasycená látkami, které zabraňují rozvoji živých organismů s vyššími nároky na živiny, nebo jakýchkoliv vyšších organismů. Jde o toxické sloučeniny přirozeně vyplavované z podloží, plyny pronikající do vody z podzemních zdrojů, nebo chemické odpady pocházející z lidské činnosti.\n\nNasycení povrchových vod živinami je možné hodnotit nejen na základě skutečné organické produkce biomasy,ale také podle tzv. potenciální produktivity rozvoje. Tedy zhodnocením bujení organismů, který by v testovaném vzorku vody mohl nastat za optimálních podmínek. Stanovení trofického potenciálu se provádí biotestem spočívajícím v kultivaci zelené řasy Scenedesmus quadricanda za standardních podmínek (osvětlení, teplota, přívod CO apod.) a ve sledování její růstové odezvy.\n"}
{"id": "454597", "url": "https://cs.wikipedia.org/wiki?curid=454597", "title": "Minija (ves)", "text": "Minija (ves)\n\nMinija, jinak také \"Mingė, řidčeji Minė\", je rybářská vesnice uličního (komunikačního) typu, rozložená podél obou břehů dolního toku řeky Minija, v okrese Šilutė. Seniūnija (nižší správní celek) Kintai, 7 km na jih od městysu Kintai, na území Regionálního parku Němenské delty. Pro hezké, unikátní okolí, styl života a cestování je také nazývána \"Litevskými Benátkami\". Ve vsi není most (ani v okolí), převažující způsob dopravy je lodní - včetně nákupů, návštěvy sousedů, cesty do školy... Ves má dobré lodní spojení s Rusne, Ventė, Nidou a dalšími lázenskými a turistickými místy na Kurské kose, na pevninském břehu Kurského zálivu a na březích ostrova Rusnė. Je zde přístav pro motorové čluny, výletní lodi a jachty. V poslední době zde vzkvétá vodní turistika, o turisty pečuje společnost \"Mingės egzotika“.\n\nPůvodní, starý název byl Minė; o tom svědčí nápisy na náhrobcích na hřbitově ve Ventė. Byla založena při ústí řeky Minija do Kurského zálivu, ale během času vlivem přibývajících nánosů jak z Minije, tak ramene Němenu Atmaty se plocha souše zvětšovala a ves Minija se ocitla opodál od jejího ústí a stala se ze vsi přímořské vsí vnitrozemní. Je zmiňována od roku 1540. Tehdy v ní bydlelo 11 příjemců činže, a dvě privilegované německé rodiny. Přibývalo obyvatel - imigrantů - Žemaitů z Velkoknížectví Litevského a Němců z knížectví Pruského. Od roku 1601 sloužila krčma, od roku 1736 je zde základní škola. Roku 1802 Gottfried Gerschke založil manufakturu na plachty a později i na čluny. V polovině 19. století zde bylo 76 usedlostí. Od roku 1850 zde byla pošta a lékárna. Byly zde prodávány litevské knihy. Koncem 19. století bylo prokopáno vyústění řeky do Atmaty, byla vydlážděna kamenná cesta do Kintů. Obyvatelé se živili rybářstvím, lučním hospodářstvím, sklízeli a prodávali rákos na pokývání střech. Ves nikdy neměla ulice, veškeré spojení probíhalo po vodě. Ves pro časté záplavy nikdy neměla vlastní hřbitov. Zemřelí byli pochováváni v blízké Ventė. Ves od I. světové války pomalu zanikala. Po II. světové válce sem sovětská vláda (většinou násilně) přesunula kolem 20 rodin z Litvy (z Aukštaitije, Dzúkije a Suvalkije).\n"}
{"id": "454599", "url": "https://cs.wikipedia.org/wiki?curid=454599", "title": "Napoleonovo zahájení", "text": "Napoleonovo zahájení\n\nNapoleonovo zahájení je otevřené šachové zahájení začínající tahy 1. e4 e5 2. Df3.\n\nZahájení je považováno za slabé, protože rozvíjí dámu příliš brzy a ta se stává předmětem útoku a zbavuje jezdce pole f3. Stejně jako u podobného Parhamova útoku (2. Dh5) bílý doufá, že dá mat na f7 (2. Df3 Jc6 3. Sc4 Sc5? 4. Dxf7#). V obou případech se černý může pasti snadno vyhnout.\n\nZahájení je pojmenováno po francouzském císaři Napoleonovi, který byl považován za poměrně silného amatérského šachistu. Napoleon hrál toto zahájení údajně s šachovým automatem zvaným Turek.\n"}
{"id": "454602", "url": "https://cs.wikipedia.org/wiki?curid=454602", "title": "Okinawa", "text": "Okinawa\n\nOkinawa (: 沖縄本島, \"Okinawa-hontó\") je japonský ostrov. S rozlohou 1201,03 km² je největším ostrovem v souostroví Rjúkjú. Administrativním centrem prefektury Okinawa a zároveň největším městem je Naha, které se nachází na jihozápadě ostrova. V roce 1990 byl počet obyvatel Okinawy odhadován na 1,22 milionu, většinu tvoří Rjúkjúané (hlavně Okinawané), dále Japonci a cizinci (většinou americký vojenský personál a jejich rodiny).\n\nSever ostrova Okinawa je osídlen řídce, naproti tomu jih je velmi urbanizovaný – města Nago, Okinawa, Naha ap. Díky subtropickému podnebí se na severu ostrova rozkládá hustý prales. Každoroční období dešťů začíná na konci jara.\n\nOd roku 1429 do roku 1879 byl ostrov centrem království Rjúkjú. V této době zde byly vybudovány pevnosti – tzv. \"gusuku\". Na ostrově se jich nachází šest a v současné době jsou téměř všechny v ruinách. V roce 2000 byly zapsány na Seznam světového dědictví UNESCO. V roce 1879 bylo království připojeno k Japonskému císařství.\n\nV roce 1945 byl ostrov dobyt americkými vojsky (tzv. bitva o Okinawu) a Japonsku byl navrácen až v roce 1972. Nachází se zde americká letecká základna Kadena a další základny americké armády, námořnictva a námořní pěchoty. Okinawa je považována za „kolébku“ bojového umění karate-dó a především stylů, ze kterého vzniklo. Narodil se zde Gičin Funakoši.\n\nPůvodním jazykem Okinawy je Učinaaguči (také zvaná okinawština). Lingvisté nejsou zajedno v tom, jestli jde o samostatný jazyk nebo o dialekt japonštiny. V každém případě se od japonštiny dost výrazně liší a to jak slovní zásobou tak i fonetickou a gramatickou strukturou. K jeho zápisu je používána kandži a modifikovaná hiragana.\nJazyk sám se dělí do dvou nejvýznamnějších dialektů – Šuri-naha a jižní dialekt.\n\n\n"}
{"id": "454603", "url": "https://cs.wikipedia.org/wiki?curid=454603", "title": "Burrill Bernard Crohn", "text": "Burrill Bernard Crohn\n\nBurrill Bernard Crohn (13. června 1884 New York – 29. července 1983 Connecticut) byl americký gastroenterolog židovského původu, který jako jeden z prvních popsal chorobu, která dnes nese jeho jméno.\n\n"}
{"id": "454604", "url": "https://cs.wikipedia.org/wiki?curid=454604", "title": "Rue Galande", "text": "Rue Galande\n\nRue Galande je pařížská ulice v 5. obvodu, ve čtvrti Sorbonne. Je dlouhá 165 metrů a průměrně široká 12 metrů. Začíná u č. 2 rue des Anglais a č. 10 rue Lagrande a končí č. 1 rue Saint-Jacques a č. 17 rue Le Petit-Pont.\n\nJméno je odvozeno od bývalé vinice patřící rodině Garlandů. Zrušena byla ve 13. století. Ve středověku tu sídlila Collège de Danemark.\n\n\n\n"}
{"id": "454610", "url": "https://cs.wikipedia.org/wiki?curid=454610", "title": "Efekt červené královny", "text": "Efekt červené královny\n\nEfekt červené královny (či efekt šachové královny) je označení pro matematický model z evoluční biologie, který popisuje některé jevy ve stabilním prostředí. Oproti stacionárním modelům předpokládá, že i v těchto podmínkách dochází k evoluci, neboť organizmy se vždy mohou adaptovat k podmínkám prostředí lépe. Když se tímto způsobem nějaký druh změní, má to dopad na ostatní druhy žijící na tomto místě a ty se musí vyvíjet také, aniž by tím učinily pokrok („mění se proto, aby jim nebylo ještě hůř“). Tato hypotéza nemusí být bezpodmínečně platná, ale nasvědčují jí paleontologická data: pravděpodobnost vymření druhu není závislá na tom, jak je tento druh starý; druhy se tedy postupem času nejsou schopné „zlepšit“ do té míry, aby odolaly vyhynutí.\n\nČervená královna se zřejmě projevuje např. v souboji mezi parazitem a hostitelem, predátorem a kořistí a podobně. Název hypotézy byl odvozen ze slov Červené královny, postavy v knize \"Za zrcadlem a co tam Alenka našla\" spisovatele Lewise Carrolla, která řekla Alence: „nyní běžíš, abys zůstala na stejném místě“. V knize \"Jak se dělá evoluce\" je tento závod ve zbrojení charakterizován větou:\n"}
{"id": "454632", "url": "https://cs.wikipedia.org/wiki?curid=454632", "title": "Beat Happening", "text": "Beat Happening\n\nBeat Happening je americká nezávislá rocková skupina, která vznikla roku 1982. Sestavu tvoří Calvin Johnson (kytara,zpěv), Heather Lewis (bicí, kytara,zpěv) a Bret Lunsford (kytara,bicí). Beat Happening byli lídři americké nezávislé rockové scény (indie-rock) a lo-fi hnutí. Byli známí pro jejich (úmyslně) jednoduché nahrávací techniky, pohrdání technickou stránkou hudby a písně s jednoduchým textem. Jednoduché bicí, kytara i zpěv a na obale jejich prvního alba - nakreslená kočka v kosmické raketě! Calvin Johnson je jedním ze zakladatelů nahrávacího studia K Records. Bylo založeno roku 1982 a je klíčové pro americkou nezávislou rockovou scénu.\n\n"}
{"id": "454633", "url": "https://cs.wikipedia.org/wiki?curid=454633", "title": "Premier League 2003/04", "text": "Premier League 2003/04\n\nV sezóně 2003/04 nejvyšší anglickou ligu vyhrál Arsenal. Sestoupily týmy Leicester City, Leeds United a Wolverhampton Wanderers.\n\nZ = odehrané zápasy; V = výhry; R = remízy; P = prohry; GD = dané goly; GI = inkasované goly; Bod = počet bodů\nCL = přímý postup do Ligy mistrů, CLQ = postup do kvalifikace o Ligu Mistrů, UC = postup do poháru UEFA, S = sestup\n"}
{"id": "454641", "url": "https://cs.wikipedia.org/wiki?curid=454641", "title": "Maltese Premier League 1937/38", "text": "Maltese Premier League 1937/38\n\nStatistika Maltese Premier League v sezoně 1937/38.\n\nHrály čtyři týmy a šampionem se stal tým Sliema Wanderers FC.\n"}
{"id": "454644", "url": "https://cs.wikipedia.org/wiki?curid=454644", "title": "K Records", "text": "K Records\n\nK Records je nezávislé hudební vydavatelství v Olympii ve státě Washington. Bylo založenu roku 1982. Spoluzakladatelem (s Candice Pedersen) a majitelem je Calvin Johnson. Je spojeno s lo-fi hnutím, které propaguje názor, že není potřeba drahé nahrávací zařízení, superkvalitní nástroje nebo složité melodie aby vznikla dobrá hudba. Naopak, na nahrávkách nechávají šum, zkreslení, různé zvuky z pozadí a nebo je tam dokonce přidávají. Je to jakýsi opak \"hi-fi\". Z kapel stojí za zmínku Beat Happening. Pro zajímavost - Kurt Cobain, frontman Nirvany, si nechal vytetovat logo K Records na rameno. Řekl, že mu má připomínat, aby zůstal dítětem.\n\n"}
{"id": "454647", "url": "https://cs.wikipedia.org/wiki?curid=454647", "title": "Polomeť", "text": "Polomeť\n\nPolomeť ( ) je řeka v Novgorodské oblasti v Rusku. Je dlouhá 150 km. Povodí řeky je 2770 km².\n\nOdtéká z jezera Russkoje (2,4 km²) na Valdajské vrchovině. Ústí zprava do Poly (povodí Ilmeňského jezera).\n\nZdrojem vody jsou převážně sněhové srážky. Průměrný roční průtok vody ve vzdálenosti 120 km od ústí činí 7,74 m³/s.\n\nŘeka je splavná. Na horním toku jsou experimentální stanoviště Valdajské laboratoře hydrologického ústavu.\n"}
{"id": "454651", "url": "https://cs.wikipedia.org/wiki?curid=454651", "title": "Calvin Johnson", "text": "Calvin Johnson\n\nCalvin Johnson (*1. listopadu 1962, Olympia, Washington, USA) je americký zpěvák, kytarista, skladatel a hudební producent, narozen v Olympii ve státě Washington. Jde o zakladatele skupin Beat Happening, Cool Rays, The Go Team, Dub Narcotic Sound System a The Halo Benders a spoluzakladatel a majitel labelu K Records, pod kterým skupiny hrajou. Hraje důležitou roli v propagaci nezávislé undergroundové americké hudby, je představitelem lo-fi hnutí a nebo taky indie-rocku. Pro zajímavost, byl přítelem Kurta Cobaina a hráli spolu píseň D-7 od The Wipers na rádiu KAOS.\n"}
{"id": "454654", "url": "https://cs.wikipedia.org/wiki?curid=454654", "title": "Wipers", "text": "Wipers\n\nWipers byla punková kapela (1977–2001) založená ve Spojených státech. Ovlivnili mnoho umělců, byli jedni z prvních, kteří používali velké zkreslení (distortion). Ovlivnili také skupinu Nirvana, která udělala i pár coververzí skladeb od The Wipers – hlavně \"D-7\", kterou můžete najít na albu Hormoaning, singlu Lithium a boxsetu With the Lights Out.\n\n\n\n"}
{"id": "454661", "url": "https://cs.wikipedia.org/wiki?curid=454661", "title": "Anna Rogowská", "text": "Anna Rogowská\n\nAnna Rogowská (* 21. května 1981 Gdyně) je polská atletka, bronzová olympijská medailistka z roku 2004, mistryně světa a halová mistryně Evropy ve skoku o tyči.\n\nNa ME v atletice 2002 v Mnichově skončila ve finále sedmá. O rok později získala v Bydhošti bronzovou medaili na evropském šampionátu do 23 let. V témže roce se umístila na světovém šampionátu v Paříži na sedmém místě (445 cm). Na letních olympijských hrách v Athénách 2004 se napotřetí zachránila na výšce 455 cm. Následné dvě výšky však zdolala napoprvé a za výkon 470 cm vybojovala bronzovou medaili. V roce 2005 získala v Madridu na halovém ME stříbrnou medaili.\n\n22. července 2005 na mítinku v Londýně skočila 480 cm, čímž vytvořila národní rekord. Ve stejném závodě mimo jiné ruská tyčkařka Jelena Isinbajevová poprvé překonala hranici pěti metrů. 26. srpna 2005 na Zlaté lize v Bruselu národní rekord vylepšila na hodnotu 483 cm. Na halovém MS 2006 v Moskvě skončila druhá, když prohrála jen s Jelenou Isinbajevovou. O rok později získala bronz na HME v Birminghamu, kde skončila na čtvrtém místě česká tyčkařka Pavla Rybová. Na olympiádě v Pekingu 2008 skončila ve finále na desátém místě společně s Brazilkou Fabianou Murerovou.\n\n24. července 2009 v Londýně porazila na pokusy královnu ženské tyčky posledních let Jelenu Isinbajevovou. Obě zdolaly 468 cm, Polka se však mohla radovat z vítězství díky čistšímu zápisu. Největší úspěch své kariéry zaznamenala na mistrovství světa v Berlíně. Jako jediná ve finále překonala 475 cm a získala zlatou medaili. O stříbro se podělila její krajanka Monika Pyreková s Američankou Johnsonovou. Jelena Isinbajevová ve finále nezaznamenala platný pokus.\n\n\n"}
{"id": "454669", "url": "https://cs.wikipedia.org/wiki?curid=454669", "title": "Volksdeutsche", "text": "Volksdeutsche\n\nVolksdeutsche (Němci podle národnosti) je někdejší označení především pro osoby, jejichž mateřským jazykem byla němčina, a kteří žili v Evropě mimo státy s německou majoritou (srov. Říšští Němci). Často měli státní příslušnost neněmeckého státu, jako např. Alsasové a Němečtí Lotrinkové ve Francii (bývalé Alsasko-Lotrinsko), německé menšiny v provincii Lutych (převážně města Eupen a Malmedy) v Belgii, němečtí Poznaňci, Západní a Východní Prusové, nebo třeba Hornoslezští Němci v Polsku a Československu.\nJako „Volksdeutsche“ byly označovány také germanofonní menšiny v rakouském císařství a pozdějším Rakousku-Uhersku a nástupnických státech mimo Rakouska – v Jugoslávii, Maďarsku, Rumunsku, Československu (tzv. Sudetští a Karpatští Němci), v Itálii (Jižní Tyroly). V širším smyslu byli mezi ně zřídka zahrnováni také Rakušané, Lucemburčané, Němečtí Švýcaři a Lichtenštejnci.\n\nPřed rokem 1939 žilo asi 8,6 miliónů Němců za východními hranicemi říše: v Československu (3,48 milionu), v Polsku (1,15 milionu), Rumunsku (0,75 milionu), v Maďarsku (0,6 milionu), Jugoslávii (0,55 milionu) v SSSR (1,15 milionu) a dalších 0,6 milionu v Estonsku, Lotyšsku, Litvě (především v Memelu) a ve Svobodném městě Gdaňsku. Po skončení útěků a odsunů v letech 1945–1948 zůstalo jen asi 4 miliony na východě Evropy.\n\nJejich někdejší domov je dnes z větší části již minulostí, neboť v důsledku II. světové války byli většinou vysídleni a většina z nich se nově usadila na území dnešního německojazyčného prostoru (Německo, Rakousko). Jako následek 2. světové války se území s německým obyvatelstvem v Evropě zmenšilo o třetinu a německá kultura citelně ztratila na významu.\n\n\n"}
{"id": "454670", "url": "https://cs.wikipedia.org/wiki?curid=454670", "title": "Říšští Němci", "text": "Říšští Němci\n\nŘíšští Němci (německy \"Reichsdeutsche\") je někdejší hovorové označení německých obyvatel Německé říše v letech 1871 - 1945. \n\n"}
{"id": "454673", "url": "https://cs.wikipedia.org/wiki?curid=454673", "title": "Auslandsdeutsche", "text": "Auslandsdeutsche\n\nAuslandsdeutsche (česky „Němci žijící v zahraničí”) jsou Němci, jejichž vlast je mimo Spolkovou republiku.\n\n\n"}
{"id": "454675", "url": "https://cs.wikipedia.org/wiki?curid=454675", "title": "Petr II. Petrović-Njegoš", "text": "Petr II. Petrović-Njegoš\n\nPetr II. Petrović-Njegoš (černohorsky cyrilicí \"Петар II Петровић-Његош\", 13. listopad 1813 – 31. říjen 1851 (juliánského kalendáře 1. listopad 1813 – 19. říjen 1851)) byl černohorský básník a spisovatel, pravoslavný metropolita a vladyka Černé Hory z dynastie Petrovićů-Njegošů. Vládl v Černé Hoře v letech 1830–1851. Převedl formu státního zřízení z teokracie do světské formy státu. Je také známý jako autor básní a mnohými je považován za největšího básníka píšícího srbštinou a národního básníka Černé Hory. Za jedno z jeho nejvýznamnějších děl je považován \"Horský věnec\" (v originále \"Горски вијенац / Gorskij vijenac\").\n\nNarodil se jako \"Radivoje \"Rade\" Tomov Petrović\". Mládí strávil v černohorském prostředí, v patriarchátu svého otce. Od roku 1827 byl vychováván srbským básníkem \"Simou Milutinovićem\". V roce 1830 získal jako následovník svého strýce, vladyky Petra I. Petroviće-Njegoše, duchovní a světskou moc a stal se také vladykou (knížetem-biskupem) města Cetinje. Následně po svém předchůdci převzal křestní jméno.\n\nBěhem jeho panování v Černé Hoře vznikly státní instituce, senát a úřady správní a výkonné moci. Zavedl daně a v roce 1843 založil na území Černé Hory první školu. Jeho snaha o upevnění státní autority ho však mnohdy přiváděla k bezohlednému jednání.\n\nUpevnil a obnovil národní sounáležitost Černé Hory k Srbsku po dlouhé odluce v období nadvlády Osmanské říše, proti které se také s pomocí Ruského impéria snažil svou zemi chránit.\n\nV roce 1833 si ze své cesty z Ruska přinesl tiskárenské zařízení, které následně využil ve městě Cetinje při založení tiskárny, ve které byla tištěna jeho první díla, a kromě nich i literární almanach a první černohorské učebnice.\n\nV roce 1851 zemřel na náhlé plicní onemocnění. Jeho následníkem se stal jeho synovec Daniel II. Petrović-Njegoš, který vládl až do roku 1860.\n\n\n\n"}
{"id": "454680", "url": "https://cs.wikipedia.org/wiki?curid=454680", "title": "Jan Hanuš (fotbalista)", "text": "Jan Hanuš (fotbalista)\n\nJan Hanuš (* 28. duben 1988, Chlumec nad Cidlinou) je český fotbalový brankář, od ledna 2018 působící v klubu FK Jablonec. Je bývalým mládežnickým reprezentantem Česka. Jeho vzorem je italský brankář Gianluigi Buffon. V roce 2016 získal ocenění v kategorii DOSPĚLÍ Muži v anketě Sportovec Kraje Vysočina.\n\nSvoji fotbalovou kariéru začal v týmu FKChlumci nad Cidlinou, odkud v průběhu mládeže zamířil nejprve do klubu RMSK Cidlina a později do Slavie Praha. Do prvního týmu se propracoval před jarní částí sezony 2008/09, ale obratem odešel na hostování do mužstva SK Sparta Krč. V létě 2009 se vrátil do Slavie. V přípravných zápasech neinkasoval ani jednu branku a trenér Karel Jarolím s ním počítal na pozici brankářské trojky. Ovšem poté, co vyšel najevo trest Denisse Romanovse v evropských pohárech a Martin Vaniak chyboval v úvodním kole nejvyšší soutěže, se překvapivě dostal do základní sestavy pro třetí předkolo Ligy mistrů v zápase Slavie v Tiraspolu s místním Sheriffem. Hanuš odchytal celý zápas, který skončil 0:0. Ligovou premiéru si odbyl 2. srpna 2009 v zápase druhého kola 1. ligy v Brně, inkasoval dvě branky a utkání skončilo prohrou 0:2. Poté, co Slavii posílil na půlroční hostování slovenský reprezentační brankář Štefan Senecký, již Hanuš nechytal. V zimě 2009/10 uzavřel s týmem nový kontrakt do léta 2012 s následnou opcí. V únoru 2010 jej vedení Slavie uvolnil na půl roku hostovat do tehdy druholigového celku FC Hlučín. V létě 2010 se krátce připojil ke svému mateřskému týmu, avšak po přípravě zamířil na půlroční hostování s opcí do klubu FC Hradec Králové, tehdejšího nováčka nejvyšší soutěže. Na jaře 2011 hrál za rezervu Slavie. V podzimní části sezony 2011/12 odchytal za Slavii 3 soutěžní utkání, ale poté, co bylo administrativně umožněno hrát Kamilu Čontofalskému, se již do branky nepostavil a na druhou část soutěže odešel hostovat do týmu FC Graffin Vlašim (nyní FC Sellier & Bellot Vlašim). V ročníku musela Slavie zaplatit poplatek FK Chlumec nad Cidlinou. V létě 2012 odešel hostovat do mužstva tehdejšího nováčka 1. ligy FC Vysočina Jihlava, které se v lednu 2013 změnilo v přestup. V zimním přestupovém období ročníku 2015/16 uzavřel s klubem novou dvouletou smlouvu, která nabyla platnosti v létě 2016.\n\nHanuš odehrál 3 utkání za národní tým do 21 let. Premiérou pro něj bylo utkání proti Finsku v březnu 2010.\n\n"}
{"id": "454681", "url": "https://cs.wikipedia.org/wiki?curid=454681", "title": "Jan Hanuš", "text": "Jan Hanuš\n\nJméno Jan Hanuš má více známých nositelů:\n\n\n\n"}
{"id": "454683", "url": "https://cs.wikipedia.org/wiki?curid=454683", "title": "Sydenhamův syndrom", "text": "Sydenhamův syndrom\n\nSydenhamův syndrom (Sydenhamova chorea, chorea minor, tanec svatého Víta, posunčina) je neurologická porucha projevující se náhlými bezúčelnými škubavými pohyby. Vyskytuje se hlavně u dětí. Za její příčinu je pokládána nedoléčená infekce streptokokem (nejčastěji \"Streptococcus pyogenes\") a následná imunitní reakce organismu.\n\nStiženy jí bývají především dívky ve věku šest až 13 let. Ve velmi vzácných případech může postihnout i dospělé až do 40 let.\n\nAnglický lékař Thomas Sydenham (1624–1689) popsal chorobu jako první. O přibližně 200 let později objevil George Huntington (1850–1916) z New Yorku variantu chorey a popsal ji jako vzácné neinfekční dědičné neurodegenerativní onemocnění mozku postihující lidi nad 50 let, nazvána byla Huntingtonova choroba (\"Chorea major\"), dříve také nazývaná tanec svatého Víta.\n\n"}
{"id": "454685", "url": "https://cs.wikipedia.org/wiki?curid=454685", "title": "Compsognathidae", "text": "Compsognathidae\n\nČeleď Compsognathidae je skupinou menších teropodních dinosaurů, žijících v období jury a křídy. Předek těchto dravých dinosaurů byl zřejmě blízko vzniku opeřeného pokryvu těla. Tyto struktury byly objeveny u tří zástupců kompsodnatidů – rodů \"Sinosauropteryx\", \"Sinocalliopteryx\" a \"Juravenator\".\n\nTaxonomická pozice v rámci skupiny Coelurosauria je nejistá – podle některých vědců jde o nejbazálnější célurosaury, dle jiných byli součástí skupiny Maniraptora. Pravděpodobně se jednalo o skupinu, spadající do kladu Tyrannoraptora.\n\nŠlo obecně o velmi malé a štíhle stavěné dravé dinosaury. Největším dosud známým zástupcem byl čínský \"Sinocalliopteryx\" s délkou 237 cm.\n\n\n"}
{"id": "454686", "url": "https://cs.wikipedia.org/wiki?curid=454686", "title": "Yellow Dog Linux", "text": "Yellow Dog Linux\n\nYellow Dog Linux (YDL) je v informatice linuxová distribuce pro počítačovou architekturu Power, kterou vyvíjí firma Fixstars (dříve Terra Soft). Yellow Dog Linux byl poprvé vydán v roce 1999 pro Apple Macintosh. Distribuce je postavena na zdrojových kódech Red Hat Enterprise Linuxu (stejně jako například distribuce CentOS).\n\nYellow Dog Linux je založen na zdrojových kódech Red Hat Enterprise Linuxu, takže obsahuje shodné jádro operačního systému i stejné další aplikace. Stejně tak používá RPM package manager a jeho nadstavbu Yum.\n\nNavíc obsahuje software pro provoz serveru v podniku, výpočetního serveru nebo clusteru od firmy Terra Soft Solutions, tzv. Yellow Dog Linux Enterprise (pro podnikové servery) a Y-HPC (pro výpočetní servery/clustery), které jsou na tyto účely zaměřeny.\n\nAčkoli několik jiných linuxových distribucí podporuje architekturu Power, Yellow Dog Linux byl odlišný pro jeho zaměření na platformu Apple Macintosh, dříve než Apple přešel na platformu Intel. Obsahuje plnou podporu pro AirPort (Apple implementace standardu IEEE 802.11b-1999 bezdrátového síťového standardu Wi-Fi), částečnou podporu AirPort Extreme a podporu Bluetooth pro přístup k internetu přes mobilní telefony.\n\nYellow Dog Linux je v současné době revidován na podporu Sony PlayStation 3 a na poměrně rozšířenou platformu IBM pSeries. Přitom se zachovává jeho dlouholetá podpora PowerPC založená na Apple hardware.\n\nYellow Dog Linux je prodáván společností Fixstars do konzole Sony PlayStation 3 a u IBM může být předinstalován do pracovních stanic a serverů. Stejně jako v případě většiny ostatních linuxových distribucí, prodejci část příjmů z prodeje těchto produktů zpětně investují do vylepšování operačního systému Linux a dalších aplikací, které jsou v distribuci používány.\n\nNásledující tabulka shrnuje historii Yellow Dog Linux:\n\n"}
{"id": "454687", "url": "https://cs.wikipedia.org/wiki?curid=454687", "title": "Menachem Mendel Schneerson", "text": "Menachem Mendel Schneerson\n\nRebe Menachem Mendel Schneerson (18. dubna 1902, Mykolajiv, Ukrajina – 12. června 1994, Brooklyn New York, USA), akronymem Ramaš, známý jako Lubavičský rebe či mezi chasidy jen jako Rebe, byl významný chasidský rabín, který byl sedmým a posledním rebem (duchovním vůdcem) chasidského hnutí Chabad Lubavič, které vedl po dobu čtyřiceti let.\n\nV roce 1950 se po smrti svého tchána rabiho Josefa Jicchaka Schneersohna stal vůdcem lubavičských chasidů. Hnutí, které vedl až do své smrti v roce 1994, za jeho vedení rozvinulo své aktivity po celém světě a založilo celou řadu institucí (k roku 2006 v 70 zemích), které šířily mezi židovský lid ortodoxní judaismus.\n\nOtec Menachema, rabi Levi Jicchak, byl známým učencem a jeho matka Chana Schneerson pocházela z prestižní rabínské rodiny. Rebe měl dva mladší bratry, Dovbera a Jisroele Arje Leiba. Když bylo Menachemu Mendelovi pět let, celá rodina se přestěhovala do Jekatěrinoslavi, nyní Dněpropetrovska, kde byl jeho otec jmenován vrchním rabínem.\n\nOd raného dětství se Menachem Mendel zajímal o studium Tóry. Vystoupil ze školy a jeho výuku vedli dál soukromí učitelé. V době, kdy dosáhl věku bar micva (13 let), byl již považován za znalého učení Tóry, do jehož spletitostí se plně vložil i během dospívání. V roce 1923 se setkal s rabínem Josefem Jicchakem Schneersohnem, tehdejším lubavičským Rebem. Po pěti letech se Menachem Mendel oženil s Rebeho dcerou Chajou Muškou (1901-1988).\n\nPo krátké době se rodina přestěhovala do Berlína, kde rabi Menachem Mendel již dříve začal studovat na univerzitě matematiku. V době nástupu nacismu v roce 1933 mladý rabi a jeho žena opustili Berlín a přestěhovali se do Paříže, kde pokračoval ve studiích na Sorbonně. Mladý rabín se nicméně zabýval především studiem náboženství a jeho tchán jej pověřoval různými záležitostmi, včetně přípravy vydávání lubavičských spisů. Stal se též sekretářem svého tchána a navštěvoval jeho jménem různé židovské představitele v Evropě.\n\nKdyž nacistická vojska obsadila Paříž, mladý pár byl nucen opustit město. 23. června 1941 se manželé vylodili v New Yorku, kde rabi Josef Jicchak Schneersohn jmenoval svého zetě do vedení lubavičské vzdělávací sekce a zároveň mu svěřil i péči o sociální služby a vydavatelství.\n\nV roce 1950 rabi Josef Jicchak zemřel. Ačkoliv rabi Menachem Mendel byl jeho přímým nástupcem, nejprve odmítal stát ve vedení hnutí. O rok později formálně přijal titul Rebe. Následujících čtyřicet čtyři let Rebeho vedení znamenalo růst Lubaviče z malého hnutí, téměř zničeného holocaustem, v celosvětové společenství. Rebe, rozpoznav jedinečné potřeby soudobé generace a předvídaje otřesy ve společnosti v nadcházejících letech, začal zakládat vzdělávací centra, k jejichž programu patří sociální služby a poskytování humanitární pomoci všem lidem, bez ohledu na náboženské vyznání a společenský původ. Rebe zřídil sbor lubavičských vyslanců (\"šluchim\"), kteří jsou vysíláni do celého světa, aby vybudovali centra Chabadu Lubavič a sloužili tak duchovním a hmotným potřebám místních komunit. Dnes je ve třiceti pěti zemích a na šesti kontinentech světa více než 1400 těchto center.\nIntegrací svého náboženského a světského vzdělání se schopností hlubokého soucítění a vhledu se Rebe stal vůdcem, k němuž se obraceli o radu i jiní vůdci - ti, kteří měli přední postavení v politice, obchodu a náboženských organizacích. Od roku 1986 se Rebe každou neděli setkával s tisícovkami návštěvníků, kterým rozdával jednodolarové bankovky jako symbol podpory charitativní činnosti. Mnoho lidí si tyto bankovky schovalo jako připomínku a svědectví setkání s Rebem.\n\nV roce 1992, ve svých devadesáti letech, utrpěl Rebe mozkovou mrtvici. Zemřel o dva roky později, 12. června 1994. Krátce po jeho smrti navrhli členové Kongresu Spojených států amerických Charles Schumer, John Lewis, Newt Gingrich a Jerry Lewis, aby byl Rebe vyznamenán in memoriam zlatou medailí Kongresu. Návrh prošel jednomyslně oběma komorami a Rebe obdržel ocenění za „výjimečné a trvalé přispění k pokroku ve vzdělávání, morálce a dobročinnosti“.\n\n\n\n"}
{"id": "454692", "url": "https://cs.wikipedia.org/wiki?curid=454692", "title": "Polyeucte", "text": "Polyeucte\n\nPolyeuktos je drama od francouzského spisovatele Pierre Corneille. Člení se do pěti dějství. Dokončena byla v prosinci roku 1642 a uvedena v říjnu 1643. Příběh je založen na životě mučedníka svatého Polyeukta.\n\nDrama se odehrává v Arménii za časů, kdy byli křesťané v Římské říši pronásledováni. Polyeukt – arménský šlechtic – přijal křesťanskou víru. Třebaže si nejprve pro jeho rozhodnutí manželka Paulína a jeho tchán a guvernér Arménie Felix zoufali, jeho mučednická smrt je oba ke křesťanské víře dovedla také.\n\nDrama obsahuje též vedlejší příběh: Paulínu miluje Severus, Říman a oblíbenec vládce Decia, a věří, že Polyeuktovo obrácení k víře mu umožní Paulínu získat. Ta se však rozhodne zůstat při svém muži. Severovi Paulínu před svou smrtí svěří sám Polyeukt.\n\nPolyeucte je jedno z posledních dramat 17. století, věnujících se otázce víry. Corneille napsal také Théodore (1646), Jean Racine napsal Esther (1689) a Athalie (1691), avšak ty nebyly zamýšleny pro veřejná představení. V pozdějších hrách se již náboženská a světská témata tak nemísí.\n\nJako operu dílo adaptoval roku 1878 Charles Gounod s pomocí libretisty Julese Barbiera. Dalšími díly založenými na hře jsou: balet od Marca-Antoina Charpentiera (1679), opera Poliuto (1838) od Donizettiho, adaptovaná pak jako Les martyrs, a The Polyeucte Overture od Paula Dukase (1892).\n\nDo češtiny přeložil Otokar Fischer.\n\n"}
{"id": "454697", "url": "https://cs.wikipedia.org/wiki?curid=454697", "title": "Václav Homolka", "text": "Václav Homolka\n\nVáclav Homolka (* 6. ledna 1955 Kadaň) je český politik, v letech 2007 až 2018 senátor za obvod č. 5 – Chomutov, v letech 2012 až 2016 zastupitel Ústeckého kraje, člen KSČM.\n\nV letech 1961 až 1970 navštěvoval Základní školu v Klášterci nad Ohří. V roce 1974 maturoval na SPŠ stavební v Kadani. Pak nastoupil na Pedagogickou fakultu v Ústí nad Labem, kde vystudoval učitelství pro ZŠ (2. stupeň). Ve studiu pokračoval na Pedagogické fakultě Univerzity Karlovy – postgraduál – učitelství pro střední školy s aprobací český jazyk a občanská nauka. V roce 1985 obdržel titul PaedDr. na Pedagogické fakultě v Ústí nad Labem.\n\nPo studiu nastoupil základní vojenskou službu a poté vyučoval na SOU strojírenské Klášterec nad Ohří a pracoval v několika firmách. Roku 1998 se stal ředitelem Kulturního domu v Klášterci.\n\nS manželkou Doris Homolkovou rozenou Skořepovou má dva syny, Michala a Václava.\n\nOd roku 1994 zasedá v zastupitelstvu Klášterce nad Ohří. V letech 2004 a 2006 zastával post místostarosty Klášterce nad Ohří. V komunálních volbách v roce 2014 obhájil post zastupitele Klášterce nad Ohří, když vedl kandidátku KSČM. V listopadu 2014 byl navíc zvolen radním města.\n\nV letech 2000–2008 působil jako zastupitel Ústeckého kraje. V krajských volbách v roce 2016 se mu nepodařilo obhájit za KSČM post zastupitele Ústeckého kraje.\n\nV roce 2007 byl v doplňovacích volbách zvolen do Senátu. V prvním kole obdržel 23,28 % hlasů oproti kandidátovi Janu Řehákovi za ODS, který získal 25,41 %. Ve druhém kole se situace proměnila a Václav Homolka vyhrál s 55,32 % všech platných hlasů. Mandát senátora obhájil i ve volbách v roce 2012, a to se ziskem 59,62 % v druhém kole.\n\nVe stínové vládě KSČM spravuje resort školství a tělovýchovy. Ve volbách do Senátu PČR v roce 2018 obhajoval za KSČM svůj mandát senátora v obvodu č. 5 – Chomutov. Se ziskem 9,66 % hlasů však skončil na 4. místě a mandát senátora tak neobhájil.\n\n"}
{"id": "454700", "url": "https://cs.wikipedia.org/wiki?curid=454700", "title": "Seznam představitelů Slovinska", "text": "Seznam představitelů Slovinska\n\n\n\n\n"}
{"id": "454701", "url": "https://cs.wikipedia.org/wiki?curid=454701", "title": "Státní výbor obrany", "text": "Státní výbor obrany\n\nStátní výbor obrany () byl založen v době Velké vlastenecké války jako mimořádný řídící orgán vybavený nejvyššími pravomocemi. Nezbytnost zřízení takového orgánu se stala zřejmou v době krize způsobené nepřehledností tehdejšího systému řízení. Stalin a Politbyro Ústředního výboru Komunistické strany Sovětského svazu vládli fakticky, ale formálně rozhodnutí přijímalo Prezidium Nejvyššího sovětu, Ústřední výbor KSSS atd., taková byrokracie působila v podmínkách války těžkosti.\n\n\nHlavní stan vrchního velení stejně tak jako Státní výbor obrany, byly státní instituce, které přímo osobně řídil sám Stalin, který také operativně direktivním způsobem určoval, kdo se bude jednotlivých zasedání těchto orgánů účastnit bez ohledu na to zdali dotyčný byl či nebyl jeho formálním členem. Stalinovu rozhodnutí se nikdo neodvážil odporovat. Stávalo se jen zřídkakdy, že by se příslušný orgán sešel kompletní (všichni jeho řádní členové), neboť zejména sovětští generálové a maršálové SSSR velmi často pobývali na frontě u vojsk.\n\n"}
{"id": "454705", "url": "https://cs.wikipedia.org/wiki?curid=454705", "title": "ODESSA", "text": "ODESSA\n\nODESSA je zkratkové slovo pro německý název Organisation der ehemaligen SS-Angehörigen - Organizace bývalých příslušníků SS, která dodnes, ale především v období po druhé světové válce umožnila mnohým příslušníkům SS uniknout potrestání a zajistila jim beztrestnost a pohodlné živobytí. Organizace byla více ukázána veřejnosti díky známému dílu britského spisovatele Fredericka Forsytha s názvem Spis ODESSA.\n\nVznik organizace je úzce spjat s koncem druhé světové války a obecně uznávané datum založení organizace, které bylo zjištěno známým lovcem nacistů Simonem Wiesenthalem je rok 1946. Někteří bývalí nacisté a pozorovatelé byli a stále někteří jsou názoru, že ODESSA nebyla jedna organizace, ale že v názvu bylo smícháno několik organizací a vlád, které se na činech připisovaných ODESSA podíleli.\n\nOdhaduje se, že v letech po válce, hlavně mezi lety 1947 - 1951, pomohla ODESSA zorganizovat útěk mnoha nacistů do zahraničí - především šlo o Argentinu, kde vládl diktátor Juan Perón a také několik evropských zemí jako například Itálie nebo Španělsko. Navíc po této bouřlivé epoše pomohla ODESSA mnohým členům SS se začleněním do nově zrozené společnosti Západního Německa tím, že jim obstarala nové identity a vybavila je financemi pro nový život.\n"}
{"id": "454707", "url": "https://cs.wikipedia.org/wiki?curid=454707", "title": "Rapmasters", "text": "Rapmasters\n\nRapmasters byla česká skupina hrající taneční muziku s příměsí techna a hiphopu.\n\n\n\n\n\n"}
{"id": "454711", "url": "https://cs.wikipedia.org/wiki?curid=454711", "title": "Schulzova metoda", "text": "Schulzova metoda\n\nSchulzova metoda je volební systém navržený v roce 1997 Markem Schulzem. Vytváří setříděný seznam vítězů, který bere v úvahu preference.\n\nJejí základní vlastností je, že dva kandidáti jsou v seznamu vždy setříděni stejným způsobem, jakým by volba dopadla, kdyby se rozhodovalo jen mezi nimi dvěma. Jedná se tedy o jednu z Condorcetových metod. Z nich je v současnosti nejpoužívanější, používají ji například organizace Nadace Wikimedia, Debian, Gentoo Linux a Software in the Public Interest.\n\nJe více způsobů, jak spočítat výsledek Schulzovy metody. Všechny dávají stejný výsledek a liší se pouze v postupu.\n\nV případě Schulzovy metody podobně jako v případě jiných preferenčních systémů je na každém hlasovacím lístku seznam všech kandidátů, které může volič seřadit podle pořadí, v jakém je preferuje. Obvykle se používá vzestupný systém, tedy číslo \"1\" napíše volič k tomu kandidátovi, kterého preferuje nejvíce, číslo \"2\" k druhému nejpreferovanějšímu a tak dále.\nPřitom platí, že volič smí:\n\nZákladní myšlenkou výpočtu výsledku pomocí cest je představa nepřímých porážek, neboli \"cest\". Terminologie zde odpovídá teorii grafů, kdy jednotliví kandidáti představují vrcholy a výsledky jejich vzájemného porovnávání představují orientované cesty.\n\nPokud kandidát K(1) v přímém porovnání poráží kandidáta K(2) (tedy více voličů dává přednost K(1) před K(2) než naopak), kandidát K(2) poráží v přímém porovnání kandidáta K(3) a tímto způsobem dále až ke kandidátovi K(n-1), který v přímém porovnání poráží kandidáta K(n), pak je zde cesta od kandidáta K(1) ke kandidátovi K(n). \"Síla\" této cesty je dána jejím nejslabším článkem, tedy počtem preferujících u nejtěsnějšího vítězství.\n\nFormálněji řečeno:\n\n\"Síla nejsilnější cesty\" od kandidáta A ke kandidátovi B je definována jako maximum sil všech cest od A k B.\n\nKandidát A \"nepřímo poráží\" kandidáta B, pokud buď\n\nPlatí, že relace \"nepřímého poražení\" je tranzitivní. Tedy poráží-li nepřímo kandidát A kandidáta B a kandidát B kandidáta C, pak také kandidát A nepřímo poráží kandidáta C.\n\nMáme 5 kandidátů: A,B,C,D,E a 45 voličů. Preference jsou následující:\n\nNakreslená jako graf vypadá situace takto:\nV následujícím grafu jsou červeně vyznačeny nejsilnější cesty od kandidáta X ke kandidátovi Y a jsou podtrženy nejslabší články, kterými je dána síla této nejsilnější cesty:\n\nOdtud vidíme, že vítězem bude kandidát E a celkové pořadí bude E > A > C > B > D, neboť:\n\nProtože 25 = p[E,A] > p[A,E] = 24, kandidát E je \"lepší\" než kandidát A.\n\nProtože 28 = p[E,B] > p[B,E] = 24, kandidát E je \"lepší\" než kandidát B.\n\nProtože 28 = p[E,C] > p[C,E] = 24, kandidát E je \"lepší\" než kandidát C.\n\nProtože 31 = p[E,D] > p[D,E] = 24, kandidát E je \"lepší\" než kandidát D.\n\nProtože 28 = p[A,B] > p[B,A] = 25, kandidát A je \"lepší\" než kandidát B.\n\nProtože 28 = p[A,C] > p[C,A] = 25, kandidát A je \"lepší\" než kandidát C.\n\nProtože 30 = p[A,D] > p[D,A] = 25, kandidát A je \"lepší\" než kandidát D.\n\nProtože 29 = p[C,B] > p[B,C] = 28, kandidát C je \"lepší\" než kandidát B.\n\nProtože 29 = p[C,D] > p[D,C] = 28, kandidát C je \"lepší\" než kandidát D.\n\nProtože 33 = p[B,D] > p[D,B] = 28, kandidát B je \"lepší\" než kandidát D.\n\nTato metoda není v současnosti používána v žádných parlamentních volbách, ale postupně ji začínají používat některé organizace. Například ji používají následující organizace a projekty:\n"}
{"id": "454720", "url": "https://cs.wikipedia.org/wiki?curid=454720", "title": "ECM Prague Open 2008", "text": "ECM Prague Open 2008\n\nTenisový turnaj WTA ECM Prague Open 2008 se konal ve dnech 28. dubna - 4. května v hlavním městě České republiky Praze venku na antukových dvorcích. Odměny činily 145,000 USD.\n\n\n"}
{"id": "454721", "url": "https://cs.wikipedia.org/wiki?curid=454721", "title": "ECM Prague Open 2007", "text": "ECM Prague Open 2007\n\nTenisový turnaj WTA ECM Prague Open 2007 se konal ve dnech 7. – 13. května v hlavním městě České republiky Praze venku na antukových dvorcích. Odměny činily 145,000 USD.\n\n\n"}
{"id": "454724", "url": "https://cs.wikipedia.org/wiki?curid=454724", "title": "Seznam obcí v departementu Ardensko", "text": "Seznam obcí v departementu Ardensko\n\nToto je seznam obcí v departementu Ardensko ve Francii, jichž je celkem 455:\n"}
{"id": "454728", "url": "https://cs.wikipedia.org/wiki?curid=454728", "title": "Operace Destroyer", "text": "Operace Destroyer\n\nOperace Destroyer byl krycí název pro paradesantní výsadek vyslaný během II. světové války z Anglie na území okupované Francie organizovaný společně zpravodajským odborem exilového Ministerstva národní obrany a britskou SIS.\n\nV původním, plánovaném složení byl výsadek tříčlenný, vinnou zranění velitele při výcviku zůstal dvoučlenný. Byl tvořen rotným Karlem Tichým a čet. asp. Bohumilem Menšíkem. Jejich úkolem bylo pomáhat Čechům a Slovákům sjednoceným v Československém národním výboru v organizování odbojové skupiny Československé bojové družiny a předávat zpravodajské informace do Londýna. Pro tento účel byli vybaveni radiostanicí \"Jakub\". Oba příslušníci desantu Francii dobře znali; Tichý v ní žil od roku 1928, Menšík v ní pobýval při emigraci z protektorátu.\n\nDesant byl vysazen 2. července 1944 u La Troche, 50 kilometrů od Paříže. Po ukrytí materiálu do Paříže došli pěšky a ohlásili se na kontaktní adrese u starosty pařížského Sokola J. Lukeše, u kterého se ukryli a odkud i vysílali. Odbojáři zajistili vyzvednutí materiálu a přepravu do Paříže. \n\nPrvní spojení s Londýnem Menšík navázal 16. července. S vysíláním depeší byly problémy, neboť Menšík používal radiostanici se slabým výkonem a vysílání bylo navíc rušeno provozem jiných stanic. V radiových depeších byly do Londýna odesílány žádosti zejména o zbraně; Bojová družina měla výzbroj špatnou. Než však mohlo dojít k zorganizování výsadku vypuklo 19. srpna v Paříži povstání, kterého se zúčastnili i členové výsadku. \n\nKoncem léta 1944 ještě plnili funkci radistů pro vojenského atašé československé exilové vlády ve Francii a začátkem roku 1945 se vrátili zpět do Anglie. \n\n\n"}
{"id": "454736", "url": "https://cs.wikipedia.org/wiki?curid=454736", "title": "Monte Argentario", "text": "Monte Argentario\n\nMonte Argentario je italská obec a poloostrov v Toskánsku. Nachází se asi 150 km jižně od Florencie a asi 35 km jižně od Grosseta. S pevninou je poloostrov spojen třemi hrázemi, které jsou vytvářeny dvěma lagunami: Laguna di Ponente a Laguna di Levante. Dvě nejvýznamnější střediska poloostrova jsou přístavy Porto Ercole ležící na jihu a Porto Santo Stefano na severu. Tato luxusní letoviska jsou v létě vyhledávaná turisty. Dalším turistickým lákadlem je silnice Strada Panoramica nabízející krásné výhledy na skalní zátoky, útesy a zálivy.\n\nAž do začátku 18. století bylo Monte Argentario ostrovem. Mělké moře oddělující ostrov od pevniny bylo postupně zanášeno a vytvořily se písečné kosy nazývané „tomboli“.\n\n"}
{"id": "454738", "url": "https://cs.wikipedia.org/wiki?curid=454738", "title": "Vinegar Joe (hudební skupina)", "text": "Vinegar Joe (hudební skupina)\n\nVinegar Joe byla britská R&B skupina působící začátkem 70. let, která byla známá pro svá živá vystoupení. Jádro skupiny tvořili zpěváci Elkie Brooks a Robert Palmer, baskytarista Steve York, klávesista Tim Hinkley a kytarista Pete Gage, který také hrál na piano. Conrad Isidore hrál na bicí na jejich prvním albu \"Vinegar Joe\". Jejich debutové LP album bylo vydáno v dubnu 1972.\n\nZa svého působení vydali celkem tři alba, na značce Island Records ve Spojeném království (v USA na značce Atco Records). Koncem roku 1973 se skupina rozpadla, Brooks a Palmer se vydali na sólovou dráhu.\n\n\n"}
{"id": "454739", "url": "https://cs.wikipedia.org/wiki?curid=454739", "title": "Tučňák brýlový", "text": "Tučňák brýlový\n\nTučňák brýlový (\"Spheniscus demersus\"), někdy také nazývaný tučňák brýlatý nebo africký, je jediný druh který hnízdí na pobřeží jižní Afriky, zejména obývá řetězce ostrovů ležících nedaleko. Evropané se s ním seznámili už v 15. století. Stejně jako ostatní tučňáci není schopen letu, ale je uzpůsoben k potápění a částečnému životu na moři. Zrovna tak zde loví potravu a živí se převážně menšími druhy ryb, jako jsou sardinky, sardele či ančovičky.\n\nDospělý jedinec dosahuje výšky 60–70 cm a hmotnosti 2–4,5 kg.Má jednoduché vakovité tělo a tuhá křídla zploštěná do tvaru ploutve, což něho dělá dokonalého plavce a potápěče, díky čemuž se může ponořit do hloubky větší jak 100 metrů. Protože žije v nezvykle teplém prostředí, vybaven je neopeřenou kůži na hlavě zpravidla růžového odstínu. Jedná se o žlázy obklopené cévami, které plní termoregulační funkci. Čím je jeho tělní teplota vyšší, tím větší množství krve se v těchto žlázách nachází a může být tak ochlazena okolním vzduchem. Rozmnožuje se i dvakrát během jednoho roku. Nejčastěji v období od března do května (Jižní Afrika) nebo od listopadu do prosince (Namibie) položí samice zpravidla dvě vejce, na kterých sedí střídavě s partnerem po dobu 36 až 41 dní. O vylíhlá mláďata pečují rovněž společnými silami, po dobu 60 až 130 dní. O odchov se mladý tučňák brýlový může pokusit již v 1–2 roce života, avšak pohlavně vyzrálý je zpravidla v 3–4 letech.\n\nPatří mezi zranitelné druhy, ohrožuje jej kombinace hrozeb především lidského původu. Je tak jedním z druhů, na které se vztahuje \"smlouva o ochraně africko-euroasijských vodních ptáků\" (AEWA). V září 2010 byl klasifikován jako ohrožený podle \"zákona o ohrožených druzích USA\". Od listopadu 2013 je tučňák brýlový hodnoce jako ohrožený na červeném seznamu ohrožených druhů živočichů (IUCN).\n\nTučňák brýlový byl jedním z mnoha druhů ptáků, které původně popsal švédský přírodovědec Carl Linné během roku 1758 (viz 10. vydání jeho vědeckého systému zvaného \"Systema Naturae\"), kde ho na základě morfologických znaků a především podobnosti nozder seskupil např. s albatrosem, a dal mu jméno \"Diomedea demersa\".\n\nDnes se tento africký tučňák řadí do rodu \"Spheniscus\", mezi ostatní tropické pruhovité tučňáky. Jsou jeho nejbližší příbuzní a všichni, včetně tučňáka brýlového, žijí (respektive hnízdí) na jižní polokouli, ale v přívětivějších (teplejších) lokalitách; tučňák Humboldtův a tučňák magellanský žije v Jižní Americe a domovinou tučňáka galapážského je oblast v tichém oceáně, u rovníku, konkrétně Galapážské ostrovy. Všichni mají podobné zbarvení, fyzické parametry i životní podmínky .\n\nJe členem třídy \"Aves\" (ptáci) a řádu \"Sphenisciformes\" (tučňáci). Patří do rodiny tučňáků \"Spheniscidae\" (tučňákovití). Klasifikován je jako \"Spheniscus demersus\". Rodové jméno pochází ze starověkého řeckého slova \"sphen\" – neboli „klín“, poukazující na jejich jednoduchý tvar těla. Druhové jméno \"demersus\" je pak latinského původu, které v překladu znamená „ponořit se“.\n\nTučňák brýlový nevyvádí mladé na sněhu a ledu, ale na písčitých plážích v tropických podmínkách. Oblíbenými místy pro hnízdění jsou odlehlé ostrůvky a nepřístupné zátoky lemovány velkými balvany, nebo nízkými skalními útesy. Silné oceánské proudy a větrem bičované oblasti, stejně jako teplotní extrémy vyskytující se na jižním cípu Afriky, vytvářejí jedno z nejbouřlivějších prostředí na Zemi, v kterém tento nevelký, avšak houževnatý pták, odhodlaně vychovává mláďata.\n\nHnízdí přibližně na 24 ostrůvcích u pobřeží Jižní Afriky (např. na ostrově Dassen, Robben nebo Dyer) a asi na třech pevninských místech v Jihoafrické republice; u Hollamsbird Island v Namibii a u Bird Island a Algoa Bay. Rozsah výskytu obrazně obepíná prakticky celou pobřežní část jižní Afriky s někdy nepatrnou nebo rozestřenou populací. Čím blíže k jihu, tím zpravidla větší kolonie.\n\nTuristicky známá kolonie se nachází na březích Lambert's Bay, což je oblast ležící přibližně 250 km severně od Kapského města, ale nejsevernější kolonie v této oblasti v nedávné době úplně vymizela. Další je jižním směrem zhruba 50 km od Kapského město na plážích „balvanů“ – Boulders Beach (2 km od městečka Simon’s Town). V této lokalitě je možné setkat se s tučňáky takřka tváří v tvář (v jejich blízkost se lze prakticky i koupat), za vhodnější se nicméně považuje, aby návštěvník využil k tomu určené pozorovací stanice, čímž tučňáky nemůže rozrušit. Další kolonie hnízdí třeba na březích Stony Point nebo Betty's Bay.\n\nPři případné migraci z důvodů nevyhovujících podmínek se může zatoulat severněji; na západě až do oblastí Angole, Konga či Gabonu, a na východní straně se stěhuje k Mosambiku. Jedná se ale o víceméně výjimečné případy.\n\nPatří mezi středně velké tučňáky. Dorůstá do výšky 60–70 cm a hmotnosti 2–4,5 kg, s ohledem na pohlavní dimorfismus (samice je zpravidla menší), výkyvy v rozmnožování a náročnou výměnu peří (hladovění – ztráta váhy).\n\nDospělý jedinec má černý obličej, čelo a šíji. Obličej je navíc obkroužený širokým, dobře vymezeným, bílým pruhem sahajícím až k bíle hrudi. Podle této kresby na hlavě je také pojmenován – brýlový/brýlatý. Protože žije v nezvykle teplém prostředí, musí umět tělesnou teplotu udržovat, ale i vydávat. Vybaven je tak neopeřenou kůži na hlavě (nad očima a zobákem) zpravidla růžového odstínu – jsou to žlázy, sloužící k termoregulaci. Čím je jeho tělní teplota vyšší, tím větší množství krve se v těchto žlázách nachází a může být tak ochlazena okolním vzduchem. V takové situaci je pak růžově zabarvení kůže výraznější – tmavší, až červené. Na hrudi a po stranách břicha má černý široký pruh. Křídla jsou z vnější strany černé barvy, v kontrastu s bílou dolní částí s proměnlivými černými fleky. O něco výraznější má takové fleky na břiše. Rozvrh těchto skvrnek má každý tučňák jedinečné jako jsou lidské otisky prstů. Má vcelku hluboce posazený silný zobák (samec o něco hlouběji než samice), převážně černé barvy, se svislým světlým pruhem poblíž špičky. Pohlaví jsou si podobná. Samice má v průměru menší zobák a celkovou hmotnost, ale není zde žádný významný rozdíl v délce křídel, ty měří asi 16,5 cm. Před přepeřováním jsou tmavé oblasti matnější a hnědší.\n\nNedospělý jedinec je dobře odlišený. Má rozdílně definovaný vzor a je ze začátku vývoje tmavě břidlicově modrý nahoře (na hlavě až k hrudi), tedy nemá výrazný vzor na hlavě a pruhy na těle, ale obvykle má nejasné bledé strany hlavy a pruh na hrdle. Také oblast okolo oka je tmavší a horní část hrudi a boky se spojují se špinavě bílým břichem. Postupně hnědne s přibývajícím věkem. Dospělé vzory získává v několika fázích, a zpravidla okolo druhého roku již vypadá jako dospělý.\n\nJeho hlas se nápadně podobná hýkání osla a je slyšitelný hlavně v noci. Pro tento pronikavý hlasitý zvuk se mu v angličtině přezdívá „jackass penguin“, neboli v překladu „hloupý“ či „oslí“ tučňák.\n\nJe to charismatický a turisticky oblíbený druh. Lidem se dovolí přiblížit až do vzdálenosti tří metrů (v Boulders Beach i na méně než jeden metr).\n\nTučňák brýlový se dožívá až 30 let, ale vyššího věku se dožije převážné v zajetí. V divoké přírodě zřídkakdy žije déle než 10–11 let.\n\nJako všechny druhy tučňáků má i tučňák brýlový tělo dokonale přizpůsobeno k plavání, potravu tedy získává v moři. Díky pádlovitým křídlům dokáže pod vodou poměrně rychle plavat, pravděpodobně rychlostí až 16 km/h (můžeme se setkat s čísly okolo 30 km/h, zřejmě se však jedná o hodnoty nepodložené nebo přeceňované, s takovou rychlostí je spojován pouze tučňák oslí). Uzpůsobeným, ostražitým zrakem spatří i sebemenší pohyb kořisti. Práci si ale dokáže ulehčit, třeba tak, že sleduje hejno racků, kteří se prozradí tím, že v místě velkého množství ryb krouží nad hladinou. V momentě, kdy tučňák narazí na hejno ryb, ponoří se a kořist pronásleduje. Nyní využije dvě hlavní zbraně; mobilní (pružný) krk a silný do široka se rozevírající zobák, díky kterému může lapenou kořist rovnou polykat.\n\nJeho jídelníček tvoří hlavně menší druhy ryb o velikosti 50–300 mm, nejčastěji sardinky, sardele, ančovičky a úhoři; např. druhy jako sardinka africká (\"Sardinops ocellata\"), sardinka tečkovaná (\"Sardinops sagax\"), etrumeus velkooký (\"Etrumeus teres\"), kranas obecný (\"Trachurus trachurus\"), sardel obecná (\"Engraulis encrasicolus\") a \"Engraulis capensis\". Tyto drobné ryby mají vydatné tučné maso, na němž je druh závislý, neboť si díky tomu udržuje podkožní tuk, kterým si promašťuje peří. Zbytek jeho každodenní stravy se skládá z široké škály hlavonožců a korýšů.\n\nObvykle loví v hloubkách do 20 metrů. V případě potřeby je však schopný dostat se do hloubky nad 100 metrů (spatřen byl až v hloubce 130 metrů). Od pobřeží se vzdaluje maximálně na 20–70 km, dále pouze v důsledku potravního nedostatku nebo jinak nevyhovujících podmínek. Za jediný den zkonzumuje až 540 gramů potravy, a když se stará o mláďata, zvládne během dne ulovit možná až 1000 gramů.\n\nNa souši tučňáka brýlového ohrožují především volně žijící psi a kočky, tedy invazní druhy živočichů, zejména pak jeho mláďata v norách. Dále také racci, ibisové. krysy, promyky, ženetky nebo dokonce hadi. Ve výjimečných případech se stane kořistí levharta afrického. \n\nRelativně teplá voda v oblasti kolem Jižní Afriky  je vhodným stanovištěm pro řadu dalších vodních živočichů, neboť je bohatá na potravu. Na moři tak tučňáky ohrožuje řada dalších predátorů, pro které jsou tyto lokality lákavé; např. žralok bílý, kosatka dravá nebo lachtan jihoafrický (lachtani údajně za jediný den mohou ulovit i na sto kusů tučňáků), a konkrétně třeba tito ploutvonožci jsou rovněž potravními konkurenty. Bereme-li jim potravu ještě i my, lidé, její nevyváženost a nedostupnost v důsledku nadměrného rybolovu ohrožuje tučňáky brýlové na životě, a do značné míry ovlivňuje též produktivitu mláďat (šanci na přežití dalších generací).\n\nJedná se o druh koloniální a monogamní, formuje trvalé partnerství prakticky na celý život. Existují záznamy o párech, kteří spolu vydržely 10 i vice let. Nové se vytvářejí v případě, že pár opakovaně selže ve výchově mláďat, nebo z důvodu úmrtí jednoho z nich.\n\nRozmnožovací aktivity nejsou fixně známy, protože nejsou limitováni proměnlivou hojností potravy nebo patrnější změnou biotopu (přírodních podmínek). Pokud jsou podmínky přívětivě, hnízdí i dvakrát do roka. Zpravidla však začínají v květnu až srpnu. Hnízda se nachází obyčejně pod skalami, ve vegetaci či v různých děrách v písku, a většinou jsou kryta před sluncem. Hnízdní nory jsou pak budovány zpravidla koloniálně.\n\nJako první se ocitají na hnízdišti samci, kteří si vybojují nejvhodnější místo pro hnízdění, případně jen obhájí a upraví hnízdo loňské. Podobně jako ostatní tučňáci tohoto rodu si zakládají na dostatečném stínu, který na hnízdiště doléhá, aby se vyhnuli dlouhodobému žáru slunce. Rovněž si také vybudovávají hnízdní nory (případně jen díry v písku), které dosahují až metrových hloubek. Postupným opravováním její rozměry ještě rostou. Přesto se většina takových nor po jednom hnízdění rozpadne, protože z nedostatku prorůstající vegetace nemají vyšší stabilitu. Jejich pevnost může navýšit lepkavá a tvrdá vrstva guana (vrstva trusu tučňáků). Těžba tohoto trusu byla pak pro tučňáky citelná, a proto je již v dnešní době přísně zakázána. Nory vystýlají malými větvičkami, klacíky, kamínky, šupinami z ryb nebo i kostmi z uhynulých tučňáků, prakticky tedy veškerým dostupným materiálem. Zhruba za týden se na hnízdišti objeví i samice, které se tak vyhnou bojové náladě samců hájících svá hnízda.\n\nNámluvy probíhají za oddaných doteků a vzájemných pozdravech, při kterých se třou hlavou a krkem. Oba se navzájem čistí na hlavě a krku, a podobně jako jiní tučňáci, ozývají se hlubokými hrdelními tóny, jež mají stejný sociální význam, jako tzv. uvědomovací hlas – slouží k udržovaní kontaktu mezi jednotlivými ptáky na vodě i na souši. Nejtypičtější fází toku je hlasité troubení, při němž stojí samec před samicí s otevřeným zobákem a nahoru nataženým krkem. U uzavřených párů troubí oba manželé současně. Po troubení se samec projevuje chvějivými dotyky křídel, a následně začne samici opětovně probírat peří na hlavě a krku. Po tomto úvodu se samice položí na břicho, zatímco samec vyskočí na její záda a proběhne kopulace. Pokud se námluvy neodehrávají přímo u hnízda, ohromuje samici námluvným tancem, tedy tak, že hlavu přikrčí k tělu a poskakuje okolo ní.\n\nSamotný akt trvá 1–2 minuty nebo dokonce jen několik sekund, protože je samcova poloha poměrně vrtkavá. Samice se při kopulaci přikrčí nebo si lehne na břicho a samec ji vyskočí na záda. Vyzdvihne ocas pro lepší koordinaci a snaží se dostat svou kloaku k její. Když se mu to podaří, předá samici sperma pouhým přitisknutím - otřením - kloaky. Páření se mnohokrát opakuje – u mladších méně zkušených párů o to více. Po páření se oba ptáci znovu intenzivně čistí.\nNejčastěji v období od března do května (Jižní Afrika) či v listopadu až prosinci (Namibie), položí samice zpravidla dvě bílé vejce do podzemních nory, prohlubně ve skále, nebo do štěrbiny mezi balvany. První vejce bývá větší než druhé, a jsou položeny během dvou dní. V sezení na vejcích se samice střídá s partnerem po dobu asi 36 až 41 dní, a střídaní probíhá zhruba po třech až čtyřech dnech (jeden vždy hlídá, druhý loví). Před výměnou v noře se oba zdraví a poznávají tichými oznamovacími tóny.\nO vylíhlá mláďata se rovněž starají oba rodiče, a střídají se po 1–2 dnech (jeden vždy hlídá, druhý loví a přináší potravu). Odrostlejší asi měsíční mláďata se shlukují do malých skupinek, tzv. školek, čítající jen 5–10 mláďat. Převážně jsou ale schována v norách. Rodiče v tomto období loví potravu společně, a mláďata jsou hodiny osamocena. Kuřata se ochmýří v 60–130 dnech života, v závislosti na faktorech životního prostředí – jeho kvality a dostupnosti potravy. Společně s dospělými opustí kolonii a pobudou na moři mimo hnízdiště. Ve věku asi 1–2 let se pokusí poprvé zahnízdit, a vyberou si pro hnízdění zpravidla tu oblast, kde byla sama vychována. Pohlavně vyzrálý jsou ale ve třech až čtyřech letech, a tak jsou prvotní pokusy o snůšku nezdárné.\n\nDospělý se po několika týdenním pobytu na moři – zotavovací kúře, vrátí na břeh přepeřit. Pobudou pouze na souši a hladoví asi 20 dní. Náhradní (či druhé) snůšky mohou být sneseny asi o 4 měsíce později, pakliže se nezmění podmínky a hojnost potravy. Může tak zahnízdit i dvakrát do roka.\n\nPodle IUCN (2018) je tučňák brýlový považován za ohrožený druh. Je to jednak zapříčiněno jejich lovem jako levných rybářských návnad a hlavně sběrem vajec, která bylo možno ještě před cca 25 léty si koupit v Kapském městě ke snídani. V 20. století se též těžila cenná hromada trusu, tzv. guano, v kterém si tučňáci vyhrabávali nory. Těmito zákroky byli vyhnáni na holé pláže, vystaveni mnohem většímu nebezpečí ze strany predátorů.\n\nJeště počátkem 19. století žilo na jihu Afriky zhruba čtyři miliony ptáků, mezi lety 1910–1930 stále více než milion tučňáků, ale okolo roku 1980 počty rapidně klesly na 60 tisíc ptáků. Díky ochraně se množství začalo opět zvolna zvyšovat a v roce 2005 činil odhad 180 000–220 000 ptáků. Nicméně od roku 2008 se nárůst zastavil a populace opět postupně klesala, a dle posledního hodnocení (z roku 2018) uveřejněného na stránkách organizace IUCN žije v divočině přibližně jen 50 tisíc dospělých jedinců (společně s mladými je to asi 80 tisíc ptáků), přičemž trend populace je stále klesající. Studie odhalila, že mezi lety 1978 a 2015 klesla populace v Jihoafrické republice o více než 60 % (z původních 70 000 párů na 19 300 párů) a v Namibii o více než 50 % (z původních 12 162 párů na 5800 párů). \n\nPokud nedojde k patrnějším změnám, odborníci varují, že by mohl tučňák brýlový v brzké době vyhynout. V současnosti je největší hrozbou nadměrné množství rybolovů, zamořování okolního prostředí odpadky, rozpínající se populace a ztráta vhodných lokalit, nebo znečisťování pobřežních vod ropnými surovinami. Určité nebezpečí představují též klimatické změny (např. ryby se mohou přestěhovat do vhodnějších, vzdálených míst, čímž tučňáci přicházejí o zdroj potravy). \n\nNěkolik organizací (např. SANCCOB, IFAW, IBRRC) se výrazně podílí na záchraně tohoto druhu. Díky nim se v roce 2000, kdy 23. června havaroval ropný tanker MV \"Treasure\" a do moře uniklo 1300 tun topného oleje, podařilo zachránit a do přírody zpět vypustit více než 90 % zasažených tučňáků (přibližně 19 000 z 21 251 ptáků) a dalších 19 500 se podařilo úspěšné přemístit do vhodné oblasti. Tato úspěšná záchranná akce by se neobešla bez 45 000 dobrovolníků, kteří usilovně vypomáhali.\n\nTučňáky brýlové chová Zoologická zahrada v Ústí nad Labem, kde byli slavnostně představeni 3. prosince v roce 2017. V květnu roku 2019 se jednomu z párů, samice Bobině (jejíž originální jméno zní Jamealybillybob) a samci Alfiemu, vylíhla dvě mláďata. Jednalo se o vůbec první mláďata těchto ptáků v historii této zoo ale i v rámci Unie českých a slovenských zoologických zahrad (UCSZOO). Ani jedno se však nedožilo dospělosti. Mladší z nich po šesti týdnech zahynulo kvůli zdravotním komplikacím a druhé mládě, které bylo rodiči později odmítnuto a dostalo se tak do intenzivní péče ošetřovatelů, záhy uhynulo kvůli dýchacím potížím ve věku čtyř měsíců.\n\nV polovině prosince roku 2019 zaznamenala zoologická zahrada další úspěch, vylíhla se další dvě mláďata. Jedno z nich ale brzy zahynulo. \n\n"}
{"id": "454741", "url": "https://cs.wikipedia.org/wiki?curid=454741", "title": "Dušan Vasiljević", "text": "Dušan Vasiljević\n\nDušan Vasiljević (srbskou cyrilicí Душан Васиљевић; * 7. května 1982 v Bělehradě) je srbský fotbalový záložník v současnosti hrající za maďarský klub Újpest FC.\n\nVasiljević začínal svou kariéru v bělehradském klubu FK Kolubara, odkud jako dvacetiletý odešel v roce 2002 do černohorské části země, kde hrál za místní FK Mogren. Tam se mu dařilo, vstřelil z pozice záložníka devět branek, ale klub skončil na sestupovém místě. Proto přestoupil opět do srbské části země do klubu Radnički Obrenovac, nováčka nejvyšší soutěže. Tam se ale do užšího kádru neprosadil, připsal si jen šest startů a po sezóně přestoupil do maďarského prvoligového klubu Békéscsaba. Ten ale v sezóně sestoupil, a proto Vasiljević opět měnil dres, v rámci Maďarska přestoupil do Rákóczi FC. Tam odehrál dvě sezóny, než si jej vyhlédla bundesligová Energie Cottbus. V Německu se však výrazněji neprosadil a v létě 2009 přestoupil jako volný hráč do týmu českého mistra SK Slavia Praha.\n\nPůlroku na to se však s vedením týmu domluvil na ukončení smlouvy a jako volný hráč odešel do maďarského Újpest FC.\n\n"}
{"id": "454749", "url": "https://cs.wikipedia.org/wiki?curid=454749", "title": "Jiří Jedlička", "text": "Jiří Jedlička\n\nJméno a příjmení Jiří Jedlička se může vztahovat k následujícím osobnostem:\n\n"}
{"id": "454750", "url": "https://cs.wikipedia.org/wiki?curid=454750", "title": "Mikulandská", "text": "Mikulandská\n\nMikulandská ulice se nachází na území městské části Praha 1, v městské čtvrti a katastrálním území Nové Město. Ulice sousedí na jedné straně s Národní třídou a na druhé straně s Ostrovní ulicí. Název odkazuje zřejmě na majitele jednoho z domů v ulici, který nesl křestní jméno Mikuláš. Dlouhá je cca 120 m a je zde 10 domů.\n\nV podloubí Schirdingovského paláce na rohu Národní a Mikulandské ulice se odehrála 17. listopadu 1989 nejbrutálnější část policejního zásahu, který odstartoval Sametovou revoluci.\n\nDne 17. července 2018 se v průběhu stavebních prací zřítila část segmentových cihlových kleneb ve třech podlažích chodbového traktu domu Mikulandská 5, čp. 134/II. Kvůli tomuto incidentu byla uzavřena celá ulice i část Národní třídy. Na místě zasahovaly všechny složky integrovaného záchranného systému.\n\n\n\n"}
{"id": "454751", "url": "https://cs.wikipedia.org/wiki?curid=454751", "title": "Paježura Bruijnova", "text": "Paježura Bruijnova\n\nPaježura Bruijnova (\"Zaglossus bruijni\") je druh paježury z rodu \"Zaglossus\". Druh žije ve vnitrozemí Nové Guineje a na ostrově Salawatti ve vlhkých horských lesích 1000-3000 m n. m. Populace paježury klesá kvůli kácení lesů a nadměrnému lovu. Podle klasifikace IUCN je tento druh kriticky ohrožený. Poprvé jej popsali Peters a Doria v roce 1876.\n\nPaježura Bruijnova je středně velký vejcorodý živočich, jehož blízkým a známějším příbuzným je i ježura australská. Ta je ale o něco větší a má i více ostnů, než paježura. Tělo paježury měří 45 až 77 cm, ocas je zakrnělý. Má na dotek hrubou, vlnitou srst, z které ční krátké a tupé, menší bodliny. Ty jsou často jen slabě patrné. Čenich je delší než u ježury, tvoří dvě třetiny délky hlavy a je mírně zahnutý dolů. Na jazyku má jemné háčky pro chytání potravy. Na každé noze má pět prstů, ale na zadních jsou drápy jen na prostředních prstech. Samci mají na zadních nohou rohovité ostruhy. Pravděpodobně se jedná o největšího ptakořitného savce.\n\nJe to převážně noční tvor, který pátrá po hmyzu v lesní půdě. Živí se hlavně žížalami, larvami, mravenci a termity. Samici se v době rozmnožování vytváří dočasný záhyb na břiše, ve kterém přechovává vajíčka i mláďata, která se zde v bezpečí vyvíjejí a jsou krmena mlékem. O životě tohoto skrytě žijícího živočicha víme jen málo, ale předpokládá se, že má podobné zvyky jako Ježura australská.\n\nPůvodně se předpokládalo, že paježury na území Austrálie vyhynuly zhruba před 10000 lety. Avšak při studiu vycpaných ježur v londýnském přírodovědném muzeu, si Kristofer Helgen všiml exempláře téměř dvojnásobně většího než ostatní ježury. Jednalo se o paježuru Bruijnovu, přivezenou Johnem T. Tunneyem z Austrálie, kde pobýval mezi lety 1901 až 1903. O ještě nedávném výskytu těchto paježur v Austrálii, svědčí i výpovědi místních obyvatel. Díky svému nočnímu a skrytému způsobu života je tedy možné, že by mohlo několik jedinců přežívat v austrálských horách dodnes.\n\nV zajetí se nechová, pouze ZOO Moskva vlastní 1 samce (stav k 31.01.2008).\n"}
{"id": "454755", "url": "https://cs.wikipedia.org/wiki?curid=454755", "title": "Ford Transit Connect", "text": "Ford Transit Connect\n\nFord Transit Connect je menší užitkový dodávkový automobil, vyráběný Fordem od roku 2002 v Turecku. Od stejné doby je ve výrobě i Ford Tourneo Connect, osobni verze Transitu Connect, určená pro přepravu pěti nebo osmi lidí. Od září 2009 se vyrábí i v Rumunsku. Transit Connect částečně nahradil užitkové vozy, odvozené od modelů Escort a Fiesta. Řadu Connect doplňuje kompaktni Fiesta Van poslední generace.\n"}
{"id": "454756", "url": "https://cs.wikipedia.org/wiki?curid=454756", "title": "Harper's Bazaar", "text": "Harper's Bazaar\n\nHarper's Bazaar je americký módní časopis, který vyšel poprvé v roce 1867. Volně by se dal název magazínu přeložit jako „dobře oblečená žena a nebo také dobře naladěná mysl“. Měsíčník je zaměřen na čtenáře vyšší střední a horní třídy, sdružuje fotografy, umělce, designery a textaře a dává \"sofistikovaný\" pohled do světa módy, krásy a populární kultury.\n\nOd svého debutu v roce 1867 se zde vystřídala celá řada talentovaných editorů, fotografů a módních návrhářů:\n\nRichard Avedon začal vytvářet módní portfolia pro Harper's Bazaar ve svých 22 letech. Jeho charakteristické snímky ukazovaly slušivou bezstarostnost a bezmeznou vitalitu. Avedonovy ženy skákaly přes obrubníky, jezdily na kolečkových bruslích po Place de la Concorde a žily svůj život v nočních klubech, předváděly, jak se užívá svoboda a jak vypadá móda poválečné éry.\n\nKdyž se roku 1933 stala šéfredaktorkou Carmel Snow (bývalá editorka magazínu \"Vogue\"), přivedla fotožurnalistu Martina Munkácsiho na větrnou pláž, aby tam nafotografoval kolekci plavek. Když modelka běžela k fotoaparátu, Munkácsi udělal snímek, který se zapsal do historie módních časopisů. Až do té chvíle, byly téměř všechny módní fotografie pečlivě inscenované ve studiu.\n\nV roce 1922 přijal nabídku stát se hlavním fotografem pro \"Harper's Bazaar\" v Paříži Adolf de Meyer, který tam strávil dalších 16 let.\n\n\n\n"}
{"id": "454759", "url": "https://cs.wikipedia.org/wiki?curid=454759", "title": "Gymnázium Benešov", "text": "Gymnázium Benešov\n\nGymnázium Benešov je všeobecné gymnázium, které stojí ve středočeském městě Benešov. Školu navštěvuje zhruba 550 studentů ve dvou typech studia, a to ve čtyřletém a osmiletém. Založeno bylo v roce 1703.\n\nHistorie gymnázia sahá až do roku 1703, kdy byla otevřena piaristická kolej v Benešově, vyučování započalo školním rokem 1706/1707, otevřena byla základní škola i první ročníky gymnázia. V roce 1710 byla dokončena stavba kostela svaté Anny, kde gymnázium působilo až do roku 1907.\n\nGymnázium však fungovalo s několika přestávkami. V roce 1778 bylo školskou reformou zrušeno a nahrazeno čtyřtřídní hlavní školou. Zrušení se setkalo s nevolí obyvatelstva, pro jeho obnovu se lidé vyjadřovali i v peticích. Jejich žádost byla vyslyšena až o několik desítek let později – činnost gymnázia byla obnovena od roku 1804 (nižší gymnázium), v roce 1819 bylo zřízeno i vyšší gymnázium. Kvůli finančním problémům se benešovské gymnázium znovu uzavřelo, tentokrát v roce 1832. Opětovně otevřeno bylo až v roce 1857 (nižší gymnázium), v roce 1897 došlo i k obnově vyššího. Dne 1. září 1903 bylo gymnázium zestátněno.\n\nDne 18. září 1907 byla otevřena nová budova gymnázia, ve které škola působí až na výjimky (během první i druhé světové války byla škola přesunuta do budovy dívčí školy na Karlově) dodnes. V roce 1926 se gymnázium změnilo na reálné. Školské reformy komunistické vlády v druhé polovině 20. století chod gymnázia značně ovlivnily. Po sametové revoluci byly otevřeny nové třídy, v roce 2002 se zřizovatelem školy stal Středočeský kraj.\n\nNovorenesanční budova, v níž gymnázium v současnosti sídlí, byla postavena v letech 1905–1907, jejím architektem byl inženýr Karel Donda. V roce 1912 byla slavnostně vysvěcena školní kaple sv. Prokopa s apsidou, užívaná současně jako školní aula. Autorem její malířské výzdoby byl malíř František Urban. Světitelem kaple byl strahovský opat Metod Zavoral, někdejší žák benešovského gymnázia.\n\nObjekt v letech 1943–1945 zabrala německá vojska SS, budova byla po jejich odchodu značně zdevastovaná a musela být částečně zrekonstruována. Další rekonstrukcí pak stavba prošla v 80. letech 20. století, v letech 1997–1998 a také v letech 2002–2003, kdy byl rovněž zrenovován přilehlý park. V roce 2007 byla pak zrekonstruována školní aula a zrestaurovány i tamější malby. Budova gymnázia je majetkem města Benešov.\n\nŠkola je vybavena výpočetní technikou, knihovnou, školním hřištěm, multimediálními učebnami, dvěma tělocvičnami, jazykovými učebnami či keramickou dílnou. Ve škole také funguje pěvecký sbor.\n\n\nŘeditelé školy od roku 1819:\n\n\n"}
{"id": "454763", "url": "https://cs.wikipedia.org/wiki?curid=454763", "title": "Jutaka Tanijama", "text": "Jutaka Tanijama\n\nJutaka Tanijama (japonsky: 谷山 豊 * 12. listopadu 1927 - 17. listopadu 1958 Kisai (騎西町), prefektura Saitama) byl japonský matematik. \n\nVe své vědecké práci studoval automorfní vlastnosti L-funkcí eliptických křivek nad libovolnou číselnou množinou. Je spoluautorem Tanijamovy-Šimurovy domněnky.\n\nV roce 1986 dokázal Keneth Alan Ribet, že pokud by platila Tanijamova-Šimurova domněnka, dokazovalo by to zároveň platnost Velké Fermatovy věty. Domněnka byla za výrazného přispění Andrewa Wilese v roce 1999 dokázána a otevřela bránu k důkazu Velké Fermatovy věty, který představil právě Wiles.\n\n"}
{"id": "454765", "url": "https://cs.wikipedia.org/wiki?curid=454765", "title": "Letiště Tirana", "text": "Letiště Tirana\n\nMezinárodní letiště Matky Terezy v Tiraně (IATA: TIA, ICAO: Läti) je jediné mezinárodní letiště v Albánii. Je známé také jako Mezinárodní letiště Rinas, protože leží v obci Rinas, 11 km od albánské metropole Tirany. V roce 2001 bylo pojmenováno po Matce Tereze.\n\nLetiště má jeden moderní terminál s bohatým vybavením, kontrolní věž a hangáry. Jedna betonová přistávací a vzletová dráha o délce 2735 metrů je situovaná směrem k severu.\n\nV roce 2007 prošlo terminálem 1 107 325 cestujících s 3483 tunami nákladu – počet cestujících vzrostl oproti roku 2006 o 22 % a náklad o 65 %.\nPlánované rozšíření terminálu pro cestující je založeno na základním konceptu, který poskytuje jeden integrovaný terminál se schopností plně splňující všechny požadavky cestujících, jejich segregaci a zpracování s maximální efektivitou. Do terminálu přibude dalších 14 odbavovacích\nstolků, manipulační zařízení na zavazadla, nové vchody, kabiny pro letecké společnosti. Celková velikost rozšíření bude 4833 m². Objem budovy bude 40 000 m³.\n\n"}
{"id": "454770", "url": "https://cs.wikipedia.org/wiki?curid=454770", "title": "Mir (modul)", "text": "Mir (modul)\n\nModul Mir či Základní blok, někdy nazývaný jednoduše Mir (v ruštině Мир) je první vypuštěný modul (typ Zarja) kosmické stanice Mir. Odstartoval 20. února 1986 z kosmodromu Bajkonur s nosnou raketou Proton-K. \n\nZákladní blok byl obytný a řídící modul, první modul stanice. Navenek byl podobný svým předchůdcům, stanicím Saljut. Byl dlouhý 13,13 m, jeho maximální průměr byl 4,15 m a při startu vážil přibližně 21 tun. Nejvýraznější rozdíl proti Saljutům představoval kulovitý přechodový úsek s šesti uzly, přičemž jedním z nich byl trvale připojen ke stanici. Tento modul sloužil zároveň jako přechodová komora pro výstup kosmonautů do vesmíru. Z modulu vystupovala dvě křídla solárních panelů s celkovou plochou 75 m², ke kterým se v roce 1987 přidalo dalších 22 m².\n\nKonstrukčně se základní blok skládal ze čtyř částí: z přechodového úseku, pracovního úseku, přístrojového úseku a z přechodové komory. Kromě přístrojového úseku byly všechny části hermetizovány. Přechodový úsek měl délku 2,2 metru. Pět volných uzlů sloužilo k připojení dalších modulů stanice.\n\nZa přechodovým úsekem se nacházel pracovní úsek stanice ve tvaru válce s kulovými dny. Délka válcovité části byla 7,67 m, dohromady s polokulovitými dny měřil 8,6 m. Průměr válce navazujícího na přechodový úsek byl menší, než průměr válce, nacházejícího se za ním, aby byl splněn požadavek, že složené solární panely nebudou přesahovat průměr většího válce. Větší válec s průměrem 4,15 metru představoval obytný úsek stanice. V menším válci se nacházel řídící pult, dvě otočná křesla a systémy zajišťující životní podmínky. V obytném úseku byl jídelní stůl, zásoby potravin na dva dny pro dva kosmonauty (před příletem první posádky), tréninková dráha, dvě kóje pro odpočinek posádky a hygienický koutek. Pro lepší orientaci kosmonautů měly stěny odlišné zabarvení: stěna představující ve stavu beztíže podlahu byla tmavozelená a pokrytá kobercem, strop byl bílý a obvodové stěny zelené a žluté.\n\nNa povrchu pracovního úseku se nacházely antény systému rádiového spojení, držadla sloužící kosmonautům pracujícím v otevřeném prostoru, průzory a sluneční čidla.\n\nPracovní úsek spojovala se zadním pasivním spojovacím uzlem přechodová komora. Obklopoval ji přístrojový úsek. V něm se nacházely agregáty termoregulačního a spojovacího systému, palivové nádrže, nádrže s tlakovacím plynem a motorová sekce. Součástí motorové sekce byly dva hlavní motory s tahem 2,9 kN. Stabilizaci Miru zabezpečovalo 32 malých motorků s tahem po 137,3 N.\n\nPo startu měl základní blok hmotnost 20 400 kg. První posádka jej navštívila 15. března 1986.\n\n\n"}
{"id": "454772", "url": "https://cs.wikipedia.org/wiki?curid=454772", "title": "Draho", "text": "Draho\n\nDraho je část obce Chleby ležící v okrese Nymburk ve Středočeském kraji. V místní části se nenachází žádná ulice, 24 adres a trvale hlášeno je zde 21 obyvatel.\n\nPrvní písemná zmínka o vesnici pochází z roku 1790. Ovšem už v roce 1553 je zmiňován stejnojmenný rybník.\n\n"}
{"id": "454773", "url": "https://cs.wikipedia.org/wiki?curid=454773", "title": "Stearan hořečnatý", "text": "Stearan hořečnatý\n\nStearan hořečnatý (též stearát hořečnatý; systematický název je \"hořečnatá sůl kyseliny oktadekanové\") je organická sloučenina s chemickým vzorcem Mg(CHO). Jedná se o sůl obsahující dva ekvivalenty stearátu (aniont kyseliny stearové) a jeden hořečnatý kationt (Mg). Stearan hořečnatý je bílá pevná látka tající při 88 °C, nerozpustná ve vodě a všeobecně považovaná za bezpečnou pro konzumaci člověkem. Díky této široce uznávané neškodnosti se často používá jako excipient při výrobě lékových tablet, tobolek a prášků. Je užitečný i díky svým lubrikačním vlastnostem, protože zabraňuje složkám přípravků lepit se na výrobní zařízení při lisování do podoby tablet; je nejčastěji používaným lubrikantem pro tyto účely. Používá se také k vázání cukru v tvrdých cukrovinkách a je běžnou složkou přípravků pro děti. Jako potravinářská přísada má kód E 572. V čisté práškové formě je nebezpečný pro riziko výbuchu prachu, ale mimo výrobní závody není praktické riziko příliš vysoké.\n\nPři použití jako plnivo při výrobě tobolek a tablet, například vitamínů, je zdrojem této látky obvykle hovězí tuk. Avšak existuje čím dál více výrobků pro vegetariány, u kterých je uvedeno, že obsahují stearan hořečnatý z rostlinných zdrojů.\n\nStearan hořečnatý je hlavní složkou „vanových kol“. Při použití mýdla ve tvrdé vodě tvoří stearan hořečnatý a vápenatý bílou pevnou látku nerozpustnou ve vodě.\n"}
{"id": "454780", "url": "https://cs.wikipedia.org/wiki?curid=454780", "title": "Experience (album, The Prodigy)", "text": "Experience (album, The Prodigy)\n\nExperience je debutové album britské skupiny The Prodigy. Bylo vydáno 28. září 1992 pod XL Recordings a v britské hitparádě se nejlépe umístilo na 12. místě. 19. července 2001 vydal Liam Howlett v USA pod nakladatelstvím Elektra dvoudiskovou verzi Experience, rozšířenou na hrací dobu 116 minut a 22 sekund. Autorem všech skladeb je Liam Howlett.\n\nMnoho ze skladeb bylo na tomto albu vydáno z předchozích singlů a skladba č. 12 z předchozí EP \"What Evil Lurks\".\n\n\n\n"}
{"id": "454783", "url": "https://cs.wikipedia.org/wiki?curid=454783", "title": "Thailand Open", "text": "Thailand Open\n\nNázev Thailand Open nese více thajských sportovních turnajů:\n\n"}
{"id": "454784", "url": "https://cs.wikipedia.org/wiki?curid=454784", "title": "Ekonomický liberalismus", "text": "Ekonomický liberalismus\n\nEkonomický liberalismus, liberální ekonomická teorie nebo tržní liberalismus je skupina ekonomických teorií, které mají svůj původ v osvícenství. Za zakladatele těchto ekonomických teorií je považovaný skotský filozof Adam Smith. Všechny teorie vycházející z ekonomického liberalismu se snaží o posun hospodářství ke kapitalismu a volnému trhu.\n\nDůraz na soukromé vlastnictví a svobodné smluvní vztahy tvoří základ liberálních ekonomických teorií. Ekonomický liberalismus tvrdí, že jednotlivci v ekonomickém prostředí konají zejména ve vlastním zájmu, a umožnit jim to bez jakýchkoliv omezení vede k nejlepšímu výsledku (samozřejmě, za předpokladu existence soudní moci a slabé státní moci).\n\nEkonomický liberalismus se částečně vytratil v prvé polovině dvacátého století s rozvojem sociálního liberalismu. V tomto období byl nahrazen keynesiánskými ekonomickými teoriemi, které požadují ekonomiku s výraznými státními zásahy. Po tom, co tyto teorie selhaly při vysvětlovaní stagflace v 70. letech 20. století, nastal návrat liberálních ekonomických teorií, jako je například monetarismus.\n\n"}
{"id": "454786", "url": "https://cs.wikipedia.org/wiki?curid=454786", "title": "BRD Năstase Țiriac Trophy", "text": "BRD Năstase Țiriac Trophy\n\nBRD Năstase Țiriac Trophy, dříve známý jako BCR Open Romania, byl profesionální tenisový turnaj mužů hraný v rumunském hlavním městě Bukurešti. Založen byl roku 1993 a probíhal každoročně v dubnovém termínu do sezóny 2016. Dějištěm byl areál BNR Arenas s otevřenými antukovými dvorci. Kapacita centrálního kurtu činila 5 000 míst.\n\nTurnaj byl na okruhu ATP Tour v letech 2009–2016 řazen do kategorie ATP World Tour 250. Do soutěže dvouhry nastupovalo dvacet osm hráčů a čtyřhry se účastnilo šestnáct párů. Nejvíce singlových titulů získal francouzský hráč Gilles Simon, který vyhrál třikrát, a to v letech 2007, 2008 a 2012.\n\n20. ročník konaný v roce 2012 se poprvé uskutečnil v dubnovém termínu. Předešlých devatenáct ročníků proběhlo v posledním zářijovém týdnu. V roce 2013 si turnaj připomněl 40. výročí nástupu Ilie Năstaseho na první místo žebříčku ATP, když se tento rumunský hráč v roce 1973 stal historicky první světovou jedničkou po zavedení klasifikace. Premiérový singlový titul na okruhu ATP si na tomto 21. ročníku připsal český tenista Lukáš Rosol.\nV červnu 2016 oznámil vlastník turnaje, 77letý bývalý rumunský tenista a podnikatel Ion Țiriac, že licenci pro pořádání přenechal budapešťské události Hungarian Open, jež se stala součástí kalendáře sezóny 2017 také v dubnovém termínu.\n\n\n"}
{"id": "454794", "url": "https://cs.wikipedia.org/wiki?curid=454794", "title": "Ubiquitin", "text": "Ubiquitin\n\nUbiquitin či ubikvitin (z lat. \"ubique\", všude) je malý globulární polypeptid o délce 76 aminokyselin, přítomný ve všech eukaryotických buňkách, který reguluje rozklad jiných proteinů v proteazomu, lyzozomu či ve vakuole. V určitých případech však také stimuluje endocytózu, vnitrobuněčný transport a podílí se na udržování struktury chromatinu (ubiquitin se váže se na histony).\n\nUbiquitin se zpravidla připojí na protein, který má být rozložen (degradován), tento proces navázání ubiquitinu se označuje jako ubiquitinace. Váže se glycinem (na svém C-terminálním konci) k lysinu na proteinu určeném k degradaci.\n\nPo připojení ubiquitinu je označený protein degradován proteasomem 26S. Tato degradace je specifická a přesně cílená, je tedy často využívaná pro specifické odstranění proteinů signálních drah. Proteiny degradované proto, aby jejich aminokyseliny, případně peptidy mohly být použity jako stavební kameny, bývají degradovány spíše nespecificky proteázami.\n\nNa cílový protein, určený k degradaci, se ubikvitin váže pomocí tří enzymů, aktivačního E1, konjugačního E2 a ligačního E3. Enzym E3 se označuje jako ubikvitin-ligáza. Ligační enzym se spojí s cílovým proteinem. Aktivační enzym nejprve ubikvitin aktivuje na účet ATP a poté ho předá konjugačnímu enzymu, který se spojí s komplexem, tvořeným ligačním enzymem spojeným s cílovým proteinem určeným k degradaci. V tomto komplexu tvořeným E2, E3, ubikvitinem a cílovým proteinem pak dojde k navázání ubikvitinu na cílový protein. E2 a E3 se recykluje.\n"}
{"id": "454801", "url": "https://cs.wikipedia.org/wiki?curid=454801", "title": "Preparovaný klavír", "text": "Preparovaný klavír\n\nPreparovaný klavír je klavír, jehož zvuk byl pozměněn umístěním různých objektů do strun. Zpravidla se jedná o drobné kovové předměty (šrouby, dráty, mince) nebo i větší objekty z jiných materiálů. Při úderu mechaniky klavíru na takto upravenou strunu se ozve tón zcela jiných kvalit, perkusivní, zpravidla drnčivý a s krátkým dozvukem. Kombinací hry na preparovaných i nepreparovaných strunách lze již tak široké zvukové možnosti klavíru dále rozšířit.\n\nPreparovaný klavír užíval ve svých skladbách velmi často John Cage, navázal přitom na úvahy Henryho Cowella, a v menší míře, Erika Satieho. V českém prostředí pak preparovaného klavíru využívala brněnská Tvůrčí skupina A.\n\n"}
{"id": "454803", "url": "https://cs.wikipedia.org/wiki?curid=454803", "title": "Vanessa Petruo", "text": "Vanessa Petruo\n\nVanessa Annelise Petruo (* 23. října 1979 Berlín) je německá zpěvačka a herečka, příležitostně také dabérka.\n\nNarodila se v roce 1979. Její otec je producenta a dabér Thomase Petruo, matka Mercedes je španělsko-peruánského původu. Je vnučkou rozhlasového moderátora a dabéra Heinze Petruo. Má mladší sestru Priscillu a bratra Jona-Alexandera. V letech 1986 až 1988 chodila do katolické školy Sankt Paulus a poté navštěvovala katolické gymnázium v Berlíně. Je vdaná za německého herce Yannise Barabana, nějakou dobu prý chodila i s německým hercem Gedeonem Burkhardem. \n\nV září 2000 se přihlásila do soutěže \"Popstar\" německé RTL Television, kde se dostala do pětice, kterou vybíraly diváci. Poté se svou skupinou No Angels vydala svůj singl \"Something About Us\". Mezi jejich největší úspěchy patří umístění v soutěži \"Echo\". V roce 2004 ze skupiny odešla a vydala se na sólovou dráhu. V dubnu 2004 vydala pod uměleckým jménem \"\"Vany\"\" singl \"Drama Queen\", který se umistil v německé internetové hitparádě v Top 20. V témže roce se začala věnovat dabingu a jejím prvním dabérský úspěch byl animovaný film \"Back to Gaya\" (Návrat do země Gaya). Také se objevila před kamerou, v německém akčním seriálu \"Wilde Engel\" (Divocí andělé), který se podobá americkému filmu Charlieho andílci, tento seriál se vysílal na stanici RTL. Na konci roku 2004 se podílela na projektu firmy Plattenfirma Cheyenne Records - Pop That Melody. V listopadu 2005 vydala další singl \"Hot Blooded Woman\" a 24. listopadu vydala sólovou desku \"Mama Lilla Would\", toto album mělo velký úspěch. Na CD kromě písniček, které sama napsala je také skladba \"Miss Celie´s Blues\". Po vydání alba koncertní turné po celém Německu. V roce 2005 se objevila v německém akčním seriálu \"Wilde Engel\" (Divocí andělé), který byl vysílán na stanici RTL. Po tomto seriálu se objevila ve filmu \"Wo ist Fred?\" Její sólové album mělo velký ohlas a dostalo se až za hranice Německa.\n"}
{"id": "454809", "url": "https://cs.wikipedia.org/wiki?curid=454809", "title": "Pavel Karađorđević", "text": "Pavel Karađorđević\n\nPavel Karađorđević (, v Petrohradu, Ruské impérium – 14. září 1976, v Paříži, Francie) byl jugoslávský regent z panovnické dynastie Karađorđevićů.\n\nPrinc Pavel byl synovec jugoslávského krále Petra I., knížete Arsena a ruské princezny Aurory Deminové. Studoval na Oxfordské univerzitě.\n\nV roce 1923 se oženil s řeckou princeznou Olgou. Po atentátu na krále Alexandra v roce 1934 se podle závěti stal členem regentské rady a prvním náměstkem mladého krále Petra II.\n\n"}
{"id": "454810", "url": "https://cs.wikipedia.org/wiki?curid=454810", "title": "Rå", "text": "Rå\n\nRå je tvor skandinávského folkloru, který chrání určité území. Různé druhy Rå se dají občas rozeznat podle míst, se kterými jsou svázány. Skogsrå a Huldra jsou lesní typy, sjörå vodní typ, havsrå slanovodní typ nebo bergsrå horský typ.\n\n"}
{"id": "454814", "url": "https://cs.wikipedia.org/wiki?curid=454814", "title": "Zdeněk Vyšohlíd", "text": "Zdeněk Vyšohlíd\n\nZdeněk Vyšohlíd (* 1948, Domažlice) je český filosof.\n\nVystudoval na Filosofické fakultě Karlovy univerzity v Praze a po absolutoriu působil převážně jako učitel, učil na příklad na Gymnáziu Jindřicha Šimona Baara v Domažlicích. Publikoval řadu knih a článků. Pravidelně přispívá do plzeňského rozhlasu a od června 2010 i do internetového Deníku Referendum. V současné době se zabývá mj. filosofií René Descartesa, Karla Kosíka a Jürgena Habermase. Připravuje práci na téma \"veřejný prostor\".\n\nPůsobil i jako redaktor časopisu „Česko-bavorské Výhledy“, vydávaného v bavorském Straubingu v letech 1990–1995.\n\n\n"}
{"id": "454816", "url": "https://cs.wikipedia.org/wiki?curid=454816", "title": "Huaxiagnathus", "text": "Huaxiagnathus\n\nHuaxiagnathus („čínská čelist“) byl poměrně malý teropodní dinosaurus z čeledi Compsognathidae, žijící v období spodní křídy (asi před 130 miliony let) na území dnešní severovýchodní Číny (provincie Liao-ning u města Beipiao).\n\n\"Huaxiagnathus\" patřil k největším zástupcům své čeledi, neboť největší jedinec dosahoval délky asi 1,8 metru a odhadované hmotnosti 5 kilogramů.\n\nPodle provedených kladistických analýz patřil tento rod k nejbazálnějším zástupcům čeledi, čemuž nasvědčuje také primitivní stavba jeho přední končetiny. V současnosti jsou známi pouze dva jedinci tohoto druhu, přičemž jeden je značně poškozený vinou špatně provedené preparace. Typový a jediný známý druh \"H. orientalis\" byl popsán Hwangem a jeho kolegy v roce 2004.\n\n"}
{"id": "454818", "url": "https://cs.wikipedia.org/wiki?curid=454818", "title": "Milan Stojadinović", "text": "Milan Stojadinović\n\nMilan Stojadinović (4. srpna 1888, Čačak - 24. října 1961, Buenos Aires) byl jugoslávský politik, právník, národohospodář, ekonom. V meziválečné Jugoslávii zastával pozici předsedy vlády.\n\nJiž v období první světové války působil na ministerstvu financí, následně - v Pašićově vládě - byl s krátkou přestávkou ministrem financí. Od června 1935 byl předsedou jugoslávské vlády, do níž zapojil i reprezentanty Slovinců a Muslimů. Upustil od násilného prosazování ideje jugoslávství (znovu bylo povoleno užívání národních symbolů) a represí vůči umírněné opozici. Pokoušel se o dohodu s Chorvaty, se kterými se vztahy ke konci 30. let ze strany Bělehradu horšily.\n\nPři prosazování konkordátu s Římem hrozila jemu i členům jeho vlády exkomunikace ze srbské pravoslavné církve. Stojadinović nakonec návrh z jednání stáhl. Kromě funkce předsedy vlády vykonával také funkci ministra zahraničí, přičemž v zahraniční politice se zaměřoval na vytváření nových přátelských vztahů (s Německem, Itálií a Bulharskem), což bylo ze strany jugoslávských spojenců sledováno s občasnou nedůvěrou. Jeho vládě se podařilo ovšem podepsat s Francií a zároveň i s Itálií, které měla pro bělehradskou vládu nepříliš uspokojivé zájmy v Jugoslávii, důležité smlouvy.\n\nPodobně jako v mnohých jiných státech i v Jugoslávii vznikly oddíly věrné Stojadinovićovi, jejichž příslušníci se vyznačovali nošením zelených košil a pozdravem Vodja (Vůdce). Z funkce Stojadinović odstoupil v únoru 1939 pro neshody v chorvatské otázce.\n\nPo druhé světové válce dožil v Argentině, kde mimo jiné působil také jako poradce prezidenta v ekonomických otázkách.\n\n\n"}
{"id": "454821", "url": "https://cs.wikipedia.org/wiki?curid=454821", "title": "Aristosuchus pusillis", "text": "Aristosuchus pusillis\n\nAristosuchus pusillis („vznešený krokodýl“) byl druh malého célurosaurního dinosaura, sdílejícího četné charakteristiky s ptáky. Tento teropod z čeledi Compsognathidae dosahoval délky asi 2 metrů a hmotnosti kolem 7 kg. Byl objeven v uloženinách britského ostrova Isle of Wight, kde žil v období spodní křídy (asi před 125 miliony let).\n\n\"Aristosuchus\" je znám podle křížové části páteře, kosti stydké, kosti stehenní a několika obratlů. Dříve byl zaměňován s jinými rody (např. \"Calamospondylus\"), dnes je však rozlišován jako samostatný rod, příbuzný rodu \"Compsognathus\".\n\n"}
{"id": "454822", "url": "https://cs.wikipedia.org/wiki?curid=454822", "title": "AMD Athlon II", "text": "AMD Athlon II\n\nProcesor AMD Athlon II vyvinutý firmou AMD je odvozen od AMD Phenom II, neobsahuje L3 cache. Byl vydán v roce 2009. Řadič pamětí umí komunikovat s DDR3 pamětmi (až 1333 MHz). Je použit menší 45 nm proces. Díky absenci L3 cache je spotřeba procesoru nízká, přesto AMD oficiálně má TDP 45, 65, 95  W.\n"}
{"id": "454824", "url": "https://cs.wikipedia.org/wiki?curid=454824", "title": "Jozef Sivák", "text": "Jozef Sivák\n\nJozef Sivák (14. ledna 1886 Bobrovec – 27. ledna 1959 Bratislava) byl československý a slovenský politik, pedagog, spisovatel a novinář. Byl členem HSĽS-SSNJ, kde sice patřil k umírněnému křídlu, ale byl zastáncem autonomie. V prosinci 1938 byl zvolen do slovenského sněmu. V čase vyhlášení autonomie Slovenska se stal ministrem školství a národní osvěty. Od 9. do 11. března 1939 byl předsedou autonomní slovenské vlády (vláda Jozefa Siváka) a zároveň ministrem všech rezortů (kromě ministerstva financí). Ve vládě Karola Sidora působil jako slovenský ministr školství a národní osvěty. Stejnou funkci zastával i v 3. a 4. Tisově vládě (vláda samostatného Slovenského státu). Za svoji činnost z období Slovenského státu byl po druhé světové válce odsouzen na dva roky do vězení.\n\nNarodil se v obci Bobrovec v okrese Liptovský Mikuláš. Studoval na učitelském ústavu ve Spišské Nové Vsi, ale studium přerušil kvůli práci v advokátské kanceláři. Dokončil ho na církevní škole ve Spišské Kapitule. Pracoval pak jako učitel v Liptovské Teplé a v Likavce. V tomto období se začal intenzivněji setkávat s Andrejem Hlinkou. Po vzniku Československa se stal školským inspektorem v Prievidzi. Byl členem a od 19. prosince 1918 ústředním tajemníkem Slovenské ľudové strany, kterou od 11. března 1919 až do roku 1920 zastupoval v Revolučním národním shromáždění. Od roku 1920 však znovu působil jen jako pedagog. V této době začal připravovat nové učebnice, které v slovenském jazyce chyběly, sestavil Abecedu, Přírodopis, Mravovědu, čítanky pro všechny ročníky lidových škol a mnohé jiné. V roce 1924 se stal poslancem Národního shromáždění, kde působil až do roku 1938, od roku 1937 jako jeho místopředseda. Jako poslanec se zajímal především o školskou a kulturně-osvětovou problematiku. Zasazoval se o zřízení vysoké školy technického zaměření na Slovensku, k čemuž došlo až v roce 1937. Za rozvoj církevního školství ho papež Pius XI. vyznamenal v roce 1928 Rytířským řádem sv. Silvestra.\n\nKoncem roku 1938 se stal poslancem slovenského autonomního sněmu a od března 1939 poslancem sněmu Slovenské republiky. V lednu 1939 se stal ministrem školství a národní osvěty v třetí slovenské autonomní vládě. Česko-slovenský prezident Emil Hácha ho jmenoval 9. března 1939 předsedou slovenské autonomní vlády a ministrem všech rezortů s výjimkou ministerstva financí. Tehdy byl Sivák přítomen v Římě korunovaci papeže Pia XII. a odmítl funkce převzít. 11. března 1939 byl jmenován ministrem školství a národní osvěty v poslední autonomní vládě a zastával tuto funkci i po vzniku samostatné Slovenské republiky. Měl podíl na vzniku Slovenské akademie věd a umění, předchůdkyně Slovenské akademie věd. Byl odpůrcem deportací Židů ze Slovenska a byl odhodlaný odstoupit z postu ministra. Učinil tak až 5. září 1944 jako projev nesouhlasu s pozváním německých vojsk na potlačení SNP.\n\nV květnu 1945 bol zatčen a později postaven před Národní soud, který ho odsoudil na dva roky do vězení, odkud byl propuštěn v prosinci 1947. Potom krátce pracoval v Západoslovenských tiskárnách jako pokladník. V roce 1952 se musel s rodinou vystěhovat z Bratislavy a žil pak ve vsi Tachty a později v Trubíně.\n\nPsal články a básně, které uveřejňoval v novinách a časopisech. Přispíval do Slováka, Národních novin, Slovenských pohľadů a Živeny. V druhé polovině dvacátých let pracoval jako redaktor \"Slováka\" (publikoval zde pod pseudonymem \"Trávnický\")\".\" v době svého působení v Prievidzi se věnoval psaní slovenských učebnic.\n\n"}
{"id": "454825", "url": "https://cs.wikipedia.org/wiki?curid=454825", "title": "Leonel Brizola", "text": "Leonel Brizola\n\nLeonel de Moura Brizola (22. ledna 1922, Carazinho, Rio Grande do Sul – 21. června 2004, Rio de Janeiro) byl brazilský politik. \n\nV letech 1959 až 1962 byl guvernérem státu Rio Grande do Sul, v letech a dvě období byl guvernérem státu Rio de Janeiro (1983–1987 and 1991–1994). Byl také viceprezidentem Socialistické internacionály.\n"}
{"id": "454827", "url": "https://cs.wikipedia.org/wiki?curid=454827", "title": "John Hinckley", "text": "John Hinckley\n\nJohn Warnock Hinckley (* 29. března 1955 Ardmore) je pachatel neúspěšného atentátu na amerického prezidenta Ronalda Reagana. Atentát spáchal dne 30. března 1981 ve Washingtonu, D.C., jakožto vyústění své obsesí hollywoodskou herečkou Jodie Fosterovou, kterou chtěl tímto činem uchvátit.\n\nPrezident a několik dalších osob bylo vážně zraněno, ale všichni přežili. Soudem byl shledán nevinným z důvodu nepříčetnosti a posléze byl umístěn do psychiatrické léčebny, kde byl hospitalizován do září 2016.\n"}
{"id": "454831", "url": "https://cs.wikipedia.org/wiki?curid=454831", "title": "St. George's FC", "text": "St. George's FC\n\nSt. George's FC je maltský fotbalový klub z Ta' Qali.\n\n"}
{"id": "454833", "url": "https://cs.wikipedia.org/wiki?curid=454833", "title": "Melita FC", "text": "Melita FC\n\nMelita FC je maltský fotbalový klub z St. Julian's. Klub byl založen roku 1933. Stadionem Melity je Melita Sports Complex s malou kapacitou 500 diváků.\n\n"}
{"id": "454834", "url": "https://cs.wikipedia.org/wiki?curid=454834", "title": "Senglea Atletic FC", "text": "Senglea Atletic FC\n\nSenglea Atletic FC je maltský fotbalový klub z města Senglea. Klub byl založen roku 1906. Stadion atleticu je 31 ta' Mejju 1981 (II-Ponta).\n\n"}
{"id": "454845", "url": "https://cs.wikipedia.org/wiki?curid=454845", "title": "Letiště Priština", "text": "Letiště Priština\n\nMezinárodní letiště Priština (IATA: PRN, ICAO: BKPR) (albánsky: Aeroporti Ndërkombëtar i Prishtinës \"Adem Jashari\"; Srbsky: Међународни аеродром Приштина, Međunarodni Aerodrom Priština) se nachází 15 km jihozápadně od hlavního města Kosova Prištiny. Jedná se o mezinárodní letiště, které za rok přepraví přes 1 milion cestujících. Na letišti se nachází Slatina Air Base. Je v pravomoci Vlády Kosova a je hlavním letištěm pro leteckou dopravu do Kosova.\n\nLetiště bylo otevřeno v roce 1965, původně pouze pro vnitrostátní lety do Bělehradu. V průběhu roku 1990 začalo provozovat mezinárodní lety především do Německa a Švýcarska.\n\nBěhem Války v Kosovu bylo letiště na krátký čas obsazeno Rusy.\n\nPo válce začalo letiště provoz se 45 zaměstnanci. Terminál pro cestující byl v roce 2002 renovován a rozšířen. V roce 2007 letištěm prošlo 990 259 cestujících.\n\n\n\n"}
{"id": "454847", "url": "https://cs.wikipedia.org/wiki?curid=454847", "title": "James Brady", "text": "James Brady\n\nJames Scott Brady (29. srpna 1940, Centralia (Illinois) – 4. srpna 2014, Alexandria, Virginia) byl asistent někdejšího amerického prezidenta Ronalda Reagana a rovněž bývalý tiskový mluvčí Bílého domu. Brady byl dne 30. března 1981 těžce raněn během neúspěšného atentátu na prezidenta Reagana a zůstal trvalé ochrnutý na spodní polovinu těla. Po této události se začal zasazovat o zpřísnění kontroly držení střelných zbraní, , když začal spolupracovat se společností Handgun Control, Inc (Jež prosazovala úplný zákaz držení krátkých zbraní), později přejmenovanou na Brady Campaign to Prevent Gun Violence (přibližně česky: Bradyho kampaň pro prevenci násilí páchaného střelnými zbraněmi). Na Bradyho počest byla roku 2000 přejmenována tisková místnost Bílého domu na „James S. Brady Press Briefing Room.“\n"}
{"id": "454849", "url": "https://cs.wikipedia.org/wiki?curid=454849", "title": "Špirlicovité", "text": "Špirlicovité\n\nŠpirlicovité (\"Sarraceniaceae\") je čeleď vyšších dvouděložných rostlin z řádu vřesovcotvaré (\"Ericales\"). Všichni zástupci náleží mezi masožravé rostliny.\n\nŠpirlicovité jsou vytrvalé byliny nebo polokeře s listy přeměněnými v kornoutovité nebo džbánkovité pasti na lapání hmyzu. Listy jsou střídavé, v přízemní růžici, bez palistů. Čepel je kornoutovitá, u rodů špirlice a darlingtonie s kápovitým vrcholem, který je u kornoutovitých pastí heliamfor jen naznačen. Pasti jsou podélně křídlaté. Ve vnitřní části láčky je tekutina trávící kořist buď činností enzymů nebo bakterií. Únik z pasti je často ztížen dolů směřujícími chloupky, přítomny jsou také žlaznaté chlupy.\n\nKvětenství jsou vrcholové hrozny (heliamfora) nebo jsou květy jednotlivé, vyrůstající z centra listové růžice. Květy jsou pravidelné, oboupohlavné, velké a nápadné, často podepřené nápadnými listeny. Kalich i koruna jsou z 5 volných plátků, u heliamfory koruna chybí a její funkci přebírají 4 petaloidní kališní lístky. Tyčinek je mnoho, u heliamfor 10 až 20, jsou volné nebo u rodu špirlice ve skupinkách. Semeník je svrchní, srostlý ze 3 nebo 5 plodolistů a se stejným počtem komůrek a s jedinou čnělkou se 3 nebo 5 bliznami. U osobitě utvářených květů špirlic je čnělka rozšířena v deštníkovitý útvar překrývající střední část květu. Vajíček je mnoho. Plodem je mnohasemenná tobolka. Semena jsou drobná, někdy křídlatá, s olejnatým endospermem.\n\nŠpirlice a darlingtonie mají velké jasně zbarvené a vonné květy, opylované rozličným hmyzem. Heliamfory mají květy bez nektaru a podle terénních pozorování jsou opylovány několika různými druhy včel.\n\nAreály jednotlivých rodů špirlicovitých se nepřekrývají. Darlingtonie kalifornská roste v záp. USA ve státech Kalifornie a Oregon, špirlice rostou ve východních oblastech USA a Kanady, heliamfory jsou endemity Guyanské vysočiny v Jižní Americe. Největším rodem je špirlice (\"Sarracenia\", 8 druhů), následuje heliamfora (\"Heliamphora\", 6 druhů). Špirlicovité rostou podobně jako většina jiných masožravých rostlin na chudých kyselých a vlhkých půdách. Výskyt většiny druhů heliamfor je omezen na vrcholy jednotlivých stolových hor Guyanské vysočiny.\n\nV minulosti byla tato čeleď často dávána do příbuzenstva ostatních masožravých čeledí jako jsou láčkovkovité (\"Nepenthaceae\") a rosnatkovité (\"Droseraceae\"). Molekulární výzkumy tuto příbuznost nepotvrdily a špirlicovité se ocitly na úplně jiném místě botanického systému. Špirlicovité tvoří monofyletickou skupinu spolu s čeleděmi chejlavovité (\"Roridulaceae\") a aktinidiovité (\"Actinidiaceae\").\n\n\nŠpirlice je symbol Newfoundlandu a Labradoru.\n\n"}
{"id": "454851", "url": "https://cs.wikipedia.org/wiki?curid=454851", "title": "Tři města", "text": "Tři města\n\nTři města je společné jméno tří opevněných měst na ostrově Malta. Cospicua, Vittoriosa a Senglea jsou ohraničena mohutnou linií opevnění (\"Cottonera Lines\") postavenou řádem rytířů svatého Jana.\n"}
{"id": "454854", "url": "https://cs.wikipedia.org/wiki?curid=454854", "title": "Vittoriosa Stars FC", "text": "Vittoriosa Stars FC\n\nVittoriosa Stars FC je maltský fotbalový klub z města Birgu, které se nachází na severu země. Klub se v Maltese First Division 2008/2009 umístil na druhém místě. Domácí dresy jsou červené, barva na cizích hřištích je rudá. Klub sídlí na stadionu Fortini Ground.\n"}
{"id": "454856", "url": "https://cs.wikipedia.org/wiki?curid=454856", "title": "Barbara Bach", "text": "Barbara Bach\n\nBarbara Bach (* 27. srpna 1947, Queens, New York) je americká herečka, modelka a psycholožka, známá díky své roli Bond girl \"Ani Amasovové\" v bondovce \"Špion, který mě miloval\" z roku 1977, a manželstvím s bývalým bubeníkem skupiny Beatles Ringo Starrem.\n\nNarodila se do rodiny irské katoličky Marjorie a rakouského Žida Howarda Goldbachových v Rosedale na předměstí newyorské čtvrti Queens jako nejstarší z pěti sourozenců. Otec pracoval jako policista. Navštěvovala katolickou střední školu, kterou v šestnácti letech opustila, aby se mohla vydat na úspěšnou dráhu modelky. V roce 1968 se poprvé provdala za italského obchodníka Augusto Gregoriniho, kterého poznala v Římě. Rodina žila v Itálii. Z manželství vzešla dcera zpěvačka Francesca Gregorini (1968) a syn Gianni (1972).\n\nSvou hereckou kariéru začala v roce 1968, když se objevila v televizním seriálu \"Odysseova dobrodružství\". O tři roky později se objevila s dalšími dvěma Bond girls Claudine Augerovou a Barbarou Bouchetovou v kriminálním snímku \"La Tarantola dal ventre nero\" (1971). Roku 1975 opustila manžela a přestěhovala se s dětmi do Los Angeles ve Spojených státech. Slávu a přívlastek sexuálního symbolu získala postavou Bondovy dívky majorky \"Aňy Amasovové\" v desátem filmu série \"Špion, který mě miloval\" z roku 1977, jenž získal tři nominace na Oscary. Následoval válečný snímek \"Oddíl 10 z Navarone\" (1978), ve kterém hrála po boku Harrisona Forda a Roberta Shawea. Celkem natočila 28 filmů, ačkoliv s hereckou profesískončila již v polovině 80. let. Několikrát se objevila ve vydáních časopisu \"Playboy\" (1977–1981, 1985, 2008).\n\nBěhem natáčení komedie \"Caveman\" (1981) začala vztah s bývalým členem skupiny Beatles Ringo Starrem, který ztvárnil jednu z hlavních postav. Provdala se za něj v dubnu 1981. Objevila se i v některých jeho videoklipech, stejně tak i její hlas lze v písních nalézt. V roce 1993 absolvovala Kalifornskou univerzitu v Los Angeles a stala se magistrou psychologie. Spolu s dalšími kolegy Georgem Harrrisonem či Ericem Claptonem zahájila podpůrný „Svépomocný léčebný program pro narkomany“ (\"Self Help Addiction Recovery Program\", \"S.H.A.R.P.\"). S manželem založili charitativní organizaci „The Lotus Foundation“\n\n"}
{"id": "454858", "url": "https://cs.wikipedia.org/wiki?curid=454858", "title": "Agul", "text": "Agul\n\nAgul ( ) je řeka v Irkutské oblasti a v Krasnojarském kraji v Rusku. Je dlouhá 347 km. Plocha povodí měří 11 600 km². Na horním toku se nazývá Velký Agul ( [Bolšoj Agul]).\n\nPramení na severních svazích Agulských Belek ve Východním Sajanu. Teče v úzké dolině na sever a na dolním toku protéká předhůřím Východního Sajanu. Ústí zprava do Kanu (povodí Jeniseje).\n\n\nŘeka i její levý přítok Kungus jsou splavné.\n"}
{"id": "454863", "url": "https://cs.wikipedia.org/wiki?curid=454863", "title": "Marsa FC", "text": "Marsa FC\n\nMarsa FC je maltský fotbalový klub z města Marsa, které se nachází na severu země. Klub se v Maltese First Division 2008/2009 umístil na desátém místě a sestoupil do Maltese Second Division. Domácí dresy jsou modro-červené z červenýma pruhama, barva na cizích hřištích je modro-oranžová. Klub sídlí na stadionu Fortini Ground s kapacitou 17 000 diváků.\n\n\n\n\nOficiální stránky\n"}
{"id": "454865", "url": "https://cs.wikipedia.org/wiki?curid=454865", "title": "Alexander Haig", "text": "Alexander Haig\n\nAlexander Meigs Haig (2. prosince 1924 – 20. února 2010) byl armádním generálem Armády Spojených států, který za prezidentství Ronalda Reagana působil jako ministr zahraničí USA, dále jako ředitel kanceláře Bílého domu během prezidentského úřadu Richarda Nixona a Geralda Forda. V roce 1973 pracoval jako zástupce Náčelníka Sboru náčelníků štábů Armády Spojených států, což je druhá nejvyšší pozice v americké armádě. Poté působil jako Nejvyšší velitel spojeneckých vojsk v Evropě, kde velel všem jednotkám NATO a americké armády.\n\nAlexander Haig, jakožto veterán z Korejské války a války ve Vietnamu, byl držitelem druhého nejvyššího ocenění americké armády Distinguished Service Cross, dále Silver Star (Stříbrná hvězda) a Purpurového srdce. Pohřben je na Arlingtonském národním hřbitově.\n\n\n"}
{"id": "454867", "url": "https://cs.wikipedia.org/wiki?curid=454867", "title": "Festival nad řekou", "text": "Festival nad řekou\n\nFestival nad řekou je kulturně-společenská akce zaměřená na prezentaci filmového umění. První ročník proběhl od 31. července 2009 do 9. srpna 2009 v jihočeském Písku. Organizátorem akce je společnost Heart of Europe Media, prezidentem je Michael Havas, hlavní koordinátorkou festivalu je Markéta Havasová a hlavním koordinátorem programu Štěpán Hulík. \n\nPrvní ročník se konal od 31. července 2009 do 9. srpna 2009 v Písku. Hlavním témata festivalu byla: \"Svět Josefa K.\", \"Zlatá šedesátá v československém filmu\", \"Argentinský film.\"\n\nDruhý ročník se konal od 30. července 2010 do 5. srpna 2010. Hlavními tématy byla: \"Belle Époque\", \"Historie francouzského filmu\", \"Polský film morálního neklidu\"\"a \"Diagnóza času\".\n\n"}
{"id": "454871", "url": "https://cs.wikipedia.org/wiki?curid=454871", "title": "Sturačovité", "text": "Sturačovité\n\nSturačovité (\"Styracaceae\") je čeleď dvouděložných rostlin z řádu vřesovcotvaré (\"Ericales\"). Jsou to dřeviny s jednoduchými střídavými listy a bílými květy, rozšířené v Asii a Severní i Jižní Americe. Jediný druh, sturačník lékařský, roste i v Evropě. Některé druhy, zejména z rodů halézie, sturač a sturačník, jsou v Česku pěstovány jako okrasné dřeviny.\n\nSturačovité jsou převážně stálezelené keře a stromy se střídavými jednoduchými listy. Charakteristické je odění z hvězdovitých nebo šupinovitých chlupů. Kůra je často šedá a typicky hladká, a při poranění roní pryskyřici. Listy jsou celokrajné nebo výjimečně laločnaté či se zuby zakončenými žlázkou, se zpeřenou žilnatinou a bez palistů.\n\nKvětenství jsou vrcholová nebo úžlabní, hrozny, laty nebo vrcholíky, řidčeji jsou květy jednotlivé nebo ve svazečku. Květy jsou pravidelné, zpravidla oboupohlavné. Kalich je zvonkovitý, zcela nebo částečně srostlý se semeníkem, se 4 nebo 5 lípy či laloky. Koruna je obvykle bílá, výjimečně žlutá nebo růžová, nejčastěji z 5 bazálně srostlých lístků. Tyčinek je stejný nebo častěji dvojnásobný počet než korunních lístků. Tyčinky jsou přirostlé na bázi koruny, nitky tyčinek jsou obvykle zploštělé. Semeník je svrchní, polospodní nebo spodní, srostlý ze 3 až 5 plodolistů. Obvykle obsahuje 3 až 5 komůrek spojujících se někdy v horní části semeníku v jedinou komůrku. V každém plodolistu je jedno nebo několik vajíček. Čnělka je jediná, nesoucí laločnatou nebo hlavatou bliznu. Plodem je převážně jednosemenná peckovice nebo tobolka. Semena jsou u některých zástupců okřídlená.\n\nČeleď zahrnuje celkem asi 160 druhů v 11 rodech. Největším rodem je sturač (\"Styrax\", 120 druhů). Centrum rodové diverzity je ve východní a jihovýchodní Asii, mimo ni se vyskytují jen 2 rody: halézie (\"Halesia\") a sturač (\"Styrax\"). Halézie se vyskytuje ještě v Severní Americe, sturač v Americe od USA po Uruguay a sev. Argentinu a jediným druhem sturač lékařský (\"Styrax officinalis\") je zastoupen i v Evropě a Malé Asii.\n\nZástupci čeledi se vyskytují v různých typech lesů, v tropech většinou spíše ve vyšších polohách.\n\n\nStyrač \"Styrax benzoin\" roní při poranění bílou mléčnou šťávu, která utuhne ve vonný balzám nazývaný benzoe. Používá se v parfumerii, při výrobě laků na textil a k léčebným účelům. Pěstuje se v jihovýchodní Asii. Podobnou pryskyřici dávají i \"S. benzoides\" a \"S. tonkinensis\". Také evropský sturačník lékařský (\"S. officinalis\") poskytuje vonnou žlutočervenou pryskyřici, používanou odedávna při obřadech k vykuřování.\n\nNěkteré druhy se v ČR pěstují jako okrasné dřeviny. Z venkovních expozic našich botanických zahrad jsou uváděny druhy sturač japonský (\"Styrax japonicus\"), sturač okrouhlolistý (\"Styrax obassia\"), halézie karolínská (\"Halesia carolina\"), halézie stromovitá (\"Halesia monticola\"), sturačník vrcholičnatý (\"Pterostyrax corymbosa\"), sturačník chlupatý (\"Pterostyrax hispida\") a \"Sinojackia xylocarpa\".\n\n\"Alniphyllum\", \"Bruinsmia\", \"Halesia\", \"Huodendron\", \"Melliodendron\", \"Pamphilia\", \"Parastyrax\", \"Pterostyrax\", \"Rehderodendron\", \"Sinojackia\", \"Styrax\"\n\n"}
{"id": "454878", "url": "https://cs.wikipedia.org/wiki?curid=454878", "title": "Hole (hudební skupina)", "text": "Hole (hudební skupina)\n\nHole byla americká grunge/alternative rock kapela založená roku 1989 v Los Angeles. Hlavní představitelka byla Courtney Love (kytara a zpěv). Byla manželkou Kurta Cobaina, frontmana grungeové skupiny Nirvana. Dalším ze zakladatelů byl Eric Erlandson, který hrál na kytaru a skládal. Kapela dosáhla velkého komerčního úspěchu - jejich druhé album Live Through This bylo podle některých kritiků jedno z nejlepších alb 90. let. Hole byla pětkrát nominována na cenu Grammy a dvakrát na MTV Video Music Awards. Název Hole (díra) údajně pochází z rozhovoru Courtney s Markem Armem o jeho \"díře v duši\".\n\nHole vydali tři oficiální alba. První album \"Pretty on the Inside\" je ovlivněna žánry no wave, noise rock a punkem. Experimentovali s alternativním laděním a zkreslením. Jejich texty a melodie vycházejí z názvu celého alba - navenek násilné a hrubé, melodické uvnitř. \"Druhé album \"Live Through This\" bylo ovlivněno styly power-pop, grunge a punk rockem. Kytary už nezní tak abstraktně, ale mají sílu jednoduchosti. Je to jejich nejuznávanější album hudebními kritiky. Právě na \"Live Through This\" vyšla skladba \"Violet\", která je nejspíš největším hitem skupiny Hole. Album bylo vydáno 12. dubna 1994, týden po smrti Kurta Cobaina.\n\nTřetí album \"Celebrity Skin\" už je plně inspirováno hudebním stylem power-pop. Je zajímavé tím, že spojuje hudební styly punk a pop.\nV roce 1995 Hole vystoupila v MTV Unplugged. Záznam koncertu MTV Unplugged oficiálně vyšel jako takové \"vedlejší album\". Další takové album je \"My Body, the Hand Grenade\", které vyšlo tři roky po \"Live Through This\". Obsahuje první skladby z počátků kapely, b-strany singlů, dema a záznamy z live koncertů. Je na něm také skladba \"Old Age\", která se měla původně objevit na albu \"Live Through This\". Autorem \"Old Age\" je původně Kurt Cobain. Píseň původně měla být na legendárním albu Nirvany - \"Nevermind\". Později, až v roce 2004 vyšla verze Nirvany na boxsetu \"With the Lights Out\"(\"My Body, the Hand Grenade\" vyšla 1997) a někteří začali podezřívat Courtney, že písně Hole napsal Kurt Cobain.\nLove a Erlandson oznámili rozpad skupiny na oficiálním webu Hole v roce 2002. Hudbě se však věnují dál. Auf der Maur se připojila ke Smashing Pumpkins a také vydala vlastní album \"Auf der Maur\". Erlandson pokračoval jako hudební producent, Maloney je součástí \"Mötley Crüe\", \"Scarling.\", \"Eagles of Death Metal\" a \"Peaches\". Courtney Love se vydala na sólovou dráhu a vydala album \"America's Sweetheart\" roku 2004. Její druhé album \"Nobody's Daughter\" vydala roku 2010. Avšak ne jako sólové, ale jako plnohodnotné album od Hole. S tím, že se Hole vrací přišla Courtney Love již v roce 2009. Avšak žádní ostatní členové nesouhlasili. I přes to Courtney Love vystupuje pod označením Hole. Kariéra Hole obsahuje: 13 singlů, 6 nominací Grammy, 3 LP, 2 EP, 1 kompilace a 10 hudebních klipů.\n\n\n"}
{"id": "454880", "url": "https://cs.wikipedia.org/wiki?curid=454880", "title": "Bohdan Pavlů", "text": "Bohdan Pavlů\n\nBohdan Pavlů (3. března 1883 Spešov – 12. května 1938 Bosanski Novi, Jugoslávie) byl český novinář zabývající se problematikou Slovenska a československý diplomat a politik.\n\nBěhem 1. světové války se účastnil prvního československého odboje a ruské anabáze. V letech 1922–1927 působil jako vyslanec v Bulharsku, 1927–1932 v Dánsku a 1935–1937 v Sovětském svazu. Po návratu z Moskvy pracoval na ministerstvu zahraničních věcí jako náměstek. Zahynul při autonehodě.\n\n"}
{"id": "454883", "url": "https://cs.wikipedia.org/wiki?curid=454883", "title": "Wolf Dietrich von Raitenau", "text": "Wolf Dietrich von Raitenau\n\nVolf Dětřich z Raitenau ( \"Wolf Dietrich von Raitenau\", 26. března 1559 na zámku Hofen poblíž Bregenze – 16. leden 1617, Hohensalzburg) byl v letech 1587–1612 kníže-arcibiskup v Salzburského biskupského knížectví.\n\nVolf Dětřich pocházel z jihoněmeckého malošlechtického rodu Raitenau, usazeného v blízkosti Bodamského jezera. Jeho otec \"Hans Werner z Raitenau\" byl díky sňatku s Volfovou matkou \"Helenou z Hohenemsu\" příbuzensky vzdáleně spřízněn s italským rodem de Medici , konkrétně s Giovannim Angelem de Medici, pozdějším papežem Piem IV., jehož byla neteří. Tím pádem byl Volf Dětřich příbuzným kardinála Karla Boromejského, jenž byl svatořečen ještě za života Volfa Dětřicha.\n\nPo roce 1586 nechal ve farním kostele sv. Petra a Pavla v Orsingenu u sochaře Hanse Morincka zhotovit náhrobek pro svou matku s její sochou v životní velikosti. Jeho bratr Werner z Raitenau byl pochován v Johanitské kapli od Volfa Dětřicha z roku 1627.\n\nKníže-arcibiskup Volf Dětřich byl znám jednak svými milostnými aférami, ale také podporou umění, díky níž se za Alpami začíná ujímat baroko.\n\n\n"}
{"id": "454887", "url": "https://cs.wikipedia.org/wiki?curid=454887", "title": "Cypermethrin", "text": "Cypermethrin\n\nCypermethrin je syntetický pyrethroid používaný především jako insekticid. U hmyzu účinkuje jako rychle působící neurotoxin. V půdě a rostlinách se snadno odbourává, při aplikaci na vnitřní inertní povrchy je však účinný po řadu týdnů. Expozice slunečnímu záření, vodě a kyslíku urychluje rozklad.\n\nPodle NPTN je cypermethrin vysoce toxický pro ryby, včely a vodní hmyz.\n\nCypermethrin je obsažen v mnoha domácích přípravcích k hubení mravenců a švábů.\n\n"}
{"id": "454895", "url": "https://cs.wikipedia.org/wiki?curid=454895", "title": "Live Through This", "text": "Live Through This\n\nLive Through This je druhé studiové album americké alternative rock/grunge kapely Hole. Bylo vydáno 12. dubna, týden po smrti Kurta Cobaina, manžela Courtney Love a frontmana skupiny Nirvana. Album dosáhlo velkého úspěchu. Podle hudebních kritiků je to nejlepší album Hole. Prodalo se přes 2 miliony kusů. Největší hit alba je zřejmě \"Violet\". Album je věnováno Joe Cole, který byl střelen do hlavy při krádeži roku 1991. Album je více melodičtější, než album předešlé - \"Pretty on the Inside\".\n\nPodle oficiálních webových stránek BMI skladby složili Courtney Love a Eric Erlandson. \"Doll Parts\" je celá od Courtney Love a \"I Think That I Would Die\" je od Courtney Love, Eric Erlandsona a Kat Bjelland. \"Credit in the Straight World\" je coververze kapely \"Young Marble Giants\". Okolo alba se začaly šířit spekulace, že Kurt Cobain je autorem některých melodií či textů nebo dokonce celého alba. Je jisté, že Cobain k tomuto albu nazpíval doprovodný hlas, například ve skladbě \"Askin for it\" i když je v mixu dost ztišený. Taky jde slyšet ke konci \"Softer, softest\" a v některých částech \"Doll parts\". O rok dříve, b-strana singlu \"Beautiful Son\" se skladbou \"Old Age\" byla prohlášena jako skladba od Hole ovšem skutečným autorem je manžel Courtney Love, Kurt Cobain se skupinou Nirvana, kteří \"Old Age\" nahráli o rok dříve, při tvoření jejich průlomového alba \"Nevermind\". Eric Erlandson později řekl, že \"Old Age\" byla darována Hole pro přepsání a nahrání.\nEverett True po tomto albu pojmenoval knihu, ve které popisuje vzestup a pád grungeových skupin v devadesátých letech.\n\n\nNa albu se původně měla objevit skladba \"Old Age\", ovšem objevila se až na albu \"My Body, the Hand Grenade\" (1997).\n"}
{"id": "454899", "url": "https://cs.wikipedia.org/wiki?curid=454899", "title": "Pavlů", "text": "Pavlů\n\nPříjmení Pavlů nosí více známých osobností:\n\n\n"}
{"id": "454901", "url": "https://cs.wikipedia.org/wiki?curid=454901", "title": "FP-45 Liberator", "text": "FP-45 Liberator\n\nFP-45 Liberator (Flare-Projector) je malá primitivní jednoranná pistole vyráběná Spojenými státy za druhé světové války roku 1942 a používaná především domorodým odbojem v Asii v boji proti Japoncům (zejména na Filipínách a v Číně), méně v Evropě proti nacistům (avšak všude, ve Francii, Belgii, Holandsku, Dánsku, Norsku, Polsku, Ukrajině, Rumunsku, Řecku a Jugoslávii, po atentátu na Heydricha v malém množství i v Protektorátu, ba i v samotném Německu a Rakousku). Někdy se uvádí, že jde o speciální zbraň pro speciální jednotky - to je však nesmysl, vzniklý z toho, že její vývoj byl zadán na popud zvláštních služeb - OSS (US) a SOE (GB). Ve velkých množstvích byla volně shazována v kartonových krabicích z amerických letadel na podporu domácího odboje. Působila především psychologicky, okupanti byli ochromeni faktem, že proti nim stojí obyvatelstvo, masivně vyzbrojené střelnými zbraněmi a blokující tak velkou část pěchoty, která tím pádem nemohla být nasazena při další invazní okupaci. Zbraň vyráběla firma Guide Lamp Corporation of GMC od června do srpna 1942, sestavení jedné zbraně prý trvalo (statisticky) jen 7,5 sekundy. Vyroben byl celkem milion kusů v ceně 2,60 USD za kus. Do Británie bylo z nich odesláno k distribuci 500 000, zbytek zůstal v USA. Napoužité zbraně ve velké Britanii byly v r. 1945 sešrotovány nebo vysypány do moře. Zbytek byl po 2.světové válce spojenými státy americkými prodán ve spolupráci s Velkou Británií do zahraničí. Dnes je sběratelská cena až tisíckrát vyšší.\n\nCelá pistole sestává z 23 dílů a je celá lisována a bodově svařena z plechu s výjimkou hlavně a \"závěru\". V pažbičce byly vloženy 4 náboje .45 ACP (dalších 6 bylo přiloženo v krabici, větší počet výstřelů se nepředpokládal - filosofie Chceš lepší zbraň? - zastřel si!), hlaveň je tvořena prostou hladkou 1/2\" trubkou, Úderník je přímotažný, zápalník tvoří pouhý zakalený trn na zpět ohnutém konci osy úderníku, vystupující z bloku, tvořícího závěr. Závěr se natáhl, vyklonil doleva, vložil se náboj, uzamkl se v hlavni svislým plátkem plechu, v němž byl otvor pro úderník a nad ním otvor pro čep na bloku závěru, který tento plátek zamykal a nahoře (zbytečný) zářez hledí. Plátek se pohyboval v mezeře mezi koncem hlavně a lemováním převleku hlavně, zesilujícím oblast \"nábojové komory\". Poté se závěr vrátil do svislé polohy. Po natažení závěru (tlakem na spoušť, systém DA) tento střílel ze zadní polohy, účinný dostřel je udáván 8 m (25 feet) - střela byla v hladké hlavni dosti volná a hlaveň krátká. Vystřelená nábojnice se vyrážela vhodnou tyčkou, vsunutou do ústí hlavně. Předpokládaná žvotnost zbraně byla 50 výstřelů.\n\nFunkce zbraně je podrobně na videu https://www.youtube.com/watch?v=1bSdSV1Y-_A.\n"}
{"id": "454905", "url": "https://cs.wikipedia.org/wiki?curid=454905", "title": "Lipolýza", "text": "Lipolýza\n\nLipolýza je odbourávání tuku uloženého v tukových buňkách. Během tohoto procesu se do krevního oběhu uvolňují volné mastné kyseliny a jsou krví distribuovány po celém těle. Tvoří se ketony - při ketóze (metabolickém stavu, kdy játra přeměňují tuk na mastné kyseliny a ketolátky, které organismus může využít jako zdroj energie) se v těle vyskytují ve značném množství. K odhalení ketózy se používají testovací proužky, např. Ketostix.\n\nLipolýzu vyvolávají hormony adrenalin, noradrenalin, glukagon a adrenokortikotropní hormon. Tyto hormony spouští 7TM receptory (G-proteinové receptory), které aktivují adenylátcyklázu. To vede ke zvýšené tvorbě cyklického adenosinmonofosfátu (cAMP), který aktivuje proteinovou kinázu A a ta následně aktivuje lipázu obsaženou v tukové tkáni.\n\nTriacylglycerol podléhá lipolýze (hydrolýze pomocí lipáz) a je štěpen na glycerol a mastné kyseliny. Po uvolnění do krve se relativně hydrofobní volné mastné kyseliny váží na sérový albumin, se kterým se přenášejí do tkání, které potřebují energii. Také glycerol vstupuje do krve a je zachytáván v játrech nebo v ledvinách, kde se převádí na glycerol 3-fosfát enzymem glycerolkinázou. Probíhá-li tento proces v játrech, převádí se produkt z většiny na dihydroxyacetonfosfát (DHAP) a potom na glyceraldehyd 3-fosfát (GA3P), který opět vstupuje do glykolýzy a glukoneogeneze.\n\nZatímco lipolýza je hydrolýza triacylglycerolu, tedy proces, při němž se triacylglycerol štěpí, při esterifikaci se naopak vytváří. Esterifikace a lipolýza jsou v zásadě vzájemně opačné procesy.\n\n"}
{"id": "454906", "url": "https://cs.wikipedia.org/wiki?curid=454906", "title": "Svou vlastní ženou", "text": "Svou vlastní ženou\n\nSvou vlastní ženou (orig. \"I Am My Own Wife\", 2003) je divadelní hra - monodrama - známého amerického spisovatele Douga Wrighta, který za ni v roce 2004 obdržel Pulitzerovu cenu.\n\nHra je koláží ze života nejznámějšího berlínského transvestity Charlotte von Mahlsdorf (1928 – 2002), narozeného jako Lothar Berfelde, tak jak jej autor zpracoval podle svých rozhovorů s hlavní postavou, zpráv v tisku, televizních show a dalších materiálů, a vypráví fascinující životní příběh muže, který v ženských šatech dokázal přežít represe nacistického i komunistického režimu.\n\nNewyorské provedení této hry bylo oceněno prestižní cenou Tony. \n\nDo češtiny hru přeložil Adam Novák, libretista a textař, producent Hudebního divadla v Karlíně a v české premiéře ji uvedlo Divadlo Letí s Pavolem Smolárikem v titulní a jediné roli, který s přihlédnutím k výkonu v této hře získal cenu \"Objev roku\" na festivalu příští vlna... Hra si našla cestu i na česká amatérská jeviště díky souboru Divadlo SoLiTEAter, kde sklidila zasloužený úspěch. Jejich představení bylo oceněno jako nejlepší české amatérské činoherní představení roku 2009 a bylo přímo nominováno do hlavního programu festivalu Jiráskův Hronov. Hlavní představitel, Libor Ulovec, získal za své ztvárněné postavy Charlotte von Mahldorf (a dalších cca 35 rolí) mj. cenu za herecký výkon na celostátní přehlídce amatérského divadla Divadelní Děčín 2009. \n\n"}
{"id": "454907", "url": "https://cs.wikipedia.org/wiki?curid=454907", "title": "Johann Wilhelm Ludwig Gleim", "text": "Johann Wilhelm Ludwig Gleim\n\nJohann Wilhelm Ludwig Gleim (2. dubna 1719 – 18. února 1803) byl německý básník. \n\nStudoval práva v Halle, kde se seznámil s některými soudobými německými básníky a založil s nimi jakousi anakreónskskou literární školu. Inspirovali se milostnými a pijáckými popěvky tohoto řeckého básníka a na ně navazující francouzskou tradicí a navazovali na ně ve své bezstarostné a klidné poezii. Na studiích vydal svou první a nejvlivnější rozsáhlou (třísvazkovou) básnickou sbírku \"Versuch in scherzhaften Liedern\" (Pokusy o žertovné písně, svazky vycházely postupně 1744–1753). Po promoci byl vychovatelem a tajemníkem v různých knížecích rodinách, seznámil se s mnoha význačnými šlechtici i literáty. V roce 1747 se stal tajemníkem katedrální kapituly v Halberstadtu a později walbeckým kanovníkem, byl pokládán za jednoho z nejvýznamnějších básníků své doby, mladé a talentované básníky podporoval finančně i literárně. I díky němu se z Halberstadtu stalo jedno z hlavních kulturních středisek Německa. Přes tento velký význam v literárních kruzích je Gleimův literární význam minimální – pouze eklekticky napodobuje jiné básníky básníky. Relativně nejvýznamnější jádro jeho tvorby tvoří především optimistické a sentimentální popěvky, vydal ale i mnoho jiných básnických sbírek, např. bajky po vzoru La Fontaina, milostné básně po vzoru Petrarcy a ódy po vzoru Horatia. Napodoboval také německou lidovou poezii, biblická podobenství a další, tematicky se ale nevybředl z optimistického sentimentu a obecné mravoučnosti. Přes malou literární hodnotu byl ve své době velmi oblíben a stal se vzorem i pro mnoho českých básníků thámovské generace. \n\n"}
{"id": "454908", "url": "https://cs.wikipedia.org/wiki?curid=454908", "title": "Air Force Two", "text": "Air Force Two\n\nAir Force Two je volací jméno každého letadla, na jehož palubě se nachází úřadující viceprezident Spojených států amerických. Tento volací znak je obvykle spojován s letadlem Boeing C-32, což je speciálně upravená verze Boeingu 757, určená pro transport viceprezidenta. Někdy je k tomuto účelu využíván i C-40 Clipper, upravený Boeing 737.\n\nK transportu prezidenta a viceprezidenta jsou navíc v oblasti Washingtonu, D.C. používány i vrtulníky typu UH-1N Twin Huey z 1. vrtulníkové letky Námořnictva Spojených států. Takový vrtulník, na jehož palubě se nachází prezident, je označován kódem Marine One a při transportu viceprezidenta se užívá volací kód Marine Two.\n\n"}
{"id": "454909", "url": "https://cs.wikipedia.org/wiki?curid=454909", "title": "Museum für angewandte Kunst (Vídeň)", "text": "Museum für angewandte Kunst (Vídeň)\n\nRakouské muzeum užitého umění/současného umění (německy Österreichisches Museum für angewandte Kunst/Gegenwartskunst, zkráceně také: MAK) ve Vídni je renomované uměleckoprůmyslové muzeum evropského významu. Vedle své tradiční orientace se za současného vedení zaměřuje i na současné umění. Ředitelem muzea je od roku 2011 Christoph Thun-Hohenstein.\n\nVídeňské uměleckoprůmyslové muzeum bylo založeno roku 1863 pod názvem k.k. Österreichisches Museum für Kunst und Industrie (c.k. Muzeum umění a průmyslu), obvykle se nazývalo pouze jako Österreichisches Museum (Rakouské muzeum). Stalo se tak prvním muzeem tohoto typu v Rakousku-Uhersku a vzorem pro další obdobná muzea, zakládaná v monarchii později (v Brně 1873, Praze 1885). Významnou roli sehrálo muzeum jako působiště osobností Vídeňské školy dějin umění, která byla jako celek silně ovlivněna orientací na užité umění. Roku 1938 byla instituce přejmenována na Staatliches Kunstgewerbemuseum in Wien (Státní uměleckoprůmyslové muzeum ve Vídni) a od roku 1947 nese současný název Museum für angewandte Kunst.\n\n\n"}
{"id": "454913", "url": "https://cs.wikipedia.org/wiki?curid=454913", "title": "Town &amp; Country", "text": "Town &amp; Country\n\nTown & Country, dříve Home Journal a The National Press je americký měsíční časopis o životním stylu. \n\nByl založen básníkem a esejistou Nathanielem Parkerem Willisem a editorem magazínu \"New York Mirror\" panem Georgem Morrisem jako \"The National Press\" v roce 1846. O osm měsíců později byl přejmenován na \"Home journal\". Po roce 1901 se začal jmenovat \"\"Town & Country\"\" a tento název má zachován dodnes.\n\nPo většinu 19. století, tento týdeník zveřejňoval poezii, eseje a fikce. Po roce 1901 se časopis začal věnovat kronice společenských akcí a volnočasových aktivit v Severní Americe, především aristokratické vrstvy společnosti.\n\nDnes časopis vlastní nakladatelství Hearst Corporation. Články a fotografie se zaměřují především na módu, umění, kulturu, interiérový design, cestování, svatby, večírky nebo slavnostní události. V časopise se objevovaly fotografie světových autorů jako byli například André Kertész, Edgar de Evia nebo Bud Lee.\n\n\n"}
{"id": "454915", "url": "https://cs.wikipedia.org/wiki?curid=454915", "title": "Nachal Cin", "text": "Nachal Cin\n\nNachal Cin ( ) je jeden z největších vádí v Negevské poušti a třetí největší vádí v Izraeli. Voda proudí 120 km dlouhým vádím, jež vede od Har Ramon kolem Sde Boker přes Vádí al-Araba do Mrtvého moře, jen v období zimních dešťů. Ústí do něj například vádí Nachal Akrabim.\n"}
{"id": "454918", "url": "https://cs.wikipedia.org/wiki?curid=454918", "title": "TJ Sokol Sezimovo Ústí", "text": "TJ Sokol Sezimovo Ústí\n\nTJ Sokol Sezimovo Ústí je fotbalový klub z okresu Tábor, hrající soutěže všech věkových kategorií v krajských a okresních soutěžích.\n\nKoncem roku 1957 se začalo v dolní části Sezimova Ústí hovořit o tom, že by se zde měla založit tělovýchovná jednota. Po několika jednáních s ČSTV a MNV byla 29. prosince 1957, v hostinci u Křivánků, ustavující schůzi založena Tělovýchovná jednota Sokol Sezimovo Ústí. Již v této době byl návrh, aby po postavení lávky byla využita louka za řekou k vybudování hřiště. V následujícím roce bylo zahájeno jednání s majitelem pozemku o převedení této plochy pro sportovní účely a ke konci roku byla z Lipna přivezená k řece dřevěná lávka.\n\nZačátkem roku 1959 byly zahájeny přípravné práce pro vybudování lávky a začala terénní úprava pro hřiště. Byla vyměřena hrací plocha o rozměrech 40 x 70 metrů a provedeno zakotvení branek. Dne 24. května 1959 byla slavnostně otevřená lávka přes řeku a nové hřiště. V tento den bylo na tomto hřišti sehráno první utkání, a to mezi JZD Pokrok a sportovními příznivci v Sezimově Ústí za rozhodování Františka Janovského. Kronika uvádí: \"Zápas skončil přivezením basy piva a naprosto nepřehledným výsledkem.\"\n\nV létě tohoto roku bylo ustaveno první družstvo TJ Sokol Sezimovo Ústí. Bylo to družstvo dorostu založené a vedené Vojtěchem Bukvajem ve složení: Dědourek R., Molnár J., Král P., Doboš J., Havlíček M., Kuldan O., Kuldan R., Devátý A., Pešta J., Rangl Vl., Haisl K., Prášek P. a Krysl P. Po několika přátelských utkáních, bylo toto družstvo přihlášeno do okresní mistrovské soutěže. Následně bylo, opět V. Bukvajem, založeno a přihlášeno družstvo žáků ve složení: Výboch J., Bartoš Ivan, Havlůj Jar., Konečný Zd., Kouba Vl., Kořínek P., Veselý Mir., Kořínek Vl., Řežábek I., Shorný J., Dmejchal M., Veselý Ant., Kuldan Jos., Mládek P. a Kříha Josef. Obě tyto družstva zahájila sezónu 1959/1960.\n\nV lednu 1960 bylo schváleno ustavení družstva mužů a po náboru hráčů, bylo na jaře sehráno několik přátelských utkání. Na podzim se mužstvo přihlásilo do soutěže a bylo zařazeno do IV. třídy okresního přeboru ve složení: Vršek J., Buš Robert, Doboš P., Bukvaj Voj., Kuldan Ota, Peška J., Bartoš Stan., Frýdecký Cyril, Pospíchal Ant., Rangl Vl., Široký J., Dědourek R., Schmid K., Veselý Vl., Lis Jar., Mládek B., Devátý A., Jančík J., Brištenský Jos. a Haisl K. Vedoucím mužstva byl Josef Vršek a trenérem Vojtěch Bukvaj.\n\nV roce 1961 byl zamítnut návrh města sloučit fotbalové oddíly Sokol Sezimovo Ústí a Spartak Sezimovo Ústí v jeden. Poté i přes počáteční nesouhlas města bylo započato s úpravou hřiště, zejména s ustavením kabin, které byly nazývány \"boudou\", a byly darem od MNV. Zároveň bylo hřiště zvětšeno na rozměry 104 x 70 metrů. V následujících letech družstvo mužů pokračovalo v okresní soutěži. Zato družstva dorostu a žáků byla nepravidelně rozpouštěna a znova zakládána v souvislosti s počtem hráčů v těchto oddílech.\n\nV roce 1972 byl trenér mužů Karel Krysl již tak nespokojen se stavem hřiště, že zorganizoval velkou úpravu hrací plochy, včetně zasetí trávy, zakoupení čerpadla na zavlažování hřiště a zajištění sekačky. Odměnou jemu a hráčům, kteří se na úpravě podíleli bylo, že mohli hrát na trávníku, po kterém toužil kdejaký oddíl. Zároveň v tomto roce započala i stavba zděných kabin, aby v říjnu roku 1973 byly tyto kabiny slavnostně otevřeny. Jak velké úsilí se vynaložilo pro výstavbu kabin dokládá kronika, mimo jiné: \"Na výstavbě kabin bylo odpracováno 12 000 brigádnických hodin. Skutečné náklady na výstavbu činí 450 000,- Kčs, hodnota díla je 600 000,- Kčs\".\n\nJiž několik let se družstvo mužů pohybovalo na špici okresního přeboru a pošilhávalo po postupu. Na začátku sezóny 1974/1975 převzal trenérský post Antonín Pospíchal, aby hned v první sezóně dovedl družstvo mužů k vítězství v okresním přeboru a tím poprvé v historii místního fotbalu postoupit do krajské soutěže, I.B třídy. Hráči, kteří tento postup vybojovali: Rakovčík, Sabiniok E., Sabiniok Zb., Truhlář, Devátý, Staněk, Dmejchal M., Formánek, Dmejchal J., Havlůj, Řežábek, Dvořák, Kovanda, Jakubec, Veselý M., Šebek, Kazimour, Svatoň, Pufr, Nedvěd a Čáp. Hned po prvním podzimu v I.B třídě družstvo mužů přezimovalo na pěkné druhé příčce o bod za Spartakem Písek. Na konci této sezóny pak obsadili pěkné páté místo. V roce 1975 bylo také navázáno dlouholeté přátelství s mužstvy Sokol Mikulčice z jižní Moravy a Motor Schmalkalden z NDR. V roce 1976 byl také navázán vzájemný kontakt s mužstvem Slavoj Davle. V letech 1976–1977 byla nahrazena dřevěná lávka kovovou konstrukcí.\n\nNa jaře roku 1977 se muži zúčastnili turnaje o pohár Jihočeské pravdy, kde vyhráli skupinu D a postoupili. V semifinále po výsledku 2:2 porazit Jiskru Chlum u Třeboně na penalty 4:3. Ve finále, které se hrálo pohárovým systémem doma–venku, na hřišti Soukeníku remizovali s mužstvem Tatranu Prachatice 1:1, aby pak na hřišti v Prachaticích prohráli 7:0. Pro podzimní sezónu bylo ustanoveno \"B\" mužstvo mužů a bylo zařazeno do IV. třídy okresní soutěže.\n\nV sezóně 1977/1978 se podařilo pod vedením trenéra Jiřího Širokého postoupit do I. A třídy krajské soutěže. Hráči, kteří se na tomto úspěchu podíleli: Čančura, Dmejchal M., Dmejchal J., Řežábek, Jelínek, Jakubec, Jouza, Oulický J., Nedvěd, Mikuláštík, Sabiniok E., Sabiniok Zb., Pěchota, Oulický St., Žilinčík a Pilař.\n\n\"(Vypsáno z 1. dílu kroniky Sokola, kterou sepsal pan Bohumil Bárta. Další díl kroniky se zřejmě nedochoval)\"\n\nOd roku 2017 hraje \"A\" tým mužů krajský přebor, \"B\" tým mužů II. třídu okresního přeboru; dorostenci a žáci hrají krajské a okresní soutěže; kadeti a přípravka okresní přebory. Součástí klubu je i tým starých pánů, který pod stejným názvem hraje okresní soutěž \"starých pánu\". Klub má i ženský fotbalový tým hrající ČFL žen.\n\nDalší součástí tělovýchovné jednoty je i Tenisový klub Sokol Sezimovo Ústí.\n\n"}
{"id": "454921", "url": "https://cs.wikipedia.org/wiki?curid=454921", "title": "House and Garden", "text": "House and Garden\n\nHouse & Garden byl americký měsíční časopis se zaměřením na interiérový design, zábavu a zahradní práce, který vydávala společnost Condé Nast Publications.\n\nČasopisu poprvé vyšel v roce 1901 jako časopis věnovaný architektuře a jeho zakládajícími redaktory byli philadelphští architekti: Herbert C. Wise, Wilson Eyre, a Frank Miles Day. Časopis se stal součástí vydavatelského impéria Condé Nast, když jej koupil v roce 1911; a stal se jejím jediným vlastníkem v roce 1915. \n\nV časopise se objevovaly fotografie světových autorů jako byli například André Kertész, Edgar de Evia nebo Horst P. Horst.\n\nŠéfredaktory \"House & Garden\" byli:\n\n\n"}
{"id": "454922", "url": "https://cs.wikipedia.org/wiki?curid=454922", "title": "Řád Plejády Asociace frankofonních parlamentů", "text": "Řád Plejády Asociace frankofonních parlamentů\n\nŘád Plejády Asociace frankofonních parlamentů, zkráceně \"Řád Plejády\", \"francouzsky l'ordre de la Pléiade de l'Association des parlementaires de langue française\", pojmenovaný podle Plejády, skupiny francouzských renesančních poetů ze 16. století, je vyznamenání, propůjčované parlamentním shromážděním Frankofonie (OIF).\n\nŘád má pět hodností, v originále:\n"}
{"id": "454925", "url": "https://cs.wikipedia.org/wiki?curid=454925", "title": "Jurij Mjeń", "text": "Jurij Mjeń\n\nJurij Mjeń (také poněmčele Möhn, 14. května 1727 – 22. srpna 1785) byl hornolužický spisovatel, básník a protestantský kazatel. \n\nV Lipsku vystudoval evanglickou teologii, od roku 1750 byl jáhnem v lužické vsi Njeswačidło, kde působil až do smrti, od r. 1760 jako farář. Byl proslulým kazatelem a svá kázání v lužické srbštině vydal v několika sbírkách, vydával také modlitby a překlady z německých teologických spisů. Z modliteb a kázání se patrně také dostal k poezii. Byl vůbec prvním, kdo se v lužické srbštině pokusil o umělou poezii. Jeho jazyk je velmi čistý a krásný, z jeho básnického díla se ale pouze dochovalo pouze několik přeložených úryvků z Klopstockova eposu \"Mesiáš\" a chvála lužické srbštiny po vzoru českých obrozenců, psaná v hexametrech. Knižní vydání těchto skladem z roku 1806 je první básnickou knihou v lužické srbštině. \n"}
{"id": "454930", "url": "https://cs.wikipedia.org/wiki?curid=454930", "title": "Bílská radnice", "text": "Bílská radnice\n\nBílská radnice se nachází na Radničním náměstí v Bílsku-Bělé. Jedná se o novorenesanční stavbu postavenou místním architektem Emanuelem Rostem mladším v letech 1895–1897, která patří mezi nejdůležitější kulturní památky města. Je sídlem Městského úřadu, Zastupitelstva města a primátora.\n\nJelikož na sklonku 19. století město Bělá (Bílsko-Bělá vzniklo spojením dvou měst až roku 1951, radnice se nachází v někdejší Bělé) mělo sotva osm tisíc obyvatel, obrovská budova nové radnice byla pro potřeby magistrátu příliš velká. Kromě magistrátu tak v budově sídlila i městská spořitelna, městská policie s věznicí, Občanské sdružení a muzeum, v podkroví se navíc nacházely byly úřednické byty. Kvůli nedostatku místa v centru výstavba proběhla na prázdné ploše mimo tehdejší zástavbu.\n\nDvoupatrová budova radnice má obdélníkový tvar. Její celková plocha činí 1 278 m². Nejbohatěji vyzdoben je středový rizalit fasády. Medailony z představami včel (symboly pracovitosti) a socha Eiréné (řecká bohyně míru) s rohem hojnosti a malým Plútem (symbol bohatství) souvisejí s někdejší přítomností městské spořitelny. Rohová hodinová věž dosahuje výšky 52 m. Nikdy neplnila žádnou praktickou funkcí a měla pouze symbolický význam.\n\nNejhonosnější místností je zasedací sál rady v prvním patře s bohatou malířskou výzdobou. Původně se v ní nacházela portrétní galerie bělských starostů, ta byla však po roce 1945 odstraněna.\n\n"}
{"id": "454932", "url": "https://cs.wikipedia.org/wiki?curid=454932", "title": "Forsterit", "text": "Forsterit\n\nForsterit (MgSiO) je přechodný člen minerální řady olivínu forsterit - fayalit, který se ale v čisté podobě v přírodě téměř vůbec nevyskytuje. Většinou je současně přítomno 10 až 25 % fayalitu. Často se vyskytuje v podobě slabě žlutých až nazelenalých krystalů v kosočtverečné soustavě.\n\n"}
{"id": "454940", "url": "https://cs.wikipedia.org/wiki?curid=454940", "title": "Subsidence", "text": "Subsidence\n\nSubsidence je geologický termín, který označuje dlouhodobé sesedání či klesání částí zemské kůry, které může být plynulé či postupné. Nejčastěji se objevuje v oblastech sedimentárních pánví na mořském dně, ale i v kontinentálních oblastech. Má veliký význam na formování a vznik silně mocných sedimentů.\n\nV inženýrské geologii se pojem subsidence používá i pro sesedání podloží staveb, které může vést k jejich poškozování. Každá stavba, která je postavena na nesoudružném materiálu působí na své podloží, čímž ho deformuje a vede ke zmenšování jeho objemů. Tato změna má za následek, že se některé části začnou propadat, jiné zůstávají na místě, takže je základová deska nerovnoměrně namáhána a může popraskat.\n"}
{"id": "454943", "url": "https://cs.wikipedia.org/wiki?curid=454943", "title": "Every Avenue", "text": "Every Avenue\n\nEvery Avenue byla pop punk-rocková alternativní hudební kapela pocházející z Marysville v Michiganu. Tato pětičlenná kapela se dala dohromady v roce 2003 a následně vydala několik EP, ale do povědomí se dostala nejvíce v roce 2008, kdy s vydavatelstvím Fearless Records vydala své první studiové album s názvem \"Shh. Just Go with It\". V listopadu roku 2009 vydala skupina svoje druhé studiové album nazvané \"Picture Perfect\", které bylo kritiky přijato velmi kladně, obsadilo 2. příčku v americkém žebříčku Billboard Heatseekers. Mezi hity tohoto alba patří například „Tell Me I'm a Wreck“.\n\nOd roku 2009 se pravidelně účastní turné Warped Tour. Nejnovějším studiovým albem skupiny je deska s názvem \"Bad Habits\", která vyšla 2. srpna 2011. V prosinci roku 2012 vyrazila na turné zvané Last Call Tour, po němž členové kapely ohlásili pozastavení činnosti skupiny.\n\nKapela Every Avenue vznikla v roce 2003 v americkém městě Marysville ve státě Michigan. Hned po založení kapely se vystřídali zpěváci. Jamese Beesleyho nahradil David Strauchman, který byl původně kytaristou skupiny a nikdy předtím sólově nezpíval. Beesley však u skupiny zůstal jako její manažer. První EP s názvem \"Every Avenue\" vydala kapela v roce 2004 na své vlastní náklady. Od novějších desek se liší stylem, album má těžší, více punkový zvuk. Druhé EP s názvem \"This Is Why We Don't Have Nice Things\" vydala kapela také na svoje vlastní náklady 19. září 2006. Písně „Chasing the Night“ and „Trading Heartbeats“ se později objevily na prvním studiovém albu kapely. Po druhém EP albu se o skupinu začaly více zajímat větší vydavatelství a nakonec kapela podepsala smlouvu s vydavatelstvím Fearless Records.Ještě před podepsáním kapelu opustil kytarista Jason Letkiewicz kvůli škole a nahradil ho Jimmie Deeghan, který se zapojil i do skládání textů pro písně kapely. S novým vydavatelem kapela v roce 2007 vydala třetí EP s názvem \"Ah!\", které obsahovalo i první singl kapely s názvem „Where Were You“, který byl také spolu se skladbou „Think of You Later (Empty Room)“ přehrán na studiové album. V říjnu téhož roku vydala kapela také své první kompilační album s názvem \"Every Avenue\", které vyšlo pouze v Japonsku a obsahuje písně z dřívějších EP desek.\n\n\"Shh. Just Go with It\" je první studiové album kapely, které bylo vydáno 19. února 2008. Díky tomuto albu se kapela dostala do povědomí publika, album se umístilo na 27. pozici v žebříčku Billboard Heatseekers. Na albu se nachází čtyři písně, které již byly vydány dříve. Album obsahuje různé hudební styly od pop punku, přes power pop až po dance popový hit „Where Were You“, který byl vydán v březnu 2008 jako první singl kapely. Pocitově album připomíná zvuk desky \"Ocean Avenue\" od kapely Yellowcard. Po vydání alba se kapela vydala na turné po Spojených státech s kapelami jako Hit the Lights, Farwell, Mayday Parade, All Time Low, and The Maine.\n\nPo návratu z turné se kapela pustila do nahrávání druhého studiového alba, se kterým jim pomáhali producenti Mitch Allan (ze skupiny SR-71) a Mike Green. Album s názvem \"Picture Perfect\" vyšlo 3. listopadu 2009. Na písních se podílelo několik muzikantů mimo skupinu. Například první singl alba „Tell Me I'm a Wreck“ napsal Tim Pagnotta z kapely Sugarcult. „Happy the Hard“ Way napsal Stacy Jones z kapely American Hi-Fi, na hitu „Girl Like That“ spolupracoval Ryan Key z kapely Yellowcard a na písni „I Forgive you“ spolupracovala kapela s americkou zpěvačkou, písničkářkou a porotkyní v soutěži American Idol Karou DioGuardiovou. V březnu roku 2011 vydala kapela píseň „Mindset“ druhý singl k albu a nahrála k němu nový videoklip. Několik dní po vydání alba kapelu opustil bubeník Michael Govaere, který se rozhodl více věnovat svému hudebnímu vydavatelství a nahradil ho Dennis Wilson. Album bylo kladně přijato hudební kritikou, v americkém žebříčku Billboard 200 získalo 136. pozici a v žebříčku Billboard Heatseekers obsadilo 2. místo. \n\nJeště před vydáním alba se v lednu roku 2009 kapela poprvé podívala do Velké Británie, kde vystoupila po boku kapel Boys Like Girls a Metro Station. V létě podnikla letní sérii koncertů po boku kapely Valencia z Filadelfie. V roce 2010 kapela vystoupila na turné Alternative Press Tour a účastnila se také festivalu Slam Dunk Festival ve Spojeném království. V roce 2011 se účastnila Warped Tour a Soundwave festivalu v Austrálii. V listopadu roku 2011 kapela vyjela na turné s kapelou Yellowcard jako její předskupina.\n\nTřetí a zatím poslední studiové album kapely s názvem \"Bad Habits\" vyšlo 2. srpna 2011. Jak napovídá název (bad habits znamená v angličtině špatné návyky), kapela se snaží vyvarovat „špatným návykům“ moderní pop punkové hudby a přežitků minulých alb, což se podle kritiků kapele povedlo. Hudba na albu je energičtější a některé písně mají velmi chytlavou melodii a výborný text. Album obsahuje singl „Fall Apart“. Na úvodní skladbě Tie Me Down spolupracovala kapela znovu s Ryanem Keyem ze skupiny Yellowcard. Album obsadilo 63. pozici v americkém žebříčku Billboard 200.\n\n\n\n"}
{"id": "454948", "url": "https://cs.wikipedia.org/wiki?curid=454948", "title": "Apuls", "text": "Apuls\n\nApuls (lat.; též \"apulz\", dříve \"appuls\") je astronomický pojem, který znamená výrazné přiblížení dvou nebeských těles sledované z tělesa třetího. Zpravidla odkazuje ke dvěma planetám na obloze nebo Měsíce a jiného tělesa (právě tohoto jevu bylo dříve užíváno k výpočtu vzdálenosti Měsíce od Země).\n\nApuls také označuje konjunkci.\n"}
{"id": "454951", "url": "https://cs.wikipedia.org/wiki?curid=454951", "title": "Marcel Chládek", "text": "Marcel Chládek\n\nMarcel Chládek (* 9. dubna 1968 Rakovník) je český politik, od ledna 2014 do června 2015 byl ministrem školství, mládeže a tělovýchovy České republiky. V letech 2008 až 2014 byl senátorem za obvod č. 6 – Louny, stejně tak v letech 2008 až 2014 zastupitelem a náměstkem hejtmana Středočeského kraje.\n\nAbsolvoval Gymnázium Jana Amose Komenského v Novém Strašecí. Roku 1988 nastoupil na Vojenskou politickou akademii Klementa Gottwalda, po jejím zrušení studoval na nástupnické Vysoké vojenské škole pedagogické, kde v roce 1992 získal titul magistr v oboru výchova a vzdělávání dospělých. V roce 2006 získal v rigorózním řízení na Filozofické fakultě Univerzity Karlovy titul PhDr. v oboru andragogika a personální řízení a v témže roce i titul MBA na Vysoké škole ekonomie a managementu v Praze, kde se zabýval managementem lidských zdrojů.\n\nV letech 1992 až 2003 vyučoval na základních a středních školách v Rakovníku a Sokolově. V letech 2003 až 2004 pracoval na Ministerstvu vnitra (náměstek ředitelky Institutu pro místní správu). V letech 2004 až 2008 pracoval jako náměstek ředitele Institutu celoživotního vzdělávání v Havířově a postupně zároveň v několika dalších organizacích zaměřených na vzdělávání dospělých.\n\nV srpnu 2015 byl jmenován generálním manažerem státních reprezentací a fotbalových akademií Fotbalové asociace České republiky. V roce 2017 odešel do oblasti mezinárodního byznysu.\n\nJe ženatý s Janou Chládkovou, má tři děti.\n\nOd roku 2004 byl členem ČSSD. V roce 2006 byl zvolen do zastupitelstva města Rakovník. Působí v řadě organizačních složek své strany. V roce 2008 ho voliči zvolili do zastupitelstva Středočeského kraje, kde působil jako náměstek hejtmana Davida Ratha pro regionální rozvoj. V roce 2008 byl zvolen do Senátu PČR za Rakovnicko a Lounsko. V první kole obdržel 27,21 % hlasů oproti soupeři z ODS a zároveň starostovi Loun Janu Kernerovi, který od voličů získal 23,05 %. Ve druhém kole byla situace jednoznačná – Marcel Chládek byl zvolen senátorem se ziskem 73,38 % všech platných hlasů. Stal se místopředsedou senátorského klubu ČSSD, dále působil jako člen Výboru pro vzdělání, vědu, kulturu, lidská práva a petice a byl předsedou Stálé komise Senátu pro krajany žijící v zahraničí. Od roku 2009 pracoval jako pacientský ombudsman pro Středočeský kraj.\n\nVe volbách do Senátu PČR v roce 2014 obhajoval za ČSSD mandát senátora v obvodu č. 6 – Louny. Se ziskem 26,88 % hlasů vyhrál první kolo a postoupil tak do kola druhého. V něm však poměrem hlasů 47,68 % : 52,31 % nakonec prohrál s nestraničkou za hnutí ANO 2011 Zdeňkou Hamousovou.\n\nV lednu 2014 se stal kandidátem ČSSD na post ministra školství, mládeže a tělovýchovy ve vládě Bohuslava Sobotky a 29. ledna 2014 byl do této funkce jmenován. Vzhledem k zisku mandátu poslance a ke jmenování ministrem rezignoval v polovině února 2014 na post náměstka hejtmana i zastupitele Středočeského kraje.\n\nVe funkci ministra navrhoval povinnou maturitu z matematiky od roku 2019. V dubnu 2015 představil plán na plošné zavedení vstupních čipových karet pro všechny žáky. Tato podpora zvýšení zabezpečení škol, a to ze zvláštního fondu ministerstva, údajně souvisela s tragickým usmrcením středoškoláka schizofreničkou ve Ždáru nad Sázavou dne 14. října 2014, ale sklidila také kritiku za přílišnou snahu sledovat děti a jejich omezování svobody. Marcel Chládek také zastával a veřejně propagoval záměr naplnit střední odborná učiliště na úkor všeobecně vzdělávacích středních škol.\n\nPředseda vlády Bohuslav Sobotka jej navrhl odvolat z úřadu ministra 29. května 2015 a jako důvod uvedl fakt, že se choval hrubě ke svým podřízeným, když s těmito informacemi přišel deník \"Mladá fronta DNES\". Marcel Chládek kritiku ostře odmítl a označil ji za „mediální lynč“. Prezident Miloš Zeman jej z funkce odvolal dne 5. června 2015. Do funkce poté nastoupila Kateřina Valachová.\n\nKe konci roku 2016 vystoupil z ČSSD. Dne 2. února 2017 byl zvolen předsedou středočeské organizace Strany Práv Občanů (SPO).\n\nV roce 2018 kandidoval už jako bezpartijní do zastupitelstva města Hostivice na kandidátce Zdravá Hostivice vedené Davidem Rathem, do zastupitelstva se však nedostal. O jediný mandát pak přišla Zdravá Hostivice rozhodnutím soudu.\n\n"}
{"id": "454952", "url": "https://cs.wikipedia.org/wiki?curid=454952", "title": "Peter Scheerer", "text": "Peter Scheerer\n\nPeter Scheerer (* 16. prosince 1973) je režisér, producent a scenárista. Na svých dílech pracuje společně s filmařem Michaelem Roeschem.\n\nUž od dětství je filmovým fanouškem. S natáčením filmů začal už jako školák, tenkrát natáčel krátké filmy formátu super 8. V době svého studia pracoval pro různé reklamní agentury.\n\nPozději začal spolupracovat s Michael Roesch jako scenárista, pracovali společně na filmech jako producentský tým. K scenáristickým dílům dvojice Scheerer a Roesch, která se dočkala filmového zpracování patří například \"Alone in the Dark\", \"House of the Dead 2\" a \"Far Cry\".\n\nKoncem roku 2005 zaznamenali Scheerer a Roesch svůj režisérský debut s filmem o upírech s názvem \"Brotherhood of Blood\", ve kterém do hlavní role obsadili Victorii Prattovou, Sida Haiga a Kena Foreeho. Film měl světovou premiéru v říjnu 2007 na Mezinárodním festivalu ve španělském Sitges.\n\nV roce 2007 Roesch a Scheerer režírovali \"Alone in the Dark II.\", ve kterém hráli Rick Yune, Lance Henriksen a Danny Trejo. Tento film navazuje na film z roku 2005 \"Alone in the Dark\".\n\n"}
{"id": "454956", "url": "https://cs.wikipedia.org/wiki?curid=454956", "title": "Mangala Valles", "text": "Mangala Valles\n\nMangala Valles je komplex vzájemně se překrývajících a křižujících údolí a koryt na povrchu Marsu, které se nachází na jižní polokouli v jihozápadní oblasti Tharsis. Pozorování naznačují, že systém koryt byl vytvořen sérií záplav, kdy voda vyrazila na povrch někdy v období Amazonia. Důvodem průniku kapalné vody na povrch byl vznik zlomu Mangala Fossa, který se táhne přibližně v západo-východním směru v délce několika stovek kilometrů. Oblast Mangala Valles se táhne převážně ve směru jih-sever ze zmiňované oblasti Mangala Fossa do oblasti nížin poblíž Amazonis Mensa, které přecházejí do rozsáhlé roviny Amazonis Planitia.\n\nPojmenování oblasti pochází z jazyka sanskrt, kde slovo \"Mangala\" označuje planetu Mars. Bylo zavedeno v roce 1973.\n\nJedna teorie předpokládá, že Mangala Vallis vznikla jako výsledek interakcí žhavého magmatu s vodou uloženou v podobě podpovrchového vodního ledu v marsovské kryosféře. Žhavé magma vedlo k roztání ledu, čímž vznikla kapalná voda, která se následně vyvalila na povrch způsobila rozsáhlé záplavy a erozivní silou pak přetvořila povrch do současné podoby. Neustále ale existují nejasnosti o množství vody či bahna, které bylo na povrch uvolněno a o období, po jak dlouho k záplavě či záplavám docházelo.\n\nSystém Mangala Valles začíná v jižní části, kde prochází v délce několika seti kilometrů zlomový systém Mangala Fossa.\n\n\n"}
{"id": "454957", "url": "https://cs.wikipedia.org/wiki?curid=454957", "title": "Předsednictvo Bosny a Hercegoviny", "text": "Předsednictvo Bosny a Hercegoviny\n\nPředsednictvo Bosny a Hercegoviny či Prezidium Bosny a Hercegoviny (bosensky/srbsky/chorvatsky \"Predsjedništvo Bosne i Hercegovine\") je kolektivní hlavou Bosny a Hercegoviny a nejvyšší státní institucí. Je tvořeno zástupci tří konstitutivních národností, Bosňáků, Chorvatů a Srbů.\n\nHistorická tradice Předsednictva Bosny a Hercegoviny sahá do období socialistické Jugoslávie, kdy takto – formou kolektivní hlavy státu – byly od sedmdesátých let řízeny všechny svazové republiky, autonomní oblasti a po smrti Tita i samotná federace.\n\nPředsednictvo Socialistické republiky Bosny a Hercegoviny mělo devět členů, po prvních svobodných volbách v prosinci 1990 sedm: dva Bosňáky, dva Chorvaty, dva Srby a jednoho delegáta, který zastupoval zbývající národy (konstitutivní v jedné z republik federace) a národnosti (dobovým jazykem etnické menšiny) Bosny a Hercegoviny.\n\nDaytonskou ústavou z roku 1995 bylo v Bosně a Hercegovině zřízeno Předsednictvo Bosny a Hercegoviny (\"Predsjedništvo Bosne i Hercegovine\"/\"Предсједништво Босне и Херцеговине\") sestávající ze tří členů – po jednom z řad Bosňáků, Srbů a Chorvatů. Členové Předsednictva jsou voleni v přímých volbách odděleně ve dvou entitách, z nichž se Bosna a Hercegovina skládá – ve Federaci BaH (FBiH) se volí bosňácký a chorvatský člen a v Republice srbské (RS) zástupce Srbů. Způsob volby Předsednictva BaH je terčem časté kritiky z pozic obrany lidských práv, protože není umožněno stát se členem Předsednictva BaH komukoli, kdo se hlásí k jiné národnosti než k uvedeným třem největším. Kromě toho, při posledních dvou volbách vzniklo v zemi napětí kvůli opakovanému zvolení Željka Komšiće na místo chorvatského člena Předsednictva BaH. Komšić byl totiž členem Sociálně demokratické strany (SDP), opírající se zejména o podporu Bosňáků, a také z počtu hlasů je zřejmé, že byl zvolen převážně hlasy levicově orientovaných Bosňáků.\n\nRozhodnutí Předsednictva BaH jsou přijímána většinou hlasů, tedy konsensem všech tří členů nebo poměrem dva ku jednomu. Ve druhém případě se však přehlasovaný člen Předsednictva BaH může obrátit na parlament své entity (tedy FBiH nebo RS), aby bylo posouzeno, zda nebyl poškozen „životní zájem entity“. Pokud příslušný parlament konstatuje, že se tak stalo, rozhodnutí nevstupuje v platnost. Ve volebním období 2006–2010 tuto možnost několikrát využili srbský zástupce Nebojša Radmanović i Haris Silajdžić zvolený z řad bosňáckého národa, který však v jednom případě podporu pro své veto nedostal.\n\nOd roku 1998 se jednotliví členové Předsednictva po osmi měsících střídají ve funkci předsedy.\n\n\n\n"}
{"id": "454962", "url": "https://cs.wikipedia.org/wiki?curid=454962", "title": "Seznam představitelů Bosny a Hercegoviny", "text": "Seznam představitelů Bosny a Hercegoviny\n\n\"Kotromanićové\"\n\n\n\n\n"}
{"id": "454980", "url": "https://cs.wikipedia.org/wiki?curid=454980", "title": "Václavík", "text": "Václavík\n\nPříjmení Václavík (Václavíková, , ) nosí více různých osobností:\n\n\n\n"}
{"id": "454981", "url": "https://cs.wikipedia.org/wiki?curid=454981", "title": "Neschwitz", "text": "Neschwitz\n\nNeschwitz ( ) je obec s obyvateli v saském okrese Budyšín v Horní Lužici.\n\nNjeswačidło se nachází asi 14 kilometrů na severozápad od Budyšína.\n\nObec se dělí na části (primárně lužickosrbské jméno, v závorce německé): Banecy (\"Pannewitz\"), Dobrošicy (\"Doberschütz\"), Holešow (\"Holscha\"), Holešowska Dubrawka (\"Holschdubrau\"), Holška (\"Kleinholscha\"), Koslow (\"Caßlau\"), Króńca (\"Krinitz\"), Liša Hora (\"Lissahora\"), Łahow (\"Loga\"), Łomsk (\"Lomske\"), Łuh (\"Luga\"), Nowa Wjes (\"Neudorf\"), Šešow (\"Zescha\"), Wbohow (\"Uebigau\"), Wutołčicy (\"Weidlitz\") a Zarěč (\"Saritsch\").\n\nPrvní zmínka o obci pochází z roku 1268, kdy je zmíněna pod jménem \"Nyzwas\". Od roku 1750 do roku 1785 (tedy do své smrti) působil v obci nejprve jako jáhen a později (od 1760) jako farář lužickosrbský spisovatel Jurij Mjeń.\n\n\n"}
{"id": "454983", "url": "https://cs.wikipedia.org/wiki?curid=454983", "title": "Nadhled", "text": "Nadhled\n\nNadhled, pohled shora dolů nebo ptačí pohled je pohled na objekt shora, tak jako kdyby byl pozorovatel ptákem, často využívaný ve fotografii, kinematografii nebo při výrobě půdorysů, plánů podlaží a map.\n\nNadhled je významný pro fotografii v období 1918–1945 v Evropě nazvanou jako \"avantgardní\", \"moderní fotografie\" nebo jen \"modernismus\". Samozřejmě kromě dalších stylů jako je perspektiva žabí (podhled), diagonální kompozice, odvážné výřezy, objevování krásy zdánlivě neestetických a průmyslových motivů, oslava moderního života, moderní architektury a moderních výrobků. Součástí avantgardního stylu je řada uměleckých skupin a umělců, například Nová věcnost nebo výtvarná škola Bauhaus, z fotografů používali podhled například Alexandr Rodčenko, Karl Blossfeldt, László Moholy-Nagy nebo André Kertész.\n\nKromě fotografie se nadhledy používají v prostředí kinematografie, kde zejména v hraném filmu umožňují režisérovi netradiční pohled na snímanou scénu. K tomuto účelu se při filmování používají specializované kamerové jeřáby či vysokozdvižné plošiny.\n\nSlovo se používá velmi často i v přeneseném významu, kdy vyjadřuje pohled nebo názor člověka na nějakou skutečnost, který je „nad věcí“ (většinou pouze myšleně).\n"}
{"id": "454986", "url": "https://cs.wikipedia.org/wiki?curid=454986", "title": "Brady", "text": "Brady\n\nBrady může být:\n\n\n\n\n"}
{"id": "454987", "url": "https://cs.wikipedia.org/wiki?curid=454987", "title": "Podhled (fotografie)", "text": "Podhled (fotografie)\n\nPodhled, pohled zdola nahoru, žabí perspektiva nebo žabí pohled je pohled na objekt zdola, tak jako kdyby byl pozorovatel žábou, často využívaný například ve fotografii.\n\nPři fotografování z žabí perspektivy vznikne pohled známý také jako nízký úhel záběru. Vznikne snímáním velmi hluboko pod běžnou úrovní očí se vzestupnou optickou osou objektivu. Poskytuje divákovi neobvyklý, ale přesto snadno pochopitelný zorný úhel. Použití tohoto pohledu by mělo být užíváno vždy s přihlédnutím k vhodnému vizuálnímu a dramatickému efektu. V souvislosti s žabím pohledem jsou velmi často spojeny problémy s kontrastním osvětlením scény.\n\nPodhled je významný pro fotografii v období 1918–1945 v Evropě nazvanou jako \"avantgardní\", \"moderní fotografie\" nebo jen \"modernismus\". Samozřejmě kromě dalších stylů jako je perspektiva ptačí perspektiva (nadhled), diagonální kompozice, odvážné výřezy, objevování krásy zdánlivě neestetických a průmyslových motivů, oslava moderního života, moderní architektury a moderních výrobků. Součástí avantgardního stylu je řada uměleckých skupin a umělců, například Nová věcnost nebo výtvarná škola Bauhaus, z fotografů používali podhled například Alexandr Rodčenko, Karl Blossfeldt, László Moholy-Nagy nebo André Kertész.\n\nV angličtině se žabí pohled řekne \"worm's-eye view\", což znamená \"pohled z úrovně očí červa\".\n"}
{"id": "454990", "url": "https://cs.wikipedia.org/wiki?curid=454990", "title": "Coucy (hrad)", "text": "Coucy (hrad)\n\nCoucy je zřícenina středověkého hradu u obce Coucy-le-Château-Auffrique ve francouzském departementu Aisne.\n\nPrvní zmínka o hradu pochází z roku 920, kdy na skalním ostrohu s výhledem nad údolím řek Ailette a Oise nechal postavit remešský arcibiskup Hervé první stavbu hradu s kaplí. Jeho nástupce Oderic přenechal místo hraběti Eudesovi, který se tak stal prvním pánem z Coucy. Roku 1223 za doby Enguerranda III. z Coucy započala stavba gigantického hradu, která trvala pouhých sedm let. Vlastník Coucy svého času vedl panskou ligu stojící v opozici proti královně vdově a nové sídlo mělo svou velikostí konkurovat Louvru francouzských králů. Obrovský hradní donjon vysoký 60 m a 30 m v průměru byl nejmohutnější stavbou Evropy.\n\nEnguerrandův prapotomek Enguerrand VII., zeť anglického krále okolo roku 1380 hrad dále rozšířil a zmodernizoval. Po jeho smrti získal hrad francouzský princ Ludvík. Za vlády Ludvíka XII. coucyovské državy připadly francouzské koruně. V 17. století se ve zdech hradu sdružovali příznivci Frondy, což vyděsilo kardinála Mazarina natolik, že nechal část hradu vyhodit do povětří. Mohutný donjon však zůstal na svém místě a poničilo jej až zemětřesení 18. září 1692, kdy se v jeho zdech objevila obrovská trhlina.\nSlavný francouzský architekt, zachránce mnoha středověkých památek Viollet-le-Duc v 19. století nechal věž stáhnout železnými obručemi, opravit střechu a snažil se dosazením správce zamezit dalšímu kradení kamení. Osudnou se stala donjonu první světová válka, kdy generál Ludendorff nechal hrad napěchovat trhavinami. Zachovalo se vnější opevnění, brána s ozdobným překladem,podzemní síně a chodby.\n"}
{"id": "454991", "url": "https://cs.wikipedia.org/wiki?curid=454991", "title": "Rašovice (Budiměřice)", "text": "Rašovice (Budiměřice)\n\nRašovice jsou část obce Budiměřice ležící v okrese Nymburk ve Středočeském kraji. V místní části je evidováno 65 adres a trvale hlášeno zde je 166 obyvatel.\n\nPrvní písemná zmínka o vesnici pochází z roku 1361.\n"}
{"id": "454992", "url": "https://cs.wikipedia.org/wiki?curid=454992", "title": "Hole (rozcestník)", "text": "Hole (rozcestník)\n\nHole může být:\n\n\n\n\n\n\n"}
{"id": "454996", "url": "https://cs.wikipedia.org/wiki?curid=454996", "title": "Šlotava", "text": "Šlotava\n\nŠlotava () je část obce Budiměřice ležící v okrese Nymburk ve Středočeském kraji. V místní části je evidováno 57 adres a trvale hlášeno je zde 131 obyvatel.\n\nPrvní písemná zmínka o vesnici pochází z roku 1654.\n"}
{"id": "455001", "url": "https://cs.wikipedia.org/wiki?curid=455001", "title": "Matěj Mikšíček", "text": "Matěj Mikšíček\n\nMatěj Mikšíček (3. února 1815 Toužín u Dačic – 12. března 1892 Brno) byl moravský národní buditel ze 40. let 19. století, novinář, sběratel lidové tvorby a spisovatel.\n\nDo školy chodil postupně ve Znojmě, Hradci Králové, Vídni, Litomyšli a Pešti. Peštská studia ho přivedla k činnosti ve prospěch Slováků. Pořádal slovenské divadelní hry a založil divadlo ve Zvolenu. Poznal tam také píseň \"Hej, Slováci\", kterou uvedl pod názvem \"Hej, Slované\" na Moravu.\n\nDruhý ročník filozofie, započaté v Pešti, studoval v Brně u profesora Františka Matouše Klácela. Znovu se zapojil do organizování divadla (tentokrát společně s redaktorem Janem Ohéralem) a česká představení propagoval mezi studenty. Vedle toho působil i jako novinář – brněnský divadelní zpravodaj \" Květů\", redaktor \"Časopisu pro lid\" (1843) a pořadatel kalendáře \"Domácí přítel\". V roce 1845 přesvědčil Ohérala a Klácela k založení \"Týdenníku\", moravského literárně-politického časopisu. Byl v té době také vyšetřován za šíření „velezrádných“ knih, ale k odsouzení nedošlo.\n\nRoku 1848 ho třináct obcí zvolilo jako delegáta na Slovanský sjezd v Praze. Na přelomu let 1848 – 9 se jako novinář účastnil protimaďarské výpravy Slováků (psal reportáže do Klácelových \"Moravských novin\"). Roku 1852 nastoupil do stálého zaměstnání jako železničář v Brně.\n\nMikšíček byl plodným novinářem a spisovatelem, který ve své době přispíval do mnoha časopisů (\"Moravské noviny\", \"Květy\", \"Vosa\", \"Rodinná kronika\", \"Moravská orlice\" aj.) Knižně vydal sedm svazků pohádek a pověstí a několik menších prací (např. \"Co a jak?\" nebo \"Škola řemeslnická\"). Jeho snahou ve všech aktivitách bylo, šířit na Moravě vzdělání a národní uvědomění.\n\n"}
{"id": "455003", "url": "https://cs.wikipedia.org/wiki?curid=455003", "title": "Jiřina Ptáčníková", "text": "Jiřina Ptáčníková\n\nJiřina Ptáčníková, v letech 2012-2014 startovala pod jménem Jiřina Svobodová (* 20. května 1986, Plzeň) je česká atletka, tyčkařka závodící za atletický oddíl PSK Olymp Praha. V roce 2013 se stala českou rekordmankou.\n\nV roce 2004 na mistrovství světa juniorů v italském Grossetu postoupila do finále, kde však nepřekonala základní výšku. Na juniorském mistrovství Evropy v Kaunasu 2005 skončila těsně pod stupni vítězů, na čtvrtém místě. V roce 2009 získala na světové letní univerziádě v Bělehradu zlatou medaili.\n\nNa světovém šampionátu v Berlíně však neprošla sítem kvalifikace a skončila na celkovém šestnáctém místě. Na halovém MS 2010 v katarském Dauhá obsadila ve finále páté místo. Dne 17. července 2010 překonala na mistrovství ČR v atletice v Třinci 466 cm, čímž se zařadila na druhé místo českých tabulek. Výše skočila jen Kateřina Baďurová, která držela český rekord výkonem 475 cm. Na halovém ME 2011 v Paříži se podělila s Finkou Minnou Nikkanenovou o 4. místo. V únoru 2012 skočila na tyčkařském mítinku Sergeje Bubky v ukrajinském Doněcku v hale 470 cm, čímž překonala český halový rekord. Na halovém MS 2012 v tureckém Istanbulu medaili nevybojovala, když obsadila výkonem 455 cm 6. místo. Na ME 2012 v Helsinkách však v deštivém počasí zvítězila výkonem 460 cm a dosáhla tak zatím největšího úspěchu své kariéry. Na olympiádě v Londýně obsadila v soutěži tyčkařek výkonem 445 cm šesté místo.\n\nV roce 2013 se skokem 4,64 m kvalifikovala na Mistrovství světa v atletice v Moskvě. Počátkem září 2013 v Plzni překonala šest let starý český rekord skokem 476 cm.\n\n\nJejí otec a zároveň i trenér František Ptáčník se rovněž věnoval atletice, mj. získal bronz v běhu na 60 metrů na halovém ME 1987 ve francouzském Liévinu. Jejím manželem byl od roku 2012 český atlet, halový mistr Evropy v běhu na 60 metrů překážek, Petr Svoboda. V létě 2014 se rozvedli.\n\nJejí aktuální partner je český skokan o tyči Jan Kudlička. V létě roku 2018 oznámila, že s ním čeká holčičku. Ve sportovní kariéře neplánuje pokračovat. \n\n"}
{"id": "455004", "url": "https://cs.wikipedia.org/wiki?curid=455004", "title": "Enguerrand III. z Coucy", "text": "Enguerrand III. z Coucy\n\nEnguerrand III. z Coucy zvaný \"Velký\" ( \"Enguerrand III de Coucy\" řečený \"Enguerrand le Bâtisseur\", 1182, Coucy-1242) byl pán z Coucy, pán z Condé, La Fère, Marle, z Crepy a Vervins, vikomt z Meaux, purkrabí z Cambrai a sňatkem hrabě z Roucy. Celý svůj život bojoval o svou nezávislost na francouzské koruně.\n\nEnguerrand se narodil jako prvorozený syn Radulfa I. z Coucy a Alix, dcery Roberta z Dreux. Zúčastnil se bitvy u Bouvines roku 1214 a stejně tak i kruciáty směrované na francouzský jih. Roku 1216 byl exkomunikován papežem pro válku vedenou s remešským arcibiskupem. Tehdy prý vyplenil církevní zboží, násilím se zmocnil vsí a lesů, nechal vylomit chrámové dveře, otce představeného držel v okovech a kanovníky přivedl na mizinu. Klatba přiměla nezdolného šlechtice k pokání a byla pak po třech letech z pána i panstvi sejmuta.\n\nRoku 1223 započal se stavbou gigantického hradu Coucy, která trvala pouhých sedm let. Enguerrand vedl panskou ligu stojící v opozici proti královně vdově a nezletilému následníkovi a nové sídlo mělo svou velikostí konkurovat Louvru francouzských králů. Obrovský donjon hradu Coucy vysoký 60 m a 30 m v průměru byl nejmohutnější stavbou Evropy. Enguerrand zemřel v šedesáti letech nešťastnou náhodou v důsledku pádu z koně a byl pohřben v klášteře Foigny.\n\n\n"}
{"id": "455005", "url": "https://cs.wikipedia.org/wiki?curid=455005", "title": "Henry Fairfield Osborn", "text": "Henry Fairfield Osborn\n\nHenry Fairfield Osborn (8. srpna 1857 – 6. listopadu 1935) byl významný americký geolog, paleontolog a eugenik. Tvrdilo se o něm, že byl spíše výborný vědecký administrátor, než výborný vědec.\n\nNarodil se ve městě Fairfield v Connecticutu a vystudoval Princetonskou univerzitu. Stal se profesorem srovnávací anatomie a později biologie i zoologie. Dlouhodobě se zabýval také paleontologií, ve které byl vyučován slavným Edwardem Drinkerem Copem. Jeho nejvýznamnějším vědeckým počinem byl popis tyranosaura v roce 1905. Popsal však také další dinosaury, jmenovitě rody \"Ornitholestes\" (1903), \"Pentaceratops\" (1923) a \"Velociraptor\" (1924). Jako ředitel Amerického přírodovědeckého muzea v New Yorku se podílel také na plánování slavných vědeckých expedic do Mongolska ve 20. a 30. letech minulého století. Publikoval také četné knihy a uznávané vědecké práce.\n\nNa druhou stranu se však Osborn poněkud zdiskreditoval svými v podstatě rasistickými teoriemi o nerovnosti lidských ras a údajných rozdílech v jejich vrozené inteligenci a schopnosti přežívat či tvořit vyspělou kulturu. Zapojil se také do tehdy populárních úvah o eugenice, tedy snaze o vyšlechtění \"kvalitnějšího\" člověka.\n\n"}
{"id": "455007", "url": "https://cs.wikipedia.org/wiki?curid=455007", "title": "Mirischia", "text": "Mirischia\n\nMirischia („krásná kyčel“) byl rod malého teropodního dinosaura z čeledi Compsognathidae, žijící v období spodní křídy (geologický věk alb) na území dnešní Brazílie. Byl blízce příbuzný rodům \"Compsognathus\" a \"Aristosuchus\". Tento rod je charakteristický přítomností asymetrických kyčelních kostí (odtud jeho název). Podle výzkumu měl tento dinosaurus pánevní kosti duté a pneumatizované, vyplněné zaživa vzdušnými vaky.\n\nPodle amerického badatele Gregoryho S. Paula dosahoval tento teropod délky kolem 2 metrů a hmotnosti asi 7 kilogramů.\n\n\n"}
{"id": "455011", "url": "https://cs.wikipedia.org/wiki?curid=455011", "title": "Nemocnice Kutná Hora", "text": "Nemocnice Kutná Hora\n\nNemocnice Kutná Hora je lůžkové a ambulantní zdravotnické zařízení ve městě Kutná Hora. Budovy jsou majetkem Středočeského kraje (některé jsou v majetku města Kutná Hora, po vypršení lhůty související s dotací ISPROFIN přejdou také na Středočeský kraj), nemocnici provozuje Oblastní nemocnice Kolín a.s., nemocnice Středočeského kraje. V červnu 2009 zastupitelstvo města rozhodlo o bezúplatném převodu (darování) areálu nemocnice Středočeskému kraji. Konkrétní podoba smluv byla schválena v prosinci 2009, k 1. lednu 2010 přešla nemocnice pod Středočeský kraj.\n\nHlavní pavilon byl do aktuální podoby dostavěn v letech 1938–1944. V roce 2002 byla dokončena přístavba, kde se nacházejí operační sály, jednotka intenzivní péče, centrální sterilizace, výpočetní tomografie a některá další pracoviště. Dále je součástí nemocnice poliklinika a bývalý dětský (původně infekční) pavilon, kde je od roku 2008 umístěna léčebna dlouhodobě nemocných.\n\nV červnu 2010 byla součástí nemocnice tato oddělení a pracoviště:\nNa poliklinice provozuje své ambulance mnoho soukromých lékařů (zubní, kožní, plicní, praktičtí lékaři apod.).\n\nPůvodní provozující společnost Nemocnice Kutná Hora s.r.o. je nyní v insolvenčním řízení, rozhodnutím Krajského soudu v Praze byl vyhlášen úpadek, na majetek společnosti byl prohlášen konkurs. Insolvenční správce považuje za hlavního viníka úpadku město Kutná Hora a požadoval po něm zaplacení částky 111,31 mil. Kč. (plus úroky z prodlení). Záležitost byla vyřešena uzavřením soudního smíru dne 31. ledna 2014.\n\n"}
{"id": "455018", "url": "https://cs.wikipedia.org/wiki?curid=455018", "title": "Sancha Kastilská (1208)", "text": "Sancha Kastilská (1208)\n\nSancha Kastilská (katalánsky \"Sança de Castella\", 21. září 1154 - 9. listopadu 1208 Sigena) byla aragonská královna a hraběnka provensálská a barcelonská, dcera kastilského krále Alfonse VII. a Richenzy Slezské.\n\nJako přibližně dvacetiletá se provdala 18. ledna 1174 v Zaragoze za Alfonse Aragonského, svého vrstevníka, syna barcelonského hraběte Ramona Berenguera IV. a aragonské královny Petronily. Z manželství se narodilo zřejmě devět dětí, z nichž se většina dožila dospělosti.\n\n23. dubna 1188 královna založila cisterciácký klášter Sigena, v němž po manželově smrti († 1196) vyhledala ústraní a společnost dcery Dulce. O dvanáct let později v klášterním tichu jako žena středního věku i zemřela. Je zde pohřbena společně se svým synem Petrem a dcerami Eleonorou a Dulce.\n"}
{"id": "455019", "url": "https://cs.wikipedia.org/wiki?curid=455019", "title": "Pogo oscilace", "text": "Pogo oscilace\n\nPogo oscilace je nežádoucí podélná oscilace raketových motorů způsobená nestabilitou spalování kapalných složek paliva. Pokud není vzniklá oscilace utlumena, může v krajním případě způsobit rezonanci, kladnou zpětnou vazbu a strukturální porušení rakety. Název pochází z anglického výrazu pro pérovanou tyč na skákání.\n\nPogo oscilace vzniká obecně, když je nárůst tlaku motoru přenesen do přívodu paliva a způsobí zpětný tlak proti jeho proudění. To sníží přítok paliva a samotný tlak ve spalovací komoře. Nižší tlak zrychlí proudění paliva a způsobí nárůst tlaku v motoru, čímž se cyklus uzavírá.\nKolísání proudění může také vyvolat pružnost palivového potrubí. Pokud cyklus dosáhne rezonanční frekvence, může vzniknout kladná zpětná vazba, která je v krajních případech schopna raketu roztrhat na kusy.\n\nJiná situace, kdy může dojít k pogo oscilaci, je při kolísání rychlosti rakety, které se setrvačnými silami projeví kolísáním průtoku samotného paliva. Kolísání průtoku paliva pak vede ke kolísání tahu motorů a tím i samotné rychlosti rakety, čímž se cyklus uzavírá.\n\nNejznámější výskyt Pogo oscilace byl u prostředního motoru prvního stupně rakety Saturn V. Pět motorů Saturnu bylo uspořádáno do písmene X, kde pak střed měl menší tuhost než okraj a tah prostředního motoru tak způsoboval jeho deformaci a natažení přívodu paliva. Natažení přívodu pak dočasně snížilo průtok a způsobilo cyklickou sinusovou oscilaci.\n\nPokud není Pogo oscilace kontrolována, může dojít k závažným selháním. To je případ předčasného zastavení prostředního motoru druhého stupně Apolla 13. Pogo oscilace také způsobila selhání a destrukci poslední sovětské rakety N-1.\n"}
{"id": "455024", "url": "https://cs.wikipedia.org/wiki?curid=455024", "title": "Nóra Ružičková", "text": "Nóra Ružičková\n\nNóra Ružičková (* 17. května 1977 v Bratislavě) je slovenská básnířka, překladatelka a výtvarnice\n\nVystudovala Vysokou školu výtvarných umění v Bratislavě. Patří k nejvýraznějším a nejdiskutovanějším představitelkám mladé slovenské poezie. Ve své výtvarné tvorbě se věnuje videoumění a textovým animacím. \n\n\n\n"}
{"id": "455025", "url": "https://cs.wikipedia.org/wiki?curid=455025", "title": "Bromolejotisk", "text": "Bromolejotisk\n\nBromolejotisk je historický fotografický proces ušlechtilého tisku, který byl velmi populární u piktorialistů v první polovině dvacátého století, ale někteří výtvarní umělci tento postup používají dodnes. Typickou vlastnosti těchto tisků je měkké podání barev.\n\nBromolejový tisk byl založen na olejotisku, jehož počátky sahají do poloviny devatenáctého století. Nevýhodou olejotisku bylo, že želatina byla příliš pomalá pro to, aby umožňovala použít zvětšení, takže negativ musel mít stejné rozměry jako pozitiv (takzvaný kontaktní otisk).\n\nPrvní článek o procesu olejotisku zveřejnil G. E. H. Rawlins v roce 1904. V roce 1907 popsal E. J. Wall teoreticky, jak by se mohly fotografie zvětšovat na pozitiv založeném na bromidu stříbra. Vyvolaný želatinový pozitiv s fotografickým obrazem se musel vybělit, vytvrdit a teprve potom se mohlo tisknout jako při olejotisku. Když pak C. Welborne Piper tuto teorii vyzkoušel v praxi, bromolejotiskový proces byl na světě.\n\nV Čechách metodu bromolejotisku používal mezi jinými například Jaroslav Krupka, který se zaměřoval se na krajinářskou fotografii a žánrové snímky Prahy.\n\nVyvolaný želatinový pozitiv s fotografickým obrazem se musí vybělit a vytvrdit. Potom se nechá nabobtnat ve vodě a vznikne reliéf na papíře. Želatina, která měla původně nejtmavší tóny, je vytvrzena nejvíce; ve světlých místech se voda zasákne nejvíce. Tento tisk je pak možné napouštět tiskařskou černí (litografickým inkoustem) jako při olejotisku, nebo se mohou olejovými barvami kolorovat. Aplikace barvy vyžaduje značnou zručnost, díky čemuž neexistují dva stejné pozitivy.\n\nNedostatečné opláchnutí z chromové soli může vést časem k dodatečnému zabarvení pod vlivem světla. Nepravidelná tloušťka želatinové vrstvy může v nepříznivých podmínkách vést k pnutí obrazové vrstvy, což může časem obraz na slabých místech poškodit.\n\nTato technika byla používána při výrobě barevných tisků ve třicátých letech 20. století ještě před vynálezem barevného filmu.\n\n\n"}
{"id": "455027", "url": "https://cs.wikipedia.org/wiki?curid=455027", "title": "Tisk (rozcestník)", "text": "Tisk (rozcestník)\n\nTisk může být:\n\n\n"}
{"id": "455029", "url": "https://cs.wikipedia.org/wiki?curid=455029", "title": "Mistrovství světa v ledním hokeji – divize III", "text": "Mistrovství světa v ledním hokeji – divize III\n\nDivize III. je kvalifikační soutěží mistrovství světa pořádanou IIHF. První tým postupuje do skupiny B divize II (do roku 2012 postupovaly první dva týmy).\n\nRozdělení do dvou skupin podle výkonnosti bylo poprvé vyzkoušeno na MS v roce 1951. Důvodem byl značný výkonnostní rozdíl mezi mužstvy projevující se na posledních světových šampionátech. IIHF se snažila, aby v elitní skupině, kde se hrálo o medaile, startovalo maximálně osm mužstev, proto byl tento systém po celá padesátá léta používán nepravidelně (1951, 52, 53, 55, 56 a 59) vždy podle toho kolik se přihlásilo účastníků na MS. Změna nastala od roku 1961, kdy byl stanoven žebříček výkonnosti mužstev a začalo se hrát každoročně ve třech skupinách – A, B, C – (od roku 1987 ještě přibyla skupina D) s přímým postupem a sestupem. Výjimkou byly roky 1962 a 1965, kdy se hrálo jen ve dvou skupinách. Až do roku 1967 byl pořadatel pro všechny skupiny stejný a hrálo se i ve stejném termínu. Od roku 1969 se začala skupina A pořádat odděleně od skupin B a C a od roku 1973 se každá skupina pořádala zvlášť. Do roku 2000 byly všechny skupiny IIHF považovány jako součást mistrovství světa. Zatím poslední změna nastala v roce 2001, kdy byl zaveden po celkové reorganizaci tzv. nižších výkonnostních skupin mistrovství světa systém divizí. Divize jsou rozděleny do tří výkonnostních skupin – divize I, II a III. Jsou provázány systémem postup – sestup, kromě divize III, z které nesestupuje nikdo. Divize už ale nejsou součástí mistrovství světa, ale jeho kvalifikací.\n\n\n"}
{"id": "455031", "url": "https://cs.wikipedia.org/wiki?curid=455031", "title": "Simon Kirke", "text": "Simon Kirke\n\nSimon Frederick St George Kirke (* 28. července 1949 Londýn) je anglický rockový bubeník, známý ze svého působení ve skupinách Free a Bad Company.\n\nNarodil se v Lambeth Hospital v jihovýchodním Londýně. Své mládí prožil na hranici s Walesem. Po dokončené školy v 17 letech se vrátil zpět do Londýna a začal si hledat místo bubeníka na právě se rozvíjející bluesové scéně. Když potkal Paul Kossoffa, který hrál ve skupině Black Cat Bones, nabídl se jako bubeník a hrál s nimi šest měsíců. Kromě jiných, hrál nejraději na bicí značky Hayman.\n\nSimon a Paul skupinu Black Cat Bones opustili a společně s Paulem Rodgersem a Andy Fraserem založili skupinu Free. V době své pětileté existence měli Free značný vliv na mnoho skupin po obou stranách Atlantiku. Jejich největší hit \"All Right Now\" napsal společně v roce 1970 s Paulem Rodgersem. Společnost ASCAP v roce 1990 tuto píseň označila jako hit číslo jedna v mezinárodním měřítku, protože jenom v samotných Spojených státech ji rádia vysílala milionkrát. Tato píseň byla důležitou součástí formování soundu britských blues-rockových skupin. V té době patřili Free a Led Zeppelin k nejžádanějším britským skupinám. Free vydali pět špičkových alb, ve kterých byly kombinovány styly blues, balada a rock. V roce 2000, kdy byla píseň \"All Right Now\" hrána v britských rozhlasových stanicích již více než dvoumiliónkrát, dostal Simon Kirke od British Music Industry cenu „Multi Million Award“.\n\nPo rozpadu skupiny Free v roce 1973, Simon and Paul Rodgers se znovu setkali a založili skupinu Bad Company. Přidal se k nim Mick Ralphs (Mott the Hoople) a baskytarista Boz Burrell (King Crimson). Bad Company se stali jednou z nejžádanějších skupin s prodejem kolem 30 milionů singlů a alb.\n\nKdyž Bad Company v roce 1982 skončili, Kirke krátce působil ve skupině Wildlife a do Bad Company se vrátil po jejich znovusjednocení v roce 1986.\n\nPůsobil na turné ve skupině Ringo Starra All Star Band. Byl též uznávaným skladatelem, v roce 2005 vydal \"Seven Rays of Hope\". Pracoval též s umělci jako Wilson Pickett, Bo Diddley, Ray Charles, Jerry Lee Lewis, Keith Richards, Ronnie Wood a Eric Clapton.\n\nV roce 1980 hrál Kirke s bubeníkem Led Zeppelin John Bonhamem ve dvou písních Led Zeppelin na Mnichovském koncertě.\n\n\n\n\n\n"}
{"id": "455034", "url": "https://cs.wikipedia.org/wiki?curid=455034", "title": "Jan Bohuslav Miltner", "text": "Jan Bohuslav Miltner\n\nJan Bohuslav Miltner (31. srpna 1841 Smečno – 31. ledna 1887 Praha) byl český středoškolský profesor a historik.\n\nPocházel z rodiny vrchního správce panství Smečno Františka Karla Miltnera, amatérského archeologa, numismatika a sběratele umění. Pravděpodobně jeho strýcem byl c.k. úředník a konzervátor Jindřich Otakar Miltner.\nStudoval nejprve na gymnáziu na Malé Straně v Praze a na gymnáziu v Písku. Po maturitě pokračoval na pražské univerzitě. Po získání kvalifikace vyučoval na gymnáziích v Klatovech, Českých Budějovicích, Hradci Králové a od roku 1884 na pražském akademickém gymnasiu. V roce 1886 onemocněl zánětem ledvin a následujícího roku zemřel. Jeho manželství s Ludovikou, rozenou Glatzovou (*1850) bylo bezdětné.\n\nVedle učitelských povinností se věnoval archeologii a historii. Přispíval odbornými články do časopisu \"Památky archeologické\" (např. \"Nálezy archeologické v Písku\", \"Příspěvky životopisné\"), v letech 1885 - 1886 byl jeho redaktorem, stačil připravit jen XIII. ročník, než ho nemoc odvolala. Do \"Sborníku historického\" přispěl textem o českých ženách do XV. století.\n\nByl dopisujícím členem Archeologického sboru českého muzea, stejně jako jeho otec i strýc Jindřich Otakar (dobrovolný konzervátor, kteří v letech 1849 - 1858 předávali smečenské i jihočeské artefakty do muzejních sbírek). Napsal také knihy \"Hrabě Kaplíř, obránce Vídně proti Turkům r. 1683\" a \"Účast Čechů v obraně Vídně proti Turkům roku 1529\", v nichž připomněl pozapomenuté zásluhy našich předků na obou historických událostech.\n\n\n"}
{"id": "455035", "url": "https://cs.wikipedia.org/wiki?curid=455035", "title": "Juravenator", "text": "Juravenator\n\nJuravenator (\"jurský lovec\") byl rod malého teropodního dinosaura, patřícího zřejmě do čeledi Compsognathidae. Žil v období svrchní jury (asi před 152 až 151 miliony let) na území dnešního jihovýchodního Německa (nedaleko bavorského Eichstättu ve vrstvách tzv. solnhofenských vápenců). Fosílie byla objevena amatérským sběratelem v roce 1998 a dostalo se jí neoficiální přezdívky \"Borsti\" (jméno, dávané v Německu psům).\n\n\"Juravenator\" byl původně považován za blízce příbuzný rod jiného německého teropoda rodu \"Compsognathus\" a také čínského rodu \"Sinosauropteryx\". Toto zařazení však bývá zpochybňováno.\n\nByly objeveny otisky kůže tohoto malého teropoda, přičemž jeden vykazuje normální šupinatý pokryv těla a druhý zřejmě stopy po primitivním \"proto-peří\". Holotyp je dnes umístěn v expozici \"Jura Museum\" v Eichstättu.\n\nZachovaný jedinec dosahuje délky kolem 80 centimetrů, jde však patrně o nedospělý exemplář. V dospělosti dosahoval věttších rozměrů, jeho velikost však nelze na základě dosud objevených fosilií přesněji určit.\n\n\n"}
{"id": "455037", "url": "https://cs.wikipedia.org/wiki?curid=455037", "title": "Miloš Štejfa (1929)", "text": "Miloš Štejfa (1929)\n\nMiloš Štejfa (28. května 1929, Brno – 20. května 2015, Brno) byl český lékař působící v oboru interní medicíny a kardiologie.\n\nOd roku 1979 byl vedoucím kardiologické jednotky intenzivní péče na II. interní klinice Fakultní nemocnice u sv. Anny v Brně a v letech 1990–1997 zde již vedl I. interní kliniku. V roce 1988 se stal profesorem. V letech 1991–1992 byl prvním prezidentem České lékařské komory. V roce 1996 byl pasován na Rytíře českého lékařského stavu. Byl předsedou pracovní skupiny \"Srdeční selhání\" České kardiologické společnosti a České internistické společnosti.\n\nVe své odborné činnosti se zabýval ischemickou chorobou srdeční, akutním koronárním syndromem, srdečním selháním, kardiovaskulární farmakoterapií a prevencí.\n\nJeho manželkou byla prof. MUDr. Alena Dapeci, DrSc., jeho otec byl kardiolog prof. MUDr. Miloš Štejfa.\n\n"}
{"id": "455055", "url": "https://cs.wikipedia.org/wiki?curid=455055", "title": "Benešovci", "text": "Benešovci\n\nBenešovci, Benešovici či Benešovicové byli česko-slezský šlechtický rod. V erbu měli bílou zavinutou střelu na červeném podkladu. V starší literatuře se uvádí, že pocházeli z Benešova, a že jejich zakladatelem byl Beneš, jeden z vojáků, kteří bojovali v bitvě o Milán roku 1158. Podle soudobých pramenů se však žádný takový Beneš tažení nezúčastnil a jedná se jen o historickou \"novinářskou kachnu\". Starší literaturu provází množství nepřesností týkajících se rodokmenu, jednotlivých osob rodu i jejich příbuzenských vazeb.\n\nPůvod rodu Benešoviců je nejasný a není zřejmé, kde má rod své kořeny. Část historiků se domnívá, že se jedná o pány, jejichž prapředek pocházel z polského rodu \"Odrowąż\" (Odřivous), který měl stejný erb zavinulé střely. První zmínky o příslušnících rodu pocházejí z Moravy a zejména z Opavska (náležící do povodí řeky Odry). Středověký letopisec Beneš Minorita uvádí, že pražský probošt Tobiáš soustředil ostatky svých předků v Benešově, kde je pohřbil uprostřed chóru. Zdá se, že Benešovicové pocházejí pravděpodobně z Dolního Benešova na Opavsku odkud byly ostatky jejich významných rodových příslušníků převezeny do Benešova, který byl založen později, a který se stal reprezentativním sídlem v dosahu hlavního, královského města Prahy.\nNejstarším známým příslušníkem rodu, po kterém došlo k jeho pojmenování, je Beneš z Benešova, který se uvádí v letech 1219–1222. Ten měl šest synů, z nichž nejstarší byl Vok z Benešova, který se uvádí v letech 1219–1250 jak na moravských, tak na českých listinách. Pohyboval se v družině moravského markraběte Přemysla a zastával úřad moravského podkomořího. Další dva bratři Robert a Tobiáš se dali na duchovní dráhu. O Matouši, zakladateli rodu pánů z Dubé, existuje pouze jedna písemná zmínka z roku 1233, kdy vystupuje jako Matouš, syn Benešův. Další Benešův syn Ondřej vystupuje v listinách vedle svého staršího bratra Voka. Drslav se uvádí jak na českých, tak na moravských listinách.\n\nNejstarší Benešův syn Vok z Benešova měl pravděpodobně osm synů. Nejstarším byl Beneš ze Cvilína, dalším byl Tobiáš z Bechyně (z Benešova), pozdější pražský biskup. Dalšími bratry byli Robert, který předčasně zemřel a Ondřej, zakladatel rodu z Tvorkova. O dalších Vokových synech nepanuje mezi historiky shoda, někteří se domnívají, že jde o jiné příslušníky rodu (např. o bratrance). Je bezpečně prokázáno, že Vok z Kravař a Benešova (zakladatel větve z Kravař), Zbyslav (zakladatel větve ze Štráleka) a Jan (zakladatel větve z Bučovic) byli bratři. Jako nejpravděpodobnější se jeví možnost, že i oni byli syny Voka z Benešova. Historické prameny o těchto třech Benešovcích jsou však skoupé.\n\nStejně jako ve 13. století, tak i v pozdějším období dochází k rozrodu Benešovců, kteří se rozdělili na pány z Dubé, z Kravař, z Bechyně, z Benešova, z Dědic, z Tvorkova, ze Cvilína, z Doubravice, z Bránice, z Bohuslavic, Sedlnické z Choltic a další.\n\n\n\n\n"}
{"id": "455058", "url": "https://cs.wikipedia.org/wiki?curid=455058", "title": "Seznam hvězd v souhvězdí Vývěvy", "text": "Seznam hvězd v souhvězdí Vývěvy\n\nToto je seznam významných hvězd v souhvězdí Vývěvy (\"Antlia\"). Hvězdy jsou seřazeny podle zdánlivé magnitudy.\n\n\n"}
{"id": "455062", "url": "https://cs.wikipedia.org/wiki?curid=455062", "title": "Greyhound Lines", "text": "Greyhound Lines\n\nGreyhound Lines, Inc., je americká autobusová společnost se sídlem v texaském Dallasu, zajišťující dálkovou meziměstskou osobní přepravu do více než 3 700 destinací po celých Spojených státech a Kanadě. Založena byla roku 1914 v Hibbingu, stát Minnesota. Roku 1929 byla začleněna do korporace „Greyhound Corporation“. \n\nPo roce 1945 prošla společnost celou řadou změn. V současnosti jsou Greyhound Lines ve vlastnictví britské dopravní firmy FirstGroup, jakožto nezávislá dceřiná společnost. Vlastní 1 229 komfortních autobusů a spojuje 2 200 míst v USA, Kanadě a Mexiku.\n\n"}
{"id": "455070", "url": "https://cs.wikipedia.org/wiki?curid=455070", "title": "Velká cena Japonska silničních motocyklů 2008", "text": "Velká cena Japonska silničních motocyklů 2008\n\nVelká cena Japonska silničních motocyklů 2008 se uskutečnila od 26.-28. září, 2008 na okruhu Twin Ring Motegi.\n\nValentino Rossi má příležitost v japonském Motegi rozhodnout o svém osmém titulu v kariéře. Stačí mu k tomu v případě že Casey Stoner vyhraje dojet do třetího místa. Mezitím co souboj o titul se zdá být rozhodnutý,je ve hře ještě druhé místo v konečném součtu. Zatím ho stále drží mladý australský obhájce titulu,ale španěl Pedrosa je pouze sedm bodů za ním.\n\nHned po závodě v Indianapolis potvrdil tým Kawasaki Marca Melandriho jako svého jezdce pro následující dva roky. Společně s Johnem Hopkinsem budou tvořit vůbec nejsilnější jezdeckou sestavu od vstupu japonské továrny do Mistrovství světa v roce 2002.\n\nSpekulace o přestupu Nickyho Haydena k tovární Ducati se potvrdily. Američan bude startovat v roce 2009 po boku Caseyho Stonera.\n\nHaydena nahradí u Repsol Hondy letošní nováček Andrea Dovizioso. Zároveň s tímto oznámením ukončil společník JiR spolupráci s Hondou.\n\nSuzuki i pro japonský závod nasadí třetí motocykl. Bude ho sedlat testovací jezdec Kousuke Akijoši.\n\nRossi předjíždí Lorenza a Haydena a jde na 3.místo.\n\nValentino Rossi získal osmý titul mistra světa silničních motocyklů.\n\nLetos už podesáté stanuly na stupních vítězů tři různé značky motocyklů\n\nJorge Lorenzo vyjel v kvalifikaci 30.pole-position.\n\n\nIannone a Rabat kolidují a oba padají a končí.\nSmith odstupuje pro technické potíže.\n"}
{"id": "455071", "url": "https://cs.wikipedia.org/wiki?curid=455071", "title": "Greyhound (rozcestník)", "text": "Greyhound (rozcestník)\n\nGreyhound může být\n"}
{"id": "455072", "url": "https://cs.wikipedia.org/wiki?curid=455072", "title": "Corazon Aquinová", "text": "Corazon Aquinová\n\nMaria Corazón \"Cory\" Sumulong Cojuangco Aquino (25. ledna 1933, Paniqui, Tarlac, Filipíny – 1. srpna 2009, Makati, Filipíny) byla filipínská politička a v letech 1986–1992 prezidentka státu.\n\nV 80. letech 20 století byla vůdčí postavou demokratického hnutí, které svrhlo diktaturu Ferdinanda Marcose.\n\nDo politiky vstoupila v roce 1983 poté, co byl na letišti v Manile zavražděn její manžel, senátor Benigno Aquino, který patřil mezi čelné kritiky diktatury. V letech 1986 až 1992 byla první ženou ve funkci prezidenta Filipín a vůbec první ženou v podobné funkcí v Asii. I díky obrovské popularitě mezi Filipínci úspěšně čelila několika pokusům o puč. Nepodařilo se jí však provést potřebné reformy v sociální a ekonomické oblasti.\n\nV srpnu 2009 zemřela na rakovinu tlustého střeva.\n\nJejí syn, Benigno Simeon \"Noynoy\" Cojuangco Aquino III byl v květnu 2010 zvolen filipínským prezidentem, úřadu se ujal 30. června.\n\n"}
{"id": "455077", "url": "https://cs.wikipedia.org/wiki?curid=455077", "title": "Maiden Castle", "text": "Maiden Castle\n\nMaiden Castle (z angličtiny lze přeložit jako \"Panenský hrad\") je hradiště z doby železné, které se nachází přibližně 2,5 kilometru jižně od anglického města Dorchester v hrabství Dorset. Jméno je buď modernějšího původu a odkazuje k zdánlivé nedobytnosti kopce, nebo by mohlo být odvozeno z britonského \"mai-dun\", které znamená „velký kopec“.\n\nNejstarší archeologické nálezy svědčící o zdejší lidské činnosti pocházejí z neolitu; jedná se o mohyly a zemní ohrazení. Okolo roku 1800 př. n. l., během doby bronzové, byla lokalita používána pro pěstování obilí a posléze byla opuštěna. Vlastní hradiště bylo postaveno okolo roku 600 př. n. l.; původní rozlohou 64 000 čtverečních metrů i původní jednoduchostí bylo podobné jiným hradištím v Británii. Okolo roku 450 př. n. l. bylo ovšem zásadně rozšířeno a díky ztrojnásobení rozlohy na 190 000 čtverečních metrů se stalo největším hradištěm v Británii (a podle některých kritérií i největším hradištěm Evropy. Zároveň byla v rámci přestavby i vylepšena obrana stavbou dalších příkopů a valů. Okolo roku 100 př. n. l. začalo obyvatel ubývat a obydlení se soustředilo na východní část. Osídlení se zde ovšem udrželo minimálně do doby římské provincie — v této době se jednalo o teritorium keltského kmene Durotrigů.\nZdá se, že po dobytí Británie Římany v prvním století našeho letopočtu byl Panenský hrad opuštěn, nelze ovšem vyloučit, že na něm vyskytovali římští vojáci.V čtvrtém století zde byl postaven chrám, ovšem v 6. století je opět lokalita opuštěna a během celého středověku je využívána pouze pro zemědělství.\n\nHradiště bylo inspirací skladateli Johnu Irelandovi a spisovateli Thomasovi Hardymu. Poté, co bylo zkoumání hradišť popularizováno v 19. století Augustem Pittem Riversem, provedl na Panenském hradě první archeologické vykopávky archeolog Mortimer Wheeler ve 30. letech 20. století.\n\nDnes se lokalita řadí mezi oficiální anglické historické památky.\n"}
{"id": "455081", "url": "https://cs.wikipedia.org/wiki?curid=455081", "title": "Seznam hvězd v souhvězdí Rajky", "text": "Seznam hvězd v souhvězdí Rajky\n\nToto je seznam významných hvězd v souhvězdí Rajky (\"Apus\"). Hvězdy jsou seřazeny podle zdánlivé hvězdné velikosti.\n\n\n"}
{"id": "455083", "url": "https://cs.wikipedia.org/wiki?curid=455083", "title": "Plavecký bazén pod Barrandovem", "text": "Plavecký bazén pod Barrandovem\n\nPlavecký bazén Pod Barrandovem je opuštěný plavecký bazén pod Barrandovem v Hlubočepích v Praze. Architektem areálu byl Václav Kolátor, specialista na stavbu lázní a bazénů, kterého proslavila právě stavba tohoto bazénu.\n\nBazén byl otevřen dne 16. srpna 1930. K propagaci bazénu vyzval již 31. července herec Vlasta Burian Alfreda Nikodéma k závodu na 100 m. \n\nBazén je od roku 1955 nefunkční. V roce 1988 byl areál Barrandovských teras včetně bazénu se skokanskou věží prohlášen za kulturní památku. V roce 1993 zde zastupitelstvo hlavního města Prahy vyhlásilo památkovou zónu.\n\n"}
{"id": "455084", "url": "https://cs.wikipedia.org/wiki?curid=455084", "title": "ATP Studena Croatia Open Umag 2008", "text": "ATP Studena Croatia Open Umag 2008\n\nTenisový turnaj ATP ATP Studena Croatia Open Umag 2008 se konal ve dnech 14.–20. července v chorvatském Umagu venku na antukových dvorcích. Odměny činily 326,000 EUR.\n\n\n"}
{"id": "455088", "url": "https://cs.wikipedia.org/wiki?curid=455088", "title": "Martinské hole", "text": "Martinské hole\n\nMartinské hole nebo lidově pouze Martinky je lokalita a stejnojmenné rekreační a turistické středisko v Lúčanské Malé Fatře. Nachází se západně směrem od města Martin na jižním svahu vrcholu Krížava. Zdejší středisko zimních sportů (lyžařské středisko) na Martinských holích nese nejnověji název Winter Park Martinky (předtím \"Lyžiarské stredisko Martinské hole\"), letní středisko Summer Park Martinky.\n\nLyžařské středisko se nalézá v nadmořské výšce 1150 až 1456 metrů a nabízí 11 lyžařských sjezdovek. V březnu roku 2008 město Martin lyžařské středisko prodalo, na začátku roku 2009 byla vyhlášena veřejná soutěž, jejímž předmětem bylo urbanisticko-architektonické řešení rekreačního areálu.\n\nPrvní zmínka o Martinských holích v souvislosti s využíváním místa pro lyžařské a turistické aktivity pochází z roku 1921 z období kdy byl založen \"Klub československých turistů Sokol\". V době druhé světové války byly všechny chaty a objekty vypáleny. První lyžařský vlek zde byl postaven v roce 1957 a sedačková lanovka v roce 1974.\n"}
{"id": "455093", "url": "https://cs.wikipedia.org/wiki?curid=455093", "title": "Analgezie", "text": "Analgezie\n\nAnalgezie (též analgesie; pochází z řeckého \"álgos\", \"bolest\", s alfa privativem, negací → \"žádná bolest\") znamená v medicíně odstraňování bolesti. Toho lze dosáhnout potlačením nebo snížením přenosu nervových vzruchů nebo medikamentózním zásahem (pomocí analgetika) do vnímání bolesti. Pojem analgezie je částečně synonymem k anestezii. Avšak zatímco anestezie úplně odstraňuje vnímání, při analgezii zůstává například citlivost na dotyk zachována. Při zraněních s přetětím dostředivých nervů je s analgezií spjata i anestezie. Normálně se při místním odstranění bolesti (lokální analgezie) využívá principiální mechanismus účinku léčiva k lokální anestezii.\n\nNejčastěji podávanými léčivy jsou \"nesteroidní analgetika\", označovaná též jako nesteroidní antiflogistika (NSAID, nesteroidní protizánětlivá léčiva). Mezi ně patří kromě jiného kyselina acetylsalicylová, ibuprofen a paracetamol, přičemž paracetamol nemá protizánětlivé účinky. Jsou nasazovány pro eliminaci mírných a středních bolestí, zánětlivých stavů a horečky.\n\n\"Analgetika morfinového typu\" (opioidy, např. kodein, tramadol nebo fentanyl) mají silný účinek a nasazují se k potlačování silných bolestí. Jejich hlavní nevýhodou je potenciální vznik závislosti, proto jsou většinou řazeny mezi omamné a psychotropní látky, jejichž používání podléhá zákonným restrikcím. Navíc působí více či méně tlumivě na dechové centrum.\n\n\"Antimigrenika\" (např. ergotamin a sumatriptan) - jejich účinek je založen mimo jiné na zúžení cév (vazokonstrikci).\n\n\"Adjuvantní analgetika\" jsou látky, které kromě přímého tišení bolesti inhibicí iontových kanálů mají vliv i na další faktory vnímání bolesti. Jejich příklady lze nalézt mezi tricyklickými antidepresivy (např. amitriptylin) nebo antiepileptiky (kupř. karbamazepin). Tato léčiva jsou zvlášť vhodná pro léčbu neuropatických bolestí.\n\nJednou z možností je \"fyzikální léčba bolesti\". Její nejjednodušší formou je celkový klid nebo klidová poloha postižených částí těla. Tím se omezuje dráždění receptorů bolesti.\n\n\"Fyzioterapie\": léčebné procesy se urychlují a bolest rychleji mizí. Podobný účel mají také masáže.\n\nPomocí \"elektrické stimulace\" jiných dráždivých receptorů se omezuje bolestivé dráždění v centrech vnímání a bolest se tak vnímá slaběji. Spekuluje se, že na tomto principu je založena i akupunktura.\n\n\"Psychologické působení\" může v některých případech vést k potlačení symptomů (psychosomatická bolest). Analgezii lze provádět i pomocí hypnózy, sugesce a autogenního tréninku (např. při stomatologických výkonech nebo porodech).\n\nV extrémních případech lze neurochirurgicky přetnout příslušná nervová vlákna a odstranit tak bolest.\n\nKromě lékařsky navozované analgezie existuje také patologická forma necitlivosti na bolest. Může být způsobena jak zraněním (poškození nervů, ochrnutí), tak vrozenou poruchou. Ke vrozené poruše se často přidávají těžká poškození, která si postižený sám způsobí (sebepoškozování). Příčinou patologické analgezie může být také CIPA syndrom.\n\n"}
{"id": "455097", "url": "https://cs.wikipedia.org/wiki?curid=455097", "title": "Žhářství", "text": "Žhářství\n\nŽhářství je zločin, při kterém pachatel (žhář) úmyslně a vědomě (přímo nebo nepřímo) založí požár. Odlišuje se od neúsmyslně způsobených požárů z nedbalosti, samovolného vzplanutí, požárů vzniklých například poruchou elektroinstalace nebo přírodních požárů způsobených bleskem apod., v pachateli, jeho úmyslu požár založit a nechat jej způsobit škody nebo oběti. Žhářství není ani založení ohně, který jeho původce dokáže ovládnout (např. pálení listí na zahradě).\n\nOkolnosti příčin a vzniku požáru jsou předmětem vyšetřování. Po zlikvidování požáru je standardním postupem hledat a následně buď potvrdit, vyvrátit nebo dále zkoumat možnost úmyslného založení. Ve většině zemí světa je žhářství posuzováno jako trestný čin a chápáno jako poškozování cizí věci nebo ohrožení na životě. V českém právním řádu je žhářství zahrnuto pod skutkovou podstatu obecného ohrožení.\n\nObsese ohněm a závislost na žhářství se nazývá pyromanie. V krajních případech se může jednat o patologický projev nějaké duševní choroby. V některých vyřešených případech žhářství se původci požárů překvapivě rekrutovali ze samotných hasičů.\n\nVe většině případů žhářství slouží jako pojistný podvod, nebo zakrytí nějakého trestného činu (např. loupeže, zpronevěry). Můžou být však i jiné důvody, např. závist, nenávist, vyhrožování, vydírání, konkurenční boj. Nebo sociální, politická či etnická odlišnost. V několika případech bylo žhářství použito jako tzv. falešná vlajka, tedy žhář požár využil k obvinění svého nepřítele a využil vlnu nevole, která se proti němu následně vznesla.\n\n\n"}
{"id": "455098", "url": "https://cs.wikipedia.org/wiki?curid=455098", "title": "Washington Star", "text": "Washington Star\n\nWashington Star, též známý pod názvy Washington Star-News nebo Washington Evening Star, byl název novinového večerníku vydávaného v oblasti Washingtonu, D. C. mezi lety 1852 až 1981. Po většinu doby své existence byl hlavním a nejčtenějším washingtonským deníkem vůbec, ve kterém dlouhou dobu působila známá sloupkařka Mary McGroryová a také karikaturista Clifford K. Berryman. Dne 7. srpna 1981 došlo po 130 letech existence k zastavení činnosti Washington Star a zanedlouho poté byl vyhlášen bankrot. Zbylý majetek společnosti, zahrnující například budovu centrály i s tiskařskými stroji, byl skoupen konkurenčním deníkem Washington Post.\n"}
{"id": "455100", "url": "https://cs.wikipedia.org/wiki?curid=455100", "title": "Senzibilšou", "text": "Senzibilšou\n\nSenzibilšou je český televizní pořad, vysílaný v roce 1997 na TV Nova. Uváděli ho Luděk Sobota a Roman Skamene. Stopáž byla cca 45 minut.\n\nJednalo se o komediální pořad na jevišti před obecenstvem. Luděk Sobota, coby \"Ben Erasmus Íbn Jakobs\" se za pomoci své \"vnitřní síly\" snažil uzdravit některé diváky z publika, kteří trpěli zdravotními, či psychickými potížemi. Ve skutečnosti se však jednalo o nastrčené herce, kteří poté na jevišti společně se Sobotou předváděli určitou scénku, ve které, více či méně úspěšně, byl jejich problém vyřešen. Roman Skamene představoval Erasmova asistenta Pískleho. Pořad byl laděn v orientálním stylu. Jednotlivé scénky byly poté prokládány hudebními výstupy českých umělců.\n"}
{"id": "455103", "url": "https://cs.wikipedia.org/wiki?curid=455103", "title": "Romário", "text": "Romário\n\nRomário de Souza Faria známý jako Romário (* 29. ledna 1966, Rio de Janeiro) je bývalý brazilský fotbalista. Během své kariéry hrál mimo jiné za CR Vasco da Gama, PSV Eindhoven či FC Barcelona. Byl členem brazilské reprezentace, která v roce 1994 získala titul mistrů světa. Po Josefu Bicanovi je druhým nejlepším střelcem v historii fotbalu.\n\nRomário se, jak už je u skvělých brazilských fotbalistů tradiční, narodil a vyrůstal v prostředí, z jehož chudoby je jedinou únikovou cestou právě fotbal. Kopával za malý klub Olaria, ale když v jednom z utkání nasázel čtyři góly týmu CR Vasco da Gama, měl o angažmá postaráno. Právě \"Vascão\" se stalo jeho osudovým klubem, kam se během své kariéry opakovaně vracel a kde ji taky slavně zakončil.\n\nVe Vascu se mezi lety 1985–1988 setkal s již tehdy legendárním Roberto Dinamitem, od kterého se toho spoustu naučil, což dokládá statistika osmdesáti nasázených gólů ve 125 zápasech. Díky skvělé střelecké bilanci a výkonech na Olympijských hrách v Soulu se o něj začala ucházet řada evropských velkoklubů, přičemž nejrychlejší v jednáních byl PSV Eindhoven, tehdy úřadující vítěz PMEZ a držitel treblu.\n\nZa pět let v Eindhovenu často vypadal, že má nadváhu, nezřídka byl zraněn a spory se spoluhráči také nebyly výjimkou. \"\"Měli by mít ústa zavřená, šetřit dech pro běh a nechat fotbal a skórování mně,\"\" nechal se slyšet, když mu spoluhráči přes média vyčítali nízkou tréninkovou morálku. Romário si skutečně s tréninkem hlavu nelámal, když ho už měl dost, sedl na letadlo a odletěl do rodného Ria – někdy se ani neobtěžoval požádat o svolení.\n\n\"\"Slon je také nejtlustší, ale při požáru je první z lesa venku,\"\" odpovídal kritikům. Z Romáriovy gólové potence těžil pochopitelně celý tým, PSV se stalo třikrát mistrem Nizozemska a dvakrát zvedlo nad hlavu nizozemský pohár. Roku 1990 se Romário stal nejlepším střelcem Poháru mistrů evropských zemí, Eindhoven tehdy došel až do čtvrtfinále. Není se co divit, že byl prvním hráčem, jehož PSV uvedlo do své síně slávy.\n\nV roce 1993 přišla doba na největší přestup kariéry – do barcelonského Dream teamu si ho vybral Johan Cruijff. Jak jinak než sebevědomý Romário ihned po příchodu ohlásil počet ligových gólů, které v následující sezóně vstřelí – mělo jich být přesně třicet. Jak slíbil, tak se stalo.\n\nV \"evropském Riu\" se cítil jako ryba ve vodě. Hubenější, koncentrovanější… nejlepší. Sezóna 1993–1994 se skutečně dá hodnotit jako jeho vůbec nejúspěšnější a publikum na Nou Campu mělo onu čest vidět jednoho z největších kanonýrů historie v perfektní formě. V dresu Blaugranas si připsal pět hattricků včetně toho nejslavnějšího – v domácím zápase proti Realu Madrid.\n\nBaixinho údajně strávil celou noc před Clásicem v barech a před srazem týmu se ani neobtěžoval zastavit se doma. Těžko mu to však kdy bude někdo vyčítat. Ve 24. minutě si zády k bráně vyžádal pas od Guardioly, slavnou kličkou \"Cola de vaca\" se dostal přes reprezentačního obránce Alkortu a poslal Barcelonu do vedení. Tento gól se pravidelně objevuje ve výběrech nejlepších gólů v historii katalánského velkoklubu. Dodnes se ve Španělsku traduje, že Alkorta ještě stále hledá, kam mu Romário utekl. Od brazilského automatu na góly to však nebylo vše, míč dostal za záda obrany Merengues ještě dvakrát a navíc přidal jednu asistenci.\n\nRomário si ani v \"Can Barca\" nedělal s tréninky starosti, pozdě chodil takřka pravidelně, přičemž dostával pokuty vždy za každých deset zmeškaných minut. \"\"Vyhraji Mistrovství světa a na pokuty bude peněz dost,\"\" prohlašoval tehdy. Během této sezóny unesli Romáriovi otce, osvobodit se ho policii podařilo s pomocí brazilské mafie, jejíž členové byli velkými fanoušky fotbalu a navíc se řada z nich s Romáriem osobně znala… Ten se díky tomu mohl již po šesti dnech znovu soustředit na fotbal a Barca v dramatickém posledním kole získala titul, Romário byl zvolen nejlepším hráčem Primera división, jedinou kaňkou tak bylo prohrané finále Ligy mistrů proti AC Milán. Za své excelentní výkony v klubu i reprezentaci si odnesl cenu FIFA pro nejlepšího hráče světa za rok 1994.\n\nPo veleúspěšném Mistrovství světa 1994 se stal v Brazílii legendou a začalo se mu po rodné zemi stýskat. Když se k tomu přičetly rostoucí spory s trenérem Cruijffem, bylo jasné, že Romáriova etapa v Evropě bude na určitou dobu přerušena. Nevrátil se však do Vasco da Gama, ale do konkurenčního Flamenga. Ve 105 utkáních zaznamenal 91 gólů a znovu neodolal lákání Španělska, tentokráte Valencie, kde však kvůli hádkám s koučem Aragonésem a spoustě zranění odehrál jen zlomek zápasů a až do roku 1998 válel za Flamengo.\n\nPo největším zklamání kariéry, které představovala neúčast na MS 1998, se vrátil do milovaného Vasca. I když dávno po třicítce, Romário byl ve vápně stále nezastavitelný. Jestliže často platí, že druhá angažmá nebývají ideální, v tomto případě šlo o pravý opak. Ve 34 letech byl nejlepším střelcem ligy, některé deníky ho zvolily do ideální jedenáctky světa. S dalším brazilským bouřlivákem Edmundem smetli Manchester United na Mistrovství světa klubů. Ve Vascu zůstal až do roku 2002, za tu dobu dal ve 112 utkáních 106 gólů.\n\nV roce 2002 ukončil reprezentační kariéru, na klubové úrovni však stále měl dostatek střeleckého prachu – ve Fluminese stihl (nadvakrát) v 62 utkáních vstřelit 36 gólů a rozhodl se, že zkusí nějaké exotické angažmá. V Kataru se mu však vůbec nelíbilo, a tak znovu spojil svůj osud s Vasco da Gama, kde se ve 40 letech stal nejlepším střelcem brazilské ligy. Bylo to již počtrnácté, co se mu podobný počin v nejvyšších soutěžích povedl, což je historický rekord. Druhý Josef Bican se nejlepším střelcem stal dvanáctkrát, třetí Pelé \"pouze\" jedenáctkrát.\n\nNa sklonku kariéry si zahrál na Mistrovství světa v plážovém fotbale a poté vyhlásil útok na hranici tisíc vstřelených gólů, kterou před ním pokořil pouze Pelé a kterou si, jako ambiciózní mladík vytyčil před více než dvaceti lety. Po vzoru Pelého přestoupil na krátkou dobu do USA, kde se stal nejlepším USL, pak následovala kratičká štace v Austrálii. U protinožců vsítil další legendární gól – gól v soutěžních zápasech číslo 766, čímž se dostal v historické tabulce před Pelého.\n\nPodle vlastních počtů už byl jen pár zásahů od tisícího gólu. Znovu se tedy vrátil do Vasca, aby oné mety dosáhl v barvách klubu, kde začínal. Zastavil se na čísle 999, ale několikrát vyprodaný magický stadión Maracaná se ne a ne dočkat. Baixinho proto zvolil domácí stánek Vasca a legendární moment konečně přišel z penalty 20. května 2007 proti Sport Club de Recife. Jakmile míč doplachtil do sítě, přestalo se na dlouhé desítky minut hrát, celý stadión oslavoval a Romário dával rozhovory desítkám dychtivých novinářů. Znovu byl králem. Otázka tisícího gólu je dodnes mnohými zpochybňována, organizace FIFA Romáriovi oficiálně pogratulovala, nicméně doplnila, že dle jejich záznamů má 930 branek.\n\nObecně se očekávalo, jako už několikrát, že po vstřelení tisícího gólu ukončí kariéru. Ovšem láska k fotbalu byla stále příliš silná, a tak ještě pár měsíců zůstal. Statut Romária jako skutečné ikony potvrdily dny následující, kdy byl jmenován hrajícím trenérem v zápase, ve kterém Vasco dovedl k ceněné výhře 1:0 (i když ta na postup nestačila).\n\nPo dosáhnutí takřka všeho, po čem toužil, ukončil kariéru 15. dubna 2008 slovy \"\"Už je konec. Má doba je pryč.\"\"\n\nRomário vždy cítil velkou lásku k reprezentačním barvám. V roce 1988 se stal nejlepším střelcem Olympijských her v Soulu, kde poprvé vytvořil legendární duo s útočníkem Bebetem, a jen o rok později zazářil i na Copa América. Brazilci toho času čekali neskutečných 50 let na kontinentální triumf a byl to právě Romário, který vsítil jedinou branku ve finále proti Uruguayi (oficiálně se nejednalo o finálový zápas, šlo o poslední utkání finálové skupiny, jelikož však byla Brazílie s Uruguayí na čele tabulky, bere se toto střetnutí za finálové).\n\nNa MS 1990 se Baixinho pořádné šance nedočkal a podobné to mohlo dopadnout i o čtyři roky později. Po jednom ze zápasů, jež pouze proseděl na lavičce, Romário prohlásil, že necestoval přes celý svět, aby se díval, jak ostatní hrají. Trenér Parreira ho následně vyřadil z týmu. Jenže bez Romária byli Brazilci bezradní a vážně hrozilo, že se poprvé v historii neprobojují na závěrečný turnaj – v posledním utkání proti Uruguayi museli uspět, porážka by byla národní tragédií. Parreira odhodil pýchu stranou a Baixinho v zápase o bytí a nebytí poslal dvěma brankami kanárky do USA.\n\nPro celou zemi to mělo obrovský význam, země posedlá fotbalem nezískala titul 24 let a tlak byl každým dalším šampionátem větší a větší. Před šampionátem navíc tragicky zahynul Ayrton Senna a zklíčená Brazílie nutně potřebovala úspěch, nového hrdinu, který by pozvedl náladu národa. Měl jim být právě Romário.\n\nNa MS ve Spojených státech byl nezastavitelný, krom jediné měl podíl na všech brankách Brazilců na turnaji. Skóroval v každém utkání ve skupině, zářil i ve vyřazovací části a dovedl Brazilce k prvnímu titulu bez Pelého. Skvěle si rozuměl s kolegou Bebetem, i když kolovaly zprávy o vzájemném nepřátelství.\n\nRok 1997 byl ve znamení dalších úspěchů v národním dresu. S Ronaldem vytvořili dechberoucí \"Ro-Ro attack\", jehož sílu dokazuje například utkání proti Austrálii, kde oba dali hattrick. Brazílie v onom roce vyhrála Copa América i Konfederační pohár, kde se Romário v 31 letech stal nejlepším střelcem. Zdálo se, že Mistrovství světa 1998 bude pro kanárky spanilou jízdou. Tehdy přišla jedna z nejnešťastnějších chvil v Romáriově kariéře. Zranil se a i když tvrdě dřel a stihl se dát do pořádku, trenéři Zagallo se Zicem ho kvůli osobním sporům nenominovali. Po finálové porážce se však opomenutí Romária stalo neodpustitelným.\n\nSám Baixinho to těžce nesl, jeho slzy při tiskové konferenci rozčílily věrné fanoušky. Trenérům se \"pomstil\" po svém, když jejich karikaturu umístil na toalety svého baru, za což později musel zaplatit tučnou pokutu.\n\nV kvalifikaci na Mistrovství světa 2002 se Brazílie znovu ocitla v úzkých a znovu byl na záchranu povolán 35letý Romário. Přestože odehrál jen polovinu zápasů, byl třetím nejlepším střelcem celé jihoamerické kvalifikace, co se týče průměru branek na zápas, tím vůbec nejlepším a svou rodnou zem znovu vytáhl z problémů. Tehdejší trenér Scolari však pro zkušeného útočníka v nominaci na závěrečný turnaj místo nenašel. V Brazílii se na protest konaly demonstrace, ale velmi silný celek se třemi \"R\" (Rivaldo, Ronaldo, Ronaldinho) na rozdíl od roku 98 uspěl.\n\nReprezentační kariéru završil Romário v rozlučkovém utkání proti Guatemale 27.4.2005, v němž nastoupili hráči z MS 1994. Samozřejmě vstřelil gól, jeho celková reprezentační bilance činí 56 gólů v 74 utkáních.\n\nRomário je nejlepším střelcem v historii nejvyšších ligových soutěží, stejně tak drží první pozici v počtu ocenění pro nejlepšího střelce ligy, když nejvíce branek nasázel hned 14krát. Taktéž drží rekord pro nejvíce hattricků během jednoho ročníku Primera división, v sezóně 1993/1994 jich nasázel pět. Dvakrát byl nejlepším střelcem Ligy mistrů (či PMEZ), stejného úspěchu dosáhl i na Olympijských hrách 1988 a Poháru Konfederace 1997.\n\nRoku 1994 mu byla udělena cena FIFA World Player of the Year, dále ocenění pro nejlepšího zahraničního hráče španělské ligy a byl zvolen nejlepším hráčem Mistrovství světa. Sezónu předtím byl pro změnu nejlepší v nizozemské Eredivisie. V roce 2000 byl nejlepším hráčem na Interkontinentálním poháru a za vydařenou sezónu si odnesl trofej pro nejlepšího hráče Brazilské ligy i celé Jižní Ameriky.\n\nPelé ho roku 2004 zařadil mezi 125 nejlepších žijících fotbalistů. Při největším internetovém hlasování si zajistil i místo v nejlepší jedenáctce historie Mistrovství světa a v anketách dvou největších sportovních katalánských deníků – \"Sport\" a \"El Mundo Deportivo\" – byl zvolen jako hlavní útočník ideální sestavy historie klubu FC Barcelona, totéž platí pro výběr nejlepší barcelonské jedenáctky dle serveru \"goal.com\".\n\nCruijff v popisu Romária prohlásil: \"\"Je nejlepší naprosto ve všem, jakoukoli vlastnost si vyberete. Génius pokutového území.\"\" Maradona, který si od Romária vytrpěl potupné jesličky na Maracaná, ujistil, že v jeho ideální jedenáctce by Baixinho určitě nechyběl. Pocty se mu uznalo i od Roberta Baggia, pro nějž je Romário jedním z nejlepších hráčů v historii, a Michaela Laudrupa. Dánský spoluhráč z let v Barceloně o Brazilci prohlásil, že byl jeho nejoblíbenějším útočným partnerem, neboť nikdo jiný nedokázal jeho přihrávky využít tak jako Romário.\n\n\n\n\n"}
{"id": "455104", "url": "https://cs.wikipedia.org/wiki?curid=455104", "title": "DO-RE-MI", "text": "DO-RE-MI\n\nDO-RE-MI je český hudební a soutěžní televizní pořad, vysílaný v letech 1998–2004 na TV Nova. Jeho moderátory byli Pavel Trávníček a Sabina Laurinová. Každý díl trval cca 50 minut.\n\nJednalo se o hudební a zároveň soutěžní pořad. 6–7 soutěžících, amatérských zpěváků, zde zazpívalo jednu píseň a poté byl jejich výkon ohodnocen porotou. Na konci pořadu získal soutěžící s nejvyšším počtem bodů hodnotnou výhru. Převážně se jednalo o elektroniku, později o částku 10 000 Kč.\n\nPorota se skládala ze tří lidí. Jednalo se o české umělce; herce, zpěváky, moderátory či např. režiséry. Ti soutěžícího bodovali na stupnici od 1 do 10, přičemž 10 bodů byl nejlepší výsledek. Později prošlo toto hodnocení obměnou. Do poroty přibyl čtvrtý člen, který byl na počátku pořadu vylosován z publika. Stal se poté předsedou poroty. Stupnice hodnocení se změnila na 1 až 5 bodů, přičemž 5 bodů bylo nejvyšším hodnocením. Po vyhlášení vítěze bylo zvykem, že nějaký z členů poroty zazpíval jednu z písní, která ten večer zazněla z úst soutěžících.\n"}
{"id": "455105", "url": "https://cs.wikipedia.org/wiki?curid=455105", "title": "Volby do Evropského parlamentu v Maďarsku 2004", "text": "Volby do Evropského parlamentu v Maďarsku 2004\n\nVolby do Evropského parlamentu 2004 proběhly v Maďarsku dne 13. června. Voleb se účastnilo celkem 3 094 163 občanů (volební účast 38,5 %). Kandidující strany bojovaly o 24 křesel určených pro Maďarsko v Evropském parlamentu. Vládní levicová strana MSZP utrpěla porážku od pravice v čele s nejsilnější opoziční stranou Fidesz.\n\n\n"}
{"id": "455107", "url": "https://cs.wikipedia.org/wiki?curid=455107", "title": "Paškál (pořad)", "text": "Paškál (pořad)\n\nPaškál je česká zábavní talk-show, vysílaná v roce 2003 na TV Nova. Moderovali ji Karel Šíp a Jaroslav Uhlíř. Jednotlivý pořad trval přibližně 55 minut.\n\nJednalo se o komediální talk-show na jevišti před obecenstvem. Karel Šíp zde zpovídal 3 až 4 své hosty, a Jaroslav Uhlíř měl na starosti hudbu. V pořadu zazněly také 3 až 4 písně z repertoáru Karla Šípa a Jaroslava Uhlíře či dalších českých umělců.\n\n\n"}
{"id": "455108", "url": "https://cs.wikipedia.org/wiki?curid=455108", "title": "Pentan", "text": "Pentan\n\nPentan je jedna z organických sloučenin, se vzorcem CH. Tento alkan je součástí některých paliv a je používán jako speciální rozpouštědlo v laboratořích. Jeho vlastnosti jsou velmi podobné butanu a hexanu. Existuje ve třech strukturních izomerech, rozvětvené izomery se nazývají isopentan a neopentan. Tyto rozvětvené izomery jsou stabilnější. To znamená, že potřebují nižší teplotu tvorby a tepla spalin. Isopentan je výhřevnější než pentan o 1,8 kcal/mol a neopentan o 5 kcal/mol.\n\nVzhledem k tomu, že jako většina těkavých uhlovodíků je kapalný při pokojové teplotě, je pentan často používán v laboratoři jako rozpouštědlo, které je možné pohodlně odpařit. Také proto, že je nepolární, jeho rozpouštění je hodně obtížné a nepolární a na alkyly bohaté sloučeniny jsou v něm dobře rozpustné . Pentan je mísitelný nejčastěji s nepolárními rozpouštědly, jako jsou chlorované uhlovodíky, aromáty a ethery.\n\nJedna z jeho aplikací jakožto laboratorního rozpouštědla je v kapalinové chromatografii.\n\nRozpad pentanu na oxid uhličitý a vodní páru (hoření):\n\nStejně jako jiné uhlovodíky, i pentan podléhá radikálovým halogenacím:\n\nTěmito reakcemi vytvářejí 1-, 2- a 3-chloropentany, stejně jako vyšší chlorované deriváty pentanu.\n\nPodobně jako \"n\"-butan, tradiční surovinu při výrobě maleinanhydridu, lze použít i pentan jako substrát:\n\nPentan je jedním z často používaných nadouvadel používaných při výrobě polystyrenové pěny.\n\nPentan je používán jako pracovní médium v geotermálních elektrárnách.\n\n"}
{"id": "455109", "url": "https://cs.wikipedia.org/wiki?curid=455109", "title": "Legg Mason Tennis Classic 2009", "text": "Legg Mason Tennis Classic 2009\n\nTenisový turnaj ATP Legg Mason Tennis Classic 2009 se konal ve dnech 1. – 9. srpna v hlavním městě Spojených států amerických Washingtonu venku na kurtech s tvrdým povrchem. Odměny činily 1,402,000 USD.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\nV závorce je kolo, ve kterém hráči vypadli.\n\n\n"}
{"id": "455115", "url": "https://cs.wikipedia.org/wiki?curid=455115", "title": "Teorie velkého impaktu", "text": "Teorie velkého impaktu\n\nTeorie velkého impaktu (anglicky \"The Giant Impact Formation\", někdy také \"Big Splash\") je vědecká hypotéza vysvětlující vznik Měsíce. Podle této hypotézy v době před 4,533 miliardami let došlo ke srážce vznikající Země s protoplanetou velikosti Marsu a hmotnosti 66×10 až 84×10 tun (11 až 14 procent hmotnosti Země), která byla nazvána Theia. Tato srážka způsobila vyvržení materiálu ze Země a z Thei na oběžnou dráhu Prazemě. Z tohoto materiálu se vytvořil prstenec, který se postupně zformoval do našeho Měsíce. Vzniku se ale pravděpodobněji zúčastnilo více objektů.\n\nJiž v roce 1879 si George Howard Darwin (syn Charlese Darwina) uvědomil, že pokud se Měsíc od Země vzdaluje, musel být kdysi její součástí.\n\nV 70. letech 20. století vyslovili A. G. W. Cameron a W. Ward hypotézu, že Měsíc vznikl při střetu Prazemě s tělesem desetkrát méně hmotným, než je hmotnost současné Země. S podobnou hypotézou přišli i W. K. Hartman a Donald R. Davis.\n\nA. G. W. Cameron a W. Ward svou hypotézu založili na velkém momentu hybnosti, který má systém Země-Měsíc. Tento moment hybnosti je největší ze všech systémů planet a měsíců ve sluneční soustavě.\n\nW. K. Hartman a Donald R. Davis na teorii velkého impaktu přišli při zkoumání, proč je na Měsíci málo chemického prvku železa.\n\nPodle nejnovějších poznatků vznikla Theia na oběžné dráze blízko oběžné dráhy Země, pravděpodobně v jednom z Lagrangeových bodů. Vzniklá protoplaneta Theia však měla vzhledem k Zemi velkou hmotnost, a proto vlivem gravitace došlo k přiblížení Thei k Zemi, až došlo k téměř tečné srážce.\n\nPřiblížení obou protoplanet způsobilo rozžhavení obou plášťů těles v místě střetu a tento materiál vytvořil kolem Země prstenec, ze kterého vznikl Měsíc. Zbytek Thei dopadl na Zemi.\nPrstenec obíhající Zemi tvořilo 80 % materiálu z pláště Thei, ostatní byl materiál ze Země. Protože v tu dobu byl již materiál obou těles převážně diferenciován (železo bylo zkoncentrováno v jádru těles), vysvětluje se tak malé železné jádro Měsíce.\n\nPodle novějších výpočtů nevzniklo z prstence obíhající hmoty jedno těleso, ale tělesa dvě. Menší těleso mělo poloměr asi 600  km (dnešní Měsíc má poloměr 1730  km). Tyto „protoměsíce“ se nacházely na kolizních drahách a proto se po čase srazily. Vysvětluje to rozdílný vzhled přivrácené a odvrácené strany Měsíce. Menší protoměsíc podle této teorie dopadl na tu část druhého tělesa, kterou dnes vidíme jako přivrácenou stranu Měsíce. Vytvořil zde rozsáhlé pánve („měsíční moře“), které se na odvrácené straně Měsíce nevyskytují.\n\nImpakt mohl dodat Zemi těkavé prvky jako uhlík, dusík a síru, které jsou důležité pro vznik života. I veškerá voda (hydrosféra) mohla být impaktem na Zem přinesena.\n\nVznik protoplanety Thei v blízkosti Země podporuje podobný poměr izotopů kyslíku O, O a O na Zemi i na Měsíci. Teorii velkého impaktu podporuje velikost momentu hybnosti soustavy Země-Měsíc. Měsíční horniny obsahují málo těkavých prvků, takže Měsíc musel projít během svého vývoje obdobím vysokých teplot. Toto období nastalo při rozžhavení materiálu, ze kterého se vytvořil Měsíc.\n\nTuto hypotézu poprvé vyslovil George Howard Darwin, když si uvědomil, že pokud se Měsíc od Země vzdaluje, musel být kdysi jeho součástí. Odtržení Měsíce vysvětlil velkou rotací Země a tím i velkou odstředivou silou.\n\nV roce 1907 vyslovil astronom W. H. Pickering domněnku, že k odtržení došlo v oblasti Tichého oceánu a způsobilo odtržení Evropy od Ameriky.\n\nPro tuto teorii by musela mít soustava Země-Měsíc 3,7× větší moment hybnosti, než má nyní.\n\nDalší z teorií je, že Měsíc vznikl současně se Zemí ze zárodečného oblaku. Podle této hypotézy by však obě tělesa musela obsahovat podobné složení materiálu, na Měsíci je však, na rozdíl od Země, málo těkavých prvků.\n\nAmerický astronom T. J. J. See přišel s hypotézou, že Měsíc by mohl být tělesem zachyceným z okolí. Pak by ale musela mít soustava Země-Měsíc menší moment hybnosti, než má dnes.\n\nPodle teorie (Raluca Rufu, Weizmann Institute, a kol.) z roku 2017 mohlo být impaktů více, menších, a Měsíc ve své současné podobě se zformoval až na oběžné dráze Země z menších těles.\n\n"}
{"id": "455116", "url": "https://cs.wikipedia.org/wiki?curid=455116", "title": "Jezevčík", "text": "Jezevčík\n\nJezevčík (podle německého \"Dachshund\" 'jezevčí pes', odtud i hovorová označení daxl, daxlík, norař) je v současné době velice oblíbené psí plemeno. Někteří chovatelé, jako jsou myslivci, ho používají pro myslivost, avšak v současnosti se čím dál tím více chová coby domácí mazlíček a hlídač. Hodí se i k účasti na psích výstavách. Patří k vysoce společenským psům, je přátelský, oddaný, ale má vlastní rozum, jelikož v noře nemůže spoléhat na svého pána, proto potřebuje důslednější výchovu. Jezevčíci patří do 4. skupiny FCI.\n\nJezevčíci se dělí na sedm typů dle velikosti a typu srsti: jezevčík dlouhosrstý standardní, jezevčík dlouhosrstý králičí/trpasličí, jezevčík drsnosrstý standardní, jezevčík drsnosrstý králičí/trpasličí, jezevčík hladkosrstý standardní a jezevčík hladkosrstý králičí/trpasličí.\n\nDlouhosrstí jezevčíci jsou charakterističtí mírně zvlněnou, asi 5 cm dlouhou srstí, která vytváří na uších volánky a na ocasu prapor. Bezúdržbová, líná 2× ročně (na jaře a na podzim), kdy je nutné ji často vyčesávat. Kvůli bakteriím, které by se na voláncích uší mohly zachytit, je nutné kontrolovat zdraví zvukovodů.\n\nDrsnosrstí jezevčíci mají na dotek hrubou a krátkou srst. Říká se o nich, že jsou z jezevčíků nejméně přátelští. Vyžaduje speciální péči; srst je nutné 2× ročně trimovat a neměla by se často mýt šamponem, který ji ničí.\n\nPůvodní krátkosrstí jezevčíci mají lesklou, velmi krátkou a na dotek jemnou srst. Není náročná na údržbu, líná 2× ročně, v tomto období vyžaduje zvýšenou pozornost.\n\nJezevčík standardní velikosti má hmotnost od 8 do 9 kg, králičí/trpasličí varianty mají do 4 kg. Výšku standard FCI neuvádí.\nÚplně první zmínky o psech podobných dnešním jezevčíkům nacházíme až ve Starém Egyptě, kde jsou vyobrazeni na soškách a rytinách krátkonozí psi s dlouhým hřbetem a krátkou srstí. Jednalo se ale o neustálený typ bez ustáleného jména. Další zmínky o jezevčících nacházíme až ve 14 - 15. století. Jedná se o psa, který se nejvíce podobá dnešnímu typu hladkosrstého standardního jezevčíka. Z tohoto typu byla později vyšlechtěna dnes poměrně známá plemena, např. baset. Asi v 16. století byl hladkosrstý standardní jezevčík křížen se španělem a díky tomuto křížení vznikli jezevčíci dlouhosrstí standardní. A přestože drsnosrstí jezevčíci standardní byli známí již od 14. století, oficiálně se typ podařilo trochu ustálit až v 18. století díky přikřížení kníračů malých a dandie dinmont teriérů. Miniaturní verze vznikaly postupně v 19. století. Malé formy jezevčíků jsou zapisovány do plemenné knihy od roku 1908. První kniha, která vedla záznamy o původu jezevčíků, v té době jen hladkosrstých a dlouhosrstých, vznikla v roce 1840 v Německu. Drsnosrstá varianta se začala zapisovat až od roku 1891. Jezevčíci se začali ukazovat na výstavách od roku 1878, přičemž poprvé to bylo na výstavě psů. V té době se chovatelé spíše než na exteriér zaměřovali na nornické vlohy, které se podporují ještě dnes, i když je jezevčík v současnosti hlavně psem společenským.\n\nV Česku byl ještě ve 30. letech jezevčík vzácností. Z Klubu norníků se v roce 1937 vyčlenili jezevčíci a byl založen Klub pěstitelů jezevčíků. „Biometriku jezevčíků“ později vypracovala paní Ludmila Laufbergerová a zaměřila se na pět hlavních znaků – délku mordy, délku hlavy, obvod hrudi, délku těla a hmotnost. Snažila se tím o ustálení jezevčíků. Všechny typy jezevčíků v Česku zastřešuje Klub chovatelů jezevčíků České republiky.\n\n\"Tělesné znaky jezevčíka podle plemenného standardu Kennel Clubu.\"\n\nZuby silně vyvinuté, špičáky masivní, které do sebe dobře zapadají. Čelisti silné, s pravidelným, úplným a dokonalým nůžkovým skusem, to znamená horní zuby těsně přesahují dolní a jsou zasazeny kolmo k čelisti. A chrup musí být úplný. Oči středně velké, mandlového tvaru a jsou hluboko zasazené. Uši jsou vysoko nasazené, ne příliš vpředu, široké, přiměřeně dlouhé a dobře zaoblené (nesmí být špičaté ani mít záhyb). Přední okraj těsně přiléhá k lícím. Hlava (a lebka) musí být dlouhá, když se podíváme z vršku klínovitá a z boku se plynule zužuje ke špičce nosu. Lebka je jen málo klenutá. Krk je dlouhý, svalnatý, čistý a bez laloku. Přechází půvabnou linií v plece a hrdě nesený vzhůru. Trup je dlouhý a dobře osvalený, plece šikmé, hřbet za výrazným kohoutkem rovný s mírně klenutými bedry. Bedra jsou krátká a silná, hrudní kost mohutná, tak vystupující, že po obou stranách vidíme jamky. Žebra jsou dobře klenutá, sahají daleko dozadu a spodní linie mírně stoupá k břichu. Trup je plný, široký a silný. Dobře osvalený, záď dlouhá, kulatá, široká s dobře vyvinutými svaly, lehce se svažujícími k ocasu. Pánev silná, dobře vyvinutá, málo šikmá a ne moc krátká. Ocas je nasazen v prodloužení hřbetu a je mírně zakřivený. Nesmí mít uzly nebo zálomky. A nesmí být nesen příliš vysoko, ani se dotýkat země. Přední tlapky musí být velké a široké, hluboké a uzavřené, rovné nebo velmi mírně stočené ven. Zadní by měly být menší a užší. Lopatka nohou je dlouhá, široká, pevná a šikmá, asi 45 stupňů od vodorovné linie na velmi robustním hrudníku. Nadloktí přiléhá těsně k žebrům, ale volně se pohybuje. Předloktí je krátké, se silnými kostmi, mírně se stáčí dovnitř. Při pohledu z profilu je téměř rovné, nemusí se stáčet dopředu nebo dozadu - to naznačuje špatný zdravotní stav.\n\nSrst se liší dle typu jezevčíka, ty se rozlišují celkem tři; dlouhosrstý, drsnosrstý a krátkosrstí.\n\nJezevčík je ideální pes do rodiny. Je ale tvrdohlavý a dominantní, proto potřebuje výcvik a výchovu s jasně stanovenými hranicemi. Jezevčík je přátelský, milující, učenlivý, milý, hravý, dobrý hlídač a také lovec. Přestože neimponuje velikostí, je v případě nutnosti schopný rázně zakročit nebo na vetřelce upozornit štěkotem. Rád noruje, mezi další jeho záliby pak patří i plavání, aport (i do vody), vyhřívání na sluníčku (zvláště hladkosrstí), miluje procházky v přírodě a samozřejmě má rád různé hry s páníčky. Někteří jezevčíci jsou spíš samotáři a milují jen svoji „smečku“, takže jsou dobrými hlídači, jiní jsou zase přátelští ke všem. Podle povahy je nejmírnější a nejhodnější dlouhosrstý a hladkosrstý; drsnosrstý je drsnější a ostřejší. Ale jak už to bývá, záleží na povaze konkrétního jedince.\n\nČeský karikaturista Dikobrazu Bohumil Ceplecha „schovává“, někdy velmi rafinovaně, jezevčíky do všech svých kreseb.\n\nFolkový zpěvák Jaromír Nohavica složil písničku Jezevčík.\n\n"}
{"id": "455120", "url": "https://cs.wikipedia.org/wiki?curid=455120", "title": "Boz Burrell", "text": "Boz Burrell\n\nBoz Burrell (1. srpna 1946 Holbeach, Anglie – 21. září 2006 Marbella, Španělsko), vlastním jménem Raymond Burrell, byl baskytarista, kytarista a zpěvák známý svým působením v rockových skupinách King Crimson a Bad Company.\n\nV polovině 60. let 20. století, kdy byl zpěvákem ve skupině The Boz People, měl nahradit Rogera Daltreyho v The Who, když se zbytek skupiny rozhodl Daltreyho vyhodit, k čemuž však nikdy nedošlo.\n\nKoncem 60. let vydal pod pseudonymem Boz několik sólových singlů. V té době byl kontaktován Ritchiem Blackmorem, který zrovna dával dohromady skupinu Deep Purple. Společně se dvěma členy nových Deep Purple (klávesista Jon Lord a bubeník Ian Paice) hrál na dvou skladbách: „I Shall Be Released“ a „Down in the Flood“.\n\nV letech 1971–1972 byl členem skupiny King Crimson jako zpěvák a protože skupina nutně potřebovala baskytaristu, naučil jej hrát na tento nástroj kytarista Robert Fripp. Byl v sestavě, která nahrála album \"Islands\" a koncertní album \"Earthbound\". Později byly vydány další sběratelské živé nahrávky z této éry skupiny King Crimson.\n\nBurrellovy vokály, společně s vokály mnoha dalších, je možno nalézt na albu \"Septober Energy\" od spřízněné skupiny Centipede.\n\nV roce 1973 se jako baskytarista přidal k nově založené skupině Bad Company, kde hrál do roku 1982. Během svého působení v Bad Company napsal dvě písně, „Rhythm Machine“ a „Gone Gone Gone“, které vyšly na albu \"Desolation Angels\". Skladba „Gone Gone Gone“ byla též vydána jako singl.\n\nV průběhu 90. let hrál na turné Best of British Blues '96 Alvina Leeho. V letech 1998 a 1999 se zúčastnil krátkodobého reunionu původní sestavy Bad Company, kdy skupiny vydala kompilační album \"The Original Bad Company Anthology\" se čtyřmi novými písněmi.\n\nV posledních letech své činnosti spolupracoval s Tamem Whitem a hrál s Zoot Money's Big Roll Band.\n\nZemřel ve Španělsku na infarkt ve věku 60 let.\n\njako Boz People:\n\nsólově jako Boz:\n\ns Centipede:\n\ns King Crimson:\n\ns Petem Sinfieldem:\n\nse Snape:\n\ns Bad Company\ns Boxer:\n\ns Jonem Lordem:\n\ns The Shortlist:\n\ns Kenem Hensleym:\n\ns Ruby Turner:\n\ns Celtic Groove Connection:\n"}
{"id": "455122", "url": "https://cs.wikipedia.org/wiki?curid=455122", "title": "Policejní akademie (filmová série)", "text": "Policejní akademie (filmová série)\n\nPolicejní akademie je série komediálních filmů natočená v letech 1984 - 1994, v hlavních rolích s Stevem Gutenbergem, Kim Cattrallovou a G. W. Baileym. Na motivy celovečerních filmů vznikly i dva televizní seriály.\n\nStarostka města přichází s novou politikou policie - na Policejní akademii bude přijat každý, bez ohledu na váhu, výšku, věk, pohlaví či vzdělání.\n\n\nCarey Mahoney a jeho přátelé Larvell Jones, Eugene Tackleberry, Moses Hightower, Laverne Hooksová a Douglas Fackler dokončili Policejní akademii a jsou připraveni chodit po skutečných zločincích. Jsou nasazeni do čtvrtě s největší kriminalitou ve městě, kde policii velí Kapitán Pete Lassard, mladší bratr velitele akademie Erica Lassarda. Generál Henry Hurst řekl Petovi, že když nebude kriminalita snížena, nebude už kapitánem. K velkému snížení kriminality by došlo při zastavení místního gangu a jejich vůdce Zeda. Mauser, zástupce Peta, nechce úspěch, protože v případě neúspěchu nahradí Peta ve funkci kapitána.\n\n\nVe městě jsou dvě policejní akademie. Město však nemá dostatek peněz na provoz obou akademií, a tak se rozhodne, že jednu z akademií uzavře. Je ustanovena komise, která má po celý rok sledovat, která z akademií poskytuje lepší výuku a následné použití znalostí v praxi.\n\n\nVelitel Eric Lassard (George Gaynes) si uvědomí, že policie nemá dostatek pracovních sil a tím je nedostačující. Přijde s myšlenkou, že by se mohli civilní dobrovolníci zasvětit do policejní práce a pracovali by společně s policisty. Program nazval \"\"Citizens on Patrol\" = Občané na stráži\". Carey Mahoney (Steve Gutenberg) a jeho kolegové Moses Hightower (Bubba Smith), Larvell Jones (Michael Winslow), Eugene Tackleberry (David Graf), Zed (Bobcat Goldthwait), Sweetchuck (Tim Kazurinsky), Laverne Hooksová (Marion Ramsey) a Debbie Callahan (Leslie Easterbrook) dostanou výcvik civilistů na starost. Mezi tyto civilisty patří i Tommy \"House\" Conklin, nadšená důchodkyně Lois Feldman a skejťáčtí delikventi Kyle a Arnie. Kapitán Thaddeus Harris (G.W.Bailey) chce převzít Lassardovo místo a je rozhodnut pohřbít tento program. Jeho \"patolízal\" Proctor však zapříčiní útěk 19 vězňů.\n\n\nVtipálek Mahoney sice starou partu z akademie opustil, mnozí další však zůstali, a tak se můžete znovu setkat s černochem Mosesem Hightowerem, háklivým na každou narážku týkající se barvy kůže, Larvellem Jonesem, Laverne Hooksovou a samozřejmě nechybí ani Tackleberry, Debie Callahanová, roztržitý velitel Lassard a na druhé straně ambiciózní blb kapitán Harris se svým vlezlým poskokem Proctorem. Všichni se tentokrát vydávají na prázdniny do Miami Beach, kde se koná kongres policejních náčelníků. Zatímco Lassard tu má před svým odchodem do důchodu být vyhlášen policistou století, Harris se chce postarat, aby byl místo něj zvolen velitelem Policejní akademie.\n\n\n\nTentokrát se policisté nepohybují po Americe, ale po Moskvě v Rusku musí totiž zatknout kmotra ruské mafie Konstantina Conaliho, aby se nenabořil do počítačů a nezjistil státní tajné dokumenty. V tom mu chce zabránit E. Lassard, E. Tackleberry, D. Kallahan, L. Jones, C. Connors a blb kapitán Harris.\n\n\n\n\n"}
{"id": "455126", "url": "https://cs.wikipedia.org/wiki?curid=455126", "title": "Ardmore", "text": "Ardmore\n\nArdmore znamená ve skotské gaelštině velká výška a může znamenat:\n\n\n\n\n\n\n\n\n"}
{"id": "455127", "url": "https://cs.wikipedia.org/wiki?curid=455127", "title": "Spořice", "text": "Spořice\n\nObec Spořice () se nachází v okrese Chomutov, kraj Ústecký, při potoce Hačka zhruba 3 km jihozápadně od Chomutova. Žije zde obyvatel.\n\nK území obce Spořice nepatří sousedící Nové Spořice, část města Chomutova. Naopak součástí Spořic je územně nesouvisející jihozápadněji položené katastrální území Krbice, dnes hnědouhelný lom na místě zaniklé obce.\n\nNázev obce je odvozen z osobního jména \"Spor\" ve významu „malý, sporý“ a přenesen na vesnici znamená „ves lidí Sporových“. Vyvíjel se z varianty Sporicz (1281, 1469), přes Sparitz (1497), Schporicz (1511), Sparitz (1563), Ssporitze (1571), Sparycz (1587), Sporžicz (1654) a Sporitz (1787).\n\nZáchranný archeologický výzkum při stavbě dálnice D7 odkryl jihovýchodně od Spořic osídlení ze starší doby bronzové. Dále zachytil sídliště z halštatské a laténské kultury, ze které pochází kostrový hrob s osobními šperky.\n\nPrvní písemná zmínka pochází z roku 1281 ze záznamů majetkových převodů řádu německých rytířů z chomutovské komendy, k jejímuž panství patřily. Do šlechtických rukou se dostaly až po roce 1411, kdy král Václav IV. zabavil veškerý řádový majetek. V 15. století se v držení chomutovského panství vystřídala řada zástavních majitelů, např. Mikuláš Chudý z Lobkovic, Jakoubek z Vřesovic, Jan Calta z Kamenné Hory. Poslední z nich, Beneš z Veitmile, vyplatil nároky německých rytířů a získal tak panství do svého vlastnictví. Jeho potomci vlastnili Spořice až do roku 1560, kdy je od nich koupil Ferdinand II. Tyrolský a od něj v roce 1571 Bohuslav Hasištejnský z Lobkovic. V roce 1591 daroval Jiří Popel z Lobkovic spořický hospodářský dvůr jezuitské koleji v Chomutově. Po jeho odsouzení ke ztrátě majetku v roce 1594 přešla správa rozsáhlého panství na královskou komoru, která ho rozdělila na části a prodala je.\n\nSpořice koupil v roce 1606 Adam Hrzán z Harasova. Soupis majetku ve Spořicích tehdy uváděl 63 poddaných, 15 potahů a filiální kostel, které ocenil na 23 706 kop a 36 grošů a 3 denáry. Poddaní ročně odváděli na poplatcích 44 kop a 41 grošů a 3 denáry, museli odpracovat 158 dní roboty a 6 dní roboty na poli a v naturálních dávkách odevzdat 278 strychů žita, 284 strychů ovsa, 668 vajec a 130 slepic. Hospodářský dvůr však dál patřil jezuitům až do roku 1660, kdy jej koupil Jan Hrzán z Harasova.\n\nBerní rula z roku 1654 ve vesnici uvádí 13 selských gruntů (z toho tři pusté), dále 38 chalup (z nich 11 pustých). Na obecním majetku žili dva domkáři. V roce 1683 došlo ve Spořicích k morové epidemii, kterou údajně přežilo jen šest obyvatel. Pamětní sloup, který událost připomínal, je uložen v lapidáriu Oblastního muzea v Chomutově. Od poloviny 17. století byla ve vsi škola.\n\nNemoci a průchody vojska způsobovaly škody i v 19. století. Nejprve to byly během napoleonských válek oddíly z vestfálska a roku 1813 také rakouské, ruské a pruské. V roce 1862 se rozšířila epidemie cholery a během prusko-rakouské války zde bylo v roce 1866 týden ubytované vojsko.\n\nBěhem šedesátých a sedmdesátých let 19. století u Spořic fungoval hnědouhelný důl \"Pomoc boží\" založený A. Gellertem. V katastrálním území byla ve druhé polovině 19. století postavena část chomutovského nádraží a v roce 1917 pobočka Poldiny hutě. Od roku 1919 zde fungovala česká škola, později rozšířená o školku. Německá škola sídlila v současné školní budově z roku 1900.\n\nBěhem druhé světové války byl ve třech spořických hostincích od 1941 zřízen zajatecký tábor pro francouzské, anglické a řecké zajatce. V dubnu 1945 bylo bombardováním zabito 107 lidí a zničeno 32 domů a dalších 22 poškozeno. V samotném závěru války, 5. května 1945, byli ve stodolách domu čp. 1 zastřeleni vězni z koncentračních táborů a pohřbeni v hromadném hrobě u domu čp. 2.\n\nV poválečném období došlo k rozmachu průmyslu, kdy mezi Spořicemi a Chomutovem vznikla nebo byla rozšířena řada podniků: Ferona, Vodohospodářské stavby a Železárny – Válcovny trub. Původně zemědělská vesnice se změnila na sídliště dělníků. V důsledku výstavby silničního obchvatu byla vesnice rozdělena na dvě části a zanikla řada historických budov. Místní kostel svatého Bartoloměje zchátral, a přišel dokonce o střechu. Po roce 1990 se však vesnice začala úspěšně rozvíjet. Výrazně vzrostl počet obyvatel, bylo postaveno velké množství rodinných domů, otevřen penzion pro seniory se zdravotním střediskem a proběhla rekonstrukce kostela.\n\nPři sčítání lidu v roce 1921 zde žilo 2616 obyvatel (z toho 1371 mužů). Převažovali Němci, ale 228 jich bylo české a dva jiné neuvedené národnosti. Zbývajících 45 lidí byli cizinci. Většinou patřili k římskokatolické církvi, ale 54 se jich hlásilo k evangelickým církvím, jeden k církvi československé, šest k izraelské, devět k neuvedeným církvím a 161 lidí bylo bez vyznání. Podle sčítání lidu z roku 1930 měla vesnice 2748 obyvatel: 398 Čechů, 2317 Němců a 33 cizinců. Stále dominovala římskokatolická církev. K evangelickým církvím patřilo 66 lidí, 43 k církvi československé, dva k izraelské a 251 bylo bez vyznání.\n\nDne 22. května 1938 se konaly volby do obecních zastupitelstev. Z rozdělených 1842 hlasů ve Spořicích získaly 1261 hlasů Sudetoněmecká strana, 203 hlasů Německá sociální demokracie, 65 KSČ a 313 hlasů jiné české strany.\n\n\n\n"}
{"id": "455132", "url": "https://cs.wikipedia.org/wiki?curid=455132", "title": "Severe Torture", "text": "Severe Torture\n\nSevere Torture je nizozemská skupina hrající brutal death metal založená roku 1997 bubeníkem Sethem van de Looem a baskytaristou Patrickem Boleijem.\n\nKapela Severe Torture se vytvořila v roce 1997 ve složení Eric de Windt (zpěv), Thijs van Laarhoven (kytara), Jelle (kytara), Patrick Boleij (baskytara) a Seth van de Loo (bicí). V roce 1998 skupina nahrála své první demo, krátce poté odešel zpěvák Eric de Windt, kterého nahradil Dennis Schreurs. V tomto novém složení kapela nahrála další demo, které získalo pozitivní ohlas, záhy však odešel kytarista Jelle. \n\nV roce 2000 podepsala skupina smlouvu s nahrávací společností Fadeless Records a v říjnu téhož roku vydala své první album nazvané Feasting on Blood. Na podporu svého alba vyrazila v lednu 2001 na evropské turné společně se skupinami Macabre, Broken Hope a Die Apokalyptischen Reiter. V dubnu kapela zahrála také ve Spojených státech. V roce 2002 vydali Severe Torture své druhé album – Misanthropic Carnage. Následně kapela vyrazila na své turné po everní Americe, na podzim pokračovala v turné po Evropě, během něj potkala kytaristu Marvina Vriesdeho, který se ke skupině přidal na jaře roku 2003.\n\nV roce 2005 podepsala kapela kontrakt s nahrávací společností Earache Records a v listopadu vydala album Fall of the Despised. V roce 2007 vydali Severe Torture zatím své poslední album Sworn Vengeance.\n\n\n\n\n\n\n\n"}
{"id": "455136", "url": "https://cs.wikipedia.org/wiki?curid=455136", "title": "Louis Antoine Henri de Bourbon Condé", "text": "Louis Antoine Henri de Bourbon Condé\n\nLouis Antoine Henri de Bourbon Condé, vévoda d'Enghien (2. srpna 1772, zámek Chantilly – 21. března 1804 zámek Vincennes) byl poslední mužský potomek rodu de Condé. V roce 1804 byl z emigrace násilím odvlečen do Francie a ve věku 31 let popraven, čímž rod de Condé v mužské linii vymřel.\n\nByl synem Ludvíka Jindřicha II., prince de Condé. Celá rodina de Condé emigrovala hned na počátku Velké francouzské revoluce a mladý vévoda d'Enghien tak získal možnost zúčastnit se bojů proti revoluční Francii v řadách emigrantského sboru. Od roku 1792 tak bojoval v armádě, kterou vedl jeho děd, Ludvík V. Josef de Bourbon-Condé. U tohoto armádního sboru zůstal Ludvík Antonín až do roku 1801, kdy byly tyto jednotky zrušeny. Poté, co vojsko opustil, usadil se v Bádensku, ve městě Ettenheim, nedaleko hranice s Francií. Zde žil až do roku 1804 se svou milenkou (s níž údajně uzavřel i tajný sňatek) princeznou Charlottou de Rohan-Rochefort.\n\nNa počátku roku 1804 bylo ve Francii zatčeno několik osob, podezřelých z pokusu o atentát na konzula Napoleona Bonaparta. Tehdy také vyšlo najevo, že se údajně do Francie chystá tajně přicestovat někdo z rodu Bourbonů, aby zde vedl protistátní spiknutí a poté se ujal moci. Francouzská tajná policie začala horečně pátrat po všech údajných spiklencích a na seznam potenciálních podezřelých se záhy dostal i vévoda d'Enghien. Do Bádenska se vydali tajní agenti, kteří dostali za úkol zjistit vše o vévodově pobytu a jeho stycích s ostatními emigranty. 10. března 1804 dostal Napoleon Bonaparte do rukou okomentované hlášení o situaci, z něhož vyvodil, že vévoda d'Enghien je skutečně zapleten do onoho tajného spiknutí.\n\nKonzul Bonaparte došel na podkladě informací, které mu byly předloženy, k závěru, že je nutno vévodu d'Enghien okamžitě dopravit do Francie a vyslechnout. Vévoda už v té době tušil, že mu i v emigraci hrozí jisté nebezpečí a rozhodl se z Ettenheimu v nejbližších dnech uprchnout. Ale jeho rozhodnutí přišlo pozdě. V noci ze 14. na 15. března se francouzské jednotky, pod velením markýze Caulaincourta, pozdějšího Napoleonova velvyslance v Rusku a ministra zahraničí, tajně přeplavily přes Rýn do Bádenska a kolem páté hodiny ranní byl vévodův dům v Ettenheimu obklíčen. Vévodu následně zatkli a odvezli do Štrasburku. V té době už vévoda věděl, že je obviněn z údajného atentátu na Napoleona Bonaparta. Prohlásil, že je nevinen a opakovaně žádal o možnost osobního setkání s Napoleonem Bonapartem, jelikož věřil tomu, že by se během jejich soukromého rozhovoru rychle prokázala jeho nevina. 20. března byl vévoda přepraven do Paříže a uvězněn na zámku (tehdy se jednalo spíš o hrad) ve Vincennes.\n\nNa osobní příkaz Napoleona Bonaparta byl vévoda d'Enghien postaven 20. března před vojenský soud a obviněn z toho, že pozvedl zbraň proti Francouzské republice a ohrožoval její vnitřní i vnější bezpečnost. Soudní proces byl veden velmi ukvapeně, nedůsledně, nepříliš pečlivě a s konečným rozhodnutím se spěchalo. Proces probíhal v noci z 20. na 21. března, výslech obžalovaného trval jen hodinu a za další dvě hodiny byl nad vévodou vynesen trest smrti.\n\nVe tři hodiny ráno, 21. března 1804, byl vévoda vyveden z budovy paláce ve Vincennes a v doprovodu popravčí čety došel příkopem ke zdi u Královnina pavilonu, kde byla již vyhloubena jáma, původně určená na odpadky. Zde vévoda požádal o nůžky, ustřihl si pramen vlasů a požádal o to, zda by mohl být tento pramen vlasů doručen jeho milované Charlottě. Poté popravčí četa o osm kroků ustoupila, generál Savary vyzval velitele čety k vykonání rozsudku a velitel čety, adjutant Pelé, vydal rozkaz k palbě. Vévoda zasažen padl k zemi, ale popravě nebyl přítomen lékař, který by konstatoval smrt. Tělo tak ohledali jen vojáci, vyprázdnili mrtvému kapsy a pak tělo popraveného nepříliš šetrně pohodili do jámy. Až v březnu 1816 byly vévodovy ostatky exhumovány a pohřbeny v hlavní lodi kostela zámku ve Vicennes, za Napoleona III. byly přemístěny i s původním náhrobkem do boční kaple. Místo popravy dodnes označuje kamenný sloup.\n\nZ exilu v Bádensku byl původně unesen proto, že existovalo podezření z jeho účasti na údajně připravovaném atentátu na konzula Napoleona Bonaparta. Už několik hodin po vévodově únosu však bylo jasné, že se toto podezření zakládalo na zcela mylných informacích tajných agentů, a že vévoda neměl sebemenší tušení o nějakém chystaném spiknutí proti Francii. Přesto byl z těchto zločinů obviněn a následně také odsouzen a popraven. Jediné, čím se snad proti revoluční Francii skutečně provinil, byl jeho boj v emigrantské armádě a samozřejmě také přirozený odpor proti revolučnímu zřízení ve Francii, který měl ale vzhledem k vévodově původu své opodstatnění. Tyto důvody byly nakonec také uvedeny v tisku, čímž se před veřejností obhájil jak únos, tak i následná poprava. O prvotní příčině, údajném spiknutí, už nepadlo ani slovo. Celá aféra nijak nepoškodila jméno konzula Napoleona Bonaparta ve Francii a jeho popularita u obyvatelstva nadále rostla. V témže roce, kdy byl popraven vévoda d’Enghien, se Napoleon Bonaparte stal císařem.\n\n"}
{"id": "455143", "url": "https://cs.wikipedia.org/wiki?curid=455143", "title": "Třebnice (Meclov)", "text": "Třebnice (Meclov)\n\nTřebnice () je vesnice v okrese Domažlice, spadající pod obec Meclov.V roce 2011 zde trvale žilo 244 obyvatel.\n\nPrvní písemné zmínky o obci jsou z roku 1369. Vesnice je pravděpodobně již raně feudálního původu, odedávna patřila k panství Horšovský Týn. Roku 1427 patřila obec plebiánství. Roku 1539 král Ferdinand I. týnské panství předal Janu mladšímu z Lobkovic. Po bitvě na Bílé hoře r. 1622 byly statky prodány hraběti Maxmiliánovi Trattmannsdorfovi; v jeho držení byly Třebnice až do roku 1848.\n\n\nKostel sv. Jiljí v Třebnicích je zmiňován již v roce 1384. Je to jednolodní gotický kostel s věží. Masivní zdivo kostela s malými okny připomíná pevnostní stavbu, kterou zřejmě pro obyvatele vesnice v blízkosti hranice kdysi byla. Presbytář je zaklenut žebrovou klenbou a v lodi je kazetový strop. Zařízení kostela je barokní a vytváří hezký výtvarný celek.\n\nV důsledku zanedbání po druhé světové válce se dnes kostel nachází v havarijním stavu. Opravu si vyžaduje především strop a střešní krytina na celé budově. V polovině srpna 2007 spadla část římsy z jižní strany nad vstupem do kostela a další část římsy hrozí zřícením.\n\nŘímskokatolická farnost Domažlice, která kostel vlastní a využívá pro nedělní bohoslužby, podstoupila první kroky za účelem záchrany této významné památky. V říjnu 2007 byl přizván statik a během dalšího roku byla zpracována technická dokumentace (celkový projekt) pro stavební úpravy kostela. V roce 2008 bylo provedeno provizorní zajištění poškozené římsy. Výdaje spojené s těmito náklady (asi 45 000 Kč) farnost uhradila z vlastních zdrojů, tedy především z příspěvků věřících.\n\nZačátkem ledna 2009 vydal Městský úřad Horšovský Týn závazné stanovisko ohledně plánovaných oprav kostela a uznal jeho obnovu za přístupnou. Na základě tohoto dokumentu, projektové dokumentace a smlouvy o dílo se stavební firmou, podala Římskokatolická farnost Domažlice žádost na Ministerstvo Kultury ČR o příspěvek z tzv. havarijního programu.\n\n"}
{"id": "455145", "url": "https://cs.wikipedia.org/wiki?curid=455145", "title": "David Škoch", "text": "David Škoch\n\nDavid Škoch (* 6. listopadu 1976, Brandýs nad Labem-Stará Boleslav, Československo) je současný český profesionální tenista specializující se především na čtyřhru. Ve své dosavadní kariéře vyhrál na okruhu ATP 6 turnajů ve čtyřhře. Trénuje ho Tomáš Hlásek.\n\nV letech 2012-2019 hraje na turnajích okruhu ITF s Petrem Nouzou, v květnu 2019 v Jablonci nad Nisou a v srpnu ve Schlierenu (Švýcarsko). 26. srpna 2019 zaujímal v žebříčku ATP hráčů čtyřhry 826. příčku a po Leandru Paesovi a Nenadu Zimonjićovi je třetím nejstarším hráčem na okruhu a patrně nejstarším českým profesionálně hrajícím tenistou.\n\n"}
{"id": "455148", "url": "https://cs.wikipedia.org/wiki?curid=455148", "title": "Silke Spiegelburgová", "text": "Silke Spiegelburgová\n\nSilke Spiegelburgová (* 17. března 1986, Georgsmarienhütte, Dolní Sasko) je německá atletka, jejíž specializací je skok o tyči. V roce 2009 získala stříbro na halovém ME v Turíně a o rok později stříbro na ME v Barceloně. Stříbro vybojovala také na halovém ME 2011 v Paříži. Je držitelkou německých rekordů v hale (477 cm) i pod širým nebem (482 cm). Její starší bratr Richard se rovněž věnuje skoku o tyči.\n\nPrvní mezinárodní úspěch zaznamenala v roce 2001 na mistrovství světa do 17 let v Debrecínu, kde získala zlatou medaili. O rok později skončila na juniorském mistrovství světa v jamajském Kingstonu na osmém místě. V roce 2003 se stala ve finském Tampere juniorskou mistryní Evropy. Reprezentovala na letních olympijských hrách 2004 v Athénách, kde ve finále skončila na děleném třináctém místě.\n\nV roce 2005 obhájila v litevském Kaunasu titul juniorském mistryně Evropy. 25. srpna 2005 překonala v německém Münsteru 448 cm, čímž vytvořila juniorský světový rekord, když o jeden cm vylepšila původní rekord Rusky Jeleny Isinbajevové z roku 2001. O rok později skončila osmá na halovém MS v Moskvě a šestá na evropském šampionátu ve švédském Göteborgu.\n\nV roce 2007 na halovém ME v Birminghamu se umístila výkonem 448 cm na pátém místě. V témže roce skončila na mistrovství Evropy do 23 let v Debrecínu na čtvrtém místě a postoupila do finále na světovém šampionátu v japonské Ósace. V něm však na základní výšce 435 cm třikrát neuspěla a skončila bez platného pokusu. Na letních olympijských hrách 2008 v Pekingu skončila ve finále sedmá, když překonala napotřetí 465 cm. Ve stejném roce vyhrála výkonem 470 cm na světovém atletickém finále ve Stuttgartu.\n\nV roce 2009 vybojovala na halovém ME v italském Turíně stříbrnou medaili, když si ve finále vytvořila výkonem 475 cm nový osobní rekord. Stejnou výšku překonala také Ruska Julija Golubčikovová, která však měla lepší technický zápis na nižší výšce a stala se halovou mistryní Evropy. Bronz vybojovala další Němka Anna Battkeová. Na světovém šampionátu v Berlíně skončila těsně pod stupni vítězů, na čtvrtém místě. Ve finále překonala 465 cm stejně jako Polka Monika Pyreková a Američanka Chelsea Johnsonová. Ty však měly lepší technický zápis a obě se podělily o stříbrnou medaili.\n\nVinou zranění neodcestovala na halové MS, které se v roce 2010 konalo v katarském Dauhá. V letní sezóně získala stříbrnou medaili na evropském šampionátu v Barceloně, kde překonala 465 cm. Výše skočila jen Ruska Světlana Feofanovová, která zdolala 475 cm. Bronz vybojovala Němka Lisa Ryzihová.\n\n13. února 2011 vylepšila na mítinku BW-Bank v Karlsruhe hodnotu halového německého rekordu na 476 cm. Výšku o jeden centimetr níže poté překonala na halovém ME v Paříži a získala stříbrnou medaili, když nestačila jen na Polku Annu Rogowskou. V roce 2011 obsadila na MS v atletice v jihokorejském Tegu 9. místo a stala se celkovou vítězkou diamantové ligy. K triumfu ji stačilo 14 bodů, které vybojovala dvěma prvními a dvěma druhými místy.\n\n15. ledna 2012 posunula v Leverkusenu hodnotu německého halového rekordu o další centimetr na 477 cm. Na halovém MS 2012 v tureckém Istanbulu však medaili nevybojovala, když ve finále překonala 465 cm, což stačilo na 4. místo. Těsně pod stupni vítězů skončila také na ME v atletice v Helsinkách, kde v deštivém finále bylo nad její síly překonání výšky 460 cm. Nakonec se podělila s Ruskou Savčenkovou o 4. místo.\n\nDne 20. července 2012 vyhrála na mítinku Diamantové ligy Herculis v Monaku, kde poprvé v kariéře zdolala hranici 480 cm. Výkonem 482 cm vylepšila o dva centimetry hodnotu německého národního rekordu krajanky Martiny Strutzové z roku 2011 a posunula se na druhé místo letošních tabulek. Výše v letní sezóně 2012 skočila jen Američanka Jennifer Suhrová, která v americkém městě Champaign zvládla 483 cm. Na Letních olympijských hrách v Londýně však nedokázala uspět napoprvé na výšce 470 cm a zbývající dva pokusy si ponechala na výšku o pět centimetrů vyšší. Laťku na stojanech však dvakrát shodila a v celkovém součtu skončila znovu těsně pod stupni vítězů, na 4. místě.\n\nStejného umístění dosáhla na mistrovství světa v Moskvě - výkonem 475 cm. V roce 2017 se výkonem 455 cm na mistrovství Německa kvalifikovala na světový šampionát v Londýně. Zde však zdolala v kvalifikaci laťku jen n výšce 435 cm a do finál se nedostala.\n\n\n"}
{"id": "455149", "url": "https://cs.wikipedia.org/wiki?curid=455149", "title": "Walter Ziffer", "text": "Walter Ziffer\n\nProf. Walter Ziffer (* 5. března 1927, Český Těšín) je americký křesťanský teolog židovského původu.\n\nNarodil se v Těšíně do německy mluvící židovské rodiny. Jeho otec byl právník a pro svůj židovský původ nemohl po nástupu nacismu praktikovat právo. Po vypuknutí druhé světové války byli vyhnáni z domu, který si zabralo gestapo jako své místní velitelství. Nějaký čas bydleli u strýce, ale často byli německými úřady vyháněni, až roku 1941 skončili v ghettu. Aby se vyhnul deportaci, využil příležitosti, kterou zajistil jeho otec, a pracoval železářské továrně, vyrábějící šrouby a matky. V červnu 1941 byl společně s dalšími židovskými chlapci deportován a jako jednomu z mála se mu podařilo přežít válku a holocaust. Pracoval v několika pracovních a koncentračních táborech (mimo jiné v koncentračním táboře Gross-Rosen). Osvobozen byl 8. května 1945.\n\nVálku přežila jeho matka, sestra i otec. Společně žili v Českém Těšíně až do února 1947, kdy v důsledku hrozby komunistického převratu emigrovali do Francie. V prosinci 1948 se mu podařilo získat americké studentské vízum. Odstěhoval se do Nashville, kde žil matčin bratr a studoval na Hume-Fogg Technical and Vocational High School. Ve Spojených státech nakonec zůstal a stal se naturalizovaným občanem. Po vystudování vysoké školy pracoval ve společnosti General Motors, načež opět studoval, získal titul Ph.D. a stal se profesorem teologie.\n\n"}
{"id": "455150", "url": "https://cs.wikipedia.org/wiki?curid=455150", "title": "Strach nad městem", "text": "Strach nad městem\n\nStrach nad městem (originální francouzský název \"Peur sur la ville\") je francouzský kriminální film s prvky thrilleru z roku 1975 režiséra Henriho Verneuila. Hlavní roli v něm ztvárnil Jean-Paul Belmondo, který se podílel i na jeho produkci a je vůbec prvním filmem, ve kterém hrál policejního komisaře.\n\nPolicejní komisař Letellier má velice nebezpečného protivníka - vraždícího maniaka, jehož oběťmi jsou hezké Pařížanky. Neznámý muž už několik týdnů pronásleduje telefonicky Noru Elmerovou a vytýká jí její amorální život. Mladá vdova je na pokraji nervového zhroucení. Nechala si dokonce změnit své staré telefonní číslo, neznámý se však opět přihlásil a oznamuje Noře svoji návštěvu. K smrti vyděšená žena volá na policii, ta ale zatím nic nepodnikne. Když po chvíli zazvoní u dveří zvonek, Nora nevydrží nervový šok a vrhne se z okna.\n\nK mrtvému tělu přijíždí komisař Letellier s kolegou Moissacem a na místě začínají s výslechy svědků. Zjišťují, že muž, jenž zvonil u Nořiných dveří, byl hostem u jejích sousedů a při příchodu si pouze popletl byty. Nikdo si však nevšimne černě oblečeného motocyklisty, který postává opodál. Spletité vyšetřování se rozbíhá.\n\n"}
{"id": "455151", "url": "https://cs.wikipedia.org/wiki?curid=455151", "title": "Spanair", "text": "Spanair\n\nSpanair byla španělská letecká společnost.\n\nSídlo společnosti bylo v Palma de Mallorca. Firma byla založena v prosinci 1986. První lety společnost vypravila v březnu 1988. V minulosti společnost zajišťovala lety na krátkou i dlouhou vzdálenost ze Španělska do různých destinací. Hlavní základny měl Spanair na letištích v Madridu, Barceloně a na Mallorce. Letecká společnost Spanair byla filiálkou skandinávské společnosti SAS, ale začátkem roku 2009 ji převzali španělští investoři, včetně katalánské vlády. Společnost v srpnu 2008 poškodila havárie jejího letadla při startu na letišti v Madridu, při níž zahynulo 154 lidí. O záchranu se ještě Spanair pokusil spojením se společností Qatar Airways, které ale nevyšlo.\n\nPoslední let byl uskutečněn nečekaně 27.1.2012.\nSpanair byl členem Star Aliance.\n\nStav v lednu 2012:\n"}
{"id": "455162", "url": "https://cs.wikipedia.org/wiki?curid=455162", "title": "Jaroslav Pánek", "text": "Jaroslav Pánek\n\nJaroslav Pánek (* 23. ledna 1947 Praha) je český historik, odborník na české a středoevropské dějiny raného novověku.\n\nPoté co v letech 1965–1970 absolvoval studium historie, pomocných věd historických a slavistiky na Filozofické fakultě Univerzity Karlovy v Praze, pracoval jako archivář a ředitel v Okresním archivu v Benešově. V roce 1976 nastoupil do Ústavu československých a světových dějin ČSAV (dnes Historický ústav AV ČR), kde působí dodnes. V letech 1998–2005 byl jeho ředitelem a dalších sedm let zastával post místopředsedy Akademie věd.\n\nOd roku 1990 působí také na FF UK a krátce (1995–2000) přednášel i na Filozofické fakultě Masarykovy univerzity v Brně. Habilitoval se v roce 1992 na FF UK v oboru raně novověkých dějin a v roce 1996 byl jmenován profesorem českých a slovenských dějin. V letech 1997–2000 byl prorektorem pro zahraniční styky Univerzity Karlovy. Kromě toho po několik let vedl Sdružení historiků České republiky a Český národní komitét historiků a hostoval na univerzitách v Německu a ve Francii.\n\nMomentálně je vedoucím redaktorem Českého časopisu historického, ředitelem Českého historického ústavu v Římě a členem celé řady tuzemských i zahraničních profesních sdružení, odborných komisí a vědeckých i redakčních rad. Překládá také ze slovinštiny a srbštiny.\n\nJe autorem kontroverzního posudku obhajující plagiátorství prof. Martina Kováře, bývalého vedoucího Ústavu světových dějin Filozofické fakulty Univerzity Karlovy, jehož práce zabývající se Stuartovci a Walpolovou érou, byly etickou komisí v únoru 2019 jednoznačně označeny za plagiát.\n\n\nvíce v databázi Historického ústavu AV ČR\n\n"}
{"id": "455163", "url": "https://cs.wikipedia.org/wiki?curid=455163", "title": "Kyselina 3-methylbutanová", "text": "Kyselina 3-methylbutanová\n\nKyselina 3-methylbutanová, též kyselina isopentanová (triviálně kyselina isovalerová, sumární vzorec CHO) je přirozeně se vyskytující mastná kyselina (izomer kyseliny valerové (pentanové)) přítomná v široké škále rostlin a esenciálních olejů. Je to čirá bezbarvá kapalina špatně rozpustná ve vodě, avšak výborně rozpustná ve většině organických rozpouštědel.\n\nKyselina isovalerová má silný štiplavý zápach připomínající sýr nebo pot, ovšem její těkavé estery mají příjemnou vůni a široce se používají do parfémů. Tato kyselina je zřejmě antikonvulzivní složkou valeriány. Je hlavní složkou zápachu nohou.\n\nDalší názvy této látky jsou kyselina isopentanová nebo 3-methylmáselná.\n"}
{"id": "455176", "url": "https://cs.wikipedia.org/wiki?curid=455176", "title": "Chris Guccione", "text": "Chris Guccione\n\nChris Guccione (* 30. července 1985 v Melbourne, Austrálie) je australský profesionální tenista.\n\nVe své dosavadní kariéře zatím na okruhu ATP nevyhrál žádný turnaj.\n\nChris Guccione se zúčastnil 9 zápasů v Davisově poháru za tým Austrálie s bilancí 8-6 ve dvouhře a 2-0 ve čtyřhře.\n\n\n"}
{"id": "455180", "url": "https://cs.wikipedia.org/wiki?curid=455180", "title": "George Fisher", "text": "George Fisher\n\nGeorge \"Corpsegrinder\" Fisher (* 8. červenec 1969, Baltimore, Maryland) je americký zpěvák, v současnosti působí v deathmetalové skupině Cannibal Corpse. Je známý díky svému headbangingu, který se podobá pohybu větrného mlýnu, během vystoupení, jeho schopnosti zazpívat rychlý text, přičemž užívá pro death metal typický hrdelní growling, a také svým dlouhým výkřikům trvajícím až 10 sekund.\n\nGeorge Fisher se narodil 8. červenec 1969 v Baltimoru. V roce 1989 založil skupinu Corpsegrinder, od roku 1990 již ovšem působil v nově vzniklé skupině Monstrosity, se kterou nahrál dvě alba. V roce 1995 nahradil Chrise Barnese ve slavných Cannibal Corpse. V současnosti kromě toho působí také v kapele Paths of Possession.\n"}
{"id": "455197", "url": "https://cs.wikipedia.org/wiki?curid=455197", "title": "Markéta Bourbonská", "text": "Markéta Bourbonská\n\nMarkéta Bourbonská bylo jméno těchto bourbonských princezen:\n\n"}
{"id": "455198", "url": "https://cs.wikipedia.org/wiki?curid=455198", "title": "LA Women's Tennis Championships 2009", "text": "LA Women's Tennis Championships 2009\n\nTenisový turnaj na okruhu WTA LA Women's Tennis Championships 2009 se konal ve dnech 3. – 9. srpna v americkém Carsonu u Los Angeles venku na kurtech s tvrdým povrchem. Odměny činily 700,000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\n\nV závorce je kolo, ve kterém hráčky vypadly.\n\n\n"}
{"id": "455204", "url": "https://cs.wikipedia.org/wiki?curid=455204", "title": "Procesory Intel", "text": "Procesory Intel\n\nKrátký popis procesorů od firmy Intel.\n\n\n\n4004 Byl uveden na trh 15. listopadu 1971 a stal se vůbec prvním jednočipovým mikroprocesorem. Jeho jádro z 2 300 tranzistorů taktovaných frekvencí 750 kHz vykonávalo až 60 000 instrukcí za sekundu. \n\n8080 Byl vyroben roku 1974. Na trh se ale dostal s jedním velkým nedostatkem – touto chybou byla příliš malá zatěžovací schopnost výstupu, proto se na trhu udržel jen několik měsíců, než ho nahradil model 8080A. Tento typ byl naprosto stejný jako předchozí, ale měl navíc výkonnější výstupní zesilovač a vlastní interní Cache v podobě registru. Tyto procesory byly 8bitové a obsahovaly cca 5 000 tranzistorů.\n\n8086 Tento procesor již byl 16bitový a navazoval na předchozí typ. Pracoval na frekvenci 4,77 MHz. Mohl adresovat maximálně 1 MB operační paměti. Tento procesor byl také rozšířen o nové instrukce, které zajišťovaly operace s 16bitovými operandy (vč. dělení, násobení a operace s řetězci). Byl sestaven z 29 000 tranzistorů.\n\n8088 je stejný jako předchozí, s tím rozdílem, že s okolím komunikoval po 8bitové datové sběrnici (i když byl uvnitř 16bitový). Proto musel všechna 16bitová slova přenášet nadvakrát po osmi bitech.\n\n80186 Příliš se nerozšířil. Část nových instrukcí. Měl o něco výkonnější mikrokód, který dovoloval vyšší výkon.\n\n80188 Opět je tento typ procesoru shodný s předchozím, ale (podobně, jako u 8086 a 8088) navenek komunikoval po 8bitové datové sběrnici.\n\n80286 Tento typ procesoru znamenal poměrně velký skok ve vývoji procesorů a jejich architektury. Procesor 80286 byl 16bitový s vylepšenou architekturou, která podporovala práci ve dvou režimech – reálném a chráněném. V reálném režimu je 7× rychlejší než 8086, ale pracuje stejným způsobem, může adresovat jen 1 MB paměti. Ale v režimu chráněném může adresovat až 16 MB a používá čtyřstupňovou ochranu paměti (CPL). Jeho adresová sběrnice byla 24bitová a datová 16bitová. Obsahoval přibližně 134 000 tranzistorů.\n\n80386SX a 80386DX Hlavním rozdílem oproti předchozím je, že jsou 32bitové. Typická taktovací frekvence okolo 33 MHz. Tento procesor byl na trh uveden v říjnu roku 1985. Jak je vidět z fotografie níže, jeho rozměry byly oproti moderním procesorům skoro miniaturní. Nepotřeboval chladič. Jeho vnější datová sběrnice byla 32bitová a stejný počet bitů měla i jeho vnitřní sběrnice. Byl schopen adresovat již celkem 4 GB reálné paměti (teoreticky, v praxi by bylo potřeba 32 vodičů a na to neměl tolik výstupů). Procesor 80386DX měl opět několik režimů, ve kterých mohl pracovat. Byly celkem tři. Reálný režim a chráněný režim byly velmi podobné režimům z procesoru 80286 a třetím režimem, který je navíc, je tzv. režim virtuální, který je plně podřízen režimu chráněnému, a který umožňoval mít současně spuštěno více programů najednou. Navíc tento procesor již znamenal první krok v automatizaci procesorů a rozpoznávání určitých zařízení. Konkrétně 80386DX uměl provádět autonomní test, který zjišťoval jeho provozuschopnost a navíc byl schopen automatickou detekcí zjistit typ připojeného matematického koprocesoru a podle toho nastavit své vnitřní obvody pro spolupráci s tímto koprocesorem. Model SX byl uveden na trh o 3 roky později a spojoval v sobě výhody vnitřní 32 bitové architektury procesoru 80386DX s levnými podpůrnými obvody z procesoru 80286. Navíc rozdíl mezi ním a 80386DX byl ten, že 80386SX byl s okolním světem spojen 16bitovou datovou sběrnicí.\n\n80486SX a 80486DX byly rychlejší a mladší verze předchozích. Takt 25 – 120 MHz. SX je opět trochu okrouhaná verze bez koprocesoru. Vyskytují se i modely 80486DX/2 a 80486DX/4, ty jsou asi 2krát a 3,5krát rychlejší uvnitř, ale se základní deskou komunikují na původní rychlosti.\n\nAtom byl uveden v roce 2008. Intel vydal 2 varianty. První pro nepřenosná zařízení (stolní PC, HTPC...) je bez úsporných technologií (TDP až 8 W). Druhá varianta pro přenosná zařízení (netbook...) obsahuje úsporné technologie (TDP až 2,5 W). Atom využívá čipset 945GC, 945GSE...\n\nBay Trail je třetí generací SoC (System on Chip) určených pro tablety a jiná mobilní zařízení. Byl představen společností Intel v roce 2013. Využívá 22nm výrobní proces s tranzistory Tri-gate.\n\nCeleron \"\"P6\"\" byl postaven na architektuře procesoru Pentium II/Pentium III.\n\nCeleron (NetBurst) vychází z procesoru Pentium 4, přesněji architektury NetBurst.\n\nCore 2 Duo byl uveden v roce 2006. Procesor je postaven na architektuře Intel Conroe. Vyrábí se 65 nm procesem v továrnách vlastnících Intel. Usazuje se do Socket 775. Nově podporuje instrukční sadu SSE4 pro podporu multimédií. Procesor je kompatibilní s většinou desek založených na čipsetech Intel 975X a P965. Díky dokonalejší architektuře a použitím původně mobilních technologií spotřebovává méně energie (kolem 65 W), což je zhruba spotřeba známá u konkurenčních Athlon 64 (jednojádrové verze!). Díky nízké ceně a velkému výkonu poměrně zaskočil svého největšího konkurenta AMD.\n\nCore 2 Quad byl uveden v roce 2007. Obsahuje 2x 2-jádrové procesor (Core 2 Duo). Byl to první 4-jádrový CPU (nebyl nativní). Vyrábí se 65 nm procesem v továrnách vlastnících Intel. Usazuje se do Socket 775. Podporuje instrukční sadu SSE4 pro podporu multimédií.\n\nCore i3 by měl být uveden Q3-Q4 2010. První procesory Core i3 byly uvedeny 7. ledna 2007. FSB je nahrazenou novou sběrnicí Intel QuickPath Interconnect, která má propustnost 25,6 GB/s. Má integrovaný 2-kanálový řadič DDR3 pamětí.\n\nCore i5 by měl být uveden Q3-Q4 2009 a poprvé byl představen 8. září tohoto roku. Usazuje se do Socket 1151. Díky tomu, že paměťový řadič a PCI-E linky pro grafickou kartu (PCI-E x16 2.0) je impletována do CPU, tak místo FSB je propojen s jižním můstek pomocí DMI s propustností 2GB/s. Má integrovaný 2-kanálový řadič DDR3 pamětí. Podporuje instrukční sadu SSE4.1 + SSE4.2 pro podporu multimédií.\n\nCore i7 byl uveden ke konci roku 2008, jeho přesnější název je Core i7-9xx. Je to první nativní čtyř-jádrový CPU od Intelu. Obsahuje funkci Hyper-threading, která rozšiřuje \"\"virtuálně\"\" počet vláken na 8, vyšší výkon než u 4-jádrového CPU bez HT, ale výkon se nevyrovná 8 jádrovému CPU. Je postaven na jádře Nehalem. Usazuje se do Socket 1366. Běží na frekvenci od 2,66 do 3,33 GHz. Vyrábí se 45 nm procesem v továrnách vlastnících Intel. Obsahuje dohromady 9472 KiB cache, z toho L1 cache je velká 64+64 KiB pro 1 jádro, L2 cache je velká 256 KiB pro 1 jádro, L3 cache je velká 8 MiB (inkluzivní typ) a je pro všechny jádra společná. FSB je nahrazenou novou sběrnicí Intel QuickPath Interconnect, která má propustnost 25,6 GB/s. Má integrovaný 3-kanálový řadič DDR3 pamětí. Nově podporuje instrukční sadu SSE4.1 + SSE4.2 pro podporu multimédií.\n\nPentium bylo uvedené 23. března 1993, přineslo množství nových technologií a superskalární architekturu. V jeho pojmenování se Intel poprvé odklonil od tradičního číselného značení. Název Pentium, který původně symbolizoval pátou generaci mikroprocesorů Intel, byl uveden jako ochranná známka s patentovou ochranou a stal se takřka synonymem pro procesor. Frekvence procesoru byla 60 až 233 MHz. Osazoval se do socketu 7.\n\nPentium II bylo uvedeno 7. května 1997. Verze procesoru pro nepřenosná zařízení měla frekvenci 233 až 450 MHz, pro mobilní byla 266 až 500 MHz. Výrobní proces byl 350 až 250 nm, vyráběno v továrnách Intel. Existovaly 2 verze, první se osazovala do socketu 370 (jednalo se hlavně o Celerony) a druhá se osazovala do slotu 1 (na modulu byla \"\"externí L2 cache CPU\"\").\n\nPentium III bylo uvedeno 26. února 1999. Frekvence procesoru byla 0,45 až 1,4 GHz. Výrobní proces byl 250 až 130 nm, vyráběno v továrnách Intel. Během produkce této procesorové řady se pod názvem Pentium III vystřídalo několik procesorových jader (Katmai, Coppermine, Tualatin). Postupně také došlo k přechodu od zastarávajícího a neosvědčeného slotu 1 k perspektivnějšímu socketu 370.\n\nPentium 4 postavené na unikátní architektuře NetBurst bylo uvedeno 20. listopadu 2000. Bylo speciálně navrženo pro dosažení vysokých taktovacích frekvencí. Toto očekávání ovšem naplnilo jen z části a jeho výkon byl vykoupen značnou energetickou spotřebou. P4 se ovšem rovněž vyvíjelo a bylo postupně doplněno o multimediální technologie SSE2 a SSE3, 64bitové rozšíření architektury EM64T a více-vláknová technologie Hyperthreading. Frekvence byla 1,3 až 3,8 GHz. Osazovalo se do 3 socketů, první byl Socket 423 druhý dokonalejší Socket 478 a třetí Socket 775. Procesor byl vyráběn nejdříve 130 nm, nakonec skončil na 65nm procesu v továrnách Intel.\n\nPentium D stavělo na procesoru Pentium 4, ale obsahovalo 2 jádra. Ovšem plně se zde projevily nedostatky architektury NetBurst a to vysoké odpadní teplo. Původně se plánovalo až s astronomickými 10 GHz, ale nakonec se zastavili na 3,5 GHz při TDP 140 W. Osazovalo se do socketu 478 a do socketu 775.\n\nPentium Dual-Core bylo uvedeno 2006. Byla použita architektura Intel Conroe (Core 2 Duo...). Díky tomu se vyrábí 65 později 45 nm v továrnách Intel.\n\nPentium M bylo uvedeno v březnu 2003. Proti očekávání využívali architekturu procesoru Pentium 3 \"Tualatin\" (který byl založen na jádru Pentia Pro) místo Pentium 4, kvůli snížení TDP. Bylo určeno hlavně pro přenosné zařízení (notebook...).\n\nPentium MMX bylo uvedeno 22. října 1996. Jeho frekvence byla 166 - 233 MHz. 7. května 1997 byl nahrazen procesorem Pentium II.\n\nPentium Pro bylo uvedeno v listopadu 1995. Při návrhu procesoru se vycházelo z architektury procesoru Pentium, který měl být později tímto procesorem nahrazen, ale později byl použit víceméně jen pro servery a jiné high-end použití.\n\n\n"}
{"id": "455207", "url": "https://cs.wikipedia.org/wiki?curid=455207", "title": "Markéta Bourbonská (1211)", "text": "Markéta Bourbonská (1211)\n\nMarkéta Bourbonská (1211–1256, Provins) byla navarrská královna a hraběnka ze Champagne, manželka krále Theobalda I.\n\nNarodila se v roce 1211 z prvního manželství bourbonského pána Archambauda VIII. s Alix z Forezu.\nRoku 1232 byla provdána za hraběte Theobalda IV. ze Champagne. O deset let starší hrabě byl již dvakrát ženat, první manželství skončilo rozvodem a druhé smrtí manželky Anežky z Beaujeu († 1231). Markéta mu přinesla pěkné věno a po jeho boku se roku 1234 stala navarrskou královnou. Během více než dvacet let trvajícího manželství porodila šest dětí.\n\nV létě 1253 ovdověla a podařilo se jí urychleným představením staršího syna Theobalda jako nástupce zabránit nástupnické krizi a otevřené vzpouře v Pamploně. Společně s aragonským králem Jakubem se stala na další tři roky regentkou. Během doby svého regentství řešila majetkový konflikt s templáři, kteří ve velkém skupovali majetek v Champagni a zakázala jim nákup feudálního majetku. Zemřela roku 1256 na úplavici a byla pohřbena v klášteře Clairvaux.\n\n\n"}
{"id": "455208", "url": "https://cs.wikipedia.org/wiki?curid=455208", "title": "Gorgany", "text": "Gorgany\n\nGorgany (, , česky i \"Horhany\") jsou pohoří na Ukrajině na rozhraní Zakarpatské a Ivanofrankivské oblasti.\n\nJde o poměrně divoké, těžko dostupné pohoří, které nemá souvislý hlavní hřeben. Je tvořeno množstvím masivů a hřebínků, které jsou od sebe odděleny hlubokými údolími (například Aršica, Horhan, Strimba, Dobošanka, Parenki, Igrovec a další). Pohoří se dělí na \"Krajovi nizkogirni Gorgany\", což je předhůří, pak na Vnější (Skibové) Gorgany a Vnitřní vododělné Gorgany. Geologická stavba je hlavně z flyšových hornin a pískovce. Pohoří je poměrně rozsáhlé, na délku měří asi 75 km, na šířku pak 40 km. V této oblasti je minimum vesnic a žádná větší silnice, která by hory protínala. Název Gorgany je odvozen od velmi častých kamenných sutí, které pokrývají velkou část hor. Tímto se odlišují i od ostatních ukrajinských pohoří, prakticky zde nejsou žádné poloniny.\n"}
{"id": "455211", "url": "https://cs.wikipedia.org/wiki?curid=455211", "title": "Socket 1366", "text": "Socket 1366\n\nPatice 1366 (Socket 1366, Socket T, LGA 1366) je nástupcem Patice 775 v nejvyšším segmentu jakož i Patice 771 v low-endu. Je určena pro procesory Core i7 a Xeon – ty i v dvouprocesorových (2P) konfiguracích. Obsahuje 1366 kontaktů. A FSB nahrazuje nová \"Intel QuickPath Interconnect\". Jejími nástupci jsou patice LGA  2011 a LGA  1356.\n"}
{"id": "455214", "url": "https://cs.wikipedia.org/wiki?curid=455214", "title": "Rasmussen", "text": "Rasmussen\n\nPříjmení Rasmussen nosí více osobností:\n\n"}
{"id": "455216", "url": "https://cs.wikipedia.org/wiki?curid=455216", "title": "Young Maylay", "text": "Young Maylay\n\nChristopher „Chris“ Bellard, známější jako Young Maylay (* 17. června 1979 Los Angeles, Kalifornie) je americký rapper. Proslavil se dabingem Carla \"CJ\" Johnsona ve hře . K této hře vydal v roce 2005 oficiální mixtape a roce 2008 mu vyšlo debutové album Real Coast Guard. Často spolupracuje s lidmi King T, WC, DJ Pooh a DJ Crazy Toones. Jeho největší a nejznámější hity jsou \n\"You Know Me\" nebo \"Too West Coast\"\n\nChristopher Bellard se narodil a vyrůstal v Los Angeles,v Kalifornii uprostřed násilí gangu a gangsta rap vrcholu v roce 1980 a 1990 v trestné činnosti, plném oblasti chudoby, která inspirovala jeho oklepávání kariéru.\n\nJeho rap kariéra nakonec startovala v roce 2000. S pomocí Kinga T, Maylay dělal jeho první vzhled v Killa Tay je Thug Thisle, se songem # 1 \"Hottest Coast\" \"(Killa Cali)\" v roce 2000. Později se objevil v Rodney O & Joe Cooley v Summer Heat v roce 2002. Od té doby vystupoval v mnoha vydáních po celém západním pobřeží. Maylay napsal většinu krále T albu \"Ruthless Chronicles\". založil svou samostatnou etiketu v roce 2005 s penězi z GTA San Andreas a ve stejném roce vydal své debutové album.\n"}
{"id": "455221", "url": "https://cs.wikipedia.org/wiki?curid=455221", "title": "Vývrat", "text": "Vývrat\n\nVývrat je termín používaný převážně v lesnictví, v praxi se ale může týkat každého stromu. Znamená vyvrácení stromů i s kořeny působením\n\nnebo na\n\n"}
{"id": "455223", "url": "https://cs.wikipedia.org/wiki?curid=455223", "title": "Fernando Torres", "text": "Fernando Torres\n\nFernando José Torres Sanz zkráceně jen Fernando Torres (* 20. března 1984, Fuenlabrada, Španělsko) je bývalý španělský fotbalový útočník a bývalý reprezentant, od roku 2018 hráč klubu Sagan Tosu, kde se po jedné sezóně, ve které vstřelil 5 branek, rozhodl ukončit kariéru. \n\nJe odchovancem klubu Atlético Madrid, kde strávil šest let a plnil dokonce i funkci kapitána, které se ujal v 19 letech, čímž se stal nejmladším kapitánem v historii Atlética.\n\nZájem projevoval Manchester United a Chelsea. 20. června 2007 se však v britských médiích objevila zpráva, že je číslem 1 na seznamu posil Liverpoolu. 29. června náhle přerušil dovolenou a v Madridu se setkal se zástupci Liverpoolu. Odcestoval do Liverpoolu, aby zde podstoupil zdravotní prohlídku a dojednal poslední detaily smlouvy. Začátkem července 2007 se stal definitivně hráčem Liverpoolu za nespecifikovanou částku, která se odhadovala na 20 milionů liber (včetně transferu Luise Garcíi Sanze do Atlética). Podepsal šestiletou smlouvu.\n\nV sezóně 2007/08 vstřelil 24 ligových gólů. V další sezóně 2008/09 pak nastřílel 17 ligových gólů.\n\n31. ledna 2011 přestoupil za odhadovanou částku 50 milionů liber šterlinků do londýnského klubu Chelsea FC, což by byla rekordní přestupní částka na Britských ostrovech mezi anglickými kluby. V londýnské Chelsea však očekávání zpočátku nenaplňoval a postupem času se z něj stal střídající hráč. V sezóně 2011/12 pomohl svému klubu Chelsea FC k zisku cenného poháru Ligy mistrů.\n\n25. září 2012 v utkání anglického ligového poháru proti Wolverhamptonu Wanderers vstřelil jeden gól, Chelsea zvítězila 6:0. 19. května 2013 v posledním ligovém kole Premier League 2012/13 vstřelil gól v zápase s Evertonem, Chelsea zvítězila 2:1, se ziskem 75 bodů skončila na 3. místě a definitivně si tak zajistila účast v Lize mistrů 2013/14. Fernando tak protrhl své střelecké trápení v Premier League, které trvalo od prosince 2012 (v Evropské lize se naproti tomu gólově prosazoval).\n\nDo jarního šestnáctifinále Evropské ligy 2012/13 byl Chelsea přilosován český klub AC Sparta Praha, Torres nastoupil 14. února 2013 v Praze v základní sestavě, anglický celek zvítězil 1:0 gólem mladého brazilského fotbalisty Oscara. O týden později se představil v odvetě na Stamford Bridge a měl několik kvalitních gólových příležitostí, žádnou z nich však neproměnil. Sparta dlouho vedla 1:0, až gól Edena Hazarda na konečných 1:1 ve druhé minutě nastaveného času znamenal postup Chelsea do osmifinále Evropské ligy. V osmifinále postoupila Chelsea přes rumunský celek Steaua Bukurešť po výsledcích 0:1 venku a 3:1 doma. Torres vstřelil poslední ze tří branek na domácí půdě. Ve čtvrtfinále čekal Chelsea ruský FK Rubin Kazaň, v prvním utkání na Stamford Bridge se Fernando střelecky prosadil hned dvakrát, výrazně tak pomohl k vítězství 3:1. Jedenkrát se trefil i v odvetném zápase 11. dubna, Chelsea stačila k postupu do semifinále porážka 2:3. Přesně mířil i v odvetě semifinále proti švýcarské Basileji, kde dal jeden gól, Chelsea vyhrála 3:1 a postoupila do finále proti Benfice Lisabon. Ve finále vstřelil první branku utkání a mohl se po skončení střetnutí radovat z vítězství 2:1 a získání trofeje pro vítěze Evropské ligy.\n\n28. září 2013 byl v ligovém utkání proti Tottenhamu Hotspur po dvou žlutých kartách vyloučen. Při první žluté se dostal do konfliktu s obráncem \"Spurs\" Janem Vertonghenem. Utkání skončilo remízou 1:1.\n\nKoncem srpna 2014 odešel na dvouleté hostování do italského klubu AC Milán. V utkání proti Empoli vstřelil svůj první gól za AC Milán, když ve 43. minutě snížil na 2:1.\n\nNa konci roku 2014 se AC Milán dohodl s Chelsea na přestupu Torrese a obratem jej poslal na hostování do Atlética Madrid.\n\nSvůj druhý debut v dresu Atlética prožil 7. 1. 2015 v osmifinále Copa Del Rey proti Realu Madrid (odehrál 59 minut, výhra 2:0).\nV lize debutoval 11. ledna proti Barceloně (odehrál 22 minut, prohra 1:3). Svůj první gól vstřelil v odvetě Copa Del Rey proti Realu Madrid. Skóroval v 1. a 46. minutě. Díky jeho trefám Atlético remizovalo 2:2 a postoupilo do čtvrtfinále. 9\n\nV A-týmu Španělska debutoval 6. 9. 2003 v přátelském utkání proti Portugalsku (výhra 3:0).\n\nV roce 2008 vyhrál s reprezentací Španělska Mistrovství Evropy, když ve finálovém zápasu proti Německu dal jediný gól zápasu a rozhodl tak celý turnaj. V roce 2010 se stal na světovém šampionátu v Jižní Africe se španělskou fotbalovou reprezentací mistrem světa.\n\nVe finále ME 2012 zvyšoval na 3:0 a stal se tak prvním hráčem historie Mistrovství Evropy, který dokázal skórovat ve dvou po sobě jdoucích finále. Na Euru 2012 získal zlatou kopačku pro krále střelců. 3 góly sice vstřelilo vícero fotbalistů (mimo něj ještě Mario Gómez, Mario Balotelli, Mario Mandžukić, Alan Dzagojev, Cristiano Ronaldo), ale Torres měl nejméně odehraných minut.\n\n30. května 2014 odehrál 60 minut v přátelském zápase proti Bolívii, ve kterém vstřelil gól z pokutového kopu. Utkání nakonec skončilo 2:0. Druhou branku přidal Andrés Iniesta. Skvělý výkon v tomto zápase Torresovi pomohl se dostat do nominace na světový šampionát 2014. \nTrenér Vicente del Bosque jej tedy vzal na Mistrovství světa 2014 v Brazílii, zde Španělé jakožto obhájci titulu vypadli po dvou porážkách a jedné výhře již v základní skupině B.\n\n\n\n\n\n"}
{"id": "455227", "url": "https://cs.wikipedia.org/wiki?curid=455227", "title": "Paulo Ferreira", "text": "Paulo Ferreira\n\nPaulo Renato Rebocho Ferreira (*18. ledna 1979, Cascais) je bývalý portugalský fotbalový obránce. Byl známý pro svou všestrannost a schopnost hrát na pravé i levé straně obrany. \n\nFerreiru si přivedl do FC Porto José Mourinho z Vitoria de Setúbal. Vyhrál s FC Porto dvakrát ligový titul, UEFA Chamions Legue, domácí pohár a UEFA Cup (předchdce Evropské ligy). Po přesunu Mourinha do Chelsea FC přestoupil Paulo Ferreira do Chelsea FC za 17,60 Mill. £. V červnu 2013 mu vypršela smlouva s Chelsea a novou mu klub nenabídl.\n\n"}
{"id": "455229", "url": "https://cs.wikipedia.org/wiki?curid=455229", "title": "Diskografie Wishbone Ash", "text": "Diskografie Wishbone Ash\n\nNa této stránce je kompletní diskografie rockové skupiny Wishbone Ash. Za roky svého působení vydali 24 studiových alb, 12 koncertních alb, 10 kompilací a 20 singlů.\n\n"}
{"id": "455230", "url": "https://cs.wikipedia.org/wiki?curid=455230", "title": "Sturač", "text": "Sturač\n\nSturač (\"Styrax\") je rod zahrnující asi 130 druhů velkých keřů či s malých stromů z čeledi sturačovité, většina z nich je původní v subtropických až tropických regionech severní polokoule.\n\nVelké množství z nich najdeme ve východní a jihovýchodní Asii, ale některé rostou i v rovníkových oblastech Jižní Ameriky\n. V ČR se vzácně pěstují dva druhy: sturač japonský (\"S. japonicus\") a sturač okrouhlolistý (\"S. obassia\").\n\nRod \"Pamphilia\", dříve samostatný, je nyní součástí rodu sturač na základě morfologické analýzy a analýzy dat DNA (Wallnöfer (1997),\"Fritsch et al.\"(2001))\n\nSturače rostou jako až 2-14 m vysoké stromy, jsou opadavé nebo stálezelené listy jsou jednoduché, vejčité, 1-18 cm dlouhé a 2-10 cm široké. Spodní strana listu je běloplstnatá. Květy jsou bílé, vonící, převislé, s bílou 5-10 plátky. Květy rostou po 3-30 společně v otevřených nebo hustých latách 5-25 cm dlouhých. Plody jsou podlouhlé suché peckovice, hladké, bez žebrování nebo s úzkými křídly, na rozdíl od plodů příbuzných druhů – halézie (\"Halesia \") a \"Pterostyrax\".\n\nStyraxová pryskyřice je sušená míza z poškozených stromů, zbavených kůry. V současné době se vyrábí z různých druhů sturače v různých lokalitách Sumatra, Jáva a Thajsko. Běžně se obchoduje s pryskyřicí ze \"S. tonkinensis\" a \"S. benzoides \". Název „benzoin“ je pravděpodobně odvozen od arabského Luban jāwī , z čehož lze vyvodit, že Arabové byli informováni o původu těchto pryskyřic. V období středověku se s nimi obchodovalo v mezinárodním měřítku a měly pravděpodobně velký význam.\n\nV současnosti se styraxová pryskyřice používá v magiia v oborech jako aromaterapie a lidové léčitelství, dříve se pryskyřice používala v lékařství.\n\nChemická látka benzoin (2-Hydroxy-2-fenylacetofenon), a to i přes zdánlivou podobnost názvu, není obsažena ve styraxové pryskyřici v měřitelném množství. Nicméně pryskyřice obsahuje malé množství uhlovodíku styrenu, pojmenované však po styrax (\"Liquidambar orientalis \"), z něhož byl poprvé izolován, a ne podle rodu šturač (\"\") samotném. Styren se používá k výrobě polystyrenů, plastů, včetně polystyrenu .\n\nV antice byla styraxová pryskyřice používána v parfumerii, k výrobě některých druhů kadidel a lékařství.\n\nV \"nataf\" se název kadidla zasvěceného bohu Jahve, které je uvedeno v knize Exodus, různě překládá do řečtiny jako termín ( (staktḗ), může to tedy znamenat pryskyřice ze \"Styrax officinalis\" ale také nějaké jiné rostliny.\n\nStyraxové kadidlo se v oblastech Blízkého východu užívalo jako osvěžovač vzduchu. V Evropě se vyráběl \"Papier d'Arménie\". Přestože produkuje vysoce toxické látky benzen a formaldehyd při spalování (stejně jako téměř všechny organické látky), působí lépe než syntetické osvěžovače vzduchu. Pálení pryskyřice může podle historických zdrojů odhánět hady.\nHérodotos viděl kosti mnoha těchto… …hadů s křídly. Informace se ale pravděpodobně vztahuje k nějaké ještěrce např. agamě. Viz Hérodotos z Halicarnasu (c.440 BC) II.75.1-4. (c.440 BC)..\n\nVlastnosti styraxové pryskyřice jsou dnes zkoumány v oblasti lékařského využití, ale je využívána dlouhodobě a zřejmě s příznivými výsledky. Byla důležitou složkou v islámském zdravotnictví starověkým lékařem Avicennou (Ibn Seena, ) zmiňuje \" S. officinalis\" ve své \"Al-Qanun fi al-Tibb\" – (Zákon lékařský). Ten uvádí, že styraxová pryskyřice smíchaná s jinými antibiotickými látkami a zpevňujícími materiály dává dobrý dentální materiál.\n\nNěkolik druhů sturače se pěstuje jako okrasný strom v parcích a zahradách, zejména \"Styrax obassia\" a \"S. japonicus\"a jeho kultivary jako 'Emerald Pagoda'\n\nDva z druhů sturače se vzácně pěstují jako bíle kvetoucí okrasné dřeviny i v ČR. Oba druhy pocházejí z východní Asie. Vysazujeme je na světlé chráněné stanoviště, snášejí i lehký stín. Vyžadují čerstvé, živinami bohaté, humózní půdy. Při delším suchu vyžadují zálivku. Mladší rostliny přes zimu chráníme proti mrazu chvojím.\n\nDřevo z větších druhů je vhodná pro jemné ruční práce. Egonoki- (\"Styrax japonicus\") je používán na výstavbu – kokyū japonských nástrojů.\n\nPryskyřice ze sturače kryje rány po zranění kůry a odradí býložravce. Proto například několik housenek motýlů zřejmě sturač napadá ve srovnání s ostatními rostlinami méně. Druh \"Astraptes fulgerator\" byl zaznamenán na\"S. argenteus\", ale nezdá se, že by dřeviny napadal pravidelně. (Hébert\"et al.\"(2004),\"Brower et al.\"(2006)) \n\nNěkteré druhy sturače jsou ohroženy neregulovanou těžbou dřeva a zničením stanoviště. Většina z nich jsou klasifikovány jako zranitelné v IUCN, pouze čtyři druhy jsou téměř vyhubené (\"S. portoricensis\"). Je známo, že se nacházejí na jediné lokalitě.\n\nPři pěstování v mírném pásmu (ČR) roste na slunci i v polostínu. Vhodná je propustná, humózní půda dobře zásobená vodou a živinami, pH neutrální až kyselé. \"Styrax japonicus\" a \"Styrax hemsleyana\" jsou vápnostřežné rostliny.\n\nMnoží se výsevem stratifikovaného semena, hřížením. Sturač japonský lze rozmnožovat také řízkováním.\n\n \n\n\n \n"}
{"id": "455237", "url": "https://cs.wikipedia.org/wiki?curid=455237", "title": "Bernie Ecclestone", "text": "Bernie Ecclestone\n\nBernard Charles Ecclestone také Bernie Ecclestone (* 28. října 1930 Ipswich, Suffolk) je britský automobilový funkcionář, podnikatel, vládce holdingu Formule 1-SLEC. Krátce byl také pilotem Formule 1.\n\nNarodil do rodiny dělníka. Vyrůstal v Bexleyheathu, školu ukončil v 16 letech a našel si práci v místních městských závodech. Ve svých mladých letech se pokusil prorazit jako závodník, ale příliš se mu nedařilo. V roce 1958 se zúčastnil dvou velkých cen Formule 1 - Grand Prix Monaka 1958 a Grand Prix Velké Británie 1958. V obou případech se mu ovšem nepodařilo se kvalifikovat do závodu.\n\nKromě toho byl Ecclestone manažerem a vlastníkem týmu Connaught a později týmu Brabham. Mezi tím působil určitou dobu jako manažer Jochena Rindta. Od začátku 70. let 20. století se věnoval profesionalizaci Formule 1 a pořádání závodů změnil v byznys, když prodal vysílací práva televizním společnostem a reklamním firmám.\n\nJeho bývalá žena Slavica byla chorvatskou modelkou a byla o 28 let mladší. Mají spolu mají dvě dcery. Jejich manželství bylo rozvedeno 11. března 2009 v Londýně. Z prvního manželství má další dceru.\n\n\n"}
{"id": "455240", "url": "https://cs.wikipedia.org/wiki?curid=455240", "title": "Julija Golubčikovová", "text": "Julija Golubčikovová\n\nJulija Alexejevna Golubčikovová ( ; * 27. března 1983, Moskva) je ruská atletka, specializující se na skok o tyči.\n\nPrvní mezinárodní úspěch zaznamenala v roce 2002 na juniorském mistrovství světa v Kingstonu, kde vybojovala výkonem 430 cm stříbrnou medaili. Stříbro získala i na halovém ME 2007 v Birminghamu, kde prohrála jen s krajankou Světlanou Feofanovou. Na Mistrovství světa v atletice 2007 v Ósace skončila na šestém místě. V roce 2008 reprezentovala na letních olympijských hrách v Pekingu, kde si ve finále vylepšila hodnotu osobního rekordu na 475 cm, což stačilo na konečné čtvrté místo. Na světovém atletickém finále 2008 ve Stuttgartu obsadila čtvrté místo.\n\nO rok později se stala v italském Turíně halovou mistryní Evropy. Ve finále překonala napotřetí 475 cm stejně jako Němka Silke Spiegelburgová. Ta však měla horší technický zápis na předchozí výšce a získala stříbro. Na světovém šampionátu v Berlíně postoupila do finále, kde si však v rozcvičování přivodila svalové zranění a odstoupila. V roce 2010 na ME v atletice v Barceloně se umístila výkonem 455 cm na sedmém místě.\n\n\n"}
{"id": "455244", "url": "https://cs.wikipedia.org/wiki?curid=455244", "title": "Národní divadlo (rozcestník)", "text": "Národní divadlo (rozcestník)\n\nOznačení národní divadlo nese více divadel:\n\n"}
{"id": "455247", "url": "https://cs.wikipedia.org/wiki?curid=455247", "title": "Halézie", "text": "Halézie\n\nHalézie (\"Halesia\") (pojmenovaná podle anglického přírodovědce Stephena Halese, autora vynikajícího díla \"Vegetable staticks\") je malý rod opadavých velkých keřů nebo malých stromů, řazených do čeledi sturačovité.\n\nPřirozeně roste na východě Asie (jihovýchodě Číny) a východě Severní Ameriky (jižní Ontario, Kanada jižní Florida a východní Texas, USA).Do Evropy byla halézie dovezena roku 1756, do Čech roku 1844, a to do pražské Královské obory.\nŘídce stavěné keře , nebo stromy rostou do výšky 5–20 m (vzácně 39 m) a má střídavé jednoduše oválné listy 5–16 cm dlouhé a 3–8 cm široké. Květy jsou převislé, bílé, nebo narůžovělé, každý 1–3 cm dlouhý, 2-5 ve svazečku. Plody jsou kulaté suché peckovice 2–4 cm dlouhé, s dvěma nebo čtyřmi úzkými podélnými žebry nebo křídly.\n\n\nHalézie dvoukřídlá je nejvíce odlišná, snadno ji lze odlišit od ostatních druhů podle jejích dvoukřídlých plodů, ostatní druhy mají čtyřkřídlé plody.\nNejvyšším druhem je halézie stromovitá. Z Národního parku Great Smoky Mountains v Severní Karolíně je znám exemplář 39 metrů vysoký.\n\nHalézie je populární ozdobný keř, nebo strom ve velkých zahradách a parcích, pěstují se její převislé formy, kvetoucí brzy na jaře. V našich podmínkách lze pěstovat \"Halesia carolina\", \"Halesia diptera\", \"Halesia monticola\".\n\nPři pěstování v mírném pásmu (ČR) roste \"Halesia carolina\", \"Halesia diptera\", \"Halesia monticola\" na slunci i v polostínu. Vhodná je propustná, humózní půda dobře zásobená vodou a živinami, pH neutrální až kyselé.\n\nRozmnožuje se dřevitými řízky, bylinnými řízky, semeno na podzim do volné půdy, v zimě do hrnků v nevytápěné místnosti, očkováním,\n\n"}
{"id": "455248", "url": "https://cs.wikipedia.org/wiki?curid=455248", "title": "Dúbrava", "text": "Dúbrava\n\nPojem Dúbrava může označovat celou řadu objektů:\n\n\n\n\n\n"}
{"id": "455249", "url": "https://cs.wikipedia.org/wiki?curid=455249", "title": "Knud Rasmussen", "text": "Knud Rasmussen\n\nKnud Rasmussen (celým jménem Knud Johan Victor Rasmussen) (7. června 1879 Ilulissat – 21. prosince 1933 Kodaň) byl grónský polární badatel a antropolog. Byl nazýván „otcem eskymáků“ a byl první, kdo překonal severozápadní cestu se psím spřežením. Zůstává známý v Grónsku, v Dánsku a mezi kanadskými Inuity.\n\nNejslavnějším Rasmussenovým podnikem byla 5. thulská výprava Grónsko-Tichý oceán (1921 - 1924).\n\nNejvětším dílem je Myter og Sagn fra Grønland, I-III, které vycházelo v letech 1921 - 1925 (později bylo rozšířeno a doplněno, pod názvem Inuit fortæller ho v roce 1981 vydal Regitze Sæby.)\n\n\n\n"}
{"id": "455250", "url": "https://cs.wikipedia.org/wiki?curid=455250", "title": "Hospodářská komora České republiky", "text": "Hospodářská komora České republiky\n\nHospodářská komora České republiky (HK ČR) je jediným zákonným zástupcem podnikatelů v zemi, má usilovat zejména o rozvoj podnikatelského prostřední v ČR i v Evropské unii. HK ČR je zároveň největším reprezentantem podnikatelské sféry v ČR, pod její hlavičkou v současnosti působí 15 tisíc živnostníků, malých, středních a velkých firem ve všech oborech mimo zemědělství, potravinářství a lesnictví organizovaných v 68 regionálních a 102 oborových asociacích. Hospodářská komora byla zřízena podle zákona 301/1992 Sb. o Hospodářské komoře České republiky a Agrární komoře České republiky. Tento statut upravuje základní vnitřní vztahy Hospodářské komory. Hospodářskou komoru tvoří její složky, tj. zejména okresní Hospodářské komory a v hlavním městě Praze obvodní Hospodářské komory, resp. regionální Hospodářské komory a u Hospodářské komory začleněná živnostenská společenstva. Sídlí v Praze.\n\nV oblasti zemědělství, potravinářství a lesnictví působí Agrární komora České republiky, která byla založena stejným zákonem jako HK ČR a vyvíjí podobnou činnost. Jejich společným orgánem je Rozhodčí soud.\n\nHospodářská komora definuje své poslání jako „\"vytvářet příležitosti pro podnikání, prosazovat a podporovat opatření, která přispívají k rozvoji podnikání v ČR, a tím i k celkové ekonomické stabilitě státu\"“. HK ČR je zároveň povinným připomínkovým místem pro podnikatelskou legislativu v ČR.\n\nHK ČR prosazuje nízké daně, efektivní a štíhlý stát, uvolňování podnikání a snižování byrokracie. Pomáhá těm, kteří se nespoléhají jen na stát, jsou aktivní, vytvářejí a udržují pracovní místa, zajišťují potřeby občanů a přispívají k rozvoji venkova i měst a dobrému jménu České republiky. Svými kroky usiluje o zdravý a rychlý růst země. Proto prosazuje svobodný trh, omezuje nadbytečnou byrokracii a podporuje usnadňování podnikání.\n\nMezi hlavní oblasti činnosti HK ČR patří:\n\nHK ČR ovlivňuje legislativu v ČR i v EU. Členství v HK ČR umožňuje podnikatelům podílet se na vznikajících zákonech, vyhláškách, nařízeních i nové legislativě EU a zasazovat se tak nejen o lepší podmínky pro vlastní podnikatelskou činnost, ale také o formování legislativního rámce podnikatelského prostředí ČR i celé EU. Ovlivnit zákony a podnikatelské prostředí může prostřednictvím HK ČR kterýkoli podnikatel, který je nespokojený s podmínkami pro podnikání v jeho oboru a rád by vyvinul iniciativu vedoucí ke změně. HK ČR shromažďuje připomínky z podnikatelského prostředí, upravuje za pomoci odborníků a právních expertů do legislativně přijatelné podoby a uplatňuje je jak v meziresortním připomínkovém řízení, tak na půdě vlády ČR nebo Parlamentu ČR tak, aby zamezila tvorbě nadbytečné administrativní zátěže či vytváření nových bariér vnitřního trhu.\n\nHospodářská komora je realizátorem státem garantovaného celorepublikového registru profesních kvalifikací Národní soustava kvalifikací (NSK).\n\nČlenem HK ČR se může stát každá právnická osoba nebo fyzická osoba zapsaná či nezapsaná v obchodním rejstříku vlastnící živnostenské oprávnění. Sídlo podnikání musí být v ČR. Členský příspěvek činí 500 Kč ročně pro fyzickou osobu, 5000 Kč ročně hradí právnická osoba. Členem se podnikatel může stát prostřednictvím okresní nebo regionální komory, anebo začleněného živnostenského společenstva. \n\nSoučasná Hospodářská komora navazuje na činnost nejen předválečných obchodních, průmyslových nebo živnostenských spolků a dalších samosprávných podnikatelských sdružení, ale její historie je daleko starší. Začíná historií obchodních a živnostenských komor Rakouské monarchie. Ty byly zřízeny na základě zákona č. 122 říšského zákoníku z 18. března 1850. Podle něj se postupně ustavily všechny obchodní komory na celém teritoriu zemí Rakouské říše a od roku 1867 také Rakousko-Uherska. Na území českého státu to byly pražská, českobudějovická, plzeňská, chebská, liberecká, brněnská a opavská obchodní a živnostenská komora. \n\nV živnostenské části se komora hlásí k historickému odkazu středověkých cechů, jejichž kořeny sahají v Itálii do 12. století, ve Francii do 13. století a v českých zemích do 10. let 14. století, doby Jana Lucemburského, který povolil jako první v Českém království tři cechy v Praze, a to řeznický, krejčovský a zlatnický. V dalších městech českého království vznikaly první cechy až za Karla IV. od poloviny 14. století, ale jejich práva byla omezená a musely se nazývat \"bratrstva\". Zastupovaly zájmy jednotlivých řemesel nebo sdružených příbuzných profesí. První hospodářská komora, která nahradila nevyhovující cechovní zřízení, vznikla v Marseille roku 1650, Novodobé cechy jsou součástí Hospodářské komory.\n\nHospodářská komora ČR vytvořila v zemi jedinečnou platformu pracovních skupin a sekcí. Jsou vedeny odborníky na danou problematiku, kteří se zabývají děním nejen v oblasti legislativy, ale i předpisů a celkových tendencí ve veřejné diskuzi utvářených ke konkrétní oblasti podnikání. Úkolem pracovních skupin a sekcí je prosazovat požadavky podnikatelů v konkrétních oblastech a přispívat ke zlepšování podmínek pro hospodářský růst. V rámci pracovních sekcí a skupin HK ČR působí na 800 odborníků, mohou zde pracovat i nečlenové Hospodářské komory.\n\nOborová část neboli profesní unie Hospodářské komory České republiky je v současné době tvořena 102 živnostenskými společenstvy. Živnostenská společenstva jsou dle svých oborů, které reprezentují, rozděleny do tzv. čtyř profesních unií: \nV profesní unii Obchod a cestovní ruch je sdruženo 10 organizací, v profesní unii Průmysl a doprava celkem 20, v profesní unii Služby pro podnikání celkem 43 v profesní unii Stavebnictví, technická zařízení a technická řemesla celkem 29 organizací.\n\n\nHospodářská komora je lídrem ekonomické diplomacie. Udržuje v zahraničí bohaté styky, díky kterým kompletně organizuje doprovodné mise oficiálních představitelů státu spojené s uspořádáním podnikatelských seminářů včetně zajištění vhodných partnerů ke kontaktním jednáním a potenciální spolupráci. Dále zajišťuje neformální setkání podnikatelů s představiteli státu. Organizuje bilaterální podnikatelská setkání v zahraničí bez oficiální účasti státních představitelů. Tato setkání zabezpečuje ve vzájemné spolupráci se zahraniční organizací s cílem nalézt strategické partnery pro české podnikatele.\n\nV roce 2016 vypravila 20 podnikatelských delegací do 23 zemí světa. Během podnikatelských misí firmy podepsaly nové kontrakty za stovky milionů korun, a to i v méně tradičních zemích, jako je například Írán nebo Nigérie.\n\nHK ČR je zakládajícím členem Národního výboru Mezinárodní obchodní komory ICC Česká republika. ICC se podílí na vytváření mezinárodních pravidel obchodu. I přes jejich dobrovolný charakter (nemají povahu zákonů), jsou pravidla používána v každodenním styku a stala se tak základním pilířem mezinárodního obchodu. \n\nCEBRE - Česká podnikatelská reprezentace při EU byla vytvořena Hospodářskou komorou ČR, Svazem průmyslu a dopravy ČR a Konfederací zaměstnavatelských a podnikatelských svazů ČR, aby prezentovala a hájila české podnikatelské zájmy před a po vstupu ČR do Evropské unie přímo v Bruselu. K naplnění svého cíle CEBRE získalo podporu Ministerstva průmyslu a obchodu ČR, a to prostřednictvím agentury CzechTrade. \n\nCo přináší podporu a pomoc podnikatelům v problematice EU:\nHospodářská komora je rovněž členem mezinárodního společenství obchodních komor Eurochambers, která zastřešuje národní komory ze zemí Evropské unie a z dalších přidružených, kandidátských a sousedních zemí. \n\nHK ČR má svého zástupce v Evropském hospodářském a sociálním výboru, který je jedním ze dvou poradních orgánů EU. Členem za HK ČR je od října 2015 ekonom Petr Zahradník. \n\nV návaznosti na své předchozí aktivity a s ohledem na proces rušení sankcí vůči Íránu Hospodářská komora České republiky otevřela komplexní program podpory pro české firmy, které se zajímají o rozvíjení obchodu s Íránem.\n\nHospodářská komora zde vidí potenciál v oblasti těžby – nejenom ropy a plynu, ale také uhlí, uranu, kobaltu, niklu a zlata. Češi by se mohli uplatnit se svými stroji, technologiemi, ale také experty. K dalším oblastem patří zdravotnictví nebo letecká doprava. Podle guvernéra íránské provincie Alborz Seyedhamid Tahaeia se v Íránu českým firmám otevřely obchodní příležitosti v oblastech geotermální energetiky, stavebnictví, environmentálních technologií, zavlažovacích systémů, čističek odpadních vod a automotive.\n\nBěhem mise v dubnu 2016 společnosti Energo-Pro získala zakázku za 15 milionů eur (405 milionů korun) na dodávku dvou vodních turbín pro íránskou vodní elektrárnu Khoda Afarin. Opavský výrobce důlních strojů Ostroj podepsal memorandum o dodávce důlního dobývacího komplexu v řádu desítek milionů eur.\n\nBěhem podnikatelské mise konané v říjnu 2016 firma VA TECH WABAG Brno, zabývající projekcemi, dodávkami, servisem a montáží technologických zařízení na úpravu vod, se setkala s mashadskou vodárenskou společností. Ta ji předložila šest projektů na úpravu vody, do kterých by se společnost mohla zapojit. K nové zakázce má nakročeno i Rubena a.s., která vyrábí v provozech v Hradci Králové, Náchodě, Velkém Poříčí a ve Zlíně výrobky z technické pryže. Firma VTK Special spadající do koncernu Vítkovice Holding jednala v Persii o renovaci zařízení, které bylo v minulosti dodáváno do ČSSR, a také o programu aplikaci zelených technologií, dodavatel energetických celků Škoda Praha aktuálně řeší možné dodávky elektráren formou BOT. Naproti tomu firmě FOMA Bohemia se s tamním partnerem podařilo podepsat smlouvu o výhradním zastoupení v oblasti dodávek dentálních filmů. \n\nHK ČR je jediná podnikatelská organizace, která disponuje celorepublikovou regionální sítí. HK ČR je tvořena v regionální části 14 krajskými komorami (KHK) a 54 okresními a oblastními komorami (OHK). Komory jsou zastoupeny v 72 městech ČR, tedy téměř ve všech okresech ČR.\n\nProstřednictvím regionálních komor Hospodářská komora České republiky poskytuje podporu podnikatelům ve všech regionech České republiky. Jsou to zejména poradenské a konzultační služby v otázkách spojených s podnikatelskou činností, vydávání ověřených výpisů vybraných agend státní správy, aktivity směřující ke vzdělávání a rozvoji lidských zdrojů, podpora při vstupu na zahraniční trhy apod. \n\nSněm Hospodářské komory je nejvyšším orgánem Hospodářské komory České republiky. Je tvořen všeobecnou sněmovnou složenou ze zástupců okresních komor a sněmovnou společenstev složenou ze zástupců společenstev.\n\nPůsobnost sněmu Hospodářské komory ČR:\n\nPředstavenstvo Hospodářské komory řídí činnost Hospodářské komory a rozhoduje o všech záležitostech. Představenstvo má celkem 34 členů. Členy představenstva jsou prezident, 5 viceprezidentů a další členové zvolení.\n\nPrezident Hospodářské komory zastupuje Hospodářskou komoru navenek a jedná jejím jménem; je statutárním orgánem Hospodářské komory a zároveň je předsedou představenstva Hospodářské komory. Prezidenta i viceprezidenta Hospodářské komory volí a odvolává sněm, a to na období 3 let.\n\nSoučasným prezidentem je Vladimír Dlouhý, viceprezidenty jsou Irena Bartoňová Pálková, Marta Nováková, Roman Pommer, Bořivoj Minář a Michal Štefl.\n\n\nDozorčí rada Hospodářské komory je kontrolním orgánem Hospodářské komory. Za svou činnost odpovídá Sněmu Hospodářské komory a podává mu zprávy o své činnosti. Má 7 členů.\n\nSmírčí komise Hospodářské komory je orgánem Hospodářské komory, který je zřízen zejména k předcházení obchodním sporům mezi členy komory. Smírčí komise se z podnětu člena komory, složky komory nebo představenstva Hospodářské komory také zabývá řešením vzájemných sporů mezi členy komory, mezi členy komory a složkami nebo mezi složkami komory a předkládá Představenstvu Hospodářské komory návrh řešení sporu. Počet členů Smírčí komise stanoví Sněm při volbě členů Smírčí komise, přičemž počet členů musí být lichý.\n\nVýkonným orgánem Hospodářské komory je Úřad Hospodářské komory. Úřad zajišťuje administrativu a běžný chod komory, řídí a koordinuje činnost komorové sítě při zajišťování úkolů schválených sněmem Hospodářské komory a při zajišťování činností Hospodářské komory vyplývajících ze zákona. Úřad HK ČR řídí tajemník Tomáš Vrbík.\n\nPodle zprávy auditora Úřadu Hospodářské komory skončilo v roce 2016 její hospodaření ziskem po zdanění 10 067 tis. Kč. Dotace činily 575 tis. Kč. Hospodářská komora měla v roce 2016 56 zaměstnanců.\n\nHospodářská komora České republiky uplatňuje systém oceňování osobností, institucí a organizací, které přispěly k podpoře podnikání a k činnosti HK ČR, ať již v zahraničí nebo v České republice. Pro tyto účely využívá několik druhů ocenění:\n\nToto ocenění má formu čestné medaile, která nese jméno římského boha obchodu Merkura, který se stal symbolem pro komorové hnutí a většina komor na světě včetně Hospodářské komory ČR jej používá ve svém znaku jeho symboliku. \n\nŘád Vavřínu má za cíl ocenit významné domácí i zahraniční osobnosti, které pozitivně ovlivňují naši společnost. Jednotlivé osobnosti jsou nominovány širokou veřejností a zástupci krajských hospodářských komor. Laureáty vybírá porota Řádu Vavřínu. Tímto oceněním Hospodářská komora České republiky vyjadřuje uznání a respekt významným osobnostem a podnikatelským subjektům. Řád Vavřínu zohledňuje především celoživotní dílo, společenský dopad, mezinárodní nebo jiný přesah. Řád je udělován také osobnostem, které hrdě reprezentují a významně podporují Českou republiku, či osobnostem, jež vytváří nadčasové hodnoty a jejichž činy nechávají trvalou stopu v dědictví lidstva, dále lidem, kteří bez ohledu na osobní přínos oddaně pracují ve prospěch ostatních. Řád Vavřínu byl udělován v letech 2012 - 2014, v roce 2016 bylo udělování obnoveno na Žofíně.  \n\nHospodářská komora České republiky ve snaze o vytvoření nástroje pro morální ocenění osobností a institucí, které se významnou měrou zasluhují a zasloužili o rozvoj, význam a existenci Hospodářské komory, zřídila titul Čestný člen HK ČR. Podmínky udělování jsou uvedeny ve Statutu čestného člena Hospodářské komory ČR.\n\nHospodářská komora ČR oceňuje nejlepší absolventy škol pro oblast služeb, technických a gastronomických oborů. Cílem akce je zvýšit u žáků zájem o studium na středních odborných školách, zároveň podpořit české podnikatele v získávání nových kvalifikovaných zaměstnanců a řemeslné cechy a asociace ve spolupráci se školami. V roce 2016 se 21. ročník ocenění konal v rámci Mezinárodního strojírenského veletrhu v Brně. HK ČR již ocenila 6.096 absolventů. 22. ročník akce se uskuteční v září 2017.\n\nHospodářská komora v květnu 2016 informovala, že chystá systém, který má podnikatele upozorňovat na všechny jeho povinnosti. Iniciativa HK ČR vyústila v návrh poslanců Zbyňka Stanjury, Andreje Babiše, Martina Plíška, Petra Gazdíka, Pavla Bělobrádka, Romana Sklenáka a Pavla Kováčika na vydání zákona, kterým se mění zákon č. 301/1992 Sb., o Hospodářské komoře České republiky a Agrární komoře České republiky, ve znění pozdějších předpisů. Podstatou návrhu byla nezbytnost vydávat každý právní předpis, upravující povinnosti podnikatelů, společně s přílohou, kterou by tvořil strukturovaný přehled těchto povinností. Zároveň by bylo stanoveno, že Hospodářská komora spravuje (neexkluzívní) informační systém, v němž budou tyto přílohy názorně prezentovány. Příslušný sněmovní tisk 1089 byl doručen poslancům 6. dubna 2017. Mezirezortní připomínkové řízení k návrhu bylo za účasti 19 připomínkových míst ukončeno 24. dubna 2017. Vláda dne 3. května 2017 na své schůzi návrh projednala s neutrálním stanoviskem. Sněmovna dne 8. září 2017 schválila tisk 1089 s legislativně technickými změnami 47 hlasy z 81 přítomných poslanců. V Senátu byl návrh dne 12. října 42 hlasy z 53 přítomných senátorů zamítnut.\n\nV souvislosti s razantním obsahem návrhu se přes obecný respekt k záměru předkladatelů zpřehlednit obecný právní rámec podnikání vedla odborná debata o jeho možné kolizi s tradičními legislativními postupy a některými ústavními principy. Nehledě na finální zamítnutí návrh vyvolal zájem odborné i laické veřejnosti o snížení regulatorní zátěže podnikatelů i obecně o zpřehlednění a větší srozumitelnost právních předpisů pro všechny jejich adresáty a Hospodářská komora se rozhodla pokračovat ve vývoji právního elektronického systému i bez jeho legislativního ukotvení jako prozatím nezávazné pomůcky pro podnikatele.\n\nV roce 2012 podepsalo více než 30 zaměstnanců Úřadu komory petici, která kritizuje prezidenta komory Petra Kužela. Vytýká mu porušování zákonů, porušování interních předpisů komory, špatné hospodaření, šikanování zaměstnanců, nevhodné a neslušné chování a špatnou reprezentaci komory navenek. Dále vyjádřili své přesvědčení, že Kužel upřednostňuje budování své politické kariéry na úkor podpory dobrého jména HK. Představenstvo kritiku odmítlo.\n\nV listopadu 2012 navrhla HK ČR zavedení elektronické karty pracovníka, ve které by byl zaznamenán průběh zaměstnání, také zda má daný pracovník v pořádku lékařské prohlídky, či zdali je řádně proškolen a to včetně bezpečnosti práce. Elektronická karta by rovněž evidovala, od kdy je pracovník zaměstnán. Tato karta by měl být povinná pro všechny pracující, tedy asi pět milionů lidí. Náklady by měl nést stát. \n\nTento návrh se stal terčem kritiky. Například Lidové noviny přirovnávaly kartu k drahým a nefunkčním projektům Opencard, sKarta či elektronická zdravotní knížka. Další kritické hlasy považovaly návrh za zásah do osobní svobody, zbytečnou byrokracii, nadměrné výdaje pro stát či projev korporativismu. Ministryně práce a sociálních věcí Ludmila Müllerová (TOP 09) návrh označila za dobrý nápad, ale ODS se od návrhu distancovala. Úmysl zavést karty kritizoval i bývalý evropský komisař pro zaměstnanost, sociální věci a rovné příležitosti Vladimír Špidla, podle kterého \"\"Elektronická karta a pracovní knížka, ať je v jakékoliv podobě, vždy v dějinách sloužila a byla zneužívána k brutálnímu nátlaku na zaměstnance\"\". Zavedení karty odmítly i odbory.\n\nV lednu 2014 oznámil Evropský úřad pro boj proti podvodům (OLAF), že Hospodářský komora ČR falšovala údaje, na základě kterých čerpala peníze z fondů Evropské unie. Jednalo se o falšování podpisů a čestných prohlášení lidí, kteří údajně měli pracovat na projektu na kontrolu čerpání peněz z Operačního programu Podnikání a inovace. OLAF celou záležitost postoupil českým orgánům činným v trestním řízení. ČR navíc hrozí pokuta ve výši stovek milionů korun. Případ bývalého prezidenta Hospodářské komory Petra Kužela ale Městský soud v Praze již potřetí vrátil k novému rozhodnutí. Soudy v roce 2015 Kužela poslaly podmíněně na rok do vězení a přikázaly, aby ministerstvu zahraničí uhradil škodu 480 tisíc korun. Kužela se ale následně zastal Nejvyšší soud, který v roce 2016 odsuzující verdikty zrušil, a nařídil prvoinstančnímu soudu případ znovu projednat. Napodruhé soud Kužela osvobodil, ale Městský soud v Praze tento i verdikt zrušil a vrátil případ k novému projednání.\n\n"}
{"id": "455252", "url": "https://cs.wikipedia.org/wiki?curid=455252", "title": "Le Havre AC", "text": "Le Havre AC\n\nLe Havre Athletic Club Football Association (krátce \"Le HAC\") je francouzský fotbalový klub hrající v současnosti druhou nejvyšší francouzskou fotbalovou soutěž Ligue 2, kam sestoupil po umístění na 20. místě Ligue 1 v sezoně 2008/09. Tento tým se obvykle pohybuje mezi 1. a 2.ligou, českým fanouškům je znám coby působiště Ladislava Vízka (1986–1988) a Václava Daňka (1991–1992).\n\n\n\"K 19. 9. 2014\"\n"}
{"id": "455263", "url": "https://cs.wikipedia.org/wiki?curid=455263", "title": "Evangelický hřbitov v Horním Žukově", "text": "Evangelický hřbitov v Horním Žukově\n\nEvangelický hřbitov v Horním Žukově se nachází se nachází ve městě Český Těšín, v části Horní Žukov, a to na ul. Koňakovské. Má rozlohu 2430 m² (bez pozemku s kaplí).\n\nHřbitov byl posvěcen roku 1843 slezským seniorem Andrzejem Źlikem. Pozemek pro evangelický hřbitov poskytnul svobodný rolník Jerzy Walczysko (24. září 1795 – 11. června 1860).Počátkem sedmdesátých let byla na hřbitově vystavěna márnice; v první neděli adventní 1871 byly na věži márnice posvěceny zvony. Hřbitov byl ve vlastnictví Evangelické školní a hřbitovní obce v Horním Žukově.\n\nRoku 1891 byla obnovena márnice. Roku 1896 věnoval žukovský rodák Johann Waltschisko (1823–1901), vídeňský c. k. dvorní rada a c. k. pensionovaný ředitel mincovního úřadu, evangelickému školnímu a hřbitovnímu sdružení sumu 805,10 zlatých na rozšíření hřbitova, za což se toto sdružení zavázalo, že hrob jeho otce Jerzyho Walczyska nebude nikdy ze hřbitova odstraněn. Hřbitov byl díky daru z Vídně rozšířen o 757 m² a oplocen drátěným plotem, který byl zakoupen v Dolních Rakousích; v Těšíně byla objednána železná brána. Rozšířený hřbitov byl posvěcen 15. října 1896 za účasti pastora Arnolda Źlika z Těšína a superintendenčního vikáře Jana Michalika.\n\nV následujících letech 1897-1899 byl kolem plotu vysázen živý plot z hlohu. V prvním desetiletí 20. století byl na žukovské márnici instalován hromosvod. Během první světové války byly z věže márnice zrekvírovány oba dva zvony; nové, větší zvony byly ještě roku 1918 objednány ve vítkovických železárnách. Zatímco staré zvony vážily 122 kg a 65 kg, nové vážily 454 kg a 200 kg. Nové zvony byly posvěceny dne 9. února 1919 těšínským pastorem J. Kubaczkou.\n\nPadlí během světové války byli uctěni smutečními bohoslužbami dne 8. září 1922, na nichž kázal konsenior Paweł Broda z Goleszowa; v kapli byla umístěna deska se jmény třinácti padlých evangelíků. Téhož roku byla márnice nepatrně rozšířena přestavbou dveří. Roku 1927 byla vystavěna nová věž.\n\nV roce 1960 proběhla přístavba zadní části, kde později probíhaly nedělní bohoslužby. V rámci rekonstrukce byla v roce 2018 zbořena přístavba na východní části kaple.\n\nHřbitov je ve vlastnictví sboru SCEAV v Třanovicích; jeho provozovatelem je město Český Těšín.\n\n"}
{"id": "455264", "url": "https://cs.wikipedia.org/wiki?curid=455264", "title": "Rozdvojená duše", "text": "Rozdvojená duše\n\nRozdvojená duše (orig. Spellbound) je psychologický thriller Alfreda Hitchcocka z roku 1945 o novém řediteli ústavu pro duševně choré, o němž vyjde najevo, že je někdo jiný, než kdo si myslí, že je. Filmová zápletka je do značné míry inspirována dobově módním zájmem o psychoanalýzu. Hlavní role ztvárnili Ingrid Bergmanová a Gregory Peck. Výtvarně se na filmu podílel Salvador Dalí.\n"}
{"id": "455267", "url": "https://cs.wikipedia.org/wiki?curid=455267", "title": "Svatba mého nejlepšího přítele", "text": "Svatba mého nejlepšího přítele\n\nSvatba mého nejlepšího přítele (v originále: \"My Best Friend's Wedding\") je americký romantický film. Jedná se o netradiční hořce romantickou komedii režiséra P. J. Hogana z roku 1997 s Julií Robertsovou, Cameron Diazovou, Dermotem Mulroneyem a Rupertem Everettem v hlavní roli.\nJulianne (Julia Robertsová) a Michael (Dermot Mulroney) jsou velmi dobří přátelé již od dob svých studií, kdy spolu krátce chodili. Tehdy se Michael s Julianne dohodli, že pokud se do 28. narozenin neožení nebo neprovdají, tak se vezmou. Julianniny 28. narozeniny se kvapem blíží a na záznamníku jejího mobilu se objevují vzkazy od Michela. Ten nemile překvapené Julianně sděluje, že se bude ženit, ale s úplně jinou, mladší a bohatší dívkou Kimmy (Cameron Diaz). Juliannu zachvátí vlna žárlivosti a uvědomí si, že Michaela velice miluje a stojí o něj. Odjíždí tedy do Chicaga v Illinois na svatbu, kterou se ze všech sil snaží překazit a Michaela tak získat zpět pro sebe, což se jí ani po několikadenním úsilí vůbec nepovede, navíc jí tato činnost psychicky podlamuje i ničí.\n\n"}
{"id": "455269", "url": "https://cs.wikipedia.org/wiki?curid=455269", "title": "Podhora (Kobyly)", "text": "Podhora (Kobyly)\n\nPodhora (německy \"Podhor\") je částí obce Kobyly. Díky své poloze v údolí říčky Mohelky leží Podhora nejníže ze všech částí Kobyl v nadmořské výšce 255 – 265 m  n. m. Mohelka je v osadě přemostěna silnicí II. třídy č. 277 z Českého Dubu, která údolím pokračuje do Mohelnice nad Jizerou a dále na Mnichovo Hradiště. Ze silnice č. 277 se v osadě odpojuje silnice č. 279 stoupající do Kobyl a pokračující směrem na Svijany.\nZástavbu osady tvoří kromě obytných domů také průmyslový objekt, který původně sloužil jako vodní mlýn. Sbor dobrovolných hasičů v Podhoře, který vznikl 3. června 1888, díky výtěžkům z ochotnických představení zbudoval roku 1936 hasičskou zbrojnici. Budova stojí dodnes, činnost SDH je ale pozastavena. V obci se nacházel též hostinec profitující z polohy na křižovatce důležitých cest. Hostinec byl ale za dob komunismu zbourán.\n\n"}
{"id": "455270", "url": "https://cs.wikipedia.org/wiki?curid=455270", "title": "Lois Chiles", "text": "Lois Chiles\n\nLois Cleveland Chiles (* 15. dubna 1947, Houston, Texas) je americká herečka a bývalá modelka. Známou se stala díky roli Bond girl \"Dr. Holly Goodheadové\" v bondovce \"Moonraker\" (1979).\n\nNarodila se v texaském Houstonu jako dcera Barbary Wayne Kirklandové a Mariona Claye Chilese, bratra ropného magnáta a majitele baseballového týmu Texas Rangers Eddieho Chilese. Měla mladšího bratra Williama Chilese. Rodina vyrůstala v texaském městě Alice. Absolvovala University of Texas v Austinu a bývalou Finch College v New Yorku, kde byla objevena vydavatelem dámského časopisu \"Glamour\". Podepsala smlouvy s modelingovými agenturami \"Wilhelmina Models\" v New Yorku a \"Elite Models\" v Paříži. Herectví studovala u Roye Londona.\n\nNa počátku 70. let se stala úspěšnou a vyhledávanou modelkou. Ve filmu se poprvé objevila v roce 1972, když natočila \"Together For Days\". Následoval snímek \"Takoví jsme byli\" (1973), kde hrála po boku Roberta Redforda a Barbry Streisandové. Další rok ztvárnila postavu \"Jordan Bakerové\" ve \"Velkém Gatsbym\" (1974), vedle Mii Farrow. Roku 1978 se objevila v adaptaci detektivního románu Agathy Christie \"Smrt na Nilu\" v roli oběti \"Linnet Ridgeway Doyleové\".\n\nNejslavnější roli získala v roce 1979 v bondovce \"Moonraker\", kde si zahrála Bond girl \"Dr. Holly Goodheadovou\" po boku Rogera Moorea. Byla již vybrána do předešlé bondovky \"Špion, který mě miloval\", ale svou účast tehdy odmítla s odůvodněním, že si chce od natáčení odpočinout. Zahrála si také malou roli oběti, kterou ztvárnila vícekrát ve své kariéře, ve snímku \"V kómatu\" (1978). Téhož roku umřel její mladší bratr na lymfom neHodgkinova typu, což ji vedlo k rozhodnutí na tři roky odejít od slibně se rozvíjející herecké dráhy. Tato ztráta se nikdy zcela nezhojila a měla negativní důsledky i na její další práci. Přesto byl její výkon v komedii Alana Aldy \"Sladká svoboda\" (1986) hodnocen kritikou pozitivně. Stejně tak byla přijata i další role zpravodajky \"Jennifer Mackové\" v romantickém filmu \"Vysíláme zprávy\" (1988), kde si zahrála spolu s Williamem Hurtem. Stejný rok se objevila v nízkorozpočtové hororově laděné komedii \"Creepshow 2: Plíživý děs\". V roce 1996 si zahrála nabubřelou ředitelku školní koleje v disneyovské komedii \"Wish Upon a Star\" \"(Když padá hvězda)\" a vystrašenou lodní pasažérku ve snímku \"Nebezpečná rychlost 2: Zásah\" (1997), který byl kritikou přijat negativně. Objevila se také v bondovské parodii \"Austin Powers: Špionátor\" (1997), ačkoliv v americké verzi byly její scény vystříhány.\nV televizi například ztvárnila roli milenky J.R.a \"Holly Harwoodovou\" v seriálu Dallas, v letech 1982-1983. Jako host se objevila v dalších seriálech \"Hart to Hart\", \"In the Heat of the Night\" nebo \"To je vražda, napsala\", rovněž jako v nezávislých filmech \"Diary of a Hit Man\" (1991) a krimikomedii \"Krvavá romance\" (1996). V roce 2005 jí přítel Quentin Tarantino požádal, aby si zahrála ve dvou posledních dílech páté série \"Kriminálky Las Vegas\", které napsal a režíroval.\nV posledních letech pracovala jako asistentka divadelního herectví na University of Houston. Krátce po smrti svého bratra ukončila dlouhý vztah se zpěvákem a bubeníkem Donem Henleym ze skupiny Eagles. Její otec zemřel v roce 1997, o čtyři roky později se léčila z karcinomu prsu. Vdala se v roce 2005 za finančníka z Wall Streetu a filantropa Richarda Gildera. Žije v New Yorku a Houstonu.\n\n"}
{"id": "455271", "url": "https://cs.wikipedia.org/wiki?curid=455271", "title": "Vladimír Krychtálek", "text": "Vladimír Krychtálek\n\nVladimír Krychtálek (27. ledna 1903, Třesovice – 22. dubna 1947, Praha) byl český novinář, popravený za kolaboraci s nacistickým Německem.\n\nVladimír Krychtálek se narodil 27. ledna 1903 v rodině železničního zřízence Aloise Krychtálka. Rodiče bydleli v brněnské Arnoldově ulici (dnes Zvonařka).\nByl pokřtěn, ale v roce 1920 byl zapsán jako bez vyznání. Na reálce v Brně získal znalost plynné francouzštiny a školu ukončil vyznamenáním v roce 1921. Krátce pracoval u ČSD.\n\nV období 1921–1930 byl Vladimír Krychtálek aktivním sportovcem, jehož výsledky zaznamenával denní tisk. Byl členem AC Moravská Slavia Brno, sprinter na 100 a 200 m a člen sprinterských štafet.\nV letech 1924–1926 přispíval do týdeníku Sport Lidových novin, kde vedl rubriku o lehké atletice. Ve svých počátcích se Vladimír Krychtálek neomezoval jen na tisk - rozhlas uvádí v roce 1930 pětačtyřicetiminutový program „Čemu se lidé smějí“. Spolupracoval i s Lidovými novinami, kde v roce 1926 publikoval úvahu \"Krise amerického filmu\".\nV letech 1927–1930 pobýval Vladimír Krychtálek ve Francii a vycestoval do Číny. Odtud přispíval do Lidových novin, kde získal v roce 1931 zaměstnání jako redaktor v různých rubrikách. V září 1934 odjel do Moskvy jako zpravodaj Lidových novin. Své moskevské příspěvky podepisoval \"Aleksejev\", \"Vladimír Aleksejev\" a \"V. Aleksejev\". Jednalo se o několik typů textů:\nVladimír Krychtálek byl z Moskvy odvolán v květnu 1936. Těsně před odvoláním z Moskvy ještě přispěl do Lidových novin dvěma příspěvky pod vlastním jménem:\nNásledně se Vladimír Krychtálek stal zpravodajem Lidových novin v Jugoslávii, ale brzy byl odvolán a k 1. říjnu 1937 ukončil s Lidovými novinami pracovní poměr.\n\nV roce 1937 se Vladimír Krychtálek stal redaktorem deníku agrární strany \"Venkov\".\n\nPo uzavření Mnichovské dohody byl v listopadu 1938 a počátkem března 1939 vyslán, se souhlasem ministerského předsedy Rudolfa Berana, k jednáním do Berlína.\n\nJiž 17. března 1939, tedy pouhé dva dny po vzniku Protektorátu, byl Vladimír Krychtálek, jako jeden ze zástupců přípravného výboru Národního svazu českých novinářů, přijat tiskovým přidělencem říšského vyslanectví v Praze. Cílem bylo ujistit německou stranu o loajálnosti českého tisku.Ref. 15.5.1939, se stal šéfredaktorem deníku Večer, který byl, spolu s deníkem Venkov, periodikem agrární strany.\n\nNa podzim 1939 se Vladimír Krychtálek zúčastnil zájezdu českých novinářů na území poraženého Polska, na který se dobrovolně hlásil. Německou stranou byli čeští novináři usměrňováni, aby ve svých příspěvcích zdůrazňovali, že český národ se vyhnul útrapám války. Cílem jejich cesty byl Krakov, Lodž a Varšava; čeští novináři se od skupiny nesměli vzdalovat a nesměli ani vést rozhovory s obyvatelstvem.\n\nDo celostátní politiky vstoupil Vladimír Krychtálek 13. září 1940, kdy se stal zmocněncem Národního souručenství pro propagandu a tisk.\n\nOd 17. února 1942 do května 1945 byl Vladimír Krychtálek v čele Národního svazu novinářů, který sdružoval české protektorátní žurnalisty. V této funkci například pronesl 22. 6. 1942 na manifestaci Národního svazu novinářů po atentátu na Reinharda Heydricha projev. (V něm též uvedl, že rodinní příslušníci a příbuzní osob činných v zahraničí by měli být internováni.)\n\nVladimír Krychtálek byl šéfredaktorem deníků Venkov a později Večer, do kterých pravidelně přispíval svými aktivistickými články. Během Protektorátu napsal takových textů asi 300 (tj. zhruba jeden týdně). Jednalo se o články zaměřené proti Edvardu Benešovi a československé exilové vládě, propagující spolupráci s Němci, antisemitské příspěvky a jiná témata (jako články z kulturní oblasti).\nVladimír Krychtálek byl jedním ze třiceti nositelů nejvyššího stupně vyznamenání Čestný štít protektorátu Čechy a Morava s orlicí sv. Václava (tzv. ”Svatováclavská orlice”) III. stupně se zlatým věncem.\n\n14. května 1945 byla na Vladimíra Krychtálka uvalena zajišťovací vazba. Krátce nato vstoupily v platnost retribuční dekrety presidenta republiky ze dne 19. června 1945. Před Národním soudem vystupoval Vladimír Krychtálek i jako svědek v jiných procesech, zejména proti Rudolfu Beranovi.\n\nHlavní líčení proti Vladimíru Krychtálkovi bylo zahájeno 8. dubna 1947 a denní tisk o něm průběžně informoval. Spolu s ním byli souzeni Jaroslav Křemen (1908–1978, šéfredaktor deníků A-Zet a Lidový deník), Karel Werner (1906–1947, šéfredaktor Poledního listu a Večerního Českého slova) a v nepřítomnosti Emanuel Vajtauer.\n\nVladimír Krychtálek byl popraven 22. dubna 1947 na základě rozsudku z téhož dne. Rozsudek byl v tisku oznámen 23. dubna 1947.\n\nVladimír Krychtálek byl autorem příspěvků do více deníků a časopisů. Své texty psal pod vlastním jménem nebo, v případě příspěvků z Moskvy, pod pseudonymem Aleksejev. Příklady jeho článků jsou uvedeny výše.\nVladimír Krychtálek je autorem dvou knih, které vydal pod pseudonymem Vladimír Korda:\nNa této knize jsou dodnes nejzajímavější kapitoly, které přinášejí postřehy a osobní zkušenosti autora z doby pobytu v Sovětském svazu. S těmito kapitolami se prolínají antibenešovské a antisemitské pasáže.\n\n\n"}
{"id": "455274", "url": "https://cs.wikipedia.org/wiki?curid=455274", "title": "Homotopie", "text": "Homotopie\n\nHomotopie je pojem z matematiky, přesněji z algebraické topologie.\n\nHomotopie umožňuje postihnout některé topologické vlastnosti topologických prostorů a zachycuje v rámci matematiky představu spojité deformace prostorů a zobrazení.\n\nNechť formula_1 formula_2 jsou topologické prostory a formula_3 spojitá zobrazení mezi nimi. Homotopie mezi formula_4 a formula_5 je spojité zobrazení formula_6 takové, že a formula_7 a formula_8 pro každé formula_9, kde uvažujeme formula_10 s topologií danou inkluzí formula_11 do formula_12 s metrickou topologií a na formula_13 uvažujeme součinovou topologii.\n\nPokud existuje homotopie mezi formula_4 a formula_15 řekneme, že formula_4 a formula_5 jsou homotopická a píšeme formula_18\n\nTopologické prostory formula_19 nazveme homotopické, pokud existují spojitá zobrazení formula_20 a formula_21, že formula_22 je homotopické formula_23 a formula_24 je homotopické formula_25.\n\nTopologicky prostor formula_26 nazveme kontraktibilní (stažitelný), pokud je homotopický jednoprvkovému topologickému prostoru (bodu).\n\n1. Snadno se ověří, že každé dvě uzavřené křivky formula_27 v formula_28 jsou homotopické. Homotopií je např. formula_29 dané formuli formula_30\n\n2. Těžší je ověřit, že kružnice formula_31 a kružnice formula_32 v prostoru formula_33 nejsou homotopické. Neformálně lze říci, že první kružnici nelze zdeformovat na druhou, aniž bychom s první přešli počátek, jenž do uvažovaného topologického prostou nepatří.\n\n3. Topologický prostor formula_34, formula_35 je kontraktibilní.\n\n4. Ani malá, ani velká kružnice na toru nejsou kontraktibilní.\n\nRelace být homotopická resp. být homotopické jsou relacemi ekvivalence na množině všech spojitých zobrazení mezi dvěma topologickými prostory, resp. na množině všech topologických prostorů.\n\nPojem homotopické grupy vznikl z potřeb analýzy funkcí komplexní proměnné, zejména teorie integrálů na Riemannových plochách\na díky snaze klasifikovat jisté třídy topologických prostorů, především tzv. hladkých variet.\nPojem homotopie má rozsáhlá zobecnění v (homologické) algebře, teorii deformací, matematické fyzice a částech strunové teorie, obzvláště v teorii tzv. homologické zrcadlité symetrie.\n\nHladké verze homotopie v kategorii hladkých variet se někdy nazývají izotopie.\n\n"}
{"id": "455282", "url": "https://cs.wikipedia.org/wiki?curid=455282", "title": "Altmanova analýza", "text": "Altmanova analýza\n\nAltmanova analýza (též Altmanův model, identifikátor bankrotu, Altmanovo Z-score, Z-Score model, v praxi se pak používá jen označení Z-score či Z-skóre) je bankrotní model založený na poměrových ukazatelích využívaný zejména ve finanční analýze. Cílem tohoto modelu je vyjádřit finanční stav firmy pomocí jediné hodnoty, která hodnotí s jakou pravděpodobností se ve střednědobém horizontu dostane firma do bankrotního stavu. Tím se tato hodnota stává jakýmsi indexem důvěryhodnosti zdraví firmy.\n\nAltmanův model byl publikován v roce 1968 profesorem financí na New York University Stern School of Business Edwardem Altmanem. \n\nPrvotně byl vzorec složen z 22 ukazatelů rozdělených do skupin likvidita, rentabilita, zadluženost, solventnost a řízení aktiv. Poté tento vzorec testoval na vzorku dvou skupin akciových firem. Každá skupina obsahovala třicet tři firem, přičemž jedna skupina - tzv. bankrotní obsahovala firmy které byly v letech 1946-1965 zařazeny do tzv. bankrotní petice. Druhá, tzv. nebankrotní, skupina byla tvořena z existujících firem s majetkem v rozmezí mezi jedním a dvaceti pěti milióny amerických dolarů. Po výběru skupin byly hledány vhodné poměrové ukazatele, které by nejlépe postihly problém směřování k bankrotu a jimž byla přiřazena různá priorita. Z původních ukazatelů bylo nakonec vybráno 5 nejdůležitějších, které nejlépe předpovídali bankrot. Výsledkem byla diskriminační funkce, která se vyjadřáje Z faktorem (Zetou).\n\nZ-Score je kombinací pěti ukazatelů \n\nna principu diskriminační analýzy vyjadřuje obecný zápis diskriminační funkci. \n\n\"Z\" = 1,2\"X\" + 1,4\"X\" + 3,3\"X\" + 0,6\"X\" + 1,0\"X\".\n\nTento vzorec je jen ukázkou, která se nejčastěji používá, může být použit i jiný vzorec s jinými násobky. \n\nformula_1 = pracovní kapitál / aktiva firmy. V této souvislosti je třeba si uvědomit, že samotný výpočet pracovního kapitálu je poměrně komplikovaný a ne zcela jasně definovaný. Jednotlivá literatura uvádí různé vzorce. Idea tohoto poměru spočívá ve snaze jedním číslem vyjádřit pravděpodobnost prohloubení či vzniku finančních problému. Zjednodušeně lze říci, že obecně lze u firmy ve ztrátě očekávat problémy s likviditou, protože se snižuje poměr oběžných aktiv ku celkovým aktivům. Problémem tohoto vztahu je, že ačkoli je poměrně jasný vztah mezi likviditou a solventností je v tomto vztahu výrazně narušena ve prospěch akciových společností, neboť mají vyšší čistý pracovní kapitál.\n\nformula_2 = nerozdělený zisk / aktiva firmy. Není zcela jasně řešeno zda počítat i fondy ze zisku a jednotlivá literatura se v tomto liší. Slabinou tohoto ukazatele je, že výrazně zvýhodňuje společnosti, které existují déle díky tomu si vytvořily dostatečné rezervy, ovšem aktuálně v českém prostředí není vytváření rezervy povinné, což opět může ovlivnit tento ukazatel. Přestože má tento poměrový ukazatel ukazovat na rentabilitu firmy, sráží prakticky všechny rozvíjející se nové trhy do oblasti bankrotujících firem, je zde možnost upravit ukazatel upravující \"X\" a to tak, že vybereme jiné číslo pro rozvíjení tohoto ukazatele (snížíme nebo zvýšíme číslo 1,4). Původní idea vyjadřuje to, že pokud existují rezervní fondy, je Úpadek méně pravděpodobný, jenže na rozvíjejícím trhu je tato slabina vyvažována prudkým rozvojem, který není Altmanův model schopen uvažovat.\n\nformula_3 Výsledek hospodaření před úroky a zdaněním (EBIT) / aktiva firmy.\n\nformula_4 Tržní hodnota vlastního kapitálu (Tržní kapitalizace) / cizí kapitál.\n\nformula_5 Tržba / aktiva.\n\nformula_6 mohou být použity i další koeficienty, které prvotně Altmanův model obsahoval\n\nZ > 2,99 - prosperity\n\n1,81 ≤ Z ≤ 2,99 - šedá zóna\n\nZ < 1,81 - bankrot\n\nUkazatel Z faktor by měl předpovídat bankroty podniků s dvouletým předstihem, čím dál do budoucnosti bychom chtěli předpovídat, tím menší je pravděpodobnost bankrotu. \n\nZároveň jej lze využít jako součástí finanční analýzy a hodnocení finančního zdraví firmy. Vylepšené modely mohou celkem věrohodně mapovat finanční situaci podniku. \n\nAltmanova analýza byla testována pouze na akciových společnost pouze na Americkém trhu, tudíž v případě, že se vzorec neupraví, tak nemusí být úplně přesná pro jinou zemi, v závislosti na zákonech, které daná země má nastavené pro podnikání firem, např. v případě, že jsou firmy povinné vytvářet rezervu, tak se ovlivní i výsledek analýzy. \n\nProstředí na kterém byla analýza testována moc nepodporuje nově vznikající společnosti (start-upy), které vlivem hodně rychlého vývoje můžou být i pomyslně ve ztrátě, avšak to je způsobeno inovací, do které tyto firmy investují přednostně. \n\nNechte si vypočítat souhrnný ukazatel Altmanův index na těchto stránkách\n\nAnalýza vlastností Altmanova Z-Score Bakalářská práce Helena Wohlmuthová\n"}
{"id": "455287", "url": "https://cs.wikipedia.org/wiki?curid=455287", "title": "Javor Davidův", "text": "Javor Davidův\n\nJavor Davidův (\"Acer davidii\") je druh javoru s typickou výrazně podélně pruhovanou kůrou. Pochází z Číny a je v České republice pěstován jako okrasná dřevina.\n\nRoste přirozeně v Číně, od provincie Ťiang-su jižně po Fu-ťien a Kuang-tung, a od západu po jihovýchod Kan-su a Jün-nan.\n\nStrom původně objevil Armand David, misionář v centrální Číně. Znovuobjevil jej Charles Maries během návštěvy Jiangsu v roce 1878.\n\nJe to malý opadavý strom, rostoucí do výšky 10–15 m s kmenem do 40 cm v průměru, ale většinou menším, často s několika kmeny a širokou korunou s dlouhými obloukovitými větvemi. Kůra je hladká, olivově zelená s pravidelnými úzkými svislými pruhy na mladých stromcích, která se nakonec stává temně šedo-hnědou na kmenech starých stromů. Listy jsou 6–18 cm dlouhé a 4–9 cm široké, s 3–6 cm dlouhým řapíkem. Jsou tmavě zelené, slabě třílaločnaté, jemně zoubkaté. Barva se na podzim mění na zářivě žlutou, oranžovou nebo červenou. Květy jsou malé, žluté, s pěti kališními lístky asi 4 mm dlouhými, obloukovitě visící v 7–12 cm dlouhém hroznu. Kvete koncem jara, květy jsou jednopohlavné, samčí a samičí květy rostou v jiných hroznech. Plody jsou 7–10 mm dlouhé a 4–6 mm široké nažky, s křídly 2–3 cm dlouhými a 5 mm širokými.\n\nExistují dva poddruhy, často rozlišované jako odlišné druhy:\n\nSpolu s\" Acer rufinerve\" patří dva poddruhy javora Davidova mezi nejčastěji pěstované javory s pruhovanou kůrou. Oba jsou poměrně odolné a rychle rostoucí.\n\nMezi kultivary \"A. davidii\" patří např. 'Canton' (holandský kultivar s nafialovělým odstínem na jeho zelených pruzích), 'George Forrest' ( skotský kultivar s velkými listy a tmavě červenými mladými výhonky), 'Ernest Wilson' (odrůda, která může být viděna ve Westonbirt Arboretum v Anglii) a 'Serpentine' (kultivar s výrazně malými, úzkými listy). V některých případech tyto kultivary nelze zařadit do jednoho z poddruhů ostatních, a jsou prostě považovány za kultivary \"A. davidii\".\n\nJavor Davidův lze použít v ČR jako okrasnou rostlinu. Je to efektní solitéra, ale uplatní se i do skupin poblíž cest.\n\nVyžaduje slunce, ale snáší i částečné zastínění. Snese mírně kyselou i mírně alkalickou půdu (pH 6,1–7,8). Vhodná je propustná, humózní půda dobře zásobená vodou.\n\nRozmnožuje se dřevitými řízky, bylinnými řízky, semeny na jaře, očkováním.\n\n"}
{"id": "455291", "url": "https://cs.wikipedia.org/wiki?curid=455291", "title": "Jindřich Spáčil", "text": "Jindřich Spáčil\n\nJindřich Spáčil (24. května 1899, Kvasice – 20. listopadu 1978, Kroměříž) byl český učitel, spisovatel a amatérský archeolog.\n\nNarodil se ve Kvasicích (okr. Kroměříž), otec Tomáš Spáčil byl hajným, komorníkem kvasického knížete Thuna, později správcem zámku v Kvasicích. Učitelství studoval v Praze. Koncem roku 1916 byl povolán k rakouské domobraně. Po skončení první světové války vykonal v roce 1919 dodatečně maturitní zkoušku. V té době vystoupil z církve a stal se členem sociální demokracie. Ze strany vystoupil na počátku 20. let, později se stal členem národních socialistů a v roce 1948 členem KSČ.\n\nSvou učitelskou dráhu zahájil ve Kvasicích, později působil v Lednici a v Hulíně. Od roku 1937 byl ředitelem školy pro ženská povolání v Kroměříži, a to až do jejího zrušení v roce 1951. Zemřel v Kroměříži, kde je také na místním hřbitově v čestném hrobě pohřben.\n\nJindřich Spáčil přispíval do regionálního i celostátního tisku (Lidové noviny, České slovo, Niva, Pestrý týden a jiné).\n\nLiterárním debutem mladého učitele se stala útlá knížečka \"Kvasice v dávnověku\", která vyšla v roce 1919. Patřila do série knih o životě pravěkých lidí (Raván a Théra, Cesta bojovníků), ve kterých se zobrazil Spáčilův zájem o archeologii.\n\nK nejúspěšnějším titulům Jindřicha Spáčila patřily: \"Městečko Kvasice\" (1921), \"Kudlovská dolina\" (1932), \"Kroměřížský sněm 1848–1849\" (1933), \"Z časů dávných a nedávných\" (1937), \"Bludné kořeny\" (1946), \"Ať žije sněm!\" (1947), \"Tvrz nejpevnější\" (1956), \"Lásky a rebelie\" (1961), \"Kroměřížská kronika\" (1963), \"Tisíce růží\" (1966), \"Velociped, stroj rychlonohý\" (1971), \"Prstýnek s rubínovým kamenem\" (1971) a \"Náušnice z Madagaskaru\" (1977)\n\nJiž od svého mládí se Jindřich Spáčil věnoval archeologii. Aktivně se podílel na založení muzea ve Kvasicích. V roce 1927 věnoval obci své sbírky, které pak v roce 1947 vytvořily základ muzea. V roce 1956 bylo muzeum zrušeno a sbírkový fond převeden do Okresního muzea v Kroměříži.\n\nZa svou celoživotní práci získal Jindřich Spáčil řadu ocenění. V roce 1969 mu byl udělen titul čestného občana města Kroměříže a Kvasic. Ve Fügnerově ulici v Kroměříži je na domě, ve kterém žil v letech 1929 až do své smrti v roce 1978, umístěna pamětní deska. V Kvasicích na rodném domě v Horní ulici je též umístěna pamětní deska. Spáčilovu osobnost připomíná také \"Spáčilova naučná stezka Chřiby.\".\n\n\n"}
{"id": "455292", "url": "https://cs.wikipedia.org/wiki?curid=455292", "title": "Konstantin II. Řecký", "text": "Konstantin II. Řecký\n\nKonstantin II. Řecký (řecky \"Κωνσταντίνος - Kontantinos\") (* 2. června 1940) byl v letech 1964–1967 král Řecka. Nastoupil na trůn po smrti svého otce v roce 1964 a vládl de iure do roku 1973, kdy ho vojenská junta svrhla a vyhlásila republiku, de facto však vládl jen do roku 1967, kdy opustil Řecko. Stal se šestým a posledním králem Řecka z dynastie Glücksburgů, vedlejší linie Oldenburgů.\n\nPrinc Konstantin řecký a dánský se narodil 2. června 1940 v Psychiku (blízko Athén) jako jediný syn řeckého krále Pavla I. a jeho ženy Frederiky Hannoverské. Pojmenován je po svém dědečkovi králi Konstantinovi I..\n\nVystudoval tři vojenské akademie, a to leteckou, armádní a námořní. Navštěvoval také speciální školu leteckých ozbrojených sil NATO v Německu a Athénskou univerzitu, kde studoval práva.\n\nV mládí hodně sportoval. V roce 1960 se zúčastnil letních olympijských her v Římě a vyhrál zlatou medaili v jachtingu (třída Dragon). Má černý pásek v karate, byl dobrý plavec a běžec, také jezdil na koni a hrál squash.\n\nV roce 1964, krátce před uzavřením sňatku, král Pavlos zemřel a Konstantinos nastoupil na trůn. Byl tehdy hodně nezkušený a pod silným vlivem své matky. V zemi probíhal boj za demokratizaci politického života. Řecko bylo polarizované mezi monarchisty a republikány.\n\nV roce 1967 se měly konat volby, avšak v noci z 20. na 21. dubna 1967 provedli tři armádní důstojníci Georgios Papadopulos, Nikolaos Makarezos a Stylianos Pattakos státní převrat a zavedli v zemi výjimečný stav. Záhy byl rozpuštěn parlament a vlády v zemi se ujala vojenská diktatura (junta) s ultranacionálními a protilevicovými rysy. Následně se junta začala zbavovat svých odpůrců ve všech významných oblastech kulturního a společenského života. Řecký král Konstantin II. po nezdařeném ozbrojeném povstání proti režimu opustil zemi. Junta na to reagovala ustavením regenta. Král pobýval v Římě, kam za ním představitelé junty poslali prostředníky vyjednat podmínky jeho návratu do země, král však trval na úplném zavedení demokracie. S tím nový režim nesouhlasil. V listopadu 1968 byla vyhlášena ústava, která sice nezrušila monarchii, ale zbavila krále veškerých možných práv. V roce 1973 došlo k dalšímu převratu a ve zfalšovaném všelidovém hlasování bylo rozhodnuto, že se Řecko stane republikou. Monarchie tak byla zrušena a král měl zakázán návrat do země. Události v červenci 1974 vedly k pádu vojenského režimu, byla obnovena civilní vláda a vyhlášeno další referendum, v němž většina Řeků potvrdila zrušení monarchie.\n\nKrál Konstantin II. se do Řecka vrátil až v roce 1981 na pohřeb své matky Friederiky. Bylo mu dovoleno strávit ve své vlasti pouze několik hodin. Na začátku 90. let se začal objevovat častěji v řeckých médiích. V roce 1992 uzavřel dohodu s konzervativní vládou premiéra Konstantina Mitsotakise, v níž postoupil většinu svých pozemků v Řecku neziskové nadaci výměnou za bývalý královský palác Tatoi a možnost odvézt si z Řecka movitý majetek.\n\nV roce 1993 navštívil Řecko znovu, ale vládě se nelíbilo jeho cestování po zemi a žádala ho, aby ihned Řecko opustil. V roce 1994 druhá vláda Andrease Papandrea zbavila Konstantina veškerého zbylého majetku v Řecku i řeckého občanství. Konstantinos tehdy žaloval stát za porušování lidských práv u mezinárodního soudu a získal peněžní kompenzaci ve výši 4 mil. € za propadlý majetek. Nebylo mu však vráceno řecké občanství a pas, pokud si nepořídí příjmení, které Konstantinos do té doby odmítal používat, odvolávaje se na to, že jeho rodina příjmení nemá. Používal královský titul podle mezinárodních protokolů, ale ústava řecké republiky šlechtické tituly neuznává. Až do roku 1994 byl jeho oficiální řecký pas vystaven na jméno \"Konstantinos, bývalý král Řecka\". Nový zákon toto zakazuje, ale Konstantinos se odmítá podřídit a dále používá titul \"Král Konstantin\".\n\nV roce 1964 se oženil s princeznou Anne-Marie, sestrou dánské královny Markéty II. Z jejich svazku vzešlo pět dětí:\n\n\n\n\n"}
{"id": "455293", "url": "https://cs.wikipedia.org/wiki?curid=455293", "title": "Petr Polodna", "text": "Petr Polodna\n\nPetr Polodna (* 30. března 1982) je český profesionální hokejista hrající Extraligu ledního hokeje za tým HC Kometa Brno a prvoligovou HC Olomouc (střídavý start). Nastupuje na pozici útočníka. S hokejem začal v pěti letech v Jihlavě. Seniorský hokej si poprvé vyzkoušel v sezoně 2000/2001, kdy pomáhal Milevsku ve druholigových bojích. Stále ještě v juniorském věku se v ročníku 2002/2003 mihl extraligovým kádrem Litvínova a poznal i druhou nejvyšší soutěž v dresu Ústeckých Lvů. Od sezony 2003/2004 působil v barvách Chomutova a setrval tam až do sezony 2007/2008. Od sezony 2008/2009 působil v dresu týmu HC Kometa Brno, v současné sezóně nastupuje za tým HC Rebel Havlíčkův Brod.\n\n\n"}
{"id": "455305", "url": "https://cs.wikipedia.org/wiki?curid=455305", "title": "Tortilla", "text": "Tortilla\n\nTortilla (španělská výslovnost \"tortija\", původním významem \"dortík\") je druh tenkého chleba ve formě placky, původem ze španělské, resp. arabské kuchyně jako placka z cizrny, která byla jako název přes španělské dobyvatele přenesena do Nového světa. Může být nejčastěji z pšeničné nebo kukuřičné mouky. Ve Španělsku se ale pod pojmem \"tortilla\" zpravidla rozumí \"španělská omeleta\" ze silného bramborového těsta.\n\nV mexické kuchyni se peče tortilla (zmiňovaná již v mayských legendách a v aztéčtině nazývaná \"tlaxcalli\") z převážně kukuřičné mouky a zpravidla slouží po zavinutí jako základ anebo příloha k mixu různých dalších ingrediencí. V Mexiku se jedná o často používaný kulinářský prvek, podobně jako chléb v Evropě anebo rýže v Asii. Může se jednat o skromnou večeři nebo o bohatou hostinu – vše záleží pouze na kvalitě a pestrosti náplně. Tortilly jsou vyráběny a prodávány i ve formě polotovarů.\n\nTortilla de patatas je tradiční španělské jídlo, skládající se v základu z vajec, brambor, cibule a případně další zeleniny, obvykle o tloušťce 3 cm. Kromě obvyklé bezmasé tortilly se běžně vaří varianty s přidanou šunkou Jamón nebo krevetami. Podává se teplá i studená, nakrájená na dílky podobně jako pizza a slouží jako hlavní jídlo, nebo příloha k zelí, červenému masu či rybám.\n\nŠpanělská tortilla se podobá české omeletě, rozdíl je však ve způsobu přípravy, kdy se jako první připravují brambory smažením na pánvi v olivovém oleji, a až jsou měkké a částečně opečené, přidá se cibule a před dokončením rozmíchaná vejce.\n\n"}
{"id": "455315", "url": "https://cs.wikipedia.org/wiki?curid=455315", "title": "Bohuslava Bradbrooková", "text": "Bohuslava Bradbrooková\n\nBohuslava Bradbrooková, rozená Nečasová (15. března 1922, Valašské Meziříčí – 21. února 2019, Praha), byla česko-anglická spisovatelka a literární historička, sestra spisovatele Jaroslava Nečase.\n\nNarodila se krátce po skončení první světové války ve Valašském Meziříčí. Vystudovala češtinu a angličtinu na Filozofické fakultě Karlovy univerzity v Praze, již zakončila doktorátem. V roce 1952 emigrovala přes Rakousko do Velké Británie, kde se, stejně jako předtím v Československu, věnovala pedagogické činnosti. Provdala se za Angličana Franka Bradbrooka a své původní rodné příjmení Nečasová vyměnila za manželovo Bradbrook.\n\nJejím nejznámějším dílem je monografie o Karlu Čapkovi, jež vyšla nejprve v angličtině pod názvem \"Karel Capek: In Pursuit of Truth, Tolerance and Trust\", posléze i v češtině pod názvem \"Karel Čapek: Hledání pravdy, poctivosti a pokory\".\n\nDalší známou publikací je její vlastní autobiografie \"Osvobozující krása malých věcí\" s podtitulem \"Uprchlická odysea z Prahy do Cambridge\", v níž líčí svůj útěk do zahraničí a první léta v emigraci. Rovněž tato kniha vyšla jak v češtině, tak v angličtině, a to pod názvem \"The Liberating Beauty of Little Things\".\n\nV dalším známém díle, anglicky psané publikaci \"A Handbook of Czech Prose Writing: 1940–2005\" (\"Příruční slovník českých prozaiků: 1940–1945\") sestavila profily 35 vybraných soudobých českých prozaiků.\n\n"}
{"id": "455316", "url": "https://cs.wikipedia.org/wiki?curid=455316", "title": "Holštýnsko", "text": "Holštýnsko\n\nHolštýnsko (německy \"Holstein\", dánsky \"Holsten\") je historická země na severu Německa rozkládající se na jihu Jutského poloostrova na pravém břehu řeky Labe. Historické Holštýnsko je v současnosti součástí německé spolkové země Šlesvicko-Holštýnsko; holštýnskou metropolí je město Kiel, jež je zároveň i metropolí celého Šlesvicka-Holštýnska.\n\nHolštýnsko na severu hraničí se Šlesvickem, na jihu s současnými německými spolkovými zeměmi Dolním Saskem a Svobodným a hanzovním městem Hamburk, na východě pak s německou spolkovou zemí Meklenbursko-Přední Pomořansko. Celé území Holštýnska je součástí Severoněmecké nížiny a rozkládá se v jižní části Jutského poloostrova mezi západně položeným Severním mořem a východně položeným Baltským mořem. Západní pobřeží spolkové země je lemováno ve středověku a raném novověku vzniklými Severofrískými ostrovy, které byly v minulosti součástí Jutského poloostrova. Všechny tyto ostrovy jsou zde obklopené mělčinovou oblastí označovanou německým termínem \"Wattenmeer\", jehož většina je zde součástí národního parku Schleswig-Holsteinisches Wattenmeer. Při odlivu se zde obnažují rozsáhlé oblasti písčin či bahna. U opačného východního (baltského) pobřeží země se rozkládá ostrov Fehmarn.\n\nV dobách existence Svaté říše římské bylo Holštýnsko její součástí a po jejím rozpadu v roce 1806 byl jediným suverénem nad Holštýnskem dánský král. V roce 1815 se Holštýnsko stalo součástí Německého spolku.\n\nDánské království se po dlouhou dobu skládalo ze čtyř částí: Jutský poloostrov a k němu náležící ostrovy, které tvořily království a dále lenní polabská vévodství Šlesvicko a Holštýnsko, které byly v personální unii s Dánskem. Od začátku 18. století a stále více na začátku 19. století by Dánové rádi viděli vévodství jako plnou součást království. Tento pohled však nebyl sdílen s německou většinou žijící ve vévodstvích, která se nadšeně přidávala k liberálnímu a nacionalistickému hnutí známému jako šlesvicko-holštýnismus. Toto hnutí usilovalo o nezávislost na Dánsku. První válka o Šlesvicko-Holštýnsko byla podnícena konstitučními změnami v roce 1849 a díky intervenci Británie a dalších velmocí skončila statusem quo. V Dánsku se vedlo mnoho debat nad dalším postupem v otázce Šlesvicka a Holštýnska – nacionální liberalisté požadovali plné svázání Šlesvicka s Dánskem, Holštýnsku ponechali volbu zda se chtějí či nechtějí připojit. Nicméně mezinárodní události předběhly dánskou domácí politiku a Dánsko muselo v roce 1864 čelit válce s Pruskem a Rakouskem, která je známa jako druhá válka o Šlesvicko-Holštýnsko. Tyto oblasti se staly obětí velkých politických ambicí Otty von Bismarcka. Dánsko bylo nuceno postoupit celé Šlesvicko-Holštýnsko Prusku a přijalo politiku neutrality.\n\nDánský král se tak po porážce musel zříct nároků na zálabská vévodství, která přešla pod správu obou vítězných mocností. Pro Rakousko, kterému připadla správa Holštýnska, se tato jakási evropská kolonie, obklopená pruskými državami, stala skutečnou noční můrou. Nejen, že zde muselo udržovat vojenský kontingent pod velením podmaršálka Ludwiga von Gablenz vykonávajícího zde facto vojenskou správu, ale stále víc bylo všem zainteresovaným stranám jasné, že Prusové si připravují půdu pro anexi obou vévodství.\n\nNěkolik rakouských praporů by v takovém případě nemohlo území Holštýnska proti pruské armádě ubránit. Rakouský císař František Josef I., vědom si této nevýhodné situace, se sice pokusil přimět Prusko k výměně problematického Holštýnska za část pruského Slezska nebo za Kladsko, ale kancléř Bismarck o těchto návrzích nechtěl ani slyšet. Naopak, počátkem roku 1866 Bismarck přímo obvinil Rakousko v oficiální nótě z toho, že Holštýnsko se pod jeho liknavou správou proměnilo v ohnisko protipruských nálad… Rakousko tuto nótu pochopitelně odmítlo a vztahy mezi oběma zeměmi poté ještě více ochladly. Bismarck přitom svůj nátlak stupňoval, neboť dobře věděl, že situace v Evropě je k měření sil s Rakouskem velmi vhodná a nemusí se v budoucnu opakovat.\n\nUdálosti pak nabraly opravdu rychlý spád. Prusové okupovali 7. června 1866 Holštýnsko, které Rakouské jednotky včas bez boje vyklidily a stáhly se do Čech. Pruský vyslanec Savigny krátce na to oznámil na Spolkovém sněmu ve Frankfurtu, že zasedání opouští, protože Prusko již pokládá Německý spolek za zrušený. Od 12. června byly přerušeny diplomatické styky mezi Rakouskem a Pruskem a od 18. června i vzájemné poštovní, telegrafní a železniční spojení. Tak tedy v roce 1866 Rakousko přišlo o Holštýnsko a to zase změnilo pána jímž se definitivně stalo Prusko, jež se stalo v roce 1871 součástí německé říše.\n\nPo druhé světové válce bylo Německo rozděleno do 4 okupačních zón, a Holštýnsko se Šlesvickem patřilo do britské okupační zóny. V roce 1947 bylo spojeneckou radou zrušeno Prusko jehož bylo Holštýnsko doposud součástí. V rámci této britské zóny vytvořila britská vojenská vláda v letech 1945 a 1946 následující správní jednotky země a ze Šlesvicka a Holštýnska byla utvořena spolková země Šlesvicko-Holštýnsko, která se 23. května 1949 staly spolkovými zeměmi SRN a v roce 1991 spolkovou zemí sjednoceného Německa.\n\nHistorické Holštýnsko je v současnosti součástí německé spolkové země Šlesvicko-Holštýnsko. Historického Holštýnska zabíraly v minulosti kromě majoritního Holštýnského vévodství, část malá vévodství a knížectví. K těmto historickým územím patří Lauenburského vévodství, rozkládající se na jihovýchodě, téměř celé území někdejšího městského státu Svobodné a hanzovní město Lübeck (který však k původnímu Holštýnsku nepatřil), dále zahrnuje celé území někdejšího knížectví Lübecku, bývalé hamburské exklávy Geesthacht a Großhansdorf a některá severní území současného Hamburku, jakož i několik bývalých meklenburských exkláv.\n\n"}
{"id": "455318", "url": "https://cs.wikipedia.org/wiki?curid=455318", "title": "Izraelská správa přístavů", "text": "Izraelská správa přístavů\n\nIzraelská přístavní a drážní správa (: רשות הספנות והנמלים) je vládní agentura, která provozuje a řídí izraelské přístavy v Haifě, Ašdodu a Ejlatu.\n\nSpráva přístavů byla zřízena 1. července 1961 na základě \"zákona o správě přístavů 5721-1961\". Později, 26. července 1988, schválil Kneset dodatek, jímž pod tento zákon včlenil Izraelské dráhy, a od té doby se agentura jmenuje Izraelská přístavní a drážní správa.\n\nPřístavy spravované agenturou:\n\nMezi povinnosti správy patří plánování, výstavba, vývoj, správa, údržba a provoz přístavů a železnic. Zákon také stanovuje, že správa musí přístavy a železnice provozovat jako ekonomicky životaschopný podnik. Zákon rovněž stanovuje oblasti, v nichž je nutný vládní souhlas. Jedná se o rozpočet, změny tarifů, atp.\n\nRada přístavní správy je jmenována vládou, na základě doporučení ministra dopravy. Z celkového počtu sedmnácti členů rady jich deset reprezentuje veřejnost, sedm pak zastupuje vládní ministry.\n\n"}
{"id": "455325", "url": "https://cs.wikipedia.org/wiki?curid=455325", "title": "Aubrey Beardsley", "text": "Aubrey Beardsley\n\nAubrey Vincent Beardsley (21. srpna 1872, Brighton – 16. března 1898, Menton, Francie) byl anglický secesní kreslíř a ilustrátor.\n\nJeho otec, Vincent Paul Beardsley (1839–1909), byl synem obchodníka, jeho matka, Ellen Agnus Pitt (1846–1932), byla dcerou vojenského lékaře. Otec přišel o většinu jmění neuváženými investicemi, a proto rodina žila v chudobě. Otec pracoval jako příležitostný dělník, matka jako učitelka hry na klavír. Aubery měl o rok starší sestru Mabel. V roce 1884 spolu vystupovali na veřejných koncertech jako mimořádné dětské hudební talenty. Když v romto roce jejich matka onemocněla, odjeli sourozenci k tetě do Bristolu. Zde Aubrey navštěvoval \"Hove and Sussex Grammar School\", kde publikoval své verše a kresby ve školním časopisu.\n\nV roce 1888 začal pracovat jako kreslič v architektonickém ateliéru, o rok později odjel do Londýna a pracoval jako úředník pojišťovny \"Guardian Life and Fire Insurance Company\". V roce 1891 získal díky náhodnému seznámení s malíři Sir Edwardem Burne-Jonesem a Puviem de Chavannes možnost se kreslením živit. Na jejich radu začal v roce 1892 studovat \"Westminster School of Art\".\n\nV roce 1893 se seznámil s Oscarem Wildem. Wilde viděl Beardsleyovy kresby, inspirované jeho divadelní hrou \"Salomé\" a požádal ho, aby ilustroval anglické vydání, které vyšlo v roce 1894.\n\nV roce 1894 se stal výtvarným redaktorem literárního časopisu \"The Yellow Book\". V dubnu 1895 byl ale propuštěn pro své přátelství s Oscarem Wildem, který byl v té době odsouzen pro své homosexuální vztahy. Vydavatel Leonard Smithers tehdy požádal Beardsleye, aby se stal výtvarným redaktorem konkurenčního časopisu \"The Savoy Magazine\" (redaktorem byl Arthur Symons).\n\nBeardsley od dětství trpěl tuberkulózou. Na doporučení lékařů odjel do jižní Francie. Zde konvertoval ke katolické víře. V noci z 15. na 16. března 1898 nemoci podlehl.\n\n\n\n\n\n"}
{"id": "455327", "url": "https://cs.wikipedia.org/wiki?curid=455327", "title": "Peter Facinelli", "text": "Peter Facinelli\n\nPeter Facinelli (* 26. listopadu 1973, Queensu, New York) je americký herec. Peter proslul roku 2008 rolí Dr. Carlislea Cullena ve filmu \"Stmívání\".\n\nNarodil se v Queensu jako syn italských přistěhovalců Bruny (hospodyně) a Pierina (číšník) Facinelliových. Hereckého vzdělání se mu dostalo na \"Atlantic Theater Company Acting School\" v New Yorku.\n\nRoku 1996 potkal svou první manželku Jennie Garth (Kelly - Beverly Hills 902 10) na natáčení filmu \"An Unfinished Affair\". Brali se roku 2001 a mají spolu 3 dcery: Luca Bella (* 30. červen 1997), Lola Ray (6. prosinec 2002) a Fiona Eve (* 30. září 2006).\n13. března 2012 oznámili, že se budou rozvádět. Rozvedeni byli v roce 2013.\n\n\n"}
{"id": "455328", "url": "https://cs.wikipedia.org/wiki?curid=455328", "title": "Michael Lammer", "text": "Michael Lammer\n\nMichael Lammer (* 25. března 1982 Kilchberg, Švýcarsko) je současný švýcarský profesionální tenista.\n\nVe své dosavadní kariéře vyhrál na okruhu ATP 1  turnaj ve čtyřhře.\n\nMichael Lammer se zúčastnil 2 zápasů v Davisově poháru za tým Švýcarska s bilancí 0–2 ve dvouhře a 1–0 ve čtyřhře.\n\n\n"}
{"id": "455329", "url": "https://cs.wikipedia.org/wiki?curid=455329", "title": "Carole Bouquet", "text": "Carole Bouquet\n\nCarole Bouquet (* 18. srpna 1957 Neuilly-sur-Seine, Paříž, Hauts-de-Seine) je francouzská herečka oceněná Césarem, režisérka a modelka, která se od roku 1977 objevila ve více než čtyřiceti filmech. Známou se stala rolí Bond girl Meliny Havelockové v bondovce \"Jen pro tvé oči\" (1981).\n\nKromě postavy Bondovy dívky hrála od 80. let v řadě evropských snímků. Nejdříve studovala filosofii na pařížské Sorbonně, ale přešla na Státní konzervatoř dramatického umění, kde se věnovala oboru herectví u Antoina Viteze. Do povědomí se zapsala hned svým prvním filmem. Světoznámý režisér Luis Buñuel ji obsadil do role služky Conchity v surrealistickém dramatu \"Ten tajemný předmět touhy\" (1977), společně se Španělkou Ángelou Molinovou (obě hrály jednu roli).\n\nNásledovaly snímky francouzské produkce, kde se objevila po boku Gérarda Depardieu, a to v komedii \"Studený bufet\" (1979) a dramatu \"Pravý břeh, levý břeh\" (1984), kde byla za postavu Bebée Sanaquesové nominována na Césara v kategorii Nejlepší herečka ve vedlejší roli. V roce 1985 jí zemřel manžel, producent Jean-Pierre Rassam, se kterým má syna Dimitrije Rassama. Téhož roku hrála ve snímku \"Podivná policie\" (1985) a o čtyři roky později ztvárnila roli princezny Soroyai v triptychu režírovaném třemi slavnými americkými režiséry \"Povídky z New Yorku\" (1989). Zahrála si také ve snímku \"Trop belle pour toi\" (1989,\" Příliš pěkná pro tebe\"), kterému se dostalo mezinárodního uznání. Za roli Florence Barthélémyové' v něm získala Césara v kategorii Nejlepší herečka.\n\nV 90. letech ztvárnila postavy např. v komedii \"Tango\" (1993) vedle Philippa Noireta nebo v dobrodružném filmu \"Červený a černý\" (1997). V tomto období také pracovala jako modelka a tvář firmy Chanel.\n\nPodruhé se provdala za Jacquese Liebowitche v roce 1992, manželství poté trvalo čtyři roky. V období 1997-2005 byl jejím životním partnerem herec Gérard Depardieu (2003-2005 zasnoubeni), který se stal opět i partnerem filmovým ve snímku \"Most mezi dvěma břehy\" (1999, \"Un pont entre deux rives\"), ve kterém byl i režisérem. Následně se objevila vedle Jeana Rena v akční komedii \"Wasabi\" (2001). O dva roky později natočila dobrodružný snímek \"Líbejte se, s kým je libo\" (2003) a v roce 2005 rodinné drama \"Peklo\", ve kterém hrála matku vedle Emmanuelle Béartové. Jako režisérka dosud natočila dva filmy \"La Lumière de Dieu\" (2000) a \"Tanna\" (2001).\n\nRoku 1999 zasedla v porotě 4. mezinárodního filmového festivalu v Šanghaji. Podporuje organizaci Dětství a úděl, která má ve své náplni pomoc postiženým dětem.\n\n\n\n\n"}
{"id": "455335", "url": "https://cs.wikipedia.org/wiki?curid=455335", "title": "Šlesvicko", "text": "Šlesvicko\n\nŠlesvicko nebo také Jižní Jutsko (německy a anglicky \"Schleswig\", dánsky \"Sønderjylland\" nebo \"Slesvig\") je historická země rozkládající se na jihu Jutského poloostrova. Šlesvicko je v současnosti rozděleno mezi Německo a Dánsko. Metropolí bylo město Schleswig. Administrativně je německá část, čili Jižní Šlesvicko součástí spolkové země Šlesvicko-Holštýnsko a dánská část resp. Severní Šlesvicko je součástí dánského Region Syddanmark (Jižní Dánsko) jenž popírá historickou hranici Šlesvicka. V letech 1970–2007 bylo severní Šlesvicko součástí okresu Sønderjyllands Amt (jižní Jutsko) jenž z větší části historickou hranici respektoval.\n\nŠlesvicko na severu hraničí s Dánskem, resp. severním Jutskem. Více jako polovinu této hranice tvoří řeka Kongeaen. Na jihu tvoří hranici s Hoštýskem řeka Eider a na ní navazující Kielský kanál. Zbytek území je ze západu omýván vodami Severního moře, resp. z východu Baltského moře. Celé území Šlesvicka je součástí Severoněmecké nížiny a rozkládá se v jižní části Jutského poloostrova. Západní pobřeží je obklopeno ve středověku a v raném novověku vzniklými Severofrískými ostrovy, které byly v minulosti součástí Jutského poloostrova. Všechny tyto ostrovy jsou zde obklopené mělčinovou oblastí označovanou německým termínem \"Wattenmeer\", jehož většina je zde součástí národního parku Schleswig-Holsteinisches Wattenmeer. Při odlivu se zde obnažují rozsáhlé oblasti písčin či bahna.\n\nDánský král Valdemar II. byl jedním z nejvýznamnějších dánských králů – během jeho vlády dosáhla dánská expanze svého vrcholu a Dánsko mělo vliv na celou oblast Baltu, hlavně Estonska. Na podporu této expanze došlo k přesunu moci z Jutska na Sjalland. Valdemar II. ovládl Holštýnsko, potvrdil vládu nad Šlesvickem a 15. června 1219 dobyl Estonsko.\n\nDánské království se po dlouhou dobu skládalo ze čtyř částí: Jutský poloostrov a k němu náležící ostrovy, které tvořily království a dále lenní polabská vévodství Šlesvicko a Holštýnsko, které byly v personální unii s Dánskem. Od začátku 18. století a stále více na začátku 19. století by Dánové rádi viděli vévodství jako plnou součást království. Tento pohled však nebyl sdílen s německou většinou žijící ve vévodstvích, která se nadšeně přidávala k liberálnímu a nacionalistickému hnutí známému jako šlesvicko-holštýnismus. Toto hnutí usilovalo o nezávislost na Dánsku. První válka o Šlesvicko-Holštýnsko byla podnícena konstitučními změnami v roce 1849 a díky intervenci Británie a dalších velmocí skončila statem quo. V Dánsku se vedlo mnoho debat nad dalším postupem v otázce Šlesvicka a Holštýnska – nacionální liberalisté požadovali plné svázání Šlesvicka s Dánskem, Holštýnsku ponechali volbu zda se chtějí či nechtějí připojit. Nicméně mezinárodní události předběhly dánskou domácí politiku a Dánsko muselo v roce 1864 čelit válce s Pruskem a Rakouskem, která je známa jako druhá válka o Šlesvicko-Holštýnsko.\n\nCesta k této válce začala tak, že Prusko bylo roku 1851 poraženo Dánskem v prusko-dánské válce (1848-1851), v níž chtělo Prusko ovládnout Dánskem kontrolované Šlesvicko s početnou německou menšinou. Roku 1863 pak bylo Šlesvicko začleněno přímo do Dánska, což bylo zjevným porušením Londýnského protokolu z roku 1851, v němž se Dánsko mimo jiné zavázalo ponechat Šlesvicku jeho práva. Důsledkem byla následující německo-dánská válka roku 1864 pak Prusko s Rakouskem a ostatními německými státy bojovalo proti Dánsku, které chtělo oddělit jím ovládané Holštýnsko a Lauenbursko od Německého spolku (Dánský král byl v rámci personální unie také vévodou Šlesvicka-Holštýnska, ale Holštýnsko bylo spolu s Lauenburskem na rozdíl od severnějšího Šlesvicka členem Německého spolku) a začlenit je do Dánska. V této válce bylo Dánsko poraženo a bylo nuceno postoupit celé Šlesvicko-Holštýnsko Prusku a přijalo politiku neutrality. Šlesvicko se stalo prusko-rakouským kondominiem, Holštýnsko získalo Rakousko a Lauenbursko s titulem vévodství, Prusko.\n\nPo porážce Rakouska v prusko-rakouské válce v roce 1866 bylo Šlesvicko a Holštýnsko spojeny v jednu pruskou provincii. Až do roku 1920 existovalo Šlesvicko stále jako jeden celek což se však změnilo po první světové válce.\n\nPo první světové válce, jíž se Dánsko nezúčastnilo, díky porážce Německa dala Versailleská smlouva mandát k šlesvickému plebiscitu, v kterém bylo rozhodnuto o připojení severní části Šlesvicka k Dánsku. Severní Šlesvicko je tak (opět) součástí Dánska trvale od 15. června 1920. Král a část opozice vyčítal ministerskému předsedovi Karlu Teodorovi Zahlemu, že nevytěžil z porážky Německa ještě další území pro Dánsko, například ty, které Dánsko ztratilo v druhé válce o Šlesvicko-Holštýnsko, převážně však Jižní Šlesvicko. Král věřil v podporu lidu k jeho výhradám k ministerskému předsedovi a zavrhnul Zahleho vládu, což vedlo až k tzv. Velikonoční krizi v roce 1920. Jejím výsledkem byl králův slib, že již nebude přímo zasahovat do politiky a tento slib byl králem od té doby dodržován i přesto, že snížení jeho moci nebylo zakotveno v ústavě.\n\nPo německé porážce se koná plebiscit o budoucím osudu Šlesvicka. Obyvatelé severního Šlesvicka volí 75% hlasy za připojení k Dánsku, zatímco 80% obyvatel jižního Šlesvicka hlasuje za připojení k nové Německé republice. 10. července 1920 pak Kristián X. na bílém koni triumfálně překročí hranici a vjede na znovunabyté území. Tento obraz zůstane nadlouho vryt Dánům do paměti. Když se o šest let později k vládě dostanou socialisté, ihned ruší první bod svého programu, jenž byl zrušení monarchie. Dnes je dánská část Šlesvicka součástí Region Syddanmark (Jižní Dánsko), jenž popírá historickou hranici Šlesvicka.\n\nPo druhé světové válce bylo Německo rozděleno do 4 okupačních zón, a Holštýnsko se Šlesvickem patřilo do britské okupační zóny. V roce 1947 bylo spojeneckou radou zrušeno Prusko jehož bylo Šlesvicko doposud součástí. V rámci této britské zóny vytvořila britská vojenská vláda v letech 1945 a 1946 následující správní jednotky země a ze Šlesvicka a Holštýnska byla utvořena spolková země Šlesvicko-Holštýnsko, která se 23. května 1949 stala spolkovou zemí SRN a v roce 1991 spolkovou zemí sjednoceného Německa.\n\n"}
{"id": "455341", "url": "https://cs.wikipedia.org/wiki?curid=455341", "title": "Semjon Ivanovič Děžňov", "text": "Semjon Ivanovič Děžňov\n\nSemjon Ivanovič Děžňov rusky \"Семён Ива́нович Дежнёв\" (kolem 1605, Velikij Usťug ve Vologdské oblasti – počátek 1673, Moskva) – byl ruský kozák v carské službě, mořeplavec, cestovatel a průzkumník severní a východní Sibiře, také obchodník s kožešinami. \n\nJako první ze známých evropských mořeplavců proplul již v roce 1648 Beringovou úžinou, a to již 80 let před Vitusem Beringem, po němž nakonec průliv dostal jméno, i když se Beringovi nepodařilo proplout celou úžinou a byl nucen omezit se pouze na obeplutí její jižní části, zatímco Děžňov překonal průliv ze severu na jih po celé jeho délce. Jeho jménem je nazván nejvýchodnější pevninský výběžek Asie – Děžňovův mys. \n\nInformace o Děžňovově životě jsou známy pouze pro období let 1638 až 1671. Narodil se ve Velikém Ustogu (podle některých pramenů v některé z vesnic na řece Piněga). Kdy odtud Děžňov odešel \"hledat štěstí na Sibiř\", není známo.\n\nV třicátých letech 17. století na Sibiři nejprve sloužil v Tobolsku, poté v Jenisejsku. Za velkých nebezpečí v letech 1636-1646 \"smířil\" Jakuty. Z Jenisejska v roce 1638 odešel do Jakutského ostrogu (ostrog = stálé nebo dočasné opevněné sídlo), právě založeného v sousedství ještě nepokořených domorodců. Celá Děžňovova služba v Jakutsku představuje sled neúnavné činnosti, často spojené s nebezpečím života: za dvacet let služby zde byl devětkrát raněn. Již v letech 1639-1640 podrobil místního knížete Sacheje. V letech 1640-1641 se účastnil traperských výprav v prostoru řeky Jany a v následujícím roku se dostal ještě dále na východ, k hornímu toku řeky Indigirka: v roce 1641 se skupinou patnácti lidí vybírá na řece Jana \"\"jasak\"\" (výraz převzatý z mongolštiny; v naturáliích – většinou kožešinách – vybíraná daň) a úspěšně ji přepraví do Jakutska, třebaže byl přepaden tlupou 40 banditů. V roce 1642 byl spolu se Staduchinem vyslán na výběr jasaku na řeku Ojmjakon, odkud se vydal k Indigirce, po níž se dostal k Severnímu ledovému oceánu. Zde se Děžňov a Staduchin spojili s Michajlovem. \n\nPo tříleté službě se Staduchin a Michajlov s polovinou lidí vypravili do Jakutska a Děžňova s třinácti lidmi nechali na Kolymském poloostrově. Michajlov se z cesty vrátil obratem a mezitím Děžňov musel odrazit přepadení pěti set Jukarigů (sibiřské etnikum), kteří chtěli nevelkou posádku \"ostrožku\" zahubit. \nNa Kolymě Děžňov sloužil do léta 1648 (mezitím se pokusil proniknout ještě dále na východ v naději, že narazí na velké kolonie mrožů, ale bezúspěšně). Poté byl zařazen jako výběrčí \"jasaku\" do expedice ruského kupce Fedota Alexejeviče Popova. V létě 1648 Popov a Děžňov v čele cca 90 kozáků na sedmi \"kočích\" (malá plachetnice) vypluli na moře. Minuli Wrangelův ostrov, obepluli Čukotský poloostrov a jako první propluli Beringovou úžinou.\n\nPo ztroskotání šel Děžňov deset týdnů s pětadvaceti lidmi k ústí řeky Anadyr, kde zahynulo ještě 13 lidí; se zbylými zde přezimoval a v létě roku 1649 se na nově postavených lodích vypravil po řece do prvních vesnic domorodců. Zde, na středním toku řeky Anadyr, vystavěl zimoviště, posléze nazvané \"Anadyrský ostrog\" nebo \"Anadyrsk\". (Dnešní město Anadyr se nachází u ústí řeky a bylo založeno až v roce 1889.) V roce 1650 sem přibyla po souši skupina Rusů z Nižně-Kolymska; tuto cestu, vyhodnější nežli mořská, využil i Děžňov, vrátiv se sem v roce 1652 – Anadyrská zátoka se ukázala být bohatou na kolonie mrožů. V roce 1653, kvůli zásilce mroží kosti (mroží kly byly ceněny jako slonovina) a kožešin do Jakutska předal velení nad ostrogem, ale zůstal v oblasti do roku 1662, kdy se vrátil do Jakutska. Odtud byl knížetem Boratyňským, jakutským gubernátorem, vyslán do Moskvy, aby tam dopravil zásilku sobolích kožešin a podal zprávu na carském dvoře; přibyl tam uprostřed roku 1664. Dochovala se jeho suplika o vyplacení služného za 19 let, které si vysloužil, avšak neobdržel; služné nakonec skutečně dostal. Zpět do Jakutska vyrazil v roce 1665, další výpravy však již nepodnikl. Sloužil tam do roku 1670, kdy byl znovu vyslán do Moskvy, kde se objevil v roce 1671. \n\nJako uznání zásluh dostal starý a nemocný kozák jmenování atamanem. Poslední dva roky života strávil v Moskvě.\n\n"}
{"id": "455345", "url": "https://cs.wikipedia.org/wiki?curid=455345", "title": "Josef Blažejovský", "text": "Josef Blažejovský\n\nJosef Blažejovský (9. září 1949, Praze - 22. prosince 2004, tamtéž) byl český kytarista a hudební skladatel, textař, člen skupin The Symphonic, Markýz John, Taxmeni (bývalí Krajánci), Pacifik.\n\n\nPůvodním povoláním elektrikář, od základní vojenské služby se věnoval žánru country až do své náhlé smrti před Vánocemi 2004.\n\n"}
{"id": "455348", "url": "https://cs.wikipedia.org/wiki?curid=455348", "title": "Zrcadlový labyrint", "text": "Zrcadlový labyrint\n\nZrcadlový labyrint nebo zrcadlové bludiště (v angličtině zrcadlový dům nebo zrcadlová síň, v ruštině dům smíchu) je založen na koncepci labyrintu doplněným o vizuální vjemy, které vznikají zdeformovaným odraženým zrcadlovým obrazem. Zrcadla jsou různě deformovaná, buď konkávně nebo vypoukle. \n\nZrcadlový labyrint se nachází například na pražském Petříně nebo v Divadle kouzel Pavla Kožíška v Líbeznicích u Prahy.\n\nPrvní patent na zrcadlové bludiště oznámil rodák z Berlína Gustav Casten v roce 1888 ve Francii. Podle jeho plánu bylo postaveno v roce 1889 v Konstantinopoli první bludiště v sultánově paláci. V roce 1893 následovala další aplikace jeho plánu v Chicagu, která byla navržena podle stejného principu konstrukce. Labyrint na Petříne v Praze je však postaven podle jiného, jednoduššího plánu. Vznikl v roce 1891 a existuje dodnes.\n\n\n\n"}
{"id": "455360", "url": "https://cs.wikipedia.org/wiki?curid=455360", "title": "Obchodní dům", "text": "Obchodní dům\n\nObchodní dům, především jeho prodejní budova, je subjekt, který uskutečňuje maloobchodní prodej. Z architektonického hlediska je to samostatný typologický druh, zařazující se do skupiny občanských budov.\n\nExistují dva základní druhy obchodních domů: \"plnosortimentní\" a \"specializované obchodní domy\". Poskytují co nejúplnější nabídku spotřebitelského zboží všech hlavních sortimentních skupin.\n\nVíce než stoletá historie budování a existence obchodních domů vytvořila všeobecně uznávané zásady pro fungování i projektování obchodních domů. Rovněž vývoj a použití nových forem prodeje podnítily vznik několika vývojových modifikací obchodních domů: samoobslužný obchodní dům, klasický obchodní dům.\n\nVznik obchodních domů je spojen s rozvojem průmyslově vyráběného, levnějšího zboží, zejména látek, a modernizací měst v 19. století a jejich přeměny ve velkoměsta s bulváry. Za první obchodní dům bývá považován \"Au Bon Marché\" v Paříži, který r. 1852 zavádí moderní principy obchodního domu: široký sortiment zboží je rozdělen do různých prodejních oddělení, zboží je vystaveno a opatřeno cenovkami s pevnými cenami, nízké marže i ceny, záruka vrácení peněz, atraktivní prezentace a reklama. Mimořádný obchodní úspěch tohoto nového kapitalistického podnikání a jeho sociální dopad zpracoval spisovatel Émile Zola v románu \"U štěstí dam\", který svým názvem vystihuje zaměření i filosofii podniku.\n\nNejstarší obchodní dům v Praze je Haasův obchodní dům Na příkopě 4 (čp. 847) z roku 1871 s kamennou fasádou ve stylu pozdní italské renesance.\n\nV meziválečném období se návrhům obchodních domů věnoval mj. architekt Ludvík Kysela, který postavil na Václavském náměstí dům pro obuvnickou firmu Baťa, která i jinde stavěla své specializované obchodní domy. Obchodní domy s širokým sortimentem stavěla firma Brouk a Babka, jejichž vrcholem byl v roce 1939 tehdy nejmodernější obchodní dům Bílá labuť.\n\nV období socialistického Československa byly pod značkou \"Prior\" postaveny některé reprezentativní obchodní domy významné z hlediska vývoje architektury (Kotva, Ještěd, Máj). Po roce 1989 se začaly zejména na periferiích měst objevovat supermarkety a hypermarkety a specializované obchodní domy. Vedle toho postupně vznikají obchodní centra, která pod jednou střechou skrývají samostatně provozované prodejny. Nákupní centra pronikají i do historického středu města (Palladium). Termín \"obchodní dům\" je dnes díky naznačenému vývoji a snaze provozovatelů o atraktivní neotřelé názvy na ústupu.\n\nKlasický obchodní dům má jednotnou organizaci řízení a provozu. Podle prodejní plochy rozdělujeme obchodní domy na:\n\nPlnosortimentní obchodního dům má komplexní nabídku potravin (pro všechny velikostní kategorie), stravovací služby (občerstvení pro všechny velikostní typy, restaurace pro střední a velké typy), nepotravinářské zboží (pro všechny velikostní typy, s výjimkou nábytku, který se neprodává v nejmenších velikostních typech).\n\nPro obchodní dům jsou typické následující provozní a dispoziční principy:\n\nRozmístění hlavních provozních celků obchodního domu:\n\nInkaso je většinou decentralizované podle sortimentních úseků a skupin zboží.\n\nKromě prodeje nabízejí obchodní domy rozvážkovou a poradensku službu, opravy, balení a úpravy zakoupeného zboží, úschovna, atd..\n\nVertikální dopravu zajišťují velkokapacitní rychlovýtahy a eskalátory. Schodiště jsou využívána zejména pro pohyb návštěvníků směrem dolů a jako únikové cesty.\n\nPraktickým opatřením k vyloučení časové nerovnoměrnosti počtu návštěvníků je dostatečné dimenzování ploch pro pohyb a pobyt návštěvníků jak na jednotlivých podlažích, tak i v komunikačních prostorách.\n\nPři charakteristice samoobslužného obchodního domu je třeba uvést, že jde pouze o modifikaci klasického obchodního domu o velikosti přibližně 4000 až 6000 m prodejní plochy. Nové prvky jeho koncepce ale není možné použít u klasického typu, protože to neumožňují jeho prostorové a stavebně technické podmínky.\n\nZáklad stavebně dispozičního řešení koncepce samoobslužného obchodního domu tkví v tom, že objekt je rozdělen na hlavní halové části (obvykle na více podlažích), které slouží pouze pro prodej a skladování, a na ostatní části, v nichž jsou umístěna vertikální komunikační jádra návštěvníků, zaměstnanců a ostatní pomocné provozy. Toto řešení umožňuje vysoký stupeň flexibility mezi prodejními a skladovacími plochami i uvnitř těchto ploch. Dalším novým prvkem je zavedení tzv. etážové samoobsluhy, to znamená vždy jedné velké samoobsluhy v rámci celého prodejního podlaží obchodního domu.\n\nSoustředěným seskupením vertikálního komunikačního jádra do blízkosti hlavního vchodu se vytvoří stavební i dispoziční předpoklady pro uplatnění uzavřené samoobsluhy v rámci celého podlaží. Hlavní zásady prodeje zboží touto samoobslužnou formou:\n\nV současnosti jsou obchodní domy na ústupu. Mnohem častěji se setkáváme s novodobými typy prodeje, jako jsou např. hypermarkety, supermarkety a rozlehlá nákupní centra. Čím dále, tím více se prosazuje nákup přes internet. Vývoj jde nezastavitelně dále, obchodní domy zůstanou výrazným prvkem architektury našich měst. Typickým příkladem je například bývalá síť obchodních domů Prior v Praze, nebo obchodní dům Dunaj v Bratislavě (první obchodní dům na Slovensku).\n\n"}
{"id": "455361", "url": "https://cs.wikipedia.org/wiki?curid=455361", "title": "Horník", "text": "Horník\n\nHorník znamená havíř, tedy člověk pracující v hlubinném dole, nebo znamená staročesky vinař.\n\n\n"}
{"id": "455364", "url": "https://cs.wikipedia.org/wiki?curid=455364", "title": "Philip Marlowe", "text": "Philip Marlowe\n\nPhilip („Phil“) Marlowe je fiktivní americký soukromý detektiv, hlavní postava několika knih spisovatele Raymonda Chandlera.\n\nPoprvé se objevil v roce 1938 v románu \"Hluboký spánek\". K charakteristikám postavy patřilo nezřízené pití alkoholu a kouření cigaret, cynismus a ironické vyjadřování, slabost pro ženy nevalné pověsti. Kniha se setkala s velkým ohlasem, tak Chandler napsal další knihy se stejným hrdinou. V říjnu 1940 vydal román \"Sbohem buď lásko\" a poté následovala díla \"Vysoké okno\" v srpnu 1942, \"Dáma v jezeře\" v listopadu 1943 a další.\n\nVzhledem k úspěchu knih se Marlowe později stal hrdinou řady filmových a televizních adaptací, ve kterých postavu ztvárnili například Dick Powell, Humphrey Bogart, Robert Montgomery, George Montgomery, Philip Carey, James Garner, Elliot Gould, Robert Mitchum, Powers Boothe, Danny Glover nebo James Caan.\n\nV letech 1984–1985 napsal Václav Marhoul pro Divadlo Sklep divadelní hru \"Mazaný Filip\", kterou rovněž režíroval a která se hrála v kulturním středisku Dobeška v letech 1986–1989. Hlavní role zde hráli Tomáš Hanák, David Vávra, Milan Šteindler. Obnovená premiéra přepracované hry byla v roce 1994. Hra byla v roce 2003 základem pro Marhoulův stejnojmenný film.\n\n"}
{"id": "455366", "url": "https://cs.wikipedia.org/wiki?curid=455366", "title": "Lojza Baránek", "text": "Lojza Baránek\n\nAkademický malíř Lojza (Alois) Baránek (6. února 1932, Palanok, Mukačevo – 30. prosince 2016) byl český malíř.\n\nV letech 1951-57 studoval na Vysoké škole múzických umění v Bratislavě v atelieru prof. Ladislava Vychodila. Po promoci nastoupil jako výtvarník do Armádního divadla v Martině, později působil jako šéf výpravy Krajového divadla v Nitře.\nOd roku 1934, s výjimkou doby studií a působení na Slovensku, žil trvale v Poteči u Valašských Klobouk. Výtvarný obor na zdejší Lidové škole umění založil v září 1965. Ve své volné výtvarné tvorbě se věnoval malbě, grafice, dekorativní keramice a realizacím v architektuře.\n\nZemřel po krátké nemoci 30. prosince 2016 ve věku 84 let.\n\nValašské Klobouky, Bratislava, Brno, Břeclav, Luhačovice, Zlín, Uh. Hradiště, Vsetín, Vizovice, Slavičín, Rožnov pod Radhoštěm.\n\nDíla v soukromých sbírkách v ČR, USA, KANADA, NĚMECKO, AUSTRÁLIE, SLOVENSKO, RUSKO, DÁNSKO\n\nČlen UNIE VÝTVARNÝCH UMĚLCŮ ČESKÉ REPUBLIKY UNION OF VISUAL ARTIST OF THE CZECH REPUBLIC\n\n"}
{"id": "455371", "url": "https://cs.wikipedia.org/wiki?curid=455371", "title": "Anna Battkeová", "text": "Anna Battkeová\n\nAnna Battkeová (* 3. ledna 1985, v Düsseldorfu) je německá atletka, závodnice atletického oddílu USC Mainz jejíž specializací je skok o tyči.\n\nV roce 2007 vybojovala bronzovou medaili na mistrovství Evropy do 22 let v Debrecínu. Na halovém MS 2008 ve Valencii obsadila ve finále osmé místo. V roce 2009 si vytvořila na halovém ME v italském Turíně výkonem 465 cm nový osobní rekord a získala bronzovou medaili. Stříbro vybojovala její krajanka Silke Spiegelburgová a zlato Ruska Julia Golubčiková. Na Mistrovství světa v atletice 2009 v Berlíně skončila společně s Ruskou Taťánou Polnovovou na sedmém místě.\n\n"}
{"id": "455379", "url": "https://cs.wikipedia.org/wiki?curid=455379", "title": "Disiřičitan draselný", "text": "Disiřičitan draselný\n\nDisiřičitan draselný (též pyrosiřičitan draselný) je anorganická sloučenina s vzorcem KSO. Jedná se o bílý krystalický prášek se štiplavým sirným pachem. Používá se hlavně jako antioxidant a k chemické sterilaci. Je chemicky velmi podobný disiřičitanu sodnému, se kterým jej lze v některých případech vzájemně zaměňovat. Obecně se preferuje spíše disiřičitan draselný, protože nezvyšuje obsah sodíku ve výživě.\n\nDisiřičitan draselný má monoklinickou (jednoklonnou) krystalovou strukturu. Rozkládá se při 190 °C na oxid draselný a oxid siřičitý:\n\nDisiřičitan draselný je běžným aditivem (jako přídatná látka pro použití v potravinách má označení E224) do vín a moštů, kde uvolňuje oxid siřičitý SO („síření“). Chrání proti růstu divokých mikroorganismů a působí jako účinný antioxidant, čímž chrání barvu, chuť a vůni vína.\n\nTypické dávkování je 1/4 čajové lžičky disiřičitanu draselného na šestigalonový sud moštu (zhruba 75 ppm SO) před kvašením a 1/2 čajové lžičky (150 ppm SO) při stáčení.\n\nPři sanitaci vinařského náčiní se používá sprej s roztokem 1% SO (2 čajové lžičky disiřičitanu draselného na litr)\n\nDisiřičitan draselný se někdy používá v pivovarnictví k inhibici růstu divokých kvasinek, bakterií a hub. Říká se tomu „stabilizace“. Disiřičitan se používá také k neutralizaci chloraminu, který se přidává v úpravnách pitné vody k její dezinfekci. V Česku se v drtivé většině případů používá k dezinfekci vody chlornan sodný. Použití chloraminu zvyšuje koncentraci nežádoucích amonných iontů ve vodě. Týká se to jak domácího vaření piva, tak i komerční produkce. Nepoužívá se až tolik pro vaření piva, protože mladina se téměř vždy vaří a tedy se stejně zničí většina mikroorganismů. Lze ho ale přidávat do vody použité při drcení ječmene, aby se odstranily chloraminy, které mohou způsobovat fenolickou pachuť piva. (A. J. DeLange)\n"}
{"id": "455387", "url": "https://cs.wikipedia.org/wiki?curid=455387", "title": "Škoda 304", "text": "Škoda 304\n\nŠkoda 304 byl užitkový automobil vyráběný v československé automobilce Škoda. Vyráběl se hlavně jako klasický valník a vozy s označením N nebo ND jako autobusy, přesto existovaly i jiné typy (např. cisterny). Výroba začala roku 1929 a skončila o deset let později, vyrobilo se 636 těchto aut.\n\nMotor byl vodou chlazený řadový čtyřválec OHV o objemu 5 – 5,5 l. Měl výkon 33 – 49 kW (45 – 66 koní). Vůz dosahoval rychlosti až 50 km/h.\n"}
{"id": "455389", "url": "https://cs.wikipedia.org/wiki?curid=455389", "title": "Javor amurský", "text": "Javor amurský\n\nJavor amurský (\"Acer ginnala\") je opadavá dřevina, často keřovitého vzrůstu.\n\nRozšířen byl původně na severovýchodě Asie od východního Mongolska po Koreu a Japonsko. Na sever je rozšířen až po Sibiř, údolí řeky Amur. Je pěstován jako ozdobný strom, nebo keř v parcích. V Čechách se pěstuje od roku 1865 (Hluboká).\n\nJe to malý druh javoru s listy, které se výrazně oranžově, nebo červeně zbarvují na podzim.\n\nOpadavé dřeviny, malé stromy, nebo větší keře 3–4 m vysoké,s krátkým kmenem do 20–40 cm v průměru. Kůra je tenká, temně šedohnědá, hladká a na povrchu rozpraskaná u starých rostlin. V listy jsou vstřícné, jednoduché, 4–10 cm dlouhé a 3-6 široké, hluboce laločnatými, s třemi nebo pěti laloky a toho dvěma malými bazálními lalůčky (někdy se nevyskytují) a třemi většími vrcholovými lalůčky. Listy jsou hrubě a nepravidelně ozubené, a horní listová plocha je lesklá. Olistění mění barvu na zářivě oranžovou až červenou na podzim. Listy vyrůstají na štíhlých, často růžově zbarvených řapících 3–5 cm dlouhých. Květy mají žlutozelenou barvu, jsou 5–8 mm velké, a vyrůstají v širokých latách,na jaře obvykle v květnu. Plody jsou nažky, 8–10 mm velké s 1,5–2 cm dlouhým křídlem, zraje od pozdního léta do začátku podzimu. Jsou výrazně dekorativní a mají červenou barvu.\n\nJavor amurský je blízce příbuzný s javorem tatarským \"(Acer tataricum)\" a někteří botanici jej pokládají za poddruh (\"A. tataricum\" subsp. \"ginnala\" (Maxim.) Wesm.). Liší viditelně lesklými, hluboce laločnatými listy druhu javor amurský (\"A. ginnala\"), v porovnání s matnými, někdy jen povrchně laločnatými listy u druhu javor tatarský \"A. tataricum\".\n\nJavor amurský se pěstuje jako okrasná rostlina v severních oblastech Evropy a Severní Ameriky, kde je to nejvíce mrazuvzdorný druh javoru. Rozšiřuje se v některých částech Severní Ameriky. V ČR lze javor amurský velmi dobře použít jako keř v anglickém parku, nebo velké zahradě. Lze jej využít ve francouzské zahradě, pro pravidelně řezané tvary. S přihlédnutím k tomu že hezké podzimní zbarvení olistění opadá a celou zimu je keř, nebo strom bez listí. Pro malé zahrady jsou vhodnější jiné druhy javoru se zajímavým nebo barevným celoročním olistěním, náročnější na ošetřování (např \"Acer palmatum\" \"Atropurpureum\").\nJe oceňován v Japonsku a jinde jako druh vhodný pro pěstování jako bonsai.\n\nNejsnadněji výsevem, ale možné je i řízkování.\n\nJe světlomilný, ale snese i přistínění. Daří se mu lépe ve vlhkých humózních půdách ale roste i na sušších stanovištích. Snáší exhalace. Velmi dobře snáší řez, obvykle netrpí škůdci.\n\nJe to nepůvodní, invazivní druh v části severní Ameriky.\n\n"}
{"id": "455394", "url": "https://cs.wikipedia.org/wiki?curid=455394", "title": "Colin Chapman", "text": "Colin Chapman\n\nAnthony Colin Bruce Chapman (19. května 1928 v Londýně - 16. prosince 1982) byl britský konstruktér automobilů a zakladatel společnosti Lotus Cars, výrobce sportovních a závodních vozů.\n\nColin Chapman studoval stavební inženýrství na University College London a v rámci studia absolvoval též letecký výcvik RAF pro studenty vysokých škol. Po dokončení školy v roce 1949 vstoupil nakrátko do Britského královského letectva.\n\nV roce 1952 založil společnost Lotus Cars, kterou zpočátku řídil ve svém volném čase. Pomáhal mu přitom tým podobných nadšenců. Díky své znalosti konstrukce letadel dokázal v automobilovém světě dosáhnout skvělých úspěchů. Jeho četné inovace se staly vzorem pro ostatní a jeho tým udával směr vývoje. Mezi Chapmanovy nejdůležitější inovace patří například zavedení stavby samonosných karoserií v 60. letech, zavedení \"okřídlených\" vozů (s aerodynamicky tvarovaným podvozkem) v 70. letech a stejně tak legendární vůz formule 1 Lotus 88 s dvojitým šasi a karoserií z uhlíkových vláken.\n\nV roce 1954 vznikl závodní tým Lotus. Chapman si poprvé udělal jméno mezi konstruktéry díky aerodynamickému vozu Lotus Mark 8. Díky úspěchu tohoto vozu vstoupil Lotus v roce 1958 do formule 1 s vozem Lotus 12 a způsobil tak technickou revoluci.\n\nPod Chapmanovým vedením získal tým Lotus mezi lety 1962 a 1978 sedm titulů Poháru konstruktérů ve formuli 1, šest titulů v kategorii jezdců ve formuli 1 a v závodě 500 mil Indianapolis ve Spojených státech.\n\nAutomobilová divize Lotus Cars vyrobila desítky tisíc relativně dostupných \"nadupaných\" sportovních automobilů k potěše sportovně laděných řidičů.\n\nColin Chapman zemřel 16. prosince 1982 na selhání srdce.\n\nChapman byl ženatý s Hazel Chapmanovou, s níž měl syna Cliva. Clive Chapman pracuje pro tradiční tým Lotus, který se stále zúčastňuje závodů.\n"}
{"id": "455399", "url": "https://cs.wikipedia.org/wiki?curid=455399", "title": "DNA polymeráza II", "text": "DNA polymeráza II\n\nDNA polymeráza II (Pol II) je bakteriální DNA polymeráza, v pořadí druhá objevená. Specializuje se na opravu DNA, a to v případě, kdy se replikační vidlice dostane k DNA, jež jeví známky poškození.\n\nDNA polymeráza se skládá z jediného polypeptidu, který má relativní molekulovou hmotnost 89,9 kDa a skládá se ze 783 aminokyselin. Stavbou se řadí do B rodiny DNA polymeráz: pravděpodobně se právě z tohoto enzymu vyvinuly nejen některé archebakteriální, ale i tři významné eukaryotické DNA polymerázy.\n\nPolymerace DNA touto polymerázou je velice přesná a chyba se vyskytne přibližně jednou za 1 milion bází.\n"}
{"id": "455400", "url": "https://cs.wikipedia.org/wiki?curid=455400", "title": "Pol II", "text": "Pol II\n\nPol II může znamenat:\n"}
{"id": "455402", "url": "https://cs.wikipedia.org/wiki?curid=455402", "title": "KV2", "text": "KV2\n\nKV2 je egyptská hrobka ležící v Údolí králů mezi hrobkami KV1 a KV7. Byl v ní pochován faraon Ramesse IV. a obsahuje velké množství nástěnných maleb a hieroglyfů.\n\nExistují dva plány hrobky, jeden je nakreslen v měřítku 1:28 na papyru a je vystaven v egyptském muzeu v Turíně. Druhý je na vápenci nedaleko od vstupu do hrobky, pravděpodobně to byl plán dělníků. \n\nSe stavbou hrobky se spěchalo, protože faraon Ramesse IV. usedl na trůn až v pozdním věku a očekával brzy smrt. Proto je vzhled hrobky jednodušší. Hrobka je dlouhá 88,66 m, jsou v ní tři pozvolně klesající chodby (označené B, C a D), rozšířená komora (E), pohřební komora (J) a úzká chodba (K) obklopená třemi komorami (Ka, Kb a Kc).\n\nHrobka je většinou neporušená a je zdobena výjevy z knih Litanie na Rea, Egyptská kniha mrtvých, Amduat a dalších. Je druhá největší v počtu nástěnných maleb v Údolí králů (po KV9). \n\n"}
{"id": "455408", "url": "https://cs.wikipedia.org/wiki?curid=455408", "title": "Stylianos Pattakos", "text": "Stylianos Pattakos\n\nStylianos Pattakos (řecky \"Στυλιανός Παττακός\", 8. listopadu 1912 – 8. října 2016) byl příslušníkem řeckých ozbrojených sil a jedním z vůdců řecké vojenské junty, která 21. dubna 1967 svrhla vládu Panagiotise Kanellopula.\n\nNarodil se 8. listopadu 1912 v malé vesnici Agia Paraskevi na Krétě a studoval na Řecké vojenské akademii. Jako důstojník se zúčastnil druhé světové války. Po jejím skončení postupně získal hodnost brigádního generála a byl přiřazen k ozbrojeným divizím v Attice. V té době se seznámil s plukovníky Georgiosem Papadopulem a Nikolaosem Makarezem. Tato trojice v noci z 20. na 21. dubna provedla úspěšný převrat, přičemž tvrdila, že výjimečná politická situace je k takovému jednání donutila. Za svou účast na převratu získal Pattakos post ministra vnitra. V této funkci například zbavil řeckou herečku a politickou aktivistku Melinu Merkuriovou řeckého občanství. \n\n25. listopadu 1973 pravicově orientovaný brigádní generál Dimitrios Ioannides Papadopula svrhl a Pattakos se tak ocitl na vedlejší koleji. Následující rok skončilo sedmileté trvání vojenského režimu po turecké invazi na Kypr. Nově ustavená demokratická vláda Konstantina Karamanlise postavila činitele junty před soud pro vzpouru a velezradu. Pattakos byl odsouzen k smrti, později mu byl trest změněn na doživotní vězení. Kvůli zdravotním komplikacím byl v září 1990 z vězení propuštěn.\n\n"}
{"id": "455411", "url": "https://cs.wikipedia.org/wiki?curid=455411", "title": "FC Nantes", "text": "FC Nantes\n\nFootball Club de Nantes (v letech 1992–2007 Football Club de Nantes Atlantique) je francouzský fotbalový klub, který vznikl 21. dubna 1943 sloučením šesti klubů. V sezoně 2008/09 sestoupil z Ligue 1 do Ligue 2, po sezoně 2012/13 se do francouzské nejvyšší soutěže vrátil.\n\nKvůli žluto-zeleným dresům se týmu přezdívá \"kanárci\".\n\n\n"}
{"id": "455415", "url": "https://cs.wikipedia.org/wiki?curid=455415", "title": "Loučná Hora", "text": "Loučná Hora\n\nLoučná Hora () je jedna z pěti částí obce Smidary. Leží na východě Čech v královéhradeckém kraji v okrese Hradec Králové.\n\nVýznamnou historickou pamětihodností v této malebné vesničce je dřevěný kostelík sv. Jiří z první poloviny 14. století.\n\nPrvní písemná zmínka o obci pochází z roku 1369.\n\n\n"}
{"id": "455416", "url": "https://cs.wikipedia.org/wiki?curid=455416", "title": "Wishbone Ash (album)", "text": "Wishbone Ash (album)\n\nWishbone Ash je první album skupiny Wishbone Ash. Debutové album skupiny se stalo skutečností poté, co vystupovali jako předkapela na koncertu Deep Purple začátkem 70. let. Kytarista skupiny Deep Purple, Ritchie Blackmore se během zvukové zkoušky připojil ke kytaristovi Andy Powellovi a jammoval s ním.\n\nBlackmore pak doporučil společnosti MCA Records podepsat s Wishbone Ash kontrakt. Producent Deep Purple, Derek Lawrence, produkoval toto album, které neslo znaky blues, progressive rocku a psychedelické improvizace. Album bylo úspěšné a Wishbone Ash se tak stali jednou z nejpopulárnějších skupin začátku 70. let.\n\nVšechny skladby napsali Andy Powell, Martin Turner, Ted Turner a Steve Upton\n\n\nBlind Eye a Queen Of Torture byly vydány na 7\" singlu MCA MK5061 (únor 1971)]\n\n"}
{"id": "455417", "url": "https://cs.wikipedia.org/wiki?curid=455417", "title": "Meteoalarm", "text": "Meteoalarm\n\nMeteoalarm jsou oficiální internetové stránky Evropské meteorologické služby, která poskytuje informace o mimořádných povětrnostních jevech. Je určena pro každého, kdo cestuje po Evropě. Označení rizika v jednotlivých státech se liší barvou.\n\nDíky unikátnímu systému propojení meteorologických institutů v Evropě může každý bez znalosti jazyků porozumět varování.\n\nK dispozici jsou čtyři barvy, které poukazují na povětrnostní podmínky v některých evropských zemích: zelená, žlutá, oranžová a červená.\n\nPokud je země zbarvena do zelena, nehrozí zde nebezpečí.\n\nŽlutá barva znamená potenciální nebezpečí.\n\nNebezpečí. Počasí přináší rizika a může způsobit újmy na zdraví. Je lepší být opatrný a dávat pozor na nejnovější vývoj počasí.\n\nExtrémní počasí. Jsou pravděpodobné velké škody v rozsáhlé oblasti, pravděpodobné je i ohrožení života a zdraví. Lidé by měli být velmi opatrní, zaměřit pozornost na aktuální zprávy a řídit se pokyny a radami úřadů.\n\n"}
{"id": "455421", "url": "https://cs.wikipedia.org/wiki?curid=455421", "title": "Javier Mascherano", "text": "Javier Mascherano\n\nJavier Alejandro Mascherano [Chavijer Alechandro Maskerano] (* 8. června 1984, San Lorenzo, Santa Fe) je argentinský fotbalový záložník a člen argentinské reprezentace. Aktuálně hraje za Argentinský klub Estudiantes de La Plata. Může také hrát jako střední obránce. Kromě argentinského má i italské státní občanství.\n\nJeho dvě nejčastější přezdívky jsou Masche a El Jefecito (Malý šéf). Bývalí argentinší fotbalisté Jorge Valdano a Jorge Solari označili Mascherana za možná nejlepšího středního záložníka světa.\n\nMascherano začal svou kariéru v CA River Plate. Svůj první seniorský titul vyhrál v sezóně 2003/04, vyhrál Primera División (Argentina). Vyhrál také zlatou olympijskou medaili s Argentinou na LOH 2004 v Athénách a stříbrnou medaili na Copa América 2004. V roce 2005 přestoupil do brazilského Corinthians, hned první sezónu vyhrál brazilskou Serii A. Mascherano se přesunul do Evropy přestupen do anglického týmu West Ham United FC. Každopádně neobvyklé smluvní podmínky s Media Sports Investments zmařily jeho krátký pobyt v klubu a na začátku roku 2007 šel do Liverpoolu na hostování.\n\nVe své první sezóně vybojoval druhé místo v Lize mistrů a znovu skončil na druhém místě na Copa América s Argentina. V únoru roku 2008 se stal oficiálně hráčem Liverpoolu za 18,6 miliónů liber.\n\nVyhrál svou druhou zlatou olympijskou medaili s Argentinou v Pekingu na LOH 2008 (vítězství ve finále 1:0 nad Nigérií), což se mu povedlo jako prvnímu fotbalistovi od roku 1928. Předtím triumfoval na LOH 2004 v řeckých Aténách.\n\nTrenér Diego Maradona ho označil za klíčového hráče národního týmu a dal mu kapitánskou pásku a uvedl že jeho tým je pouze Jonás Gutiérrez, Javier Mascherano, Lionel Messi a osm dalších.\n\nTrenér Alejandro Sabella jej vzal na Mistrovství světa 2014 v Brazílii. Ve finále s Německem Argentina prohrála 0:1 v prodloužení a získala stříbrné medaile. Ve finále podal výborný výkon.\n\nAktualizováno: 13. květen 2012\n\n"}
{"id": "455422", "url": "https://cs.wikipedia.org/wiki?curid=455422", "title": "Karlheinz Schreiber", "text": "Karlheinz Schreiber\n\nKarlheinz Schreiber (* 25. března 1934, Petersdorf, Německo) je kontroverzní německý průmyslník, obchodník se zbraněmi a lobbista.\n\nSchreiber je ústředním aktérem aféry s podezřelým financováním Křesťansko-demokratickou unii (CDU) v 90. letech 20. století. Skandál odstartovala v roce 1999 augsburská justice, která se zajímala o osud milionu marek, který Schreiber v roce 1991 předal v kufříku pokladníkovi CDU Waltheru Leisleru Kiepovi. Ukázalo se, že tehdejší náměstek ministra obrany Ludwig-Holger Pfahls dostal od Schreibera 3,8 milionu marek za pomoc při prodeji tanků Fuchs do Saúdské Arábie v roce 1991. Aféra vedla mimo jiné k rezignaci tehdejšího předsedy CDU Wolfganga Schäubleho. Ten 10. ledna 2000 potvrdil, že v roce 1994 přijal Schreibera dar v hotovosti přes 100 tisíc marek, které nebyly zaneseny v účetnictví CDU.\n\nSchreiber byl německými úřady obviněn z korupce, daňových úniků a podvodů, ale jako vlastník německého i kanadského pasu se 10 let pokoušel využít veškeré možnosti, aby zabránil svému vydání do Německa. Počátkem srpna 2009 ho Kanada vydala ke stíhání do Německa.\n\nOd Schreiber dostal 225 tisíc kanadských dolarů (cca 3,8 milionu Kć) bývalý kanadský premiér Brian Mulroney za podporu pro projekt německé zbrojovky Thyssen. Mulroney tvrdí, že peníze přijel až po odchodu z politiky, ale Schreiber tvrdí, že byl v té době ve vládě.\n\n"}
{"id": "455425", "url": "https://cs.wikipedia.org/wiki?curid=455425", "title": "Siouxština", "text": "Siouxština\n\nSiouxština je jazyk, kterým dnes hovoří asi 26 000 příslušníků kmenů Lakota a Dakota (souhrnně Siouxové) v Severní Americe. \n\nJazyk Siouxů má 3 hlavní regionální dialekty a poddialekty:\n\n\nZápadní dakotština stojí uprostřed nářečního kontinua, foneticky je bližší východní dakotštině avšak z hlediska slovní zásoby a gramaticky má blíže lakotštině. Lakotové a západní Dakotové si navzájem rozumějí, avšak srozumitelnost východní dakotštiny je pro ně výrazně menší. Jazyk Siouxů je vzdáleně příbuzný též s jazyky kmenů Stoney a Assiniboi, jejichž mluvčí se označují jménem Nakhóta nebo Nakhóda. Tyto jazyky jsou však pro Lakoty a Dakoty nesrozumitelné.\n\nPrvní spolehlivý slovník tohoto jazyka sestavil český lingvista Jan Ullrich. Slovník vydalo v roce 2008 Lakota Language Consortium (www.lakhota.org), organizace spolupracující s Colorado University a se všemi lakotskými rezervacemi na revitalizaci lakotštiny. Existuje i online verze slovníku na lakotadictionary.org/nldo.php.\n\n"}
{"id": "455429", "url": "https://cs.wikipedia.org/wiki?curid=455429", "title": "Gravitholus", "text": "Gravitholus\n\nGravitholus (\"těžká hlava\") byl rod býložravého ptakopánvého dinosaura z čeledi Pachycephalosauridae. Žil na území dnešní Alberty v Kanadě v období svrchní křídy (geologický stupeň kampán, asi před 75 miliony let). Tento tlustolebý dinosaurus byl popsán v roce 1979 W. P. Wallem a Peterem Galtonem. Je znám víceméně jen podle fosilií temenní části lebky. Jeho délka dosahovala asi 3 metrů.\n\nTypovým a dosud jediným známým druhem je \"G. albertae\". Delší dobu probíhá mezi paleontology debata, zda jde o samostatný validní rod, nebo jen o synonymum s rodem \"Stegoceras\". Novější analýzy však naznačují, že jde o platný a samostatný rod.\n\n"}
{"id": "455432", "url": "https://cs.wikipedia.org/wiki?curid=455432", "title": "Ornatotholus", "text": "Ornatotholus\n\nOrnatotholus (\"zdobená hlava\") byl rod býložravého ptakopánvého dinosaura z čeledi Pachycephalosauridae. Žil na území dnešní jižní Alberty v Kanadě. Stáří fosilií tohoto dinosaura je svrchnokřídové (pozdní geologický stupeň kampán). Až do objevu rodu \"Dracorex\" v Jižní Dakotě šlo o jediného známého severoamerického pachycefalosaura s plochým lebečním temenem. Tento tlustolebý dinosaurus byl popsán v roce 1979 W. P. Wallem a Peterem Galtonem, později však byla jeho taxonomická pozice pozměněna.\n\nTypovým a dosud jediným známým druhem je \"O. browni\", popsaný v roce 1979. \"Ornatotholus\" byl zřejmě velmi příbuzný rodu \"Stegoceras\". Je také možné, že jde o nedospělého jedince, patřícího do tohoto rodu. Této možnosti velmi nasvědčuje vědecká studie z června roku 2011. Délka dinosaura činila asi 2 metry.\n\n"}
{"id": "455433", "url": "https://cs.wikipedia.org/wiki?curid=455433", "title": "Comodactylus ostromi", "text": "Comodactylus ostromi\n\nComodactylus ostromi byl druh ramforynchoidního ptakoještěra, žijícího v období svrchní jury (stupně kimmeridž až tithon) na území dnešního Wyomingu v USA. Jeho fosílie byly objeveny ve svrchních částech souvrství Morrison. Jediným objeveným pozůstatkem je metakarpál, tedy kost z křídla tohoto létajícího plaza.\n\n"}
{"id": "455434", "url": "https://cs.wikipedia.org/wiki?curid=455434", "title": "Maud Adamsová", "text": "Maud Adamsová\n\nMaud Adamsová, respektive Maud Adams, rodným jménem Maud Solveig Christina Wikström (* 12. února 1945, Luleå) je švédská herečka a bývalá modelka. Známou se stala díky rolím Bond girl, kdy ztvárnila postavu \"Andrey Andersové\" v bondovce \"Muž se zlatou zbraní\" (1974) a hlavní roli \"Octopussy\" v dalším snímku série \"Chobotnička\" (1983).\n\nNarodila se jako Maud Solveig Christina Wikströmová ve švédském městě Luleå vládní daňové úřednici Thyře a finančnímu kontrolorovi Gustavu Wikströmovým. Protože plynně hovoří pěti jazyky, uvažovala o kariéře tlumočnice. Objevena pro modeling byla v roce 1963, když jí v obchodě oslovil profesionální fotograf s žádostí o sérii snímků. Ty poté zaslal do soutěže \"Miss Švédsko\" pořádané norským časopisem \"Allers\", ve které zvítězila. Tím byla odstartována její dráha modelky.\n\nPřestěhovala se do Paříže a později do New Yorku, kde pracovala pro \"Eileen Ford\". V té době byla jednou z nejlépe vydělávajících modelek na světě. Filmová kariéra začala v roce 1970, když byla požádána o ztvárnění role fotomodelky v úvodních titulcích snímku \"Kluci z party\". Pak se objevila jako host v amerických seriálech \"Hawaii Five-O\" a \"Kojak\" (dva díly, 1977).\n\nZnámou se stala díky roli ničemné milenky \"Andrey Andersové\" v bondovce \"Muž se zlatou zbraní\" z roku 1974, kde se objevila vedle Rogera Moorea a Christophera Lee. Rok poté si zahrála ve futuristické sci-fi režiséra Normana Jewisona \"Rollerball\" (1975), několika evropských snímcích (např. dramatu \"Laura, les ombres de l'été\", 1979) a spolu s Brucem Dernem v americkém thrilleru \"Tattoo\" z roku 1981. Do série bondovek se vrátila v roce 1983, když ztvárnila po boku Jamese Bonda představovaného opět Rogerem Moorem, hlavní postavu \"Octopussy\" v bondovce \"Chobotnička\". V obou filmech, ve kterých se objevila, hrály další Bond girl Švédky. V prvním roli \"Mary Goodnightové\" Britt Ekland a ve druhém postavu \"Magdy\" Kristina Wayborn.\n\nV roce 1984 si zahrála ve filmovém dramatu \"Nimrod východní Afriky\" a další rok se objevila v malé roli poslední bondovky s Rogerem Moorem \"Vyhlídka na vraždu\" (1985). V letech 1983–1984 byla obsazena do amerického seriálu \"Emerald Point N.A.S.\", také si ovšem zahrála v kvalitativně horších filmech jako byla například akční komedie \"Jana a zapomenuté město\" (1987). Roku 1993 ztvárnila roli v \"Případu odložených manželek\", jednom z řady filmů s Perry Masonem. Další rok byla hostem ve švédském televizním seriálu \"Kafé Luleå\" (1993) a také hrála v mýdlové opeře \"Vita lögner\" z roku 1998. V roce 2000 se objevila jako host v americkém sitcomu \"Zlatá sedmdesátá\", kde hrála roli jedné z družiček Tanyi Robertsové, spolu s dalšími Kristinou Waybornovou a Barbarou Carrerovou. Všechny čtyři herečky jsou bývalými Bond girl.\n\nPůsobila také ve funkci prezidentky kosmetické firmy Scandinavian Biocosmetics.\n\nPoprvé byla provdaná v letech 1966–1975 za fotografa Roye Adamse. Poté byli jejími partnery herec Reid Smith a plastický chirurg Steven Zax. Podruhé se vdala v roce 1999 za současného manžela, soudce ve výslužbě a privátního mediátora Charlese Rubina. Nemá žádné děti.\n\n"}
{"id": "455436", "url": "https://cs.wikipedia.org/wiki?curid=455436", "title": "Pilgrimage", "text": "Pilgrimage\n\nPilgrimage je druhé album britské rockové skupiny Wishbone Ash. Album se zaměřuje více na folkovou a akustickou hudbu a je tak opakem blues rockového zvuku, který dominuje na prvním albu.\nAlbum také obsahuje jazzou instrumentálku „Vas Dis“ a pětihlasou písničku „Valediction“, provedenou v duchu Crosby, Stills, Nash and Young.\n\nToto album se velice dobře prodávalo a dosáhlo pozice č. 14 v UK žebříčcích, ale tvůrčího a komerčního vrcholu dosáhli až s dalším studiovým albem.\n\nVšechny skladby napsali Andy Powell, Martin Turner, Ted Turner a Steve Upton, pokud není uvedeno jinak\n\n\n"}
{"id": "455448", "url": "https://cs.wikipedia.org/wiki?curid=455448", "title": "Jón Trepczik", "text": "Jón Trepczik\n\nJón Trepczik (22. října 1907 – 3. září 1989 Wejherowo) byl kašubský básník, učitel a překladatel (Johann Wolfgang von Goethe: \"Die glucklichen Gatten\" - \"Szczeslëwi żeniałi)\". Jde o autora sbírky \"Odecknienié\" (1977). Širší veřejnosti je znám ale zejména jako autor velkého slovníku polsko-kašubského (\"Słownik polsko-kaszubski\", 1994 - ISBN 8385011730).\n\nZa své úspěchy byl vyznamenán Řádem Polonia Restituta (pátou třídou).\n\n"}
{"id": "455449", "url": "https://cs.wikipedia.org/wiki?curid=455449", "title": "Irský vlkodav", "text": "Irský vlkodav\n\nIrský vlkodav je plemeno psa vzniklé zkřížením chrtů a dogovitých plemen. Tento klidný a vyrovnaný pes byl původně určen ke štvaní, chytání a zabíjení vlků, jak již napovídá jeho jméno. Je často zaměňován za deerhounda, jemuž je velmi podobný. Na rozdíl od deerhounda je irský vlkodav pes robustnější postavy. Je těžší a hlavně vyšší (průměrná výška psů v kohoutku je 85 cm, fen 79 cm), někteří extrémní jedinci mohou dosahovat výšky přes 95 cm).\n\nDíky své výšce se řadí mezi nejvyšší známá psí plemena, přestože prvenství jedince drží pes německé dogy (112 cm v kohoutku a 108 kg).\n\nPrvní vlkodav byl do Česka dovezen v roce 1975.\n\nPředpokládá se, že vlkodavové přišli do Irska s Kelty, kteří byli známí jako vynikající chovatelé psů.\nVe své domovině se odjakživa těšili obrovské oblibě a vážnosti, což dokazují nesčetné legendy a jiná literární díla opěvující tuto kouzelnou rasu. Vlastnictví těchto psů se vztahovalo především na šlechtické a královské dvory, kde byli považováni za klenot, což mimo jiné dokazují i obojky ze zlata a drahých kovů, které zdobily jejich krky.\nVlkodav se také stal oblíbeným darem pro královské rodiny celé Evropy.\n\nPrvní písemná zmínka o irském vlkodavovi pochází z roku 391 n. l. z dopisu římského konzula Quinta Aurelia Symmacha, který v něm děkuje svému bratrovi za 7 irských vlkodavů se slovy: \"Celý Řím na ně hleděl s obdivem a okouzlením.\"\nV 10. století měl královský pes hodnotu 2-3× vyšší než kůň.\nVlkodav se stal také součástí znaku irských králů (vedle listu jetele a harfy), který obsahoval motto: \"Milý, když je hlazen, divoký, když je podrážděn.\"\n\nV průběhu dějin se vlkodav stal natolik žádaným artiklem, že se stal ve své domovině vzácným. Dovážen byl do Indie, Persie, Dánska, Španělska, Polska, proto byl za vlády lorda protektora O. Cromwella vývoz vlkodavů z Irska a Anglie zakázán.\n\nKvůli vyhubení vlků ve Skotsku a Irsku, ale také kvůli hladomoru v roce 1845 se stal vlkodav přepychovým \"zbožím\", a proto poptávka po tomto plemeni upadala a vlkodav sám byl ohrožen vyhynutím. Ale naštěstí se kolem roku 1860 začal kapitán George Graham pokoušet tuto rasu obnovit. Graham byl odborníkem v chovu deerhoundů, proto to byl právě on, kdo s touto obnovou započal. Sestavil chovatelský program a vývoj rasy, a tak se v roce 1886 objevoval standard plemene a záchrana vlkodavů tím byla dokončena.\n\nZa prototyp plemene je považován pes O`Leary, jehož preparát je dodnes vystaven v Museum of National History v Londýně.\n\nV současné době je možné vlkodava spatřit například v doprovodu dudáků a bubeníků při střídání stráží v Buckinghamském paláci v Londýně.\n\n\n"}
{"id": "455451", "url": "https://cs.wikipedia.org/wiki?curid=455451", "title": "Arundhati Roy", "text": "Arundhati Roy\n\nSuzanna Arundhati Roy (* 24. listopadu 1961, Šilaung, Méghálaj, Indie) je spisovatelka (píšící v angličtině) a aktivistka která v roce 1997 vyhrála cenu Booker Prize (za novelu \"The God of Small Things\", a v roce 2002 cenu \"Cultural Freedom Prize\" v Lannan. Je také autorkou dvou scénářů a množství sbírek esejí. Roy je především známá aktivistka bojující za prosazení sociální i ekonomické spravedlnosti.\n\nArundhati Roy se narodila ve městě Šilaung, indickém státě Méghálaj, kéralské matce z církve Syrští křesťané Mary Roy, která byla aktivistkou v hnutí za práva žen, a bengálskému otci, pěstiteli čaje. \n\nDětství strávila v Aymanamu v Kérale a do školy chodila nejprve v Kottayamu a poté do Lawrence School Lovedale, v Tamilnádu. Poté studovala architekturu na School of Planning and Architecture v Novém Dillí, kde potkala svého prvního manžela, architekta Gerarda da Cunha.\n\nSvého druhého manžela, filmaře Pradipa Krishena Roy potkala v roce 1984 a zahrála si i venkovskou dívku v jeho ceněném filmu \"Massey Sahib\". Dokud nezačala být finančně nezávislá díky úspěchu jejího románu The God of Small Things, vyzkoušela mnoho nejrůznějších zaměstnání, včetně vedení hodin aerobiku v pětihvězdičkovém hotelu v Novém Dillí. Roy je sestřenicí známé indické celebrity Prannoye Roye, které vede významnou mediální skupinu NDTV, a žije v Novém Dillí.\n\nNa počátku své kariéry Roy pracovala pro televizi a točila filmy. Napsala scénáře k \"In Which Annie Gives It Those Ones\" (1989), filmu založenému na jejích zážitcích coby studentky architektury, režírovaném jejím současným manželem a k \"Electric Moon\" (1992); v obou též hrála. Roy přitáhla pozornost v roce 1994, kdy kritizovala film \"Bandit Queen\" Shekhara Kapura, popisující život banditky Phoolan Devi.\n\n\n\n\n\n"}
{"id": "455453", "url": "https://cs.wikipedia.org/wiki?curid=455453", "title": "Miroslav Matušovič", "text": "Miroslav Matušovič\n\nMiroslav Matušovič (* 2. listopad 1980, Havířov) je bývalý fotbalový útočník, který momentálně působí v klubu MFK Havířov jako sportovní manažer a hrající trenér. V nejvyšší české lize hrál za FC Baník Ostrava a AC Sparta Praha, s oběma týmy získal ligový titul. Mimo ČR působil na klubové úrovni na Kypru v klubu Apollon Limassol.\n\nVyučil se zedníkem, od roku 2008 je ženatý a s manželkou Kateřinou má dceru Valerii.\n\nS fotbalem začínal ve FK Baník Havířov, kde hrál od roku 1986 do 1996. V letech 1996–2005 působil v Baníku Ostrava. Talent z ostravské juniorky se vypracoval na rychlého a dynamického fotbalistu. V první lize začínal v záloze, ale v sezoně 2003/04 se prosadil jako útočník a coby stabilní člen základní sestavy se podílel na zisku mistrovského titulu pro Baník Ostrava. S osmi góly byl druhým nejlepším střelcem týmu. V lednu 2005 přestoupil do Sparty Praha, částka byla odhadována na 20 milionů korun. Chvíli trvalo, než jej sparťanští fanoušci přijali kvůli jeho minulosti spjaté s rivalem FC Baník Ostrava. Ve Spartě jej vedl mj. trenér Jaroslav Hřebík.\n\nPo několika úspěšných sezónách ve Spartě Praha (zisk dvou ligových titulů a tří pohárových prvenství) odešel v roce 2009 do kyperské ligy, do týmu Apollon Limassol. První gól vstřelil v zápase proti klubu APEP, v  65. minutě si naběhl z druhé vlny na chytře přenesený míč a usměrnil ho do sítě. Gól oslavil svlečením dresu, za což dostal od rozhodčího žlutou kartu. V 90. minutě výhru jistil druhým gólem Gaston Sangoy a Limassol zvítězil 2:0.\n\nPo roce Matušovič kyperský klub opustil a od léta 2010 byl bez angažmá. Na začátku roku 2011 ukončil spolupráci s agentem Pavlem Zíkou a připravoval se na jaro v mateřském divizním klubu MFK Havířov. Měl mj. nabídku od druholigového klubu MFK OKD Karviná s nadstandardními podmínkami, nicméně ji odmítl, neboť v létě chtěl opět zamířit za hranice (Karviná trvala na smlouvě trvající jeden a půl roku). Jako volný hráč by měl lepší pozici při vyjednávání.\n\nV červenci 2011 se vrátil do Limassolu, kde podepsal roční kontrakt. Po jeho vypršení se opět vrátil do Havířova.\n\nOd roku 2012 působí v MFK Havířov jako hrající trenér a manažer. Koncem října 2015 byl jmenován asistentem trenéra Radomíra Korytáře v FC Baník Ostrava, funkce v divizním Havířově mu zůstaly.\n\nV prosinci 2013 zavinil v Havířově dopravní nehodu ve svém voze BMW X5, když nedal přednost vozidlu Škoda Fabia Combi. V médiích se psalo, že od nehody ujel a byl posléze dopaden městskými strážníky, kteří jej podrobili dechové zkoušce a naměřili mu 1,9 ‰ alkoholu v krvi. Matušovič přišel o řidičský průkaz a byl převezen na záchytnou stanici. Jeho verze zněla: \"To\" (že jsem ujel od nehody) \"byla hrozná lež. Taky se psalo, že mě honili policajti. Další lež. Po nehodě, kterou jsem zavinil, jsem normálně zastavil. A s řidičem toho auta, kterému jsem nedal přednost, jsem mluvil. Viděl jsem, že nikdo není zraněný. Věděl jsem, že mám vypito, tak jsem se ho zeptal, co mu mám za tu nehodu dát, abychom to vyřídili spolu. Ale on chtěl po mně takovou částku, že jak jsem byl v ráži, řekl jsem mu, že tolik mu teda nedám, jestli se náhodou nezbláznil. Žádal hodně. Chvíli jsme se handrkovali a pak jsem odjel. Oni ale volali policii, takže když jsem jel domů, zastavila mě hlídka, která už měla hlášení, co se stalo. Nikdo mě ale nehonil. A neodjel jsem od nehody, aniž bych se přesvědčil, že nikdo není zraněn. To ale nic nemění na tom, že jsem se dopustil hrozné nezodpovědnosti.\"\n\nPři nehodě nebyl nikdo zraněn.\n\nFC Baník Ostrava\n\nAC Sparta Praha\n\nApollon Limassol\n\n"}
{"id": "455456", "url": "https://cs.wikipedia.org/wiki?curid=455456", "title": "Divadlo ABC", "text": "Divadlo ABC\n\nDivadlo ABC je činoherní divadlo patřící pod Městská divadla pražská. Nachází se v Praze 1 na Novém Městě v Paláci U Nováků.\n\nV sezoně 1929/30 zde našlo útočiště, až do ukončení činnosti v roce 1938, Osvobozené divadlo V+W. Jejich první zdejší inscenací byla hra \"Líčení se odročuje\". Po válce, od roku 1951 zde působily Pražské estrády − divadla na pomezí revue, kabaretu a sólového cirkusu provozované ČS. cirkusy, varieté a lunaparky.\n\nV sezoně 1955/56 se tu usadilo Divadlo satiry, v němž začínaly budoucí hvězdy Divadla ABC jako Stella Zázvorková, Jaroslava Adamová nebo Květa Fialová.\n\nV letech 1955/61 vedl divadlo Jan Werich, který se pokusil navázat na tradici někdejšího Osvobozeného divadla. Jeho zástupcem a zároveň novým jevištním partnerem byl Miroslav Horníček. V té době byly uvedeny např. inscenace \"Limonádový Joe\" či \"Caesar\".\n\nV roce 1957 byla na zdejším jevišti uvedena slavná hra z éry Osvobozeného divadla \"Balada z hadrů\". Vzhledem k politické situaci a zároveň zdravotním problémům se Jan Werich vzdal v roce 1960 vedení, jeho místo nakrátko zaujal Miroslav Horníček, který v té době vytvořil novou komickou dvojici s Milošem Kopeckým.\n\nV sezoně 1960/61 nastoupil nový umělecký ředitel J. Jahn a koncem roku 1961 z divadla odešel Miroslav Horníček. Poslední inscenací tehdejšího ABC byl Kiltyho \"Drahý lhář\" (1962) v režii Oty Ornesta.\n\nPo skončení sezony 1961/62 bylo ABC jako samostatný subjekt zrušeno a celý soubor a působiště převzala Městská divadla pražská. Do MDP přešli i mnozí herci z předchozího souboru, pozdější hvězdy tzv. Ornestina (např. Jaroslava Adamová, Jiřina Bohdalová, Květa Fialová, Nataša Gollová, Alena Vránová, Stella Zázvorková, Stanislav Fišer, Lubomír Kostelka, Otto Lackovič, Felix le Breux, Rudolf Pellar, Josef Zíma) a také balet pod vedením J. Koníčka. Repertoár ABC tvořil protiklad proti více intelektuálním scénám Městských divadel pražských zaměřením na nejširší divácké vrstvy. Byl vyhrazen převážně bulvárním hrám a muzikálům. V 60. letech dostal soubor nové herecké posily (mj. Petr Kostka, Ota Sklenčka, Libuše Švormová, Vlastimil Hašek, Jana Drbohlavová, František Němec, Dana Syslová, Ladislav Trojan, Carmen Mayerová, Jan Libíček, Jana Šulcová, Viktor Preiss, Václav Postránecký) a režiséry Ladislava Vymětala, Ivana Weisse a Františka Mišku.\n\nDo roku 1972 se tu pod vedením Oty Ornesta dodržovaly dvě základní dramaturgické linie – bulvární (nejoblíbenější titul \"Charleyova teta\") a umělecká (Sartre, Williams). Z českého repertoáru se tu hrály hry Oldřicha Daňka, Vratislava Blažka a Otty Zelenky. Inscenace byly zaměřeny na herecké osobnosti, kterými soubor disponoval a pro které se jednotlivé tituly vybíraly.\n\nV letech 1972−1990 soubor vedl Lubomír Poživil. V repertoáru převládaly bulvární komedie a detektivky, ale objevovaly se též muzikály a současná sovětská dramatika. V divadle hostoval Miroslav Horníček, který tu ve své režii uvedl několik svých her. V průběhu té doby se objevila též zajímavá zpracování klasických titulů (autorské pojetí režie K. Kříže). Koncepci inteligentního zábavného divadla potvrdil i repertoár po roce 1990 – byli uvedeni \"Černí baroni\" (1990) a Dumasovi \"Tři mušketýři\" (1991).\n\nV letech 1991−93 byl uměleckým šéfem Miloš Horanský a na repertoáru dominovala klasická komedie (Wilde, Shakespeare, Gozzi).\n\nV letech 1994−2006 za uměleckého šéfování Milana Schejbala v repertoáru dominoval hudebně-dramatický žánr a také bulvární hry. V té době přišli opět noví lidé, z nichž někteří jsou v souboru dodnes.\n\nV roce 2006 se stal ředitelem Městských divadel pražských režisér Ondřej Zajíc, který spolu s uměleckým šéfem (společným pro divadlo ABC  i divadlo Rokoko) Petrem Svojtkou usiloval o obnovu Městských divadel pražských po vzoru tzv. Ornestina – éry ředitele Oty Ornesta. Režijní práci zde odvedli Peter Gábor (Anna Karenina, Vše o mé matce), Miroslav Hanuš (Šakalí léta, Drž mě pevně, miluj mě zlehka), Ondřej Zajíc (Mahábhárata, August August, august) i Petr Svojtka (Všechno na zahradě, Na miskách vah) a Pavel Khek (Markéta Lazarová, Evžen Oněgin). Na jeviště ABC  se v době jejich působení vrátilo klasické drama, literární a filmové adaptace a v neposlední řadě i původní autorská hudební komedie z dílny Jiřího Janků a Petra Svojtky. \n\nOd 1. ledna 2018 se novým ředitelem Městských divadel pražských stal dramaturg Daniel Přibyl, podle jehož koncepce bude ABC místem převážně pravidelné dramaturgie, repertoár vytvoří skladba titulů světové i české dramatiky, adaptace literárních děl, v menší míře hudební tituly. Dosavadní obecně formulované dramaturgické linie nahradí jasně pojmenované inscenační cykly.\n\n"}
{"id": "455460", "url": "https://cs.wikipedia.org/wiki?curid=455460", "title": "Divadlo Rokoko", "text": "Divadlo Rokoko\n\nDivadlo Rokoko je pražská divadelní scéna, která se nalézá v paláci Rokoko (takzvané Šupichovy domy) na Václavském náměstí v městské části Praha 1 na Novém Městě, v bezprostředním sousedství Paláce Lucerna.\n\nJedná se o podzemní prostory, která byly uvedeny do provozu v době první světové války v letech 1915–1916, kdy zde byl zřízen Kabaret Rokoko, jehož ředitelem se stal Karel Hašler. Jeho tehdejší repertoár byl poskládán ze šansonů, skečů a různých parodických scének.\n\nV roce 1916 převzal po Karlu Hašlerovi řízení kabaretu Eduard Bass, díky němu se jednalo vlastně o první setkání budoucích protagonistů legendárního kabaretu Červená sedma.\n\nSpolečně se vznikem Československé republiky se opět změnilo vedení podniku, v roce 1918 se jeho uměleckým šéfem se stal O. Hanuš. Členové Bassovy a Longenovy Červené sedmy později odešli, což mělo za následek, že podnik ekonomicky upadal. Z tohoto důvodu v roce 1923 získal prostor do pronájmu Vlasta Burian, nicméně ani on zde nevydržel dlouho a v roce 1925 odešel do svého vlastního Divadla Vlasty Buriana.\n\nV meziválečném období v době 1. československé republiky se na zdejší scéně vystřídala většina tehdejších úspěšných komiků, mimo jiné třeba Karel Hašler, Jára Kohout a Ferenc Futurista. Toto období trvalo do roku 1935, v divadelní sezóně 1935/1936 zde krátce působilo Spoutané divadlo (což byl někdejší alternativní název Osvobozeného divadla). V roce 1936 zde působil Jiří Trnka a jeho Dřevěné divadlo. Hrály se zde také operety a různé varietní a artistické produkce.\n\nDivadlo zůstalo po válce uzavřeno a sloužilo jako skladiště. V roce 1948 zde byla dokonce zřízena závodní jídelna. Nicméně k obnově zdejšího kulturního provozu nakonec došlo díky činnosti členů bývalého vojenského uměleckého souboru letectva \"Vítězná křídla\", po roce 1955 již začleněných v rámci \"Pražského estrádního souboru\", který neměl stálou scénu a sál v roce 1957 znovu objevil a opravil, takže 1. 3. 1958 Divadlo Rokoko mohlo zahájit svoji činnost.\n\nOd roku 1958 tak nastal úspěšný rozvoj scény pod vedením Darka Vostřela, který až do roku 1972 vedl zdejší soubor jako ředitel. Společně s komikem Jiřím Šaškem zde také vytvořil známou komickou dvojici.\n\nV 60. letech došlo k výraznější orientaci na tehdy moderní hudebně-dramatické formy a toto divadlo začalo konkurovat tehdy velmi populárnímu Divadlu Semafor, které sídlilo nedaleko odtud.\n\nV oné době zde působila celá plejáda tehdy začínajících zpěváků z žánru pop-music – mimo jiné například Marta Kubišová, Helena Vondráčková, Václav Neckář, Waldemar Matuška, Jitka Zelenková, Pavlína Filipovská, Eva Pilarová, Karel Hála, Karel Štědrý, Hana Hegerová i Olympic. Repertoár divadla tvořily zejména kabaretní pásma a hudební recitály. Díky Ivo Fischerovi, který v Divadle Rokoko tehdy působil jako scenárista a dramaturg, zde ve spolupráci se skladatelem Zdeňkem Petrem vznikly původní české muzikály \"Filosofská historie\" a \"Pan Pickwick\". Známé byly i zdejší Rokokokoktejly.\n\nNa počátku 70. let se zdejší repertoár díky probíhající normalizaci postupně zaměřil prakticky pouze na recitály jednotlivých skupin a zpěváků.\n\nTehdejší divadelní soubor byl definitivně zrušen dne 30. června 1974, v roce 1975 divadlo přešlo definitivně do svazku Městských divadel pražských a bylo tak de facto organizačně přidruženo k Divadlu ABC a Divadlu Komedie, kde setrvává až doposud. V té době zde působily i některé další pozoruhodné umělecké soubory, například Kreslené divadlo F. Kratochvíla nebo baletní skupina Pavla Šmoka.\n\nV letech 1991–1993 ve zdejších prostorách krátce hrál i Divadelní spolek Kašpar pod vedením Jakuba Špalka, nicméně po dvou letech se tato divadelní skupina rozešla do jiných pražských scén.\n\nV sezóně 1993/1994 zde působila skupina pocházející z ústeckého Činoherního studia pod vedením Petra Poledňáka, s režiséry Janou Kališovou, Michalem Pavlíkem a Zdeňkem Potužilem.\n\nOd roku 1995 pak divadlo umělecky vedl Zdeněk Potužil, který zde působil společně s režiséry Janou Kališovou a Ondřejem Zajícem. V té době se součástí divadla stal také zdejší divadelní bar, kde byla zřízena alternativní scéna s názvem Pruhovaná zebra.\n\nOd sezóny 2004-06 tu působil umělecký šéf Tomáš Svoboda, který se na jevišti Rokoka pokoušel o výrazné a kontroverzní interpretace klasických děl (antická trilogie Oresteia) a současnou politickou satiru (Má vlast). Po dvou sezónách jeho působení došlo ke změně na postu ředitele Městských divadel pražských, kterým se nově stal Ondřej Zajíc. Ten znovu umělecky i organizačně spojil divadlo ABC a divadlo Rokoko. V rámci nového uspořádání se stal uměleckým šéfem divadel ABC i Rokoko režisér Petr Svojtka a Rokoko se stalo komornější scénou velkého činoherního souborového divadla. Jeho jeviště posloužilo hrám na vážné téma, autorským kusům, scénickým čtením a tzv. soirée – nepravidelným tematicky různorodým večerním pořadům.\n\nOd sezony 2018/2019 se Rokoko profiluje jako klubové divadlo, určené pro současné české a světové drama se silným akcentem na původní domácí tvorbu, ale také jako prostor pro nepravidelnou dramaturgie zahrnující satiru, kabaret, revue, stand-up comedy, slampoetry aj. Touto dvojkolejností se Rokoko volně vrací k dramaturgické polaritě Rokoka v jeho nejsilnější poválečně éře v 60. letech.\n\n\n"}
{"id": "455464", "url": "https://cs.wikipedia.org/wiki?curid=455464", "title": "Zlatníky-Hodkovice", "text": "Zlatníky-Hodkovice\n\nObec Zlatníky-Hodkovice se nachází v okrese Praha-západ, kraj Středočeský, asi 16 km jižně od centra Prahy. Žije zde obyvatel.\n\nObec Zlatníky-Hodkovice se skládá ze dvou částí na dvou katastrálních územích:\n\nV katastrálním území Zlatníky u Prahy leží i část vesnice Hodkovice. Český statistický úřad k 15. říjnu 2008 rozdělil základní sídelní jednotku Zlatníky na dva díly: Zlatníky díl 1 odpovídá vymezení dosavadní ZSJ Zlatníky a spadá do katastrálního území Zlatníky u Prahy a části obce Zlatníky. Zlatníky díl 2 patří do části obce Hodkovice a jejího číslování domů, avšak do katastrálního území Zlatníky u Prahy. Části obcí tedy neodpovídají hranicím katastrálních území.\n\nPrvní písemné zmínky o částech obce pocházejí z let 1300 (\"Slatnick\") a 1314 (\"Hotkowicz\").\n\nJiž od prvních zmínek měly obě vsi stejné majitele. Těmi v letech 1300 a 1314 byli pražští patricijové Dětřich a Konrád Velfovicové, kteří též postavili tvrz ve Zlatníkách. Později vsi vlastnili Bohuše probošt litoměřický a Smil, bratři z Pardubic. V roce 1356 obě vsi předali svatovítské kapitule výměnou za jiné vesnice. V roce 1397 byl držitelem Zlatníků Vítek z Černčic, probošt kolegiátní kapituly při staroměstském kostele sv. Jiljí. V roce 1420 vsi zkonfiskovali pražané, v roce 1438 staroměstská rada určila jejich důchody jako záduší pro kostely sv. Jiljí, sv. Martina ve zdi a Betlémské kaple. Starému Městu pražskému patřily až do roku 1547, kdy byly zkonfiskovány ve prospěch české královské komory. V roce 1625 daroval císař Ferdinand II. kostel svatého Jiljí včetně zádušních vsí dominikánům. V jejich držení zůstaly vsi až do zřízení obcí v roce 1850.\n\nZa základě katastrální mapy z roku 1841 došli historici k názoru, že celá ves Zlatníky byla původně opevněna hradbami s baštou a branou, jejichž zbytky byly v polovině 19. století považovány za zbytky tvrze.\n\nObec Hodkovice byla od zřízení obcí v roce 1850 samostatnou obcí v okrese Jílové, od roku 1869 byla osadou obce Břežany v okrese Karlín, v letech 1880–1910 osadou obce Dolní Břežany v okrese Královské Vinohrady, v letech 1921–1930 opět samostatnou obcí v okrese Jílové, v roce 1950 obcí v okrese Praha-východ, v letech 1961–1999 osadou obce Zlatníky v okrese Praha-západ. Od 1. února 1999 nese obec název Zlatníky-Hodkovice.\n\nV roce 2009 vznikl severozápadně od Zlatníků z nepotřebné zeminy zbylé při stavbě pražského okruhu kopec Kamínek.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zlatníky \"(504 obyvatel, katol. kostel)\" byly v roce 1932 evidovány tyto živnosti a obchody: biograf Sokol, cihelna, obchod s drůbeží, rolnické družstvo pro zužitkování mléka, 2 hostince, kolář, kovář, krejčí, pekař, pokrývač, 3 rolníci, 2 řezníci, 2 obchody se smíšeným zbožím, spořitelní a záložní spolek pro Zlatníky, stavební družstvo, studnař, 2 trafiky, truhlář, zámečník.\n\nVe vsi Hodkovice \"(268 obyvatel)\" byly v roce 1932 evidovány tyto živnosti a obchody: cihelna, drůbežárna, 2 hostince, 2 kováři, 2 rolníci, řezník, obchod se smíšeným zbožím, 2 švadleny, trafika, velkostatek, zahradnictví.\n\nFarní kostel svatého Petra a Pavla ve Zlatníkách byl poprvé zmíněn roku 1377. V části Zlatníky se na návsi nachází novorománský kostel sv. Petra a Pavla z roku 1857, postavený na místě staršího, z něhož zůstalo zachováno jen přízemí věže.\n\nÚzemím obce prochází Pražský okruh. Přímo obcí prochází silnice II/101 v úseku Jesenice – \"Zlatníky\" – Zbraslav. Dále tudy prochází silnice III. třídy:\n\n\n\nŽelezniční trať ani stanice na území obce nejsou.\n\n1. července 1998 byla do obce zavedena Pražská integrovaná doprava, a to linky 341 a 342. Názvy zastávek zpočátku začínaly názvem obce „Zlatníky a Hodkovice“ se spojkou „a“, která byla teprve v roce 2003 nahrazena spojovníkem. Od doby zavedení PID se názvy zastávek postrádají údaj, které zastávky se nacházejí ve Zlatníkách a které v Hodkovicích. Zastávky následují v pořadí „Zlatníky-Hodkovice, Břežanská“, „Zlatníky-Hodkovice, Slunečná“, „Zlatníky-Hodkovice, u prodejny“ (jednosměrná), „Zlatníky-Hodkovice, náves“ a na lince 341 směrem do Jílového u Prahy ještě „Zlatníky-Hodkovice, u hasičárny“. Autobusové linky PID zde zajišťoval ČSAD Praha-Vršovice a. s., pak doprava přešla na transformovanou firmou Connex Praha s. r. o., která se přejmenovala na Veolia Transport Praha, poté Arriva Praha a v roce 2017 Arriva City.\n\nV roce 2012 v obci zastavovaly příměstské autobusové linky 341 Praha, Obchodní náměstí – Jílové u Prahy, náměstí (denně mnoho spojů), 442 Zlatníky-Hodkovice, náves – Jesenice (6 spojů tam a 8 zpátky) a noční linka 610 Praha, Obchodní náměstí – Zlatníky-Hodkovice, náves (1 pár spojů). .\n\nV roce 2018 v obci zastavuje příměstská autobusová linka 341 Praha, Obchodní náměstí – Jílové u Prahy (denně mnoho spojů) a stejná linka na trase Praha, Obchodní náměstí – Jesenice (denně mimo víkendy 6 spojů tam a 8 zpátky. Linka 342 Praha, Obchodní náměstí – Jesenice byla zrušena v rámci trvalých změn některých linek PID 11. prosince 2011. Linka 342 byla v úseku Praha, Obchodní náměstí – Zlatníky-Hodkovice, náves nahrazena linkou 341 a dál směrem do Jesenice linkou 442. Linka 442 byla zrušena v rámci trvalých změn PID 11. prosince 2016 a byla sloučena s linkou 341. Potom zde zastavuje noční linka 960 která jede ze zastávky Obchodní náměstí a končí ve stanici Zlatníky-Hodkovice, Náves (oproti lince 341 má jinou trasu) . Linky jsou začleněny do tarifu Pražské integrované dopravy. Na území obce se nacházejí (postupně od Prahy) zastávky (vždy začínají Zlatníky-Hodkovice): Břežanská, Slunečná, U prodejny ( zastávka ,U prodejny\" pouze ve směru Jílové u Prahy), Náves a U hasičárny a všechny jsou zařazeny do tarifního pásma 1. Dopravce těchto autobusových linek je Arriva City.\n\n"}
{"id": "455466", "url": "https://cs.wikipedia.org/wiki?curid=455466", "title": "Joel Ruml", "text": "Joel Ruml\n\nJoel Ruml (* 27. dubna 1953 Jihlava) je kazatel Českobratrské církve evangelické a bývalý zastupitel Velkého Meziříčí.\n\nPo maturitě na gymnáziu v Jihlavě studoval v letech 1972 až 1977 Komenského evangelickou bohosloveckou fakultu (dnes Evangelická teologická fakulta Karlovy univerzity). Následně se tři roky živil jako pomocný stavební dělník a pak působil jako farář. Nejprve jako vikář a pak i jako farář v Lozicích (tam v letech 1980 až 1987), ve Velkém Meziříčí (zde v letech 1987 až 1999) a mezi lety 1999 a 2003 v Olomouci.\n\nV rámci Vězeňské duchovenské služby příležitostně navštěvuje vazební věznici v Praze na Pankráci.\n\nV letech 2003 až 2015 zastával pozici nejvyššího představitele Českobratrské církve evangelické, tzv. synodního seniora. V listopadu 2015 jej v této funkci nahradil Daniel Ženatý, zvolený 15. května 2015. Joel Ruml na půl roku odešel sloužit do Evangelické církve ve Falci, od prvního července 2016 je seniorátním farářem pro Ústecký seniorát. V rámci této práce také administruje sbor v Libkovicích pod Řípem a patrně během roku 2017 přibude administrování dalších sborů.\n\nV letech 2009 - 2013 byl předsedou Ekumenické rady církví v ČR.\n\nV roce 1989 působil Joel Ruml jako mluvčí Občanského fóra a v letech 1990 až 1994 byl členem zastupitelstva Velkého Meziříčí.\n\nJoel Ruml je ženatý a s manželkou Lydií, která pochází z Brna a v současné době (2018) pracuje na úřadu práce, mají dvě dospělé děti, a sice syna Ondřeje, který je rovněž farářem, dceru Zuzanu a dvě vnoučata Matěje a Noemi.\n\n\n"}
{"id": "455475", "url": "https://cs.wikipedia.org/wiki?curid=455475", "title": "Tuleň grónský", "text": "Tuleň grónský\n\nTuleň grónský (\"Pagophilus groenlandicus\") je druh tuleně.\n\nHmotnost: 130 kg. Délka: 1,70 m.\n\nRozšíření: Kanada, Grónsko, Norsko, Finsko, Rusko.\n\nJe hodnocen jako málo dotčený druh.\n\nKomerční lov probíhá v Kanadě od 15. listopadu do 15. května.\n\nÚbytek volného ledu může ovlivnit populaci tuleňů a proto by měl být lov tuleňů v souladu s jejich reprodukcí, aby nedošlo k dramatickému úbytku jejich populace.\n\n"}
{"id": "455480", "url": "https://cs.wikipedia.org/wiki?curid=455480", "title": "Máta", "text": "Máta\n\nMáta (\"Mentha\") je rod aromatických bylin mokrých nebo vlhkých míst s typickými chlupatými čtyřhrannými lodyhami s klasnatými květenstvími. Rod je v čeledi hluchavkovitých řazen do podčeledi \"Nepetoideae\".\n\nJe rozšířena v Eurasii, na severozápadě Afriky, v obou Amerikách, v Austrálii i na Novém Zélandu, a to mimo tropické oblasti.\n\nJe to vytrvalá rostlina s hranatými lodyhami o výšce 0,2 až 1,2 m, které vyrůstají z podzemních či nadzemních plazivých oddenků s převážně chlupatými výběžky. Lodyha, lysá s drobnými papilami nebo častěji porostlá jednoduchými či větvenými chlupy, bývá přímá nebo od báze vystoupavá, převážně rozvětvená a pravidelně olistěná vstřícně vyrůstajícími křižmostojnými listy z obou stran převážně chlupatými. Listy bez palistů jsou přisedlé nebo na krátkých řapících, jejich kopinaté až vejčité čepele jsou celistvé a po obvodu drobně zubaté, někdy jsou kučeravé. Listeny mívají tvar i velikost lodyžních listů nebo jsou mnohem menší, nenápadné, čárkovité či kopinaté. Buňky lodyh i listů máty jsou prosyceny esenciálními oleji, (hlavně mentolem), které po rozemnutí výrazně voní. Silice jsou uloženy v buňkách obvykle na koncích žláznatých trichomů nebo v drobných papilách.\n\nDrobné přisedlé nebo stopkaté tetracyklické květy jsou agregovány do více či méně hustých lichoklasů, které mohou být prodloužené nebo silně zkrácené. Často vyrůstají v horní části lodyhy v paždí listů v oddálených nebo hlávkovitě nakupených lichopřeslenech. Oboupohlavné (nebo řídce jen samičí) květy mívají převážně pravidelný, trubkovitý nebo zvonkovitý kalich dělený do pěti trojúhelníkovitých cípů, jeho trubka s 10 až 13 žilkami je obvykle v ústi holá a po povrchu roztroušeně chlupatá. Srostlolupenná trubkovitá koruna je tvořena čtyřmi plátky (dva horní jsou srostlé v jeden), mívá nejčastěji barvu fialovou až růžovou (ojediněle i bílou) a její trubka se ke konci zužuje. Z koruny vystupují čtyři prašníky na dlouhých tyčinkách. Dvoupouzdrý, lysý, svrchní semeník tvořený dvěma plodolisty je rozdělen nepravou přihrádkou na čtyři oddíly obsahující po jednom vajíčku, z prohlubně v jeho horní části vyrůstá čnělka s bliznou se dvěma nestejně dlouhými rameny. Opyluje je létající hmyz, který v květech hledá nektar.\n\nPlodem jsou tmavé tvrdky vejčitého nebo elipsoidního tvaru, hladké nebo s drsným síťkovitým povrchem, které obsahují po 1 až 4 semenech bez endospermu.\n\nVe volné přírodě se máta množí pohlavně (semeny), ale častěji nepohlavně (vegetativně), přičemž obvykle vytváří na stanovištích polykormony. Při pěstování v zahradnických podnicích se množí pouze vegetativně, při množení ze semene nejsou v důsledku možné hybridizace zaručeny vlastnosti nových rostlin. Vegetativně se může rozmnožovat podzemními oddenky a jejích výběžky nebo nadzemními šlahouny, další možností je řízkování vrcholovými řízky.\n\nRostliny rodu máta obsahují hlavně silice, třísloviny, flavonoidy a fenoly. Jsou považovány za rostliny léčivé, kořeninové i aromatické. Mají prospěšné účinky na lidský organismus (hlavně mentol) a používají se k léčebným kúrám i pro výrobu mastí. Pro příjemné a osvěžující aroma se užívají hlavně v syrovém stavu jako ochucovadla do salátů, omáček i želé. Vydestilované aromatické složky slouží pro výrobu vonných látek používaných v kosmetice a potravinářství.\n\nMáta se používá k léčbě revmatismu, žlučníkových kamenů, při bolestech nervů, nevolnostech, a průjmech; též by měla být nápomocna při zvonění v uších. Máta by se však neměla užívat během těhotenství!\n\nJednotlivé druhy rodu máta se vyznačují nápadnou morfologickou proměnlivostí, která je příčinou nejasností při popisování jednotlivých taxonů. Mezi odborníky v taxonomii nevládne shoda, je rozeznáváno mezi 20 až 30 druhy. Dále se jednotlivé druhy kříží a vzniká hodně hybridů mnohdy podobných některému rodiči; hybridy se rozmnožují převážně vegetativně.\n\nV přírodě České republiky vyrůstají, mimo rostliny ojediněle pěstované v zahradách, tyto druhy:\na tyto hybridy:\n\nMimo výše uvedených druhů rostoucích v přírodě ČR jsou podle posledních výzkumů v dalších zemích dále rozeznány tyto druhy:\n\n\n \n"}
{"id": "455487", "url": "https://cs.wikipedia.org/wiki?curid=455487", "title": "Islám ve Spojených státech amerických", "text": "Islám ve Spojených státech amerických\n\nIslám je v USA po křesťanství, judaismu a buddhismu čtvrtým největším náboženstvím. V roce 2009 se k němu hlásilo 0,9 % populace v porovnání se 78,3 % křesťany, 16,4 % nepřidruženými k žádnému nábožnství, 1,8 % Židy a 1,2 % buddhisty.\n\nVelmi malá populace muslimů se výrazně zvýšila ve 20. století kvůli rostoucímu přistěhovalectví a rozsáhlými konverzemi.\n\nNedávní přistěhovalci tvoří většinu z celkového počtu muslimského obyvatelstva. V USA narození muslimové jsou především Afroameričané, kteří tvoří třetinu všech amerických muslimů. Mnozí z nich přestoupili na islám během posledních sedmdesáti let. Američtí muslimové pocházejí z různých zemí a jsou jedním z nejvíce rasově rozmanitých náboženských skupin ve Spojených státech.\n\nHistorii islámu ve Spojených státech lze rozdělit do tří období: období kolonizace, období po první světové válce a posledních několik desetiletí.\nEstevanico z Azamor byl prvním muslimem v Severní Americe. Byl to Berber ze severní Afriky, jenž spoluobjevoval budoucí státy Arizonu a Nové Mexiko pro Španělské impérium. Estevanico přišel do Ameriky v 16. století jako otrok španělského cestovatele Alvara Núñeze de Vaca. Po připojení k osudové Narvaézově expedici roku 1527 byl on i jeho pán zajat Indiány, ale unikl náročnou cestou podél pobřeží Mexického zálivu. V roce 1539 Estevanico řídil první španělské prozkoumání amerického Jihozápadu.\n\nV roce 1790 jihokarolínská legislativa poskytla speciální právní status komunitě Maročanů – měli stejné práva a povinnosti jako běloši; stalo se to dvanáct let po formálním uznáním nezávislosti USA sultánem z Maroka (byl první hlavou státu, která to udělala). V roce 1796 tehdejší prezident John Adams podepsal Tripoliskou smlouvu prohlašující, že \"Spojené státy nechovají žádné nepřátelství proti zákonům a náboženství muslimů\".\n\nExistuje omezený akademický výzkum týkající se afrických muslimů dopravených do Severní Ameriky jako otroci. Historické záznamy o etnickém původu a kulturních rozdílech mezi otroky jsou ale celkem vzácné. Nicméně někteří současní autoři a historikové spekulují, že značné procento otroků mělo nějaké vazby na muslimské prostředí. Odhady o procentu otroků nakoupených od Arabů jsou v rozmezí od 10 % do 20 %.\n\nPrvní otroci z Afriky se objevili v Severní Americe během 20. let 16. stol. Do této oblasti bylo prodáno zhruba 500.000 Afričanů, což představuje 4,4% z 11.328.000 otroků dovezených do Amerických kolonií. Odhaduje se, že více než 50 procent otroků dovezených do Severní Ameriky přišli z oblastí, kde byl islám následován alespoň menšinou populace. Značné množství pocházela ze Senegambie, v regionu s prokázanou komunitou muslimů už od 11. století.\nPřesto, že žili v cizím prostředí, existují důkazy, že na počátku se muslimští otroci scházeli na místní modlitby. V některých případech příležitostně poskytoval soukromé modlící místa jejich vlastník. Dva nejvíce známí muslimští otroci v Severní Americe byli Ayuba Sulejman Diallo a Omar ibn Said. Sulejman přišel do Ameriky v roce 1731 a vrátil se do Afriky v roce 1734. Stejně jako mnoho jiných muslimských otroků, se i oni často setkávali s překážkami při pokusu vykonávat náboženské rituály. Omar Ibn Said (asi 1770 -1864) patří k nejlépe zdokumentovaným příkladům praktikujícího muslimského otroka. Bydlel na plantáži v koloniální Severní Karolíně, kde napsal mnoho textů v arabštině.\n\nNarodil se v království Futa Tooro (moderní Senegal) a dorazil do Ameriky 27. prosince 1807, jeden měsíc před zrušením dovozu otroků do USA. Jeho díla sestávají z Bismillah, veršů z Koránu, 23. Žalmu a autobiografie. V roce 1819 obdržel Omar arabský překlad křesťanské Bible od svého pána Jamese Owena. Tato Bible je nyní umístěna na Davidson College v Severní Karolíně. Přestože se Omar obrátil na křesťanství 3. prosince 1820, mnoho moderních učenců věří, že i byl nadále muslim, a to na základě věnování Mohammedovi napsaném v jeho Bibli. V roce 1991 se jedna mešita ve Fayetteville v Severní Karolíně na jeho počest přejmenovala na mešitu Omara Ibn Saida.\n\n"}
{"id": "455491", "url": "https://cs.wikipedia.org/wiki?curid=455491", "title": "Yemenia", "text": "Yemenia\n\nYemenia Airways je jemenská národní letecká společnost, používající letadla typu Airbus A310, A340, Boeing 737 na různě dlouhých linkách. Na společnost se v červenci 2009 snesla kritika po pádu Airbusu A310 u Komorských ostrovů, jelikož společnost soustavně porušuje bezpečnostní kritéria.\n"}
{"id": "455507", "url": "https://cs.wikipedia.org/wiki?curid=455507", "title": "Von hier an blind", "text": "Von hier an blind\n\nVon hier an blind (Odsud naslepo) je druhé studiové album německé skupiny Wir sind Helden. Bylo vydáno 4. dubna 2005 u EMI Music a řadí se do popmusic.\n\n\nVon hier an blind bylo v Německu zveřejněno 4. dubna 2005, 18. dubna se dostalo na první místo německých hitparád a 20 týdnů se drželo v první desítce. Bylo prodáno více než 300 000 kusů a album tak získalo platinu.\n\nByla vydána i limitovaná edice, která nabízí náhled do vzniku a produkce alba. Tato limitovaná edice obsahuje dodatečné DVD s dokumentací a rozhovory s členy skupiny o každé písni alba. Kromě toho obsahuje hru, při které uživatel může podle libosti rozdat role v kapele. Jako výsledek si pak může v této konstelaci pustit písničku Nur ein Wort.\n\n\n\n\n"}
{"id": "455508", "url": "https://cs.wikipedia.org/wiki?curid=455508", "title": "Mitsubishi Model A", "text": "Mitsubishi Model A\n\nMitsubishi Model A byl jediným automobilem vyráběným firmou Mitsubishi Shipbuilding a prvním sérově vyráběným automobilem v Japonsku. Za rozhodnutím o výrobě stál 4. prezident společnosti Mitsubishi Koyata Iwasaki, synovec zakladatele Yataro Iwasaki, který předpovídal prodejnost motorových vozidel a jejich velkou roli v ekonomickém vývoji Japonska. Model A byl postaven jako přepychové vozidlo pro členy vlády a vysoce postavené úředníky a proto musel být spolehlivý a pohodlný.\n\nV té době byli v automobilovém odvětví nejvíce rozvinutí italští výrobci, a proto byl Model A postaven na základu automobilu Fiat Tipo 3. Byl to čtyřdveřový sedmimístný sedan s motorem vpředu a poháněnou zadní nápravou. Motor měl výkon 26 kW při objemu 2,8 l a byl schopen jet rychlostí až 92 km/h. Všech 22 vozů (včetně prototypů) bylo vyrobeno v loděnicích firmy v Kobe mezi lety 1917 a 1921.\n\nProtože bylo poměrně nákladné vyrábět automobil celý ručně a vůz byl ve srovnání s evropskou a americkou konkurencí příliš drahý, Mitsubishi jeho produkci po čtyřech letech ukončilo. Dále se firma soustředila hlavně na výrobu úspěšných nákladních automobilů Fuso a další osobní automobil byl vyroben až v roce 1960 – Mitsubishi 500.\n\nV MAG (Mitsubishi Auto Gallery – muzeum aut Mitsubishi v Okazaki, založeno roku 1989) je replika automobilu Model A z roku 1972 postaveného ze stejných materiálů, jaké se používaly v roce 1917. Replika má o něco menší rozvor kol a používá vodou chlazený čtyřválcový OHV motor s objemem 977 cm³ namísto většího původního 2,8 litru. \n\n"}
{"id": "455509", "url": "https://cs.wikipedia.org/wiki?curid=455509", "title": "Domácí potřeby", "text": "Domácí potřeby\n\nDomácí potřeby je typ specializované maloobchodní jednotky, která je zaměřena především domácí průmyslové zboží respektive na předměty, pomůcky, nástroje, stroje a přístroje užívané zejména v domácnostech.\n\nJedná se o poměrně širokou sortimentní skupinu, která zahrnuje například nádobí a nádoby, kuchyňské potřeby, domácí nástroje a pomůcky, drobné elektrospotřebiče, pomůcky pro šití, praní, žehlení a další domácí práce, drobné okrasné doplňky, hygienické potřeby, nábytkové doplňky apod. Někdy bývá tento typ prodejny kombinován s dalšími podobnými typy maloobchodních prodejen průmyslového zboží – například s klasickým železářstvím, drogerií, papírnictvím, prodejnou sportovního zboží, prodejnou textilu nebo i s prodejnou elektropotřeb a elektrospotřebičů.\n"}
{"id": "455514", "url": "https://cs.wikipedia.org/wiki?curid=455514", "title": "Markéta Tudorovna", "text": "Markéta Tudorovna\n\nMarkéta Tudorovna (29. listopadu 1489, Westminsterský palác, Londýn – 18. října 1541, Methven Castle, Perthshire) byla anglická princezna a skotská královna, manželka krále Jakuba IV. Narodila se jako druhé dítě anglického krále Jindřicha VII. a Alžběty z Yorku. Měla staršího bratra Artura a dva mladší sourozence, Jindřicha (pozdější král \"Jindřich VIII.\") a Marii.\n\nMarkéta byla nejstarší dcerou anglického krále Jindřicha VII. a jeho manželky Alžběty z Yorku. Narodila se 29. listopadu 1489 v královském paláci ve Westminsteru. Byla pokřtěna o dva dny později na den sv. Ondřeje ve westminsterském kostele sv. Markéty. Jedním z kmotrů byla i její babička Margaret Beaufort, po níž pravděpodobně dostala jméno. Královské děti vyrůstaly v paláci v Elthamu. V přípravě na královské vdavky se Markéta učila francouzsky a trochu latinsky a také se věnovala hudbě (hrála na loutnu a klavichord) a lukostřelbě.\n\nMarkéta byla od dětství součástí sňatkové politiky svého otce. Ještě dříve, než oslavila šesté narozeniny, se Jindřich VII. rozhodl, že ji provdá za skotského krále Jakuba IV. V září 1497 uzavřel Jakub IV. dlouhodobé příměří s Jindřichem, a Jakubův sňatek s Markétou byl prohlášen za velmi pravděpodobný. 24. ledna 1502 Skotsko a Anglie uzavřely dohodu o trvalém míru, a v ten den byla též podepsána manželská smlouva, která představovala nejlepší záruku toho, aby mír nebyl porušen. Ke sňatku došlo v zastoupení obou stran a Markéta byla od té chvíle považována za skotskou královnu. O svatbě se hovořilo už od roku 1496, ale odklad způsobilo mj. čekání na svolení papeže, protože Markéta a Jakub byli vzdáleně příbuzní - bratranec a sestřenice 4. řádu (Jakubova prababička Joan Beaufort byla sestrou Markétina dědečka Johna Beauforta).\n\nJeště předtím, než Markéta odjela do Skotska, postihly její rodiny dvě rány. V dubnu 1502 umírá následník trůnu princ Artur a o necelý rok později po porodu dcery Kateřiny i Markétina matka Alžběta z Yorku.\n\nV červenci 1503 Markéta odjela se svou družinou z richmondského paláce do Skotska. Oficiální svatba se konala 8. srpna 1503 v Holyroodském opatství v Edinburghu. Nevěstě bylo 13 a ženichovi 30 let. Markéta byla korunována královnou v březnu 1504. Skotský básník William Dunbar (1460–1513) napsal o Markétě několik básní, nejznámější nese název \"„Bodlák a růže“\" (podle národních květin Skotska a Anglie).\nŘíkalo se, že i když sňatek mezi Jakubem a Markétou původně nevznikl z lásky, časem přerostl do silného pouta. Markéta však zprvu patrně nebyla ve Skotsku šťastná a stýskalo se jí po domově, jak naznačují její dopisy otci .\n\nMarkéta poprvé otěhotněla roku 1506 a v únoru 1507 porodila syna Jakuba, který se dožil asi jednoho roku. V červenci 1508 porodila dceru, ta však přežila jen pár hodin. Roku 1509 Markéta znovu otěhotněla a v říjnu porodila syna, který dostal jméno Artur. Ten bohužel také záhy umírá v devíti měsících.\n11. dubna 1512 se Markétě v paláci Linlithgow narodil syn Jakub, první a jediné dítě, které se dožilo dospělosti. Ještě v roce 1512 Markéta znovu otěhotněla a v listopadu porodila dceru, ta však opět zemřela po pár hodinách.\nMarkéta byla znovu těhotná i v době, kdy zemřel její manžel. V dubnu 1514 se jí narodil druhý syn, Alexander Stewart, ale zemřel ještě před svými druhými narozeninami.\n\nV roce 1509 zemřel Markétin otec Jindřich VII. a novým králem Anglie se stává jeho syn Jindřich VIII. V prvních letech vlády Jindřicha VIII. se vztahy se Skotskem napjaly a nakonec vyústily ve válku. Mladý král chtěl rychle rozšířit anglická teritoria na evropském kontinentě a neměl čas na otcovu opatrnou diplomacii. V roce 1513 se pokusil o invazi do Francie, vylodil se tam a v bitvě u Guinegate francouzské vojsko porazil. Skotský král Jakub IV. byl v těžké situaci - jeho závazky k „Staré alianci“ (a tím i k Francii, která byla odvěkým spojencem Skotska) se dostaly do konfliktu se závazky z roku 1502, které měl k Anglii. Na žádost francouzského krále Ludvíka XII. Jakub vyhlásil Anglii válku, aby dodržel slib, který dal „Staré alianci“.\n\nJakub v srpnu 1513 vytáhl s vojskem na jih směrem k anglické hranici a překročil ji. Král Jindřich VIII. vedl válečné kampaně ve Francii, a proto jednotkám, které zůstaly v Anglii, velel Thomas Howard, hrabě ze Surrey (který doprovázel Markétu do Skotska na svatbu). Jakub IV. doufal, že nepřítomnost Jindřicha pro něj bude výhodou, ale místo toho ho čekala drtivá porážka. Rozhodující bitva se odehrála 9. září 1513 na Floddenském poli v hrabství Northumberland. Jakub IV. padl spolu s deseti tisíci skotských vojáků. Střetnutí ukončilo krátkou skotskou účast ve válce. Byla to největší bitva mezi Angličany a Skoty v historii.\n\nJakub IV. po sobě zanechal ročního syna Jakuba. Chlapec byl 21. září 1513 korunován králem Jakubem V. a podle otcovy poslední vůle se měla matka stát jeho regentkou, pokud se znovu nevdá. Markéta byla v té době opět těhotná se svým zesnulým manželem. V dubnu 1514 se jí narodil syn Alexander, který dostal titul vévody z Ross.\n\nPo smrti Jakuba IV. parlament potvrdil Markétu v úřadě regentky. Žena byla velmi zřídka vítaná v této pozici, která znamenala nejvyšší moc, a Markéta byla navíc sestrou nepřátelského krále. Skotští lordi by raději na postu regenta viděli Johna Stewarta, 2. vévodu z Albany, což byl nejbližší mužský příbuzný mladého prince (a třetí v řadě, pokud šlo o nárok na trůn). John Stewart se narodil a vyrůstal s matkou ve Francii, kde sloužil králům Ludvíkovi XII. a Františkovi I. Byl vnímán jako zástupce „Staré aliance“, což bylo protikladem proanglické Markéty, a tak se královna vdova ocitla ve velmi svízelné pozici. V červenci 1514 se jí podařilo udobřit obě politické strany uzavřením míru s Anglií.\n\nKdyž Markéta hledala politické spojence mezi svárlivou skotskou šlechtou, čím dál více se obracela ke vlivnému rodu Douglasů. Mimořádně ji přitahoval Archibald Douglas, 6. hrabě z Angusu, kterého dokonce jeho strýc Gavin Douglas nazval „mladým neschopným bláznem“. Bez uvážení následků, které by mělo manželství s Douglasem, si ho 6. srpna 1514 tajně vzala. Podle poslední vůle Jakuba IV. se tak vzdala své pozice regentky a do měsíce měla též souhlasit s tím, že bude zbavena práva vychovávat svého syna. S tím však otevřeně nesouhlasila a spolu se svými spojenci vzala malého prince na hrad Stirling.\n\nVévoda z Albany v květnu 1515 dorazil do Skotska a v červnu byl uveden do funkce regenta. Jeho první úkolem bylo dostat Jakuba a Alexandra pod dohled. Markéta zpočátku kladla odpor, nakonec se však v srpnu na hradě Stirling vzdala. Královna vdova, čekající dítě s Angusem, odešla do ústraní v Edinburghu. Nějakou dobu ji její bratr Jindřich nabádal k útěku s dětmi do Anglie, ale ona to odmítala; bála se, aby tím nezbavila svého syna Jakuba nároku na skotskou korunu.\n\nBez projevení dalšího zájmu o tuto věc dostala povolení odejít do Linlithgow, odkud s manželem utekla za hranice do Anglie. Přijal ji Thomas Fiennes, 8. baron Dacre, Jindřichův strážce hranice, a odvedl ji na hrad Harbottle. Tady se v říjnu narodila Margaret Douglas, budoucí komtesa z Lennoxu a matka Jindřicha Stuarta, lorda Darnleyho, který se stal druhým manželem skotské královny Marie I. Markétu porod velmi vyčerpal a téměř zemřela. Teprve poté, co se její stav zlepšil, mohla být informována o smrti syna Alexandra. Baron Dacre naznačoval, že za jeho smrt byl zodpovědný lord Albany, ale Markéta to odmítala - pokud by chtěl získat trůn pro sebe, vyhovovala by jeho záměrům spíše smrt mladého Jakuba než Alexandra. Angus nedoprovázel Markétu do Londýna; místo toho se (s ohledem na vlastní prospěch) vrátil do Skotska, aby uzavřel mír s regentem.\n\nMarkéta se bez Anguse vypravila na jih do Londýna. Dorazila v květnu 1516 a přivítaly ji slavnosti, které trvaly celý měsíc. Bratr Jindřich ji ubytoval ve Scotland Yardu, starobylém paláci skotských králů. V Anglii strávila rok; v červnu 1517 se po uzavření dohody o usmíření, kterou vypracovali Albany, Jindřich VIII. a kardinál Thomas Wolsey, vrátila na sever. Albany ve Francii opět obnovoval „Starou alianci“ a zařizoval budoucí sňatek Jakuba V.\n\nI když se Markéta a Angus přechodně usmířili, netrvalo dlouho, než se jejich vztah úplně rozpadl. Markéta zjistila, že zatímco byla v Anglii, její manžel žil se svou bývalou milenkou Jane Stewart - z peněz své manželky. V říjnu 1518 Markéta napsala svému bratrovi a v dopise zmínila i možnost rozvodu. Jindřich jí však oponoval - Angus pro něj byl užitečným spojencem, efektivní protiváhou k Albanymu a profrancouzské frakci. Markétu bratrův postoj rozhněval a naopak začala sympatizovat s lidmi kolem Albanyho a zasazovat se za jeho návrat z Francie. Albany však zjevně s návratem do země zmítané řadou svárů nespěchal a navrhoval, aby se Markéta znovu chopila regentství. Spor mezi ní a Angusem následující tři roky dominoval skotské politické scéně. Kromě problémů s manželem měla Markéta i finanční potíže a svého syna Jakuba směla vidět jen zřídka.\n\nAlbany se v listopadu 1521 konečně vrátil do Skotska. Markéta ho vřele přivítala, a brzy se začaly šířit zvěsti, že jejich blízký vztah je více než politický. Angus byl poslán do exilu ve Francii, když regent, který plně spolupracoval s královnou-vdovou, začal obnovovat pořádek v rozpolcené zemi, kde tři roky vládly neshody mezi politickými frakcemi. Albany byl pro Markétu užitečný: vědělo se, že má vliv v Římě, což by jí mohlo pomoci k rozvodu. Angus a jeho spojenci o Markétě šířili klevety, že je Albanyho milenkou, a byli natolik úspěšní, že dokonce i lord Dacre, známý svou chladnou hlavou a uvážlivostí, napsal kardinálovi Wolseymu a předpovídal, že Jakub bude zavražděn a Albany se bude chtít stát králem a oženit se s Markétou. Ale spojení mezi těmito dvěma nikdy nebylo ničím jiným, než sobeckou kalkulací, jak se brzy ukázalo.\n\nMarkéta ve většině případů zůstala v zásadě Angličankou, jak vzhledem, tak i mentalitou, a v jádru vážně očekávala lepší porozumění mezi svou rodnou zemí a svým novým domovem. Ale rychle pochopila, jak zrádní mohou být skotští politici, a přežití záviselo na schopnosti dosáhnout rovnováhy mezi konkurenčními zájmy. Spojenectví s Albanym a francouzskou frakcí se stalo nutností především po zničujících hraničních válkách s Anglií na začátku 20. let 16. století. Ale jakmile byl Albany pryč ze scény, začala Markéta vytvářet svou vlastní politickou kliku.\n\nV roku 1524 zorganizovala převrat, při němž byl regent s konečnou platností zbaven moci. Albany byl opět ve Francii, a Markéta, s pomocí rodu Hamiltonů a jeho hlavy hraběte z Arranu, převezla 12letého syna Jakuba ze Stirlingu do Edinburghu. To byl smělý a uznávaný krok. V srpnu parlament ukončil regentství a Jakub byl zvolen králem s veškerou mocí. Ve skutečnosti měl být řízen jinými, především svou matkou. Když měl James Beaton námitky proti novému uspořádání, Markéta ho dala uvěznit a uvrhla do žaláře. V listopadu parlament oficiálně uznal Markétu jako hlavní rádkyni krále.\n\nMarkétino spojenectví s Arranem ji nevyhnutelně od ostatních šlechtických rodů. Její situaci neusnadnilo, když její bratr Jindřich VIII. povolil Angusovi návrat do Skotska. Markéta si našla nového spojence, Jindřicha Stewarta, mladšího bratra lorda Avondalea. V listopadu, kdy parlament potvrdil Markétu v jejím politickém úřadě, vyústila její válka s Angusem ve vražednou komedii. Když se Angus vrátil do Edinburghu s velkou skupinou ozbrojených mužů a domáhal se svého práva navštívit parlament, nařídila Markéta dělostřelcům, aby na něj zahájili palbu z edinburského hradu a holyroodského paláce. Když dva angličtí vyslanci na dvoře namítali, že nesmí útočit na svého právoplatného manžela, odpověděla v hněvu, že „aby šli domů a nemíchali se do skotských věcí“. Angus na čas ustoupil, ale pod tlakem z různých zdrojů ho královna nakonec v únoru 1525 pustila do regentské rady. To bylo všechno, který potřeboval. Zmocnil se krále Jakuba a odmítal ho vydat, prohlásil se kancléřem a dostal se na tři roky k moci (1525–1528). Jakubovy zážitky z tohoto období ho vedly k trvalé nenávisti rodu Douglasů i spojenectví s Anglií.\n\nMarkéta se pokusila vzdorovat, ale byla přinucena ustoupit novým politickým skutečnostem. Kromě toho ji v tu dobu posedla touha po rozvodu, který se stal její prioritou. Byla připravena použít všechny argumenty, včetně rozšířeného mýtu, že Jakub IV. nebyl zabit v bitvě u Floddenu. Navzdory převratu v roce 1524 si vřele dopisovala s Albanym, který se prosazoval její zájmy v Říme. V březnu 1527 papež Klement VII. vyhověl její žádosti. Kvůli politické situaci v Evropě v té době se o tom dozvěděla až v prosinci. Nemarnila čas a v dubnu 1528 uzavřela sňatek s Jindřichem Stewartem, svým někdejším pokladníkem. Ignorovala přitom zbožné varování svého bratra, že manželství bylo „ustanoveno Bohem“ a jeho protesty proti „nestoudnému rozhodnutí poslanému z Říma“. Netrvalo dlouho a Jindřich se rozešel s Římem, protože nemohl dostat to jisté „nestoudné rozhodnutí“.\n\nV červnu 1528 se 16letý Jakub konečně osvobodil z poručnictví Anguse, utekl za svou matkou na hrad Stirling a chopil se vlády. Skotský parlament označil Anguse a jeho stoupence za vlastizrádce, které čekal trest smrti. Angus se opevnil na hradě Tantallon. Jakubovi se sice podařilo podařilo pevnost dobýt, ale Angus v květnu 1529 uprchl do Anglie.\nMarkéta a její nový manžel byli Jakubovými nejbližšími rádci, mladý král udělal ze Stewarta 1. lorda z Methvenu. Markéta se zasazovala za užší styky s Anglií, kdežto Jakub preferoval spojenectví s Francií. Kolovala fáma (nepravdivá), že královna chtěla syna oženit se svou neteří, princeznou Marií, ale Jakub dal přednost francouzské princezně Madeleine. Později však Markétin vliv na syna oslábl, když Jakub IV. odhalil, že vyzradila státní tajemství svému bratrovi Jindřichovi VIII.\n\nHlavním cílem Markétina politického života bylo dosáhnout lepšího porozumění mezi Anglií a Skotskem, což byla pozice, kterou si udržela i v těžkých časech. Markéta napomohla dosažení anglicko-skotského míru v květnu 1534. Jakub nedůvěřoval strýci Jindřichovi, hlavně kvůli jeho přetrvávající podpoře Anguse, muže, kterého nenáviděl. Na začátku roku 1536 ho matka přesvědčila, aby se s Jindřichem setkal, což byl okamžik jejího vítězství.\nMarkéta byla podle svých slov unavená Skotskem - a hlavně vyčerpaná lordem Methvenem, který byl ve své touze po ženách a penězích ještě horší než Angus. Jejich jediná dcera (Dorothea Stewart) zemřela jako dítě . Její snahy o další rozvod zdržoval syn Jakub, o němž si myslela, že ho podplatil její manžel. V dopisech bratrovi naříkala na svou chudobu a žádala o více peněz a ochranu; toužila po pokoji a komfortu místo toho, aby byla nucená „následovat svého syna jako chudá urozená dáma“.\n\nV červnu 1538 Markéta přivítala ve Skotsku Marii de Guise, Jakubovu novou francouzskou nevěstu (jeho první žena Madeleine zemřela ani ne půl roku po svatbě v lednu 1537). Tyto dvě ženy, patřící mezi nejimpozantnější ve skotské historii, si spolu dobře rozuměly.\n\nMarkéta zemřela po několika mrtvicích v říjnu 1541 na hradě Methven v Perthshire a byla pochována v kartuziánském převorství v Perthu. Dynastie jejího bratra vymřela Alžbětou I., která zemřela bezdětná, a na anglickém trůně ji nahradili Markétini potomci. Její syn Jakub V. zemřel ve Falklandském paláci nedlouho poté, co mu manželka Marie de Guise porodila v paláci Linlithgow dceru Marii. Její syn Jakub VI. (Markétin pravnuk) se stal anglickým králem Jakubem I., a tak spojil královské koruny obou zemí.\n\n\nV první sezóně seriálu Tudorovci vystupuje postava \"Markéty\", starší sestry Jindřicha VIII. (ztvárňuje ji britská herečka Gabrielle Anwar). Postava má však se skutečnou Markétou pramálo společného - je dílem scenáristů, kteří do ní zobrazili spíše osudy její mladší sestry Marie (poměr s Charlesem Brandonem), které doplnili vlastní fantazií (sňatek s výrazně starším portugalským králem a jeho vražda).\n\n"}
{"id": "455516", "url": "https://cs.wikipedia.org/wiki?curid=455516", "title": "Tanya Roberts", "text": "Tanya Roberts\n\nTanya Roberts, rodným jménem Victoria Leigh Blum (* 15. října 1955, Bronx, New York, USA) je americká herečka a modelka. Známou se stala díky rolím v seriálu \"Charlieho andílci\" (1976), sitcomu \"That '70s Show\" (1998-2006), filmu \"Sheena\" (1985), stejně jako postavě Bond girl \"Stacey Suttonové\" v bondovce \"Vyhlídka na vraždu\" (1985). V průběhu 80. let se stala jedním ze sexuálních symbolů Hollywoodu.\n\nNarodila se v newyorském obvodu Bronx. V mládí se seznámila ve frontě na lístky do kina, se studentem psychologie Barry Robertsem. Krátce na to proběhla jejich svatba. Barry Roberts začal dráhu scenáristy. Tanya studovala herectví ve známém \"Actors Studiu\" u Lee Strassberga a Uty Hagen. Při studiu pracovala jako učitelka tance a modelka.\n\nHerecké zkušeností začínala čerpat nejdříve v reklamách. Ve filmu se poprvé objevila v roce 1975 v hororu \"Forced Entry\", o čtyři roky později hrála v dalším oblíbeném hororu \"Past na turisty\" (1979). To již trvale žila s manželem v Hollywoodu. Známou se stala ztvárněním jedné ze tří hlavních agentek \"Julie Robertsové\" v posledním ročníku (1980-1981) kriminálního seriálu \"Charliho andílci\". V září 1981 figurovala na obálce časopisu \"People\". O rok později se objevila ve fantasy \"Pánu šelem\" (1982) jako \"otrokyně Kiri\" a v říjnu 1982 nafotila sérii nahých fotografií pro pánský časopis \"Playboy\". Roku 1984 hrála blondýnu \"Sheeni\", která ovládá zvířata v dobrodružné adaptaci komiksu \"Sheena\".\n\nDalší výraznou rolí byla Bond girl \"Stacey Suttonová\" v poslední bondovce Rogera Moorea \"Vyhlídka na vraždu\" (1985). Na konci 80. let byla obsazena do role vězeňkyně, která se hodlá dostat z afrického vězení ve snímku \"Očistec\" (1988). V 90. letech si zahrála v několika erotických thrillerech jako byly \"Noční oči\" (1990), \"Inner Sanctum\" (1991) nebo \"Sins of Desire\" (1993). Eroticky zaměřené projekce zakončila seriálem \"Hot Line\" (1994), kde se objevila po boku Playmate Shannon Tweedové. Poslední rolí je postava \"Midge Pinciottiové\" z komediálního sitcomu \"Zlatá sedmdesátá\" z roku 1998. V seriálu strávila osm sezón. V roce 2006 poté, co se celkově objevila v 68 dílech oznámila, že s natáčením končí kvůli onemocnění manžela. Ten zemřel 15. června 2006 na zánět mozku. V roce 2008 napsala předmluvu ke knize Mika Pingela \"The Q Guide to Charlie's Angels\".\n\nVe své kariéře byla dvakrát nominována na \"Razzie Awards\" v kategorii \"Nejhorší ženský herecký výkon\" za role ve filmech \"Sheena\" (1984) a \"Vyhlídka na vraždu\" (1985).\n\n"}
{"id": "455517", "url": "https://cs.wikipedia.org/wiki?curid=455517", "title": "Annika Beckerová", "text": "Annika Beckerová\n\nAnnika Beckerová (* 12. listopadu 1981, Rotenburg an der Fulda, Hesensko) je bývalá německá atletka, která se do roku 2004 specializovala na skok o tyči. Od roku 2002 držela výkonem 477 cm německý rekord pod otevřeným nebem. V roce 2011 ho o jeden cm vylepšila Martina Strutzová.\n\nMezi juniorkami si připsala tři cenné úspěchy. V roce 1997 se ve slovinské Lublani stala juniorskou mistryní Evropy a o dva roky později v lotyšské Rize získala na stejné atletické akci stříbro. Stříbrnou medaili poté získala i v roce 2000 na mistrovství světa juniorů v chilském Santiagu. Stříbro vybojovala také na mistrovství Evropy do 23 let v Amsterdamu o rok později.\n\nV roce 2002 skončila na halovém ME ve Vídni těsně pod stupni vítězů, čtvrtá a na evropském šampionátu v Mnichově obsadila páté místo. 7. července 2002 vytvořila ve Wattenscheidu výkonem 477 cm nový evropský rekord ve skoku o tyči. Na halovém MS 2003 v Birminghamu skončila na pátém místě.\n\nNejvětší úspěch své kariéry zaznamenala na mistrovství světa 2003 v Paříži, kde vybojovala stříbrnou medaili. Ve finále překonala 470 cm a nestačila jen na Rusku Světlanu Feofanovou, která skočila o pět cm výše. Bronz získala Jelena Isinbajevová za 465 cm.\n\nPo vážné nehodě na tréninku se později začala věnovat skoku do dálky, leč neúspěšně.\n\n"}
{"id": "455525", "url": "https://cs.wikipedia.org/wiki?curid=455525", "title": "LIMIT", "text": "LIMIT\n\nLIMIT je syntaktická konstrukce příkazu SQL pro omezení počtu řádků vrácených příkazem SELECT.\n\nVětšina databázových strojů na místě počtu řádků a offsetu nedovoluje mít sloupce, ale jen číselné literály popř. lokální proměnné v uložených procedurách.\n\nTabulky mohou obsahovat veliké množství (v některých případech až desítky milionů) řádků. Chceme-li vypsat jen omezené množství řádků, použijeme v příkazu klauzuli LIMIT s jedním parametrem.\n\nVypíše nejvýše prvních 100 řádků z tabulky zamestnanci. Je-li v tabulce méně záznamů než tento limit, výpis skončí po vypsání celé tabulky.\n\nVypíše tři zaměstnance s nejvyšším platem, seřazené podle něj vzestupně.\n\nKlausule LIMIT se dá taktéž použít pro určení tzv. offsetu\n\nVypíše zaměstnance s 10. nejvyšším platem. Jsou-li za klíčovým slovem LIMIT uvedena dvě čísla, pak je limitem druhé číslo v pořadí. První je pak offset, který určuje, kolikátý řádek se má z výsledku vráceném příkazem SELECT, vzít a počítá se od nuly (tedy 0=první, 1=druhý, …). Použití offsetu má většinou význam u výsledků příkazů SELECT, které jsou podle něčeho řazeny.\n\nLIMIT lze použít i s příkazem UPDATE.\n\nPokud má tabulka soutezici sloupeček postupuji_do_finale, pak první výše uvedený příkaz tento sloupeček u všech vynuluje a druhý příkaz jej nastaví pro 10 náhodně vybraných – nahodilost zajistí ORDER BY RAND().\n\nKlauzule LIMIT je v rámci standardu SQL'92. Podporují ji databáze jako např. MySQL, ProgreSQL, SQLite.\n\nMicrosoft Access má pro vrácení omezeného počtu řádků klauzuli TOP s použitím:\n\nV tomto případě ale nemá možnost určení offsetu, takže pro to potřebuje de facto dva příkazy, složené do sebe. Místo počtu záznamů může za TOP být v některých databázích procento z celkového počtu záznamů.\n\nDatabáze Oracle taktéž nepodporují klauzuli LIMIT, ale mají jiný (možná ještě lepší) prostředek, jak určit, které řádky se mají z dotazu vrátit, a to přes podporu prvku ROWNUM, které supluje pořadí vracených řádků. Výše uvedený příklad se zaměstnancem s 10. nejvyšším plateb by tak byl v Oracle proveden příkazem:\n\n"}
{"id": "455526", "url": "https://cs.wikipedia.org/wiki?curid=455526", "title": "Negevská brigáda", "text": "Negevská brigáda\n\n12. tzv. Negevská brigáda (: חטיבת הנגב, \"Hativat ha-Negev\") byla izraelská pěchotní brigáda, která byla nasazena v izraelské válce za nezávislost v roce 1948. Jejím velitelem byl Nachum \"Sergej\" Sarig (z toho důvodu je brigáda někdy označována jako Sergejova brigáda) a skládala se ze čtyř praporů Palmach. Negevská brigáda se zúčastnila mnoha operací v Negevské poušti, včetně operace Joav v druhé části války.\n\nNad městem Beerševa ji připomíná památník Negevské brigády od Dani Karavana.\n"}
{"id": "455530", "url": "https://cs.wikipedia.org/wiki?curid=455530", "title": "Celebration (píseň, Madonna)", "text": "Celebration (píseň, Madonna)\n\n„Celebration“ (česky doslovně: \"Oslava\") je píseň americké popové zpěvačky a skladatelky Madonny, z její třetí kompilace největších hitu \"Celebration\".\n\nSingl byl napsán a produkován Madonnou a Paulem Oakenfoldm. K digitálnímu vydání došlo 31. července 2009 u vydavatelství Warner Bros. Records.\n\n\n\n\n\n\n\n\n"}
{"id": "455534", "url": "https://cs.wikipedia.org/wiki?curid=455534", "title": "Andy Powell", "text": "Andy Powell\n\nAndrew Powell (* 19. února 1950 Stepney, Londýn, Anglie) je anglický kytarista a skladatel, nejvíce známý jako zakládající člen Wishbone Ash.\n\nNarodil se ve východní části Londýna, ale vyrostl v Hemel Hempsteadu, asi 40 km severovýchodně od Londýna. Poprvé hrál na kytaru ve věku 11 let, inspirován rockovou a beatovou skupinou The Shadows.\n\nV roce 1969 odpověděl Powell na inzerát v Melody Makeru, kterým Martin Turner a Steve Upton hledali kytaristu. Protože se nemohli rozhodnout mezi Powellem a druhým uchazečem (Tedem Turnerem), byla skupina Wishbone Ash založena se dvěma sólovými kytaristy.\n\nPowell nahrával s mnoha umělci, včetně George Harrisona, Ringo Starra, Kashifa, Stewarta Copelanda a skupinou Renaissance. V roce 1988 se Powell podílel na projektu Milese Copelanda \"Night of the Guitar\", společně s umělci jako jsou Randy California, Jan Akkerman, Steve Howe, Steve Hunter, Robby Krieger, Leslie West a Alvin Lee.\n"}
{"id": "455538", "url": "https://cs.wikipedia.org/wiki?curid=455538", "title": "Prekurzor", "text": "Prekurzor\n\nSlovo prekurzor nebo prekurzory (též prekursor, prekursory) může znamenat:\n\n"}
{"id": "455540", "url": "https://cs.wikipedia.org/wiki?curid=455540", "title": "Červenec 2009", "text": "Červenec 2009\n\n"}
{"id": "455541", "url": "https://cs.wikipedia.org/wiki?curid=455541", "title": "Součinová topologie", "text": "Součinová topologie\n\nSoučinová topologie je pojem z matematiky, konkrétněji z topologie.\n\nNechť formula_1 jsou dva topologické prostory. Součinová topologie na kartézském součinu formula_2 je systém otevřených množin generovaný\nvšemi množinami formula_3, kde formula_4 je otevřená množina v formula_5 a formula_6 definované formula_7 formula_8, jsou (přirozené) projekce. Podobně se definuje součinová topologie na libovolném součinů topologických prostorů (i nespočetném).\n\nSoučinová topologie na formula_9 a formula_10 uvažovaných s metrickou topologie je shodná s metrickou topologií na formula_11. \n\n1. Následující definice je definici součinové topologie ekvivalentní:\n\nSoučinová toplogie je nejhrubší topologie na formula_12, že projekce formula_13 jsou spojité pro formula_14.\n\n2. Součinová toplogie splňuje univerzální vlastnost, tj. kategorie topologických prostorů je kategorií se součinem.\n\nSoučinovou topologii lze definovat pro větší počet kartézsky násobených topologických prostorů.\nNa takovémto součinu lze zavést více přirozených součinových topologií, které však s výše uvedenou nemusejí obecně splývat.\n"}
{"id": "455543", "url": "https://cs.wikipedia.org/wiki?curid=455543", "title": "Simon (příjmení)", "text": "Simon (příjmení)\n\nPříjmení Simon nosí více různých osobností:\n\n\npřechýlený tvar Simonová:\n\ntvar Simone:\n"}
{"id": "455544", "url": "https://cs.wikipedia.org/wiki?curid=455544", "title": "Prekurzor (chemie)", "text": "Prekurzor (chemie)\n\nSlovo prekurzor (též prekursor) označuje v chemii sloučeninu, která se účastní chemické reakce, kdy vzniká jiná sloučenina. V biochemii se tento termín používá specifičtěji k označení chemické sloučeniny, která předchází jinou sloučeninu na metabolické dráze.\n\nJako prekurzor může být specificky označována chemická látka použitá nebo určená k výrobě omamné nebo psychotropní látky („prekurzory drog“). Podle zákona č. 167/1998 Sb., o návykových látkách, se jako prekurzor označuje látka uvedená v kategorie 1 přílohy I přímo použitelného předpisu Evropských společenství (Nařízení Evropského Parlamentu a Rady (ES) č. 273/2004 ze dne 11. února 2004 o prekursorech drog) nebo v kategorii 1 přílohy přímo použitelného předpisu Evropských společenství (Nařízení Rady (ES) č. 111/2005). Nakládání s prekurzory je regulováno tímto zákonem v návaznosti na legislativu Evropských společenství a mezinárodní úmluvy. Takovými prekurzory jsou například pseudoefedrin nebo ergotamin.\n\nEvropská komisařka Cecilia Malmström navrhla schválení nařízení Evropského parlamentu a Rady, kterým bude nepodnikajícím fyzickým osobám zakázán prodej a následně i držení některých chemických látek (s výjimkou případů, kdy tyto osoby získají povolení), které jsou v tomto nařízení označovány jako „prekurzory výbušnin“. Na tyto látky a také na některé další se bude vztahovat povinné hlášení podezřelých transakcí.\n\n"}
{"id": "455545", "url": "https://cs.wikipedia.org/wiki?curid=455545", "title": "Bolechov", "text": "Bolechov\n\nBolechov () je vesnice ležící v kraji Vysočina, v okrese Pelhřimov a spadá pod obec Želiv, od které je vzdálen asi 1 km severozápadním směrem.\n\nNázev se vyvíjel od varianty Bozhelow (1226), Bolechow (1437), Balechow a Bolechuow (1486), Bolechow (1599) až k podobě Bolechov v roce 1601. Místní jméno znamenalo Bolechův (dvůr).\n\nVesnice Bolechov byla založena kolem roku 1200 a první písemná zmínka o ní pochází z roku 1226.\n\n\n"}
{"id": "455547", "url": "https://cs.wikipedia.org/wiki?curid=455547", "title": "Pokladna", "text": "Pokladna\n\nPokladna, cizím slovem kasa, je místo nebo technické zařízení určené pro ukládání či předávání peněz nebo cenin. \n\nMůže jí být:\n\n\n"}
{"id": "455554", "url": "https://cs.wikipedia.org/wiki?curid=455554", "title": "Malév", "text": "Malév\n\nMALÉV Hungarian Airlines (maďarsky: \"Magyar Légiközlekedési Vállalat\", česky: \"Maďarské aerolinie MALÉV\") byla maďarská národní letecká společnost, sídlící na mezinárodním letišti Ferihegy v Budapešti. Společnost provozovala pravidelné i charterové linky do bezmála 50 světových metropolí. Ještě do roku 2001 používala stroje typu Tupolev, její flotila byla poté tvořena zejména letadly typu Boeing 737. Společnost byla součástí aliance Oneworld.\n\nSpolečnost byla založena 29. března 1946 jako \"Maszovlet\" (Maďarsko sovětská společnost pro civilní dopravu). Letová flotila se skládala ze dvou letounů Lisunov Li-2, pěti Polikarpov Po-2 a svou činnost zahájila 15. října 1946.\nV roce 1947 uskutečnil \"Maszovlet\" svůj první charterový let do Prahy. Otevření budapešťského mezinárodního letiště 7. května 1950 zapříčinilo snadnější růst společnosti. 26. listopadu 1956 byla společnost přejmenována na Malév. V tomto roce měla společnost flotilu 15 letadel pro 18 vnitrostátních i mezinárodních destinací. Po znárodnění společnosti prošla společnost modernizací flotily a stávající letouny nahradily modely Iljušin Il-14. V roce 1961 vedl Malév pravidelné linky do Amsterdamu, Bělehradu, Bruselu, Kodaně, Frankfurtu, Moskvy, Paříže, Stockholmu, Tirany a Curychu. V roce 1969 létal \"Malév\" z Budapešti do 33 měst ve 28 zemích. Ve stejném roce ukončila společnost vnitrostátní spoje a do flotily přibyly letouny Tupolev Tu-134 a v létě 1974 byly zavedeny Tu-154.\n\nV roce 1984 se stal \"Malév\" členem mezinárodní asociace leteckých dopravců (IATA). Ke konci roku 1980 přepravil \"Malév\" přes jeden milion cestujících a létal do 40 měst ve 30 zemích. V roce 2000 nahradil většinu dosavadních letounů model Boeing 737.\n\nV roce 2009 oznámil server ihned.cz zprávu o spolupráci Maďarů a Rusů. Ruská národní banka podle věrohodných informací převzala vlastnictví Malévu a to zejména kvůli špatnému hospodaření předchozího vlastníka KrasAir.\n\n3. února 2012 ukončila tato letecká společnost svou činnost. K zastavení všech linek došlo v 6 hodin ráno SEČ. Poslední linka byla vyslána z Helsinek do Budapešti, jednalo se o linku MA745, kde byl nasazen Boeing 737-800, identifikační kód HA-LOH.\n\nJihozápadní Asie\n\n\n\n\n\n\nJihovýchodní Evropa\n\n\n\n\n\n\n\n\n\n\n\nVýchodní Evropa\n\n\n\nStřední Evropa\n\n\n\n\n\n\nSeverní Evropa\n\n\n\n\nZápadní Evropa\n\n\n\n\n\n\nJižní Evropa\n\n\n\n\n\n"}
{"id": "455556", "url": "https://cs.wikipedia.org/wiki?curid=455556", "title": "Paul Rusesabagina", "text": "Paul Rusesabagina\n\nPaul Rusesabagina (* 15. června 1954) je Rwanďan, který získal mezinárodní ocenění za záchranu 1268 lidských životů během Rwandské genocidy. Nejdříve byl asistentem ředitele v \"Hôtel des Mille Collines\", později se stal ředitelem hotelu \"Hôtel des Diplomates\", oba hotely se nacházely ve Rwandském hlavním městě Kigali. Během Rwandské genocidy v roce 1994 využil svého vlivu jako dočasný správce \"Mille Collines\" k záchraně Tutsiů, ale i umírněných Hutuů z Interahamweských milicí. Rusesabaginův příběh byl zfilmován ve slavném Hotelu Rwanda, který byl nominován i na Oscara. V současnosti žije v Belgii se svou manželkou, dětmi a dvěma adoptovanými neteřemi. Dříve pracoval v Bruselu jako taxikář, později si otevřel přepravní společnost. S pomocí několika přátel založil Rusesabaginovu nadaci Hotel Rwanda, která zajišťuje vzdělání a zdravotní péči tisícům rwandských sirotků a dětí bez domova.\n"}
{"id": "455558", "url": "https://cs.wikipedia.org/wiki?curid=455558", "title": "Vodní kanál Marna–Rýn", "text": "Vodní kanál Marna–Rýn\n\nVodní kanál Marna-Rýn () je průplav spojující řeky Marna, Mosela a Rýn. Umožňuje lodní spojení Paříže s východní Francií a Německem.\n\nProvoz průplavu byl zahájen v roce 1853. Geograficky spojuje řeku Marna u města Vitry-le-François s řekou Mosela u města Nancy a dále s Rýnem ve Štrasburku. Průplav je 314 km dlouhý a nachází se na něm celkem 178 zdymadel; prochází i dvěma tunely v délce 480 a 2310 metrů. Je vhodný pro malé lodě, jež mohou nést 250–280 tun nákladu.\n"}
{"id": "455560", "url": "https://cs.wikipedia.org/wiki?curid=455560", "title": "Mauzoleum Mazor", "text": "Mauzoleum Mazor\n\nMauzoleum Mazor (: מאוזוליאום מזור) je jednou z nejzachovalejších římských staveb v Izraeli, nacházející se u El'adu. Bylo postaveno pro významného Římana a jeho manželku ve 3. století, a přestože jejich identita není známá, uvnitř mauzolea jsou stále patrné pozůstatky dvou sarkofágů. Jedná se o jedinou budovu z římského období v Izraeli, která se dochovala kompletně zachovaná.\n\nV období pozdní antiky přistavěli muslimové k jižní straně mauzolea modlitební výklenek, udávající směr Mekky, a budova se stala posvátným muslimským místem, známým jako . Díky této posvátnosti zůstala budova zachována následující staletí.\n\n"}
{"id": "455562", "url": "https://cs.wikipedia.org/wiki?curid=455562", "title": "Nesodactylus", "text": "Nesodactylus\n\nNesodactylus (\"ostrovní křídlo\") byl rod ramforynchoidního ptakoještěra, žijícího v období svrchní jury (geologický stupeň oxford, asi před 160 miliony let) na území dnešní Kuby.\n\nFosilie se skládají z fragmentů postkraniální kostry i části lebky, objevené v sedimentech souvrství Pinar del Río - Jagua. Prvním, kdo objevil zkameněliny tohoto ptakoještěra byl americký paleontolog Barnum Brown v roce 1918. Teprve o půl století později pak byly formálně popsány Edwinem H. Colbertem.\n\nKosti tohoto menšího pterosaura jsou duté, byl zřejmě dobrým a obratným letcem. Rozpětí křídel činilo dle odhadů asi 120 cm, jednalo se tedy o malý druh zubatého pterosaura, který patřil k vývojově primitivním zástupcům své skupiny. Mnoho informací však o tomto druhu nemáme, zejména vzhledem k omezenému fosilnímu materiálu a nedostatku informací o jeho životním prostředí v rámci daného geologického souvrství.\n\n\n"}
{"id": "455563", "url": "https://cs.wikipedia.org/wiki?curid=455563", "title": "Pokání (rozcestník)", "text": "Pokání (rozcestník)\n\nPokání může být:\n\n"}
{"id": "455564", "url": "https://cs.wikipedia.org/wiki?curid=455564", "title": "Nebe (rozcestník)", "text": "Nebe (rozcestník)\n\nNebe může být:\n\n\n\n\n"}
{"id": "455565", "url": "https://cs.wikipedia.org/wiki?curid=455565", "title": "Pseudoefedrin", "text": "Pseudoefedrin\n\nPseudoefedrin (často označovaný jako PSE) je sympatomimetický amin běžně používaný jako dekongescencium. Soli pseudoefedrin-hydrochlorid a pseudoefedrin-sulfát jsou obsaženy v mnoha volně prodejných léčivých přípravcích buď samostatně, nebo v kombinaci s antihistaminiky, paracetamolem nebo ibuprofenem. Je to diastereomer efedrinu.\n\nNa rozdíl od antihistaminik, která tlumí různé alergické symptomy tím, že působí jako antagonisté na histaminových receptorech, pseudoefedrin primárně tlumí překrvení nosní sliznice obvykle spjaté s rýmou nebo alergiemi.\n\nVýhodou orálně podávaného pseudoefedrinu oproti povrchovým nosním přípravkům, například oxymetazolinu, je to, že nevzniká opětovné překrvení (rhinitis medicamentosa, medikamentózní rýma). Má však častější nežádoucí účinky včetně hypertenze.\n\nVolně prodejná léčiva obsahující pseudoefedrin (Modafen, Nurofen Stopgrip, Paralen Plus) jsou v České republice zneužívána při výrobě metamfetaminu (pervitinu). Proto jsou nyní léčiva s touto složkou řazena do skupiny léků „volně prodejných s omezením“, tedy je mj. omezen počet vydávaných balení a kupující musí prokázat totožnost.\n\n"}
{"id": "455567", "url": "https://cs.wikipedia.org/wiki?curid=455567", "title": "Regia Aeronautica", "text": "Regia Aeronautica\n\nRegia Aeronautica (česky Královské letectvo) bylo vojenské letectvo Italského království existující mezi lety 1923 a 1946. Po vzniku nynější Italské republiky bylo nahrazeno současným letectvem nazývaným Aeronautica Militare.\n\nVojenské využití letectví mělo v Itálii dlouhou tradici, počínaje vznikem oddělení upoutaných pozorovacích balónů \"Servizio Aeronautico\" u 3. ženijního pluku italské armády v roce 1884. Počátkem 20. století byla Itálie na špici ve vojenském využití letadel těžších vzduchu, jak v rovině praktické, kdy v italsko-turecké válce italští letci provedli historicky první průzkumný, fotoprůzkumný a bombardovací let, tak v rovině teoretické, kde vzniká první pojednání o významu letectva ve válce, radikální \"Il dominio dell'aria\" G. Douheta.\n27. června 1912 se \"Servizio Aeronautico\", zahrnující \"Battaglione Specialisti\" (vybavený upoutanými balóny a řiditelnými vzducholoděmi) a \"Battaglione Aviatori\" (vybavený letadly), osamostatňuje jako zvláštní druh zbraně, ačkoliv stále podléhá \"Direzione Generale Genio ed Artiglieria\" (Velitelství ženijního vojska a dělostřelectva). V roce 1915 se z něj stává autonomní součást Regio Esercito pod názvem \"Corpo Aeronautico Militare\". Pod tímto názvem se také účastní první světové války, spolu s leteckou složkou námořnictva \"Sezione Aeronautica della Marina\", oficiálně ustavenou v květnu 1913.\n\nRegia Aeronautica vznikla jako samostatná složka italských ozbrojených sil 23. března 1923 na základě královského dekretu č. 645.\nV meziválečném období byla Regia Aeronautica obecně pokládána za jedno z předních letectev světa, což byl dojem vytvořený jak propagandou fašistického režimu, tak i skutečnými úspěchy dosaženými některými jednotlivci nebo elitními skupinami (počáteční úspěchy vzducholodí Umberto Nobileho, dálkové skupinové přelety Italo Balba, úspěchy italských letadel a pilotů ve Schneiderově poháru), které však neměly vypovídací hodnotu o italském letectvu a leteckém průmyslu jako celku.\nPo zapojení Itálie do druhé světové války se ukázaly dosud skryté nedostatky, na jejím počátku to byla zejména nízká technická vyspělost italských letadel oproti strojům protivníka, a později nedostatečná schopnost italského průmyslu vyrábět letadla v dostatečném počtu.\n\nRegia Aeronautica byla v období třicátých let nejen nástrojem fašistické propagandy, ale sloužila také k prosazování mocenských ambic Benita Mussoliniho v několika ozbrojených konfliktech v období mezi dvěma světovými válkami. Nejdůležitějším konfliktem, jehož se zúčastnila, je pak druhá světová válka.\n\nPři napadení Habeše (nynější Etiopie) nenarazilo italské letectvo na podstatnější soustavný odpor, ani ve vzduchu ani ze strany pozemní protiletadlové obrany, a proto v konfliktu navenek působilo dojmem značné síly. Tento dojem ještě podpořila následná propaganda.\nPřesto však nelze popřít přínos Regia Aeronautica k italskému vítězství nad technicky málo rozvinutou zemí, v neposlední řadě i díky rozprašování zakázaných chemických bojových látek – yperitu a fosgenu, a kobercovému bombardování etiopských měst.\n\nNa podporu vzbouřenců proti vládě v občanské válce ve Španělsku vyslala Itálie nejen pozemní vojska v rámci tzv. \"Corpo Truppe Volontarie\", ale i leteckou jednotku, nazvanou Aviazione Legionaria.\nBojů se tato formace účastnila od července 1936 do března 1939.\nPočetně tvořilo \"Aviazione Legionario\" větší část zahraniční ozbrojené pomoci, jíž se protivládním povstalcům dostalo, a přispělo značnou měrou k jejich vítězství. (Německá Legion Condor sice disponovala kvalitnějšími typy letadel, ale početně byly její síly slabší. Italské stíhačky a bombardéry tak představovaly základ leteckých sil povstalců.)\n\nPoté, co vypukla druhá světová válka, Itálie, vázaná spojenectvím s nacistickým Německem vyhlásila 10. června 1940 válku Velké Británii a Francii. Později vstoupila také do války proti SSSR a USA.\n\nRegia Aeronautica se do války zprvu zapojila operacemi proti Francii, probíhajícími v oblasti okolo společné hranice v Alpách a nálety na Korsiku.\nNeúspěchem a brzkým stažením z bojů skončilo vyslání Corpo Aereo Italiano do bitvy o Británii, kde měl tento sbor bojovat po boku Luftwaffe.\n\nDo bojů na východní frontě Itálie vyslala zprvu armádní sbor \"Corpo di Spedizione Italiano in Russia\", podporovaný leteckým \"Corpo Aereo Spedizione in Russia\". Bojů na východní frontě se italské letecké síly účastnily mezi srpnem 1941 a lednem 1943.\n\nTěžištěm italského bojového působení však od samého počátku války byly boje ve Středomoří a v Africe, kde italské letectvo po déle než tři roky odolávalo materiální i početní převaze protivníků.\nOd počátku války poskytovalo podporu italským konvojům do severní Afriky, a snažilo se eliminovat síly Royal Navy ve Středozemním moři.\nItalské letectvo také poskytovalo vzdušnou podporu italským silám bojujícím v severní Africe, východní Africe, a při útoku na Řecko a později i Jugoslávii.\nV rámci bojů o nadvládu nad Středozemním mořem se účastnilo i bombardování Malty.\nVšechny síly Osy ve Středomoří však nebyly schopny zabránit převaze protivníků, a brzy se ukázala kvalitativní i kvantitativní převaha Royal Air Force a United States Army Air Forces.\nRegia Aeronautica tak nebyla s postupující dobou schopna znemožnit, nebo podstatně ztížit ani postup spojeneckých sil, například vylodění na Sicílii, ani stupňující se nálety na italská města.\n\nPod neustálým tlakem, zemí ohrožovanou stále silnějšími nálety RAF a USAAF, a čelící přímé hrozbě spojeneckého vylodění, aniž by byla schopna zajistit obranu nyní již vyčerpanými silami, došlo ke svržení Benita Mussoliniho, a nově vzniklá vláda vedená maršálem Badogliem se rozhodla uzavřít příměří se Spojenci. To se stalo účinným 8. září 1943.\n\nPo uzavření příměří se Spojenci, početně omezené jednotky Regia Aeronautica bojovaly proti svému dřívějšímu německému spojenci, kterému italská vláda vyhlásila 13. října 1943 válku, poté, co Německo odmítlo stáhnout své vojenské jednotky z italského území. Válečné operace nyní Regia Aeronautica prováděla především nad Balkánem a Jaderským mořem.\n\nPoté, co italská monarchie zanikla, bylo od 18. června 1946 italské letectvo přejmenováno na Aeronautica Militare.\n\nPolitickým orgánem zodpovědným za řízení Regia Aeronautica (současně neslo odpovědnost i za civilní letectví) bylo ministerstvo letectví, funkci ministra letectví zastával Benito Mussolini od vzniku ministerstva až do svého pádu, mimo roky 1929–1933 kdy byl ministrem Italo Balbo. Po pádu fašismu v Itálii se stal ministrem dosavadní náčelník generálního štábu Regia Aeronautica Renato Sandalli. V dalších italských vládách pak již toto místo zastávali různí politikové. Odbornou odpovědnost za řízení resortu nesl stálý \"sottosegretario\" (podtajemník) ministerstva, který byl současně náčelníkem generálního štábu Regia Aeronautica. Vrchní velitelství letectva (\"Superaereo\") bylo výkonným orgánem generálního štábu letectva vzniklým v červnu 1940, kterému byly podřízeny veškeré letecké jednotky a formace.\n\nZákladní organizační jednotkou Regia Aeronautica bylo \"Stormo\" (křídlo či letecký pluk), vybavené letouny shodného určení (stíhací, bombardovací, bitevní či průzkumné), složené ze dvou (v případě stíhacích jednotek někdy tří) \"Gruppo\" (skupin či perutí), z nichž každá se skládala ze tří (stíhací) či dvou (ostatní typy jednotek) letek (\"Squadriglia\"). Letka měla šest až devět operačních strojů, a letky sdružené v jedné \"Gruppo\" byly vyzbrojené shodným typem letadla, totéž platilo i o skupinách sdružených v jednom \"Stormi\", ačkoliv ne vždy tak důsledně. Mimo strukturu \"Stormi\" existovaly i samostatné menší specializované (například průzkumné či transportní) jednotky, ať již skupiny či letky, přímo podřízené vyšším leteckým velitelstvím.\n\nÚzemí kontinentální Itálie bylo rozděleno mezi čtyři letecké oblasti či sbory (původně \"Zona Aerea Territoriale\" – ZAT – doslova územní letecká oblast, později \"Squadra Aerea\" – SA – doslova letecká eskadra, případně flota), jejichž velitelstvím (\"Squadra Aerea 1\" – Milán, \"Squadra Aerea 2\" – Palermo, po prosinci 1940 redislokována na severovýchod Itálie s velitelstvím v Padově, \"Squadra Aerea 3\" – Řím, \"Squadra Aerea 4\" – Bari) byly podřízeny letecké jednotky (\"Stormi\" a samostatná \"Gruppi\" či \"Squadriglie\") v nich dislokované, sdružené dále do dvou či více leteckých divizí (\"Divisione Aerea\"), případně brigád (\"Brigata Aerea\"), jakožto vyšších taktických formací.\n\nSamostatná vyšší územní velitelství letectva (\"Comando Aeronautica\") postavením a určením obdobná ZAT či SA, ale většinou s menším počtem jednotek, existovala i pro území italských koloniálních držav: Italská Libye – \"Comando Aeronautica della Libia\", v roce 1940 přejmenované na \"Squadra Aerea 5\", s velitelstvím v Tripolisu, \"Comando Aeronautica Africa Orientale Italiana\" – pro území Italské Východní Afriky – velitelství v Addis Abeba (do r. 1936 existovala samostatná velitelství pro vzdušné síly v Eritrei a Somálsku); zámořská či anektovaná území Itálie: \"Aeronautica della Sardegna\" – velitelství v Cagliari, \"Aeronautica della Sicilia\" – Palermo (po r. 1940), \"Aeronautica della Egeo\" – Rodi, \"Aeronautica della Albania\" – Tirana (od r. 1939); a za druhé světové války i velitelství pro jednotlivá území dočasně okupovaná italskými ozbrojenými silami (\"Aeronautica della Provence\", \"Aeronautica della Tunisia\", \"Aeronautica della Grecia\").\n\nMimo tuto strukturu stály vyčleněné formace administrativně sice podřízené vrchnímu velení letectva (\"Superaereo\") ale určené ke spolupráci s formacemi jak italské královské armády – \"Comando Superiore Aviazione Ausiliaria Regio Esercito\", jejichž \"Gruppi\" a \"Squadriglie\" (převážně pozorovací a spojovací) byly takticky přímo podřízeny jednotkám pozemních vojsk, tak i námořnictva – \"Comando Superiore Aviazione Ausiliaria Regia Marina\", zahrnující letadla operující nad mořem ze základen na pevnině, většinou průzkumné plovákové letouny a létající čluny, a \"Comando Aviazione Supermarina\", zahrnující lehké průzkumné hydroplány operující z palub bitevních lodí a křižníků, pod přímou kontrolou vrchního velitelství (\"Supermarina\") námořnictva.\n\nDalší samostatné velitelství \"Comando Servizi Aerei Speciali\" (speciální letecké služby) kontrolovalo letecké transportní jednotky, a v době druhé světové války mu bylo podřízeno i velitelství \"Nuclei Communicazioni\", které převzalo vybavení, personál a provoz původně civilních aerolinek.\n\nV období druhé světové války také byly vytvořeny dva expediční letecké svazky – Corpo Aereo Italiano, vyslané do bitvy o Británii, a \"Comando Aviazione Corpo di Spedizione Italiano in Russia\" vyslané na východní frontu, později rozšířené na Corpo Aereo Spedizione in Russia.\n\n\n\n\n\n\n\n\n\n\n"}
{"id": "455579", "url": "https://cs.wikipedia.org/wiki?curid=455579", "title": "Pardus (operační systém)", "text": "Pardus (operační systém)\n\nPardus je v informatice linuxová distribuce vyvinutá v Turecku, která je pojmenována podle latinského názvu zakavkazského leoparda. Distribuce má ve své výbavě všechny často používané aplikace. Je určena pro méně zkušené uživatele, kteří nemusí mít speciální znalosti v ovládání počítače nebo Linuxu.\n\nPardus byl vyvinut v Tureckém národní ústavu elektroniky a Cryptologye (Turkish National Research Institute of Electronics and Cryptology – UEKAE). Institut patří pod vědeckou a technologickou výzkumnou radu v Turecku (TÜBITAK).\n\nPiSi (\"Packages Installed Successfully as Intended\") je systém pro správu balíčků v distribuci Pardus. Je hlavním nástrojem pro instalaci, aktualizaci a odstranění softwarových balíků. „Pisi“ je z tureckého slova smyslu „kitty“, což je míněno jako slovní hříčka jména distribuce. Mezi některé rysy PiSi patří:\n\n\nPrvní verze, Pardus 1.0, byla uvolněna 26. prosince 2005. Live CD bylo prvním produktem projektu Pardus.\n\nPardus 2007.3 zahrnuje jádro 2.6.18, kancelářský balík OpenOffice.org, internetové nástroje (prohlížeč, e-mail, chat, atd.), multimediální a grafické nástroje (video přehrávač, hudební přehrávač, apod.), hry a mnoho dalších aplikací. Obsahuje vlastní konfigurační manažer COMAR a vlastní konfigurační nástroj Tasma pro KDE.\n\nPardus 2008.1 obsahuje linuxové jádro 2.6.25.16, aktualizovány byly i další aplikace. KDE bylo aktualizováno na verzi 3.5.10 spolu s dalšími významnými infrastrukturními komponenty: Python 2.5, Java 6, Mozilla Firefox 3.0.1, OpenOffice.org 2.4.1.\n\nPardus 2009 je nejnovější verze. Obsahuje jádro 2.6.30.1 a nejnovější verze oblíbeného linuxového softwaru. Pardus 2009 používá desktopové prostředí KDE 4, obsahuje OpenOffice 3.1, Python 2.6.2, Mozilla Firefox 3.5, Gimp 2.6.6 a také aplikace jako Kontact, Kopete, Kaffeine, k3b a Amarok. Aplikace lze snadno aktualizovat na nejnovější verze přes internet nástrojem Pisi manažer. Pardus 2009 obsahuje pokročilé síťové nástroje a je kompatibilní s většinou nejnovějšího hardwaru.\n\n\n"}
{"id": "455582", "url": "https://cs.wikipedia.org/wiki?curid=455582", "title": "Gan ha-Šloša", "text": "Gan ha-Šloša\n\nGan ha-Šloša (: גן השלושה, doslova „Park tří“), známý též pod arabským názvem Sahne, je izraelský národní park nacházející se u severního úpatí hory Gilboa poblíž Bet Še'an. Jádro parku tvoří tři rezervoáry napájené termálními prameny s vodopády a kamennými mosty. Teplota vody 28 °C umožňuje celoroční koupání. V bezprostřední blízkosti ležící starý vodní mlýn, archeologické muzeum a Tel Amal jsou nejoblíbenějšími turistickými cíli.\n\nČasopis Time Magazine označil park za nejkrásnější místo Izraele a jedno z 20 nejvíce exotických míst na světě.\n\nPark byl pojmenován po třech příslušnících Hagany (Aronu Etkinovi, Chajimu Sturmannovi a Davidu Mozinsonovi), kteří byli v tomto údolí v roce 1938 zabiti.\n\n"}
{"id": "455584", "url": "https://cs.wikipedia.org/wiki?curid=455584", "title": "Královna (Neustupov)", "text": "Královna (Neustupov)\n\nKrálovna je vesnice v okrese Benešov, součást obce Neustupov. Nachází se 3 km na severovýchod od Neustupova. Je zde evidováno 18 adres. Královna leží v katastrálním území Broumovice. Poblíž vesnice se nachází rybníky Královna a Vražedný. Ze severu je vesnice obklopena lesy.\n\nPrvní písemná zmínka o vesnici pochází z roku 1790.\n"}
{"id": "455586", "url": "https://cs.wikipedia.org/wiki?curid=455586", "title": "Terasa (stavba)", "text": "Terasa (stavba)\n\nTerasa je venkovní část stavby určená většinou k praktickým i architektonickým účelům. Terasa bývá větší než balkon, její umístění je většinou nad úrovní terénu, výjimkou nejsou ani střešní terasy. Terasa bývá primárně určena k pobytu osob, např. za účelem relaxace, společenských akcí i dalších aktivit jako je grilování, opalování apod.\nNa rozdíl od balkonu terasa nevystupuje z hmoty architektury, od lodžie se liší tím, že není zastřešená.\n\nTerasy byly oblíbené u funkcionalistických architektů, kteří uplatňovali moderní ploché střechy a často také zábradlí teras jako jednoduchý a funkční estetický prvek zakončující fasádu. Bohatě se uplatnily zejména na funkcionalistických vilách, ale také např. u slavné restaurace Barrandovské terasy, které daly i jméno.\n"}
{"id": "455587", "url": "https://cs.wikipedia.org/wiki?curid=455587", "title": "Brtná", "text": "Brtná\n\nBrtná () je vesnice ležící v okrese Pelhřimov v kraji Vysočina. Spadá pod obec Želiv, od které je vzdálena asi 2 km jižním směrem.\n\nPrvní písemná zmínka o Brtné pochází ze 13. století.\n"}
{"id": "455588", "url": "https://cs.wikipedia.org/wiki?curid=455588", "title": "Saks Fifth Avenue", "text": "Saks Fifth Avenue\n\nSaks Fifth Avenue je luxusní americký obchodní dům, který vlastní společnost Saks Fifth Avenue Enterprises (SFAE), dceřiná společnost Saks Incorporated. Je na stejné úrovni trhu podobně jako například obchodní domy Barneys New York, Bergdorf Goodman, Lord & Taylor, Bloomingdales a Neiman Marcus. Saks stojí na Manhattanu v New Yorku a obsahuje 54 obchodů.\n\nFirmu založil Andrew Saks v roce 1867 v New Yorku, pojmenovanou od roku 1902 jako Saks & Company. Andrew zemřel v roce 1912 a v roce 1923 se Saks & Co sloučila s firmou Gimbel Brothers, Inc.. Dne 15. září 1924 Horace Saks a Bernard Gimbel otevřeli Saks Fifth Avenue v New Yorku.\n\n"}
{"id": "455589", "url": "https://cs.wikipedia.org/wiki?curid=455589", "title": "Aryl", "text": "Aryl\n\nTermínem aryl (označovaným někdy zkratkou Ar, kolidující však se značkou argonu) se v organické chemii označuje libovolná funkční skupina nebo substituent odvozený od arenu odtržením atomu vodíku z atomu uhlíku aromatického cyklu, tedy například fenyl, thiofenyl, indolyl, naftyl apod. (viz nomeklaturu IUPAC). Název \"aryl\" se používá pro účely zobecnění.\n\nNejběžnější arylovou skupinou je fenyl, CH. Je odvozen od benzenu. Tolylová skupina, CHCH, je odvozena od toluenu (methylbenzenu), z jehož molekuly vychází volná vazba z aromatického kruhu (pokud vychází z methylové skupiny, jde o benzyl, který však již není arylem). Xylylová skupina, (CH)CH, je odvozena od xylenu (dimethylbenzenu).\n\nBiaryly mohou vykazovat axiální chiralitu. Arylace je jednoduše jakýkoli chemický proces, kde je arylová skupina navázána na substrát.\n\n"}
{"id": "455591", "url": "https://cs.wikipedia.org/wiki?curid=455591", "title": "Irving Penn", "text": "Irving Penn\n\nIrving Penn (16. června 1917, Plainfield, New Jersey – 7. října 2009, New York) byl americký fotograf, který je známý svými portrétními a módními fotografiemi.\n\nIrving Penn studoval u ruského fotografa Alexeje Brodoviče na Philadelphia Museum School, kterou absolvoval v roce 1938. Pennovy kresby byly zveřejněny v časopisu Harper's Bazaar a je o něm známo, že také maloval. Během druhé světové války se stal známý svými módními fotografiemi modelek a glamouru.\n\nPenn mnoho let fotografoval módní snímky pro časopis \"Vogue\". Byl jedním z prvních fotografů, který komponoval subjekty proti prostému šedému nebo bílému pozadí a tuto jednoduchost používal velmi účinně. V exteriérech instaloval své jednoduché studio, na svislé kolmé tyče natáhl pozadí a vymodeloval ostrý roh. Situováním modelu do tohoto neortodoxního prostředí zvyšoval Penn dramatičnost portrétu, který je často „vklíněn“ do rohu. Penn se vždy snažil o absolutní zjednodušení a čistotu fotografického obrazu. Kolem portrétovaného nechával imaginární prostor, kde občas záměrně ukázal malý detail prozrazující, že jde o ateliér.\nMezi jinými portrétoval například také osobnosti jako byli Martha Grahamová, Marcel Duchamp, Georgia O'Keeffe, W. H. Auden, Igor Fjodorovič Stravinskij a Marlene Dietrichová. Z českých modelek portrétoval pro titulní stránku \"Vogue\" například Karolínu Kurkovou.\n\nPenn místo studiového blesku využíval na většině svých portrétech přirozeného osvětlení z okna. Pro svou cestu do Nové Guiney a dalších míst si Penn vyrobil jednoduché přenosné studio se světlíkem směrovaným na sever s působivými výsledky. Portrétní snímky pořízené tímto způsobem vypadají téměř stejně jako jeho portréty celebrit, plně zkrášlené, přirozeně osvětlené, před neutrálním pozadím, jeho kmenoví náčelníci se etnograficky podobají modelům z 19. století.\n\nV roce 1950 se oženil se svou oblíbenou modelkou Lisou Fonssagrives a založil vlastní ateliér v roce 1953. Společně měli jednoho syna Toma.\n\nJasnost, kompozice, pečlivé uspořádání objektů či lidí, lehkost, forma a jednoduchost je typický rukopis Pennových děl. V jeho fotografiích zátiší, objektů a nalezených zátiší se lze setkat s neobvyklým uspořádáním, jasností a mnoha detaily a podrobnostmi.\n\nZatímco jeho printy jsou vždy čisté a jasné, Pennovy fotografované předměty se velmi liší. Častokrát pořídil své fotografie dlouho před tím, než je okolí začne oceňovat jako významná díla v „současném moderním pojetí“. Například řada jeho aktů modelek, které byly v rozmezí od tenkých až po buclaté nasnímal v letech 1949–1950, ale až do roku 1980 nebyly vystavovány.\n\nJeho komponovaná zátiší jsou pečlivě uspořádané soubory potravin nebo předmětů. Tyto kompozice lze označit jako abstraktní souhru linií a objemu.\n\nV roce 1986 požádal Irving Penn českého fotografa Jiřího Poláčka, aby mu pomohl realizovat fotografování zvířecích lebek v Národním Muzeu v Praze. Společně s Dušanem Šimánkem Pennovi asistovali a zajišťovali vyvolání černobílých filmů 8x10 palců. Poláček vyjednával akci s muzeem a zajišťoval chod celé akce. Velkou lebkovýstavu přezvětšených zvířecích lebek předvedl Penn v New Yorku 1988–1989 jako Cranium architecture.\n\nVydal mnoho knih, včetně nedávno vydané \"A Notebook at Random\", které nabízí velkorysý výběr fotografií, obrazů a dokumentů jeho práce. Pennova manželka Lisa Fonssagrives zemřela v roce 1992.\n\nV roce 2002 se konala jeho samotná výstava 53 fotografií na Metropolitan Museum of Art. Motivem těchto děl jsou jednoduchá sochařská témata, jako například Venuše.\n\nV červenci roku 2005 vystavoval Penn v National Gallery of Art ve Washingtonu pod názvem \"Irving Penn: Platinum Prints\". V období od ledna do dubna 2008 vystavoval svých 67 portrétů v Morganovo Knihovně a muzeu v New York City pod názvem \"Close Encounters\".\n\nV září 2009 J. Paul Getty Museum plánuje vystavovat největší kolekci Pennových prací. Expozice \"The Small Trades\" obsahuje 252 velkoformátových portrétů z období 1950–1951, které vyfotografoval v New Yorku, Paříži a Londýně. Sbírky muzea Smithsonian American Art Museum vlastní jeho černobílý originál \"The Tarot Reader\" – fotografii z roku 1949 Jeana Patchetta a surrealistické malířky Bridget Tichenor.\n\nPennův archiv fotografií, sbírka osobních předmětů a materiály vztahující se k jeho kariéře, jsou v držení Ryerson & Burnham Libraries v Institutu umění v Chicagu.\n\nJeho práce byly vystavovány (nebo přímo jsou součástí sbírek) kromě jiných také v Muzeu moderního umění (MoMA) v New Yorku, Metropolitním muzeu umění, Národní galerii umění ve Washingtonu nebo v Institutu umění v Chicagu.\n\nV roce 1985 obdržel cenu Hasselblad Award a o dva roky později ocenění Kulturpreis der Deutschen Gesellschaft für Photographie (Cena za kulturu Německé fotografické společnosti).\n\n\n\n\n\n"}
{"id": "455592", "url": "https://cs.wikipedia.org/wiki?curid=455592", "title": "Noční můra v Elm Street", "text": "Noční můra v Elm Street\n\nNoční můra v Elm Street (anglicky A Nightmare on Elm Street) je americký hororový film z roku 1984 napsaný a režírovaný Wesem Cravenem a první film hororové série o vrahovi dětí Freddym Kruegerovi v Elm Street. Ve filmu hrají John Saxon, Heather Langenkamp, Ronee Blakley, Amanda Wyss, Jsu Garcia, Robert Englund a Johnny Depp, pro kterého byl film také debutovou rolí.\n\nDěj se odehrává ve fiktivním ohijském městě Springwood, kde bydlí Freddy Krueger, vrah dětí, který je upálen, ale později se objevuje v nočních můrách, kde dále zabíjí, přičemž zabití ve snu jsou mrtví i ve skutečném světě.\n\nOd odborné kritiky je na filmu dobře ceněno prolomení hranic mezi skutečností a snem. Zároveň se film stal i divácky úspěšný, když z původního rozpočtu 1,8 milionů USD dokázal vydělat 25,5 milionů jen v USA. Film se také stal důležitým východiskem pro oblíbený žánr slasher filmu v 80. a 90. letech 20. století.\n\n\nNa tento film navázaly brzy další zprvu označené číslicí a upřesňujícím podtitulem:\n\n\n\n"}
{"id": "455595", "url": "https://cs.wikipedia.org/wiki?curid=455595", "title": "Javor japonský", "text": "Javor japonský\n\nJavor japonský (\"Acer japonicum\"), (japonsky ) je druh javoru přirozeně rostoucí v Japonsku, na ostrovech Honšú, Hokkaidó, Kjúšú, a také v Jižní Koreji.\n\nJsou to malé opadavé stromy, někdy s více kmeny, dorůstající 5–10 m (někdy až 15 m) výšky (v ČR dorůstají výjimečně 3 –5 m). Kmen bývá silný až do 40 cm v průměru. Kůra je v mládí hladká, hrubá a šupinatá na starých stromech. Listy jsou okrouhlé, 7–15 cm v průměru 9-13 (výjimečně 7) cm na délku, zoubkované, lalůčky hluboké téměř do poloviny listů. Listy jsou na rubu zpočátku bíle ochlupené. Na podzim, jsou listy zbarvené zářivě oranžově až tmavě červeně.\nKvete v dubnu až květnu, nejdříve ve stáří 10 let, ale někdy i později.\nKvěty jsou velké 1 cm v průměru, tmavě purpurově červené s pěti kališními lístky a okvětními lístky. Květy vyrůstají po 10-15 společně v květenství, chocholíku. Plody jsou spojené nažky 7 mm v průměru s 20–25 mm dlouhými křídly, zavěšené pod listy.\n\nBlízce příbuzný druh \"Acer shirasawanum\" () z jižního Japonska je někdy zařazen jako poddruh j. japonského (\"A. japonicum\").\n\n\"A. japonicum\" je často pěstován jako ozdobná rostlina v teplých regionech Evropy, Severní Ameriky, a jinde, ovšem méně častěji než \"A. palmatum\". Je pěstován často jako přízemní keřovitá forma s mnoha kmeny..\n\nBylo vyšlechtěno množství kultivarů s různými barvami a tvary listů (\"A. japonicum\" 'Vitifolium', 'Aconitifolium', 'Green Cascade'). Protože bylo vyšlechtěno mnoho kultivarů s pomocí křížení více původních druhů, je těžké určit původní druh, jmenovitě kultivar 'Aureum' je často citován jako \"A. japonicum\", ale je stejně tak připisován k druhu \"A. shirasawanum\".\nJedna z největších sbírek javorů na světě se nachází v Esveld Aceretum (Boskoop, Nizozemí) a velká \"Acer\" skupina v Arnold Arboretum (Boston, Massachusetts). Také jsou známé velké sbírky v zahradnictvích, jako je například Valley Gardens (Surrey v Anglii).\n\nDobré živné, propustné půdy, s dostatkem humusu a vláhy. Vyhovuje mu spíše přistínění, ale snáší i slunce. Může namrzat. Při pěstování v mírném pásmu (ČR) roste na slunci i v polostínu. Vhodná je propustná, humózní půda dobře zásobená vodou a živinami, pH neutrální až kyselé. Snáší exhalace. Velmi dobře snáší řez, obvykle netrpí škůdci.\n\nJavor japonský lze použít v malých rabátkách, předzahrádkách, v menších zahradách, nebo ve skalkách, kde jsou efektními solitérami. Ve velkých parcích má javor japonský a zvlášť jeho kultivary smysl vysazovat poblíž cest, nebo v zákoutích, tam kde jej návštěvník ocení, protože si jej všimne.\n\nČasto se pěstují řezem a ohýbáním tvarované a ozdobně poškozované stromy v malých miskách, které mají připomínat velké stromy - bonsaje.\n\nŠkůdci netrpí, někdy může trpět, zvláště ve vlhku, houbovými chorobami.\n\nKultivary se množí roubováním, původní druh řízkováním, v březnu, nebo červenci pod sklem, nebo semenem, které vyséváme na podzim.\n\n"}
{"id": "455599", "url": "https://cs.wikipedia.org/wiki?curid=455599", "title": "J&amp;T Finance Group", "text": "J&amp;T Finance Group\n\nJ&T Finance Group je původem slovenská finanční skupina, kterou založili počátkem roku 1994 Ivan Jakabovič a Patrik Tkáč. Od roku 2014 sídlí mateřská společnost v Praze, v tomto roce se také ze skupiny vyčlenila J&T Private Equity Group.\n\nV roce 2015 byli akcionáři společnosti Ivan Jakabovič a Jozef Tkáč (oba po 45,05 %) a CEFC China Energy Company Limited (9,9 %). Podíl CEFC měl podle dohod z března 2016 narůst až na 50 %, za což měla CEFC zaplatit 980 mil. eur (asi 26,3 mld. Kč). Počátkem roku 2018 navýšení čínského podílu zamítla Česká národní banka, v březnu téhož roku CEFC žádost sama stáhla.\n\nSkupina J&T se zaměřuje na poskytování komplexních služeb spojených s privátním bankovnictvím, správou majetku privátních klientů a institucí, investičním bankovnictvím a projektovým financováním. Své služby rozvíjí především na trzích České a Slovenské republiky.\n\n\nJ&T působí v oblastech privátního bankovnictví a finančních služeb, Asset managementu, investic a investičního bankovnictví a také v neziskovém sektoru.\nSegment privátního bankovnictví a finančních služeb zastřešuje komplexní služby v oblasti privátního bankovnictví a specializovaného financování v oblasti real estate, podnikových akvizic a koupě pohledávek a obchodování s cennými papíry.\n\nSkupina J&T je od 1. června 2004 zřizovatelem Nadačního fondu J&T. Nadační fond poskytuje příspěvky fyzickým a právnickým osobám, neziskovým organizacím, pokud jejich projekty souvisí s posláním a cíli nadačního fondu. Hlavním posláním je pomoc dětem v náhradní rodinné péči, lidem nemocným či s handicapem a sociálně slabým rodinám s dětmi. Nadační fond J&T se stal členem Iniciativy za rozvoj náhradní rodinné péče v ČR. jejíž hlavním cílem je změnit systém péče o ohrožené děti a přispět k reformě sociálně-právní ochrany dětí v ČR.\nNadační fond J&T financuje a spravuje edukačně-náborovou kampaň \"Hledáme rodiče\", která má za cíl nábor dostatečného množství pěstounů pro 11.000 dětí umístěných v ústavech.\nZa dobu své existence přerozdělil Nadační fond J&T na pomoc v Čechách a na Slovensku více než 230 milionů korun.\n\n"}
{"id": "455601", "url": "https://cs.wikipedia.org/wiki?curid=455601", "title": "Apodiktický", "text": "Apodiktický\n\nApodiktický z řeckého \"αποδεικτικος = průkazný, k αποδεικνυμι = dokazuji\".\n\nnaprosto jistý, nepochybný, nezvratný, nepřipouštějící námitek\n\napodiktický soud: soud, kterým se něco uznává za nutně jsoucí\nNa rozdíl od práva formulovaného kazuisticky nepřipouští žádné \"když\" nebo \"jestliže\", ale jde rovnou k věci bez výjimek a pochybností.\n\nPříkladem může být skupina po sobě následujících ustanovení z Exodu (Ex 22:21–23). \n"}
{"id": "455626", "url": "https://cs.wikipedia.org/wiki?curid=455626", "title": "Republika Dubrovník", "text": "Republika Dubrovník\n\nRepublika Dubrovník (latinsky \"Respublica Ragusina\", italsky \"Repubblica di Ragusa\", chorvatsky \"Dubrovačka Republika\") byla aristokratická městská republika na jihu chorvatské Dalmácie s centrem v Dubrovníku. Existovala od 14. století do roku 1808. Postupně vystřídala vazalský poměr k Byzanci, Benátské republice, Uhersku, Habsburské monarchii a Osmanské říši a byla významnou námořní republikou konkurující Benátkám. Zanikla 31. ledna 1808, kdy ji zrušil francouzský maršál Auguste Marmont, velitel francouzských jednotek, které území republiky okupovaly od roku 1806.\n\nDějiny Dubrovnické republiky mohou být rozděleny na tři období. První (byzantská) doba trvala do roku 1205 (tedy dočasného rozpadu impéria okupovaného západními státy). V této době byl Dubrovnik pod nadvládou Byzantské říše, občas zde ovšem moc získala Benátská republika či Normané. V jednom případě se také podařilo chorvatskému králi Tomislavovi připojit území bohatého jadranského města ke své državě. Ve dvanáctém století pak začala vznikat dubrovnická samospráva s vlastními institucemi, která postupně získávala stále větší míru autonomie.\n\nDruhé (benátské) období je vymezeno lety 1205–1358, kdy Dubrovník uznal za svého suveréna hlavu Benátské republiky, tedy dóžete.\n\nTřetí období začíná rokem 1358, kdy uherský král Ludvík I. Veliký Zadarským mírem získal do správy celou benátskou Dalmácii a zároveň Višegradskou dohodou potvrdil všechny atributy státnosti Dubrovnické republice. V této době dosáhla republika svého vrcholu. Od roku 1426 měla i pevně definovány vlastní hranice. V 15. století bohatla republika díky obchodu s Osmanskou říší. Jako jeden z mála křesťanských států unikla její expanzi v regionu, musela však (podobně jako některé jiné státy) však platit do Istanbulu zvláštní poplatek. Z celého Balkánu vedly obchodní stezky přes území dnešní Bosny a Hercegoviny a Černé Hory do Dubrovníku a v řadě balkánských měst existovaly malé katolické komunity dubrovnických kupců.\n\nMoc republiky oslabilo zemětřesení, jež proběhlo 6. dubna 1667. To si vyžádalo několik tisíc mrtvých a značně poničilo hlavní město. Kromě Dubrovníku bylo součástí republiky i několik dalších menších měst, která však měla zanedbatelný význam. Mezi ně pařil např. Ston.\n\nAž do roku 1808 republika existovala jako námořní síla, územně nepříliš mocná, disponující ovšem značnou obchodní váhou a loďstvem.\n\nKonec Dubrovnické republiky přišel se začátkem 19. století. Po porážce Benátské republiky v roce 1797 byl pás pobřeží Dalmácie přičleněn pod Habsburskou monarchii. Prešpurským mírem z roku 1805 získala celou Dalmácii a Boku Kotorskou Francie. Její území však rozdělovala právě oblast Dubrovnické republiky. S příchodem císaře Napoleona a úpadkem Osmanské říše však došlo ke změně garantů bezpečnosti v Evropě, což bylo pro Dubrovník osudové. Ve strachu z ruské invaze se 27. května 1806 město vzdalo Francouzům. Do Dubrovníku vstoupila posádka 1200 francouzských vojáků pod vedením generála Lauristona. Francie však požadovala za umístění svých posádek kompenzace, jejichž placení bylo nad možnosti dubrovnického státu. Francouzi nicméně útočili proti proruským silám, které získávaly podporu mezi pravoslavným obyvatelstvem v dalmatském záhoří (na území Bosny a Hercegoviny), které patřilo Turecku. Válečné operace navíc poničily dubrovnickou loděnici a poškodily obchod, což znamenalo fatální pád přísunu financí pro republiku. Na začátku října 1806 byly protifrancouzské síly poraženy a Francie převzala celou státní správu. Dne 31. ledna 1808 generál Marmont dekretem rozpustil Senát republiky a její vládu, a tím byla formálně ukončena existence státu.\n\n"}
{"id": "455628", "url": "https://cs.wikipedia.org/wiki?curid=455628", "title": "Mračňák Theophrastův", "text": "Mračňák Theophrastův\n\nMračňák Theophrastův (\"Abutilon theophrasti\") je jednoletá rostlina v čeledi slézovité (\"Malvaceae\"), původní v oblastech jižní Asie.\n\nRoste až do 1 m výšky (v ČR i 2 m), a má sametově srdčité listy 15–25 cm široké, dlouze řapíkaté. Květy vyrůstají v paždí listů v jednoduchých vrcholičnatých květenstvích. Kalíšek chybí, kalich sotva do poloviny srostlý, lístky široce kopinaté až široce eliptické, korunní lístky obvejčité, mělce na vrcholu vykrojené, žluté. Květy jsou žluté, často převislé, nejvýše 4 cm v průměru. Zralé plody šedivé barvy mohou připomínat malé makovice, rozpadají se na 9 – 15 plůdků. Semena jsou ledvinitá, černohnědá, nebo světlehnědá. Semena přežívají v půdě až 50 let\n\nMračňák Theophrastův byl pěstován v Číně od 2000 BCE pro svá pevná, jutě podobná vlákna. Semena jsou v jezena v Číně a Kašmíru .\nRozšířil se do oblastí jako je Evropa, Severní Amerika, Afrika, Austrálie, Nový Zéland.\nV ČR roste v teplých oblastech. Zaznamenán byl v Polabí na polích se zeleninou (hlavně v zelí) i na Moravě (v kukuřici a na neobdělávané ploše) (Poděbradské Polabí,Český Brod, Čáslav, Brno-Komín, Brno-venkov, Sokolnice) Silné zaplevelení cca 113 ha cukrovky mračňákem Theophrastovým (Abutilon theophrasti) bylo zjištěno v okrese Kutná Hora.\nNa pole bývá zavlečen s především pěstováním ředkve olejné nebo hořčice seté jako meziplodin, slepičím trusem nebo používáním chlévského hnoje či kejdy ze stájí, kde je zkrmována sója. Bylo totiž zjištěno, že ve významných oblastech pěstování sóji je mračňák Theophrastův převládajícím plevelným druhem.\n\nMračňák roste především na orné půdě, zejména v kukuřici ale také jej můžeme najít poblíž cest a zahrad. Preferuje bohaté a kultivované půdy, jako jsou právě půdy zemědělské.\n\nMračňák Theophrastův je pěstovaná okrasná letnička. Květy a rostliny mají ovocnou vůni, mimo oblasti svého přirozeného výskytu jsou považovány za škodlivé plevele mezi zemědělskými plodinami.\n\nV orientální medicíně se mračňák používá jako tonizující prostředek, lék tišící bolest, diuretikum, lék na oční choroby, projímadlo, stomachicum, styptikum, a pro stahující účinek.\n\nPo rozšíření v Severní Americe v roce 1700 se mračňák Theophrastův zařadil mezi invazivní druhy v zemědělských oblastech východních a středozápadních USA. Je to jeden z nejvíce škodlivých plevelů a na kukuřici způsobuje pokles až o 34 % z výnosu ze sklizně, pokud nejsou kontrolovány, což stojí stovky milionů dolarů za rok za kontrolu a ochranu před rozšířením. Mračňák Theophrastův je extrémně konkurenční rostlinou, odebírá živiny a vláhu plodinám. Mračňák Theophrastův lze omezit pomocí herbicidů.\n\nI v ČR se mračňák stává nepříjemným invazivním plevelem, který na české území proniká v souvislosti s globálním oteplováním.\nV současné době je na území České republiky mračňák Theophrastův jedním z nejvýznamnějších a nejrychleji se šířících invazních plevelů. Škodlivě působí především v porostech cukrovky. Mračňák Theophrastův je velmi odolný vůči většině běžně používaných herbicidů v cukrovce.\n\nOdborníci doporučují pěstitelům důsledně likvidovat již první rostliny, v případě nouze je vytáhnout z půdy rukama; zabránit vypadávání semen a tím i vzniku zásoby semen v půdě. Nikdy neponechávat na poli poškozené nebo pořezané zbytky rostlin se semeníky (ještě zelená semena mohou často dozrát a zamořit pozemky na mnoho let).\n\n\nInvazivní druh\n\n\n \n"}
{"id": "455650", "url": "https://cs.wikipedia.org/wiki?curid=455650", "title": "The Great Southern Trendkill", "text": "The Great Southern Trendkill\n\nThe Great Southern Trendkill je osmé studiové album americké metalové skupiny Pantera. Bylo vydáno 7. května 1996 ve vydavatelství East West.\n\nKvůli napětí ve skupině zpěvák Phil Anselmo své vokály nahrál v Nothing Studios Trenta Reznora v New Orleans; Dimebag Darrell, Rex Brown a Vinnie Paul svou hudbu nahráli v Chasin Jason Studios v Dallasu. Album jako takové dosáhlo v žebříčku Billboard Top 200 #4 příčky. Hudebně album obsahuje nejrychlejší tempa a dost podladěné kytary, nejvíc, co do té doby skupina nahrála.\n\n\n"}
{"id": "455655", "url": "https://cs.wikipedia.org/wiki?curid=455655", "title": "Supernova (rozcestník)", "text": "Supernova (rozcestník)\n\nSupernova je:\n\nV přenesených významech: \n"}
{"id": "455656", "url": "https://cs.wikipedia.org/wiki?curid=455656", "title": "Nabu-mukin-zeri", "text": "Nabu-mukin-zeri\n\nNabu-mukin-zeri (dosl. \"Nabu posílil sémě \", také \"Ukin-zir\", řecky \"Chinzeros\"), byl králem Babylónu v letech 732 – 729 př. n. l.. Byl to chaldejský náčelník aramejského původu, který dokázal využít nepřehledné situace v Babylonii a vytíženosti asyrského vojska. To v té době pod vedením Tiglatpilesara III. dobývalo Damašek a Izrael. Asyřané se alespoň pokoušeli rozdmýchat lidové povstání proti Nabu-mukin-zerimu, ale patrně bez většího úspěchu.\nTiglatpilesar se však hned po návratu od Středozemního moře vydal na Babylon. Při úspěšném obléhání Babylonu je Nabu-mukin-zeri zajat a později zabit (729 př. n. l.).\n\n"}
{"id": "455664", "url": "https://cs.wikipedia.org/wiki?curid=455664", "title": "Draha", "text": "Draha\n\nDraha je slovo s více významy\n\nSlovo „draha“ pro označení cest nižší kvality je odvozeno od slovesa „dražání“, které znamenalo mýcení a klučení dřevin.\n"}
{"id": "455678", "url": "https://cs.wikipedia.org/wiki?curid=455678", "title": "Dynastie Kamehameha", "text": "Dynastie Kamehameha\n\nDynastie Kamehameha (havajsky: \"Hale O Kamehameha\", anglicky: \"House of Kamehameha\") byla domorodá dynastie, která vládla Havajským ostrovům v letech 1810 – 1872 a byla první a nejdéle vládnoucí havajskou královskou dynastií.\n\nVznik dynastie Kamehameha lze datovat od roku 1795, kdy do čela rodiny usedl Kamehameha I. nazývaný \"Veliký\". Dynastie Kamehameha byla jednou ze starších větví rodu Keoua. V roce 1810 Kamehameha I. založil Havajské království vojenským sjednocením všech ostrovních klanů a kmenů. Jako panovníka Havajského království ustanovil sám sebe.\n\nPo králi sjednotiteli nastoupil jeho syn Kamehameha II., který však vládl pouze 5 let, kdy náhle zemřel při státní návštěvě Spojeného království na spalničky. Na trůn nastoupil jeho tehdy jedenáctiletý bratr Kamehameha III., který vládl necelých 30 let, tedy nejdéle ze všech havajských králů. Jelikož neměl mužského potomka, protože oba jeho synové zemřeli v dětství, nastoupil po něm na trůn jeho synovec jako Kamehameha IV. Ani on neměl potomky a tak po jeho smrti se posledním králem z dynastie stal jeho bratr jako Kamehameha V. I ten zemřel bez legitimních potomků, a ani nejmenoval možného nástupce. Proto rozhodovala o budoucím králi vláda podle královské konstituce. Kandidáti na krále byli dva jediní mužští příbuzní zemřelého krále. Prvním byl králův bratranec William Lunalilo a druhým byl David Kalākaua.\n\nJelikož byl Kalākaua více konzervativnější než Lunalilo, který byl spíše liberálnější a také více oblíbený, volba králem připadla na Lunalila. David Kalākaua tuto volbu přijal.\nKrál Lunalilo však nevládl dlouho. Po roce a 25 dnech vlády, zemřel na tuberkulózu, aniž by stejně jako Kamehameha V. zanechal dědice nebo určil nástupce. Havajským králem byl tedy zvolen právě Kalākaua, předtím neúspěšný kandidát. Když opět i on zemřel bez potomků, stala se královnou jeho sestra Liliuokalani, za jejíž vlády Havajské království obsadily USA.\n\nHavajské království tak přečkalo od vymření dynastie Kamehameha pouze do roku 1893, tedy 21 let.\n\n\nVětšina havajských králů kromě krále Kamehamehy I. a krále Kamehamehy III. nevládla déle než 10 let.\n\n\n"}
{"id": "455679", "url": "https://cs.wikipedia.org/wiki?curid=455679", "title": "Oráč z Čech", "text": "Oráč z Čech\n\nOráč z Čech, v originále Der Ackermann aus Böhmen, také známý pod názvem Oráč a Smrt (Der Ackermann und der Tod), je jedním ze základních děl protohumanistické německojazyčné literatury vzniklé v Českých zemích a díky své umělecké hodnotě zároveň německé literatury vůbec. Byl napsán okolo roku 1400 Janem ze Žatce a už v roce 1460 se objevil v tištěné podobě.\n\nDefinitivní jistotu, že autorem díla je žatecký notář Jan, přinesl objev historika Konráda Heiliga. Ten nalezl univerzitní knihovně ve Freiburgu im Breisgau pod signaturou 163 rukopis, který se ukázal být formulářem vyšlým ze středověké žatecké kanceláře. Zde je obsažen průvodní dopis, kterým Jan z Teplé věnuje své dílo dlouholetému příteli ještě z Teplé, pražskému židovskému kupci Petru Rothirschovi. V Čechách o Heiligově studii informoval a dopis editoval Anton Blaschka. Dopis je vročen do 1428, evidentně však jde o omyl písaře, který zapsal rok, kdy přepis dopisu do knihy pořídil. Dopis zřejmě vznikl v rozpětí let 1400–1404.\n\nTeze, že Jan je autorem stávající verze \"Oráče\", však není zdaleka všemi vědci přijímána. Uvažuje se o jakémsi archetypu, vzniklém někdy po smrti Karla IV.. Z něho měl vycházet jak Jan ze Žatce, tak autor Tkadlečka, vzniklého nepochybně až po Oráči. Jan ze Žatce poslal Rothirschovi své přepracování tohoto archetypu. Až kolem roku 1440 přepracoval neznámý autor Janovo dílo do nynější vybroušené podoby, která došla velkého rozšíření. Autoři tuto tezi opírají o několik faktů: 1) Mezi vznikem Janova rukopisu a prvních opisů je mezera 50 let; 2) Exploze výskytu rukopisů a tisků Oráče po roce 1449; 3) Nízká úroveň básně v Jeronýmově Officiu, jejímž autorem je rovněž Jan.\n\nText \"Oráče z Čech\" se dochoval v mnoha tiscích a rukopisech z 15. a 16. století. Rukopisy dělí od vzniku díla přibližně 50 let, první tištěný text \"Oráče\" vyšel – v neúplném znění – v Bamberku v roce 1460. Literatura o díle je nepřeberná, vyšlo mnoho jeho edic. Do češtiny bylo přeloženo dvakrát: v roce 1938 ho Pavel Eisner přebásnil pod názvem Oráč a Smrt, naposledy ho roku 1985 vydal Jaromír Povejšil jako Oráče z Čech.\n\nDílo Oráč z Čech představuje rozmluvu intelektuála se smrtí o smyslu lidského života. V literatuře jazykově české má obdobu ve skladbě \"Tkadleček\". Jedná se o středověký spor o filosofických tématech, zejména o smrti, ale i o smyslu bytí a zákonitostech života. Autor používá formu dialogu personifikované smrti a alegoricky vykresleného typizovaného charakteru člověka, Oráče. Hlavní hrdina ve skutečnosti vůbec oráč není. Je písařem, ale autor si s jeho povoláním hraje, ukrývá jej do hádanky. Oráč sám říká: „Z ptačích křídel je můj pluh.“ Názor, že se autor do Oráče projektuje, že jde o jeho autobiografii, kterou se pokouší vyrovnat se smrtí milované ženy Markéty, dnes už historikové a jazykovědci nezastávají.\n\nForma této disputace je ucelená. Oráč, Smrt a jejich argumenty se pravidelně střídají ve 32 kapitolách, které jsou zasazené do jakéhosi rámce „božího soudu“. Bůh také nakonec spor ve 33. kapitole na Oráčovo přání rozsoudí. Uzná, že role Smrti je v tomto světě víc než podstatná a bez ní by to nešlo. Zároveň se ale nestane, že by tím srovnal Oráče se zemí jakožto nepodstatného červa. Naopak ho pochválí za to, jak dobře si ve sporu vedl, jaké měl argumenty a že si na této složité pozici člověka proti neochvějnému principu dovedl zachovat poměrně chladnou hlavu a vlastní důstojnost. Na díle vidíme tendence nastupujícího humanismu. Jan ze Žatce si hledá vlastní přístup k Bohu a jeho zákonům. Na rozdíl od typického autora vrcholného středověku ženu oplakává, místo aby se těšil z toho, že se konečně setkala s Bohem a že všechno její pozemské trápení bylo ukončeno.\n\nPostava Oráče je spíše emocionálně zaměřená. Zpočátku hořce a zaslepeně obviňuje Smrt ze smrti své ženy. Tento fakt mu natolik zatemňuje mysl, že se uchyluje spíše k argumentům vycházejícím ze svých emocí. Nazývá smrt různými hanlivými označeními jako: „hubitelka všech lidí“, „nelítostná škůdnice všeho světa“ či „lítá vražednice lidských tvorů“. Říká, že právě Smrt je tím nejhorším, co postihlo tento svět. Na to mu racionální Smrt odpoví, aby se zkusil zamyslet, než začne vykřikovat taková obvinění. Smrt poukazuje na to, že kdyby jí nebylo, život na zemi by se tak přemnožil, že by bylo jak lidem, tak i zvířatům na zemi těsno. To ji ospravedlňuje jakožto neotřesitelný světový princip. Zároveň se chválí, že je spravedlivá a dokonce milosrdná, že si vzala Markétu v době, kdy byla ctnostná, čímž vlastně Oráče ubezpečuje v tom, že bude duše jeho ženy spasena. I v tom můžeme vidět, že Smrt jaksi reprezentuje teorii, že svět je místo nehostinné a že lidské snažení je jenom marnost nad marnost. Důležité jsou pouze velké morální cíle a zejména pevná víra. Zato Oráč jakožto člověk má svět rád, umí se z něj těšit. Uznává nejenom majestát Smrti, ale i majestát člověka. Dokonce dochází až tak daleko, že porovnává Boha s člověkem a člověk z toho nevychází nijak špatně: „...přemýšlením se člověk šplhá k božství, ba i nad ně. Jen člověk požívá rozumu, skvostného pokladu...“ To je zejména ve středověku velmi troufalé a převratné a značí to velký posun k humanismu. Tento přechod však ještě není zdaleka absolutní, a tak autor v okamžiku, kdy smrt reaguje na tato silná slova, opět popírá to, co vyřkl: „Člověk je počat v hříchu, v mateřském lůně se sytí nečistotou, nepopsatelnou břečkou, rodí se nahý a je obmazaný jako včelí úl, odpornost sama, nečistý výkal, nádoba s lejny, žrádlo pro červy, smrdutý záchodek, odporná putna pomyjí, páchnoucí mršina, plesnivá almara, bezedný žok, děravá mošna, chtivý chřtán, smradlavá žumpa, džber čpící moče...“\n\nKniha by se dala krátce popsat jako disputace, v níž se střídají teze a antiteze ve smyslu aristotelské dialektiky. Syntézou je zde boží rozsudek. Podobným dílem je i Tkadleček s personifikovaným Neštěstím, které má ve středověku k pojetí Smrti velmi blízko.\n\n\n\n\n"}
{"id": "455687", "url": "https://cs.wikipedia.org/wiki?curid=455687", "title": "Medaile Alice Masarykové", "text": "Medaile Alice Masarykové\n\nMedaile Alice Masarykové je nejvyšší ocenění udělované od roku 2003 Českým červeným křížem „za mimořádně záslužnou činnost fyzických a právnických osob, které významnou měrou přispívají k šíření myšlenek a principů Červeného kříže“. Zpravidla se uděluje nejvýše pět medailí ročně, a to u příležitosti Světového dne Červeného kříže a Červeného půlměsíce. Vyznamenání je pojmenované po PhDr. Alici Masarykové, první předsedkyni Československého červeného kříže, jehož je Český červený kříž nástupcem.\n\nVýtvarný návrh a výrobu vyznamenání zajistila Střední uměleckoprůmyslová škola v Turnově.\n\nPlaketa Alice Masarykové je ocenění udělované za významný přínos k rozvoji sociální práce v České republice. Toto ocenění ovšem nemá – s výjimkou podobného názvu – nic společného s Medailí Alice Masarykové a Českým červeným křížem.\n\nRok 2003\n\n\nRok 2004 \n\nRok 2005 \n\nRok 2006 \n\nRok 2007 \n\n\nRok 2008 \n\n\nRok 2009 \n\n\nRok 2010\n\n\nRok 2011\n\n\nRok 2012 \n\n\nRok 2013\n\n\nRok 2014\n\n\nRok 2015\n\n\nRok 2016\n\n\nRok 2017\n\n\nRok 2018\n\n"}
{"id": "455689", "url": "https://cs.wikipedia.org/wiki?curid=455689", "title": "Mistrovství světa v atletice 2009", "text": "Mistrovství světa v atletice 2009\n\n12. mistrovství světa v atletice (oficiálním anglickým názvem: \"12th IAAF World Championships in Athletics berlin 2009™\") se konalo mezi 15. srpnem a 23. srpnem 2009 v hlavním městě Německa, v Berlíně.\n\nVětšina soutěží probíhala na Berlínském olympijském stadiónu; výjimkami byly maratónské běhy a 20 i 50 km chůze, které se celé odbývaly v ulicích města, se startem i cílem u Braniborské brány. Mistrovství se zúčastnilo 2101 sportovců (1154 mužů a 947 žen), reprezentujících 202 z 213 členských zemí IAAF.\n\nPoté, co se roku 2001 britský Londýn z finančních důvodů odřekl pořadatelství MS pro rok 2005, rozhodl se berlínský senát žádat o přidělení této akce. Mezi dalšími možnými německými městy, které tehdy Německý atletický svaz (DLV) zvažoval, dostal Berlín přednost před Mnichovem a Stuttgartem, ale přihláška Berlína v roce 2002 neuspěla; při konečném výběru uchazečů dostaly přednost finské Helsinky.\n\nBerlíňané se nicméně rozhodli žádost opakovat pro termín 2009. O uspořádání tohoto MS se dále ucházela města: australský Brisbane, belgický Brusel, marocká Casablanca, indické Nové Dillí, chorvatský Split, jihokorejské Tegu a španělská Valencia. Na zasedání IAAF, konané v prosinci 2004 v Helsinkách, bylo MS 2009 poměrem hlasů 24:2 přiřčeno Berlínu, který se tak po Stuttgartu 1993 stal druhým německým městem, hostícím atletické mistrovství světa pod otevřeným nebem.\nRozpočet organizačního výboru se odhaduje na 45 milionů eur (předpokládaný příjem z prodej vstupenek 17 milionů €). Televizní přenosy zajišťovaly ARD a ZDF prostřednictvím zhruba 90 kamer.\n\nMaskotem mistrovství byl vybrán hnědý medvídek \"Berlino\" v zelenomodrém atletickém oblečení (barvy modrá a zelená dominují grafickému ztvárnění celého šampionátu). Ku příležitosti konání světového šampionátu byla vydána série pamětních známek a mince.\n\nMS v Berlíně se zapsalo do historie zejména famózními světovými rekordy jamajského sprintera Usaina Bolta. Na stometrové trati zaběhl čas 9,58 s. (první v historii pod 9,60 s.) a na dvojnásobné trati 19,19 s. (první pod 19,30 i 19,20 s.). K dubnu roku 2016 jsou tyto světové rekordy stále v platnosti.\n\nV nominaci Českého atletického svazu na mistrovství světa v Berlíně bylo 22 českých atletů a atletek.\n\n\"(v závorkách uvedeny počty vyslaných sportovců)\"\n\n\n"}
{"id": "455694", "url": "https://cs.wikipedia.org/wiki?curid=455694", "title": "RTP", "text": "RTP\n\nRTP má více významů:\n\n"}
{"id": "455705", "url": "https://cs.wikipedia.org/wiki?curid=455705", "title": "Kerry blue teriér", "text": "Kerry blue teriér\n\nKerry blue teriér je psí plemeno původem z Irska.\n\nPředkové Kerry blue teriéra se dnešnímu kulturnímu plemeni příliš nepodobali. Nelišili se ani tak stavbou těla, jako osrstěním, respektive její úpravou. Oblastí vzniku Kerry blue teriéra moderního typu bylo hrabství Kerry v Irsku. V roce 1887 byla poprvé vypsána na výstavě psů v Limericku zvláštní třída pro stříbrné zbarvené Irské teriéry. Standard plemene byl schválen až v roce 1922, takže Kerry blue teriér patří mezi relativně mladá plemena.\n\nNa rozdíl od většiny teriérů je Kerry blue teriér klidný, rozvážný a méně ostrý. To ovšem neznamená že by byl Kerry blue teriér bez temperamentu. Milovníky společenských plemen si získal věrností, příchylností k pánovi a jeho rodině, učenlivostí s vrozenou inteligencí. Svého pána může bez problémů bránit, pevné svaly a dostatečná síla mu to umožňují. Má velmi rád agility.\n"}
{"id": "455711", "url": "https://cs.wikipedia.org/wiki?curid=455711", "title": "Dempster Highway", "text": "Dempster Highway\n\nDempster Highway, také \"Yukon Highway 5\" nebo \"Northwest Territories 8\", je 738 kilometrů dlouhá dálková silnice se štěrkovým povrchem v kanadských Severozápadních teritoriích a v teritoriu Yukon, spojující dálnici Klondike Highway s městem Inuvik v deltě řeky Mackenzie.\n\nO výstavbě dálnice rozhodla kanadská vláda v roce 1958, cílem bylo zpřístupnit bohatá naleziště ropy v Beaufortově moři. Celá trasa byla dokončena v roce 1979, slavnostní otevření se konalo 18. srpna 1979 v yukonském Flat Creek.\n\nJméno nese po inspektoru Williamu Dempsterovi z Královské jízdní policie, jenž jako mladý konstábl často jezdil se psím spřežením z Dawson City do Fort McPherson v Severozápadních teritoriích.\n\nDálnice je jedinou silnicí v Kanadě, která překračuje severní polární kruh. Je dodnes jednou ze dvou takových na americkém kontinentě. Druhou je aljašská Dalton Highway v USA.\n\nDálnice začíná přibližně 40 km (25 mil) východně od Dawson City, kde se odděluje od Klondike Highway, a pokračuje přes Ogilvie a Richardson Mountains až do Inuviku. Když je delta řeky Mackenzie v zimě zamrzlá, pokračuje dálnice ještě 194 kilometrů do Tuktoyaktuku na pobřeží Severního ledového oceánu.\n\nPřibližně v polovině délky v Eagle Plains je čerpací stanice a také možnost přenocování. Podél celé trasy se nachází jen dvě obydlená místa, osady Fort McPherson a Tsiigehtchic. Mnoho úseků dálnice vede po starých stezkách pro saně tažené psími spřeženími.\n\nDempster Highway bývá dvakrát ročně na několik týdnů uzavřena: během období tání, kdy se Mackenzie vylévá z břehů, a na podzim, kdy začíná opět zamrzat.\n\nKvůli obtížným fyzikálním podmínkám v oblasti, kterou prochází, je konstrukce silnice unikátní. Těleso dálnice leží na štěrkovém loži, které jej izoluje od permafrostu. Síla štěrkové vrstvy se pohybuje od 1,2 do 2,4 metru.\n\n\n"}
{"id": "455714", "url": "https://cs.wikipedia.org/wiki?curid=455714", "title": "Relativní nehodovost", "text": "Relativní nehodovost\n\nRelativní nehodovost je ukazatel, který vypovídá o pravděpodobnosti vzniku nehody na určité komunikaci ve vztahu k jejímu jízdnímu výkonu.\n\nOznačuje se písmenem R.\n\nStanovuje se zvlášť pro\n\nNa křižovatce se relativní nehodovost stanovuje pomocí vzorce\n\nformula_1\n\nkde:\nMezi křižovatkami se relativní nehodovost stanovuje pomocí vzorce\n\nformula_2\n\nkde:\n\nV Praze byla relativní nehodovost spočítána na hodnoty:\n"}
{"id": "455717", "url": "https://cs.wikipedia.org/wiki?curid=455717", "title": "Eutrofní vody", "text": "Eutrofní vody\n\nEutrofní vody jsou tekoucí nebo stojaté vody s vysokou trofií, tedy vysokým obsahem živin, zejména dusíku a fosforu. Voda bývá podle prostředí a typu minerálního podloží většinou neutrální až mírně alkalická, výjimečně kyselá. Eutrofní vody jsou většinou průzračné do hloubky 1–2 m. Výraz „eutrofní“ pochází z řeckého „eutrophos“ – „dobře živit“ („eu“ – dobře, „trephein“ – živit).\n\nPokud je obsah kyslíku ještě nižší a obsah živin ještě vyšší, jedná se o téměř odpadní vody.\n\nTrofické stupně jsou určovány podle druhů rostlin a živočichů, které lze najít ve vodním prostředí nebo jeho blízkém okolí. Zvláštní druhy rostlin a živočichů jsou typické pro jednotlivé druhy vod. Tyto organismy nazýváme bioindikátory. Určení nasycení vody živinami podle jejich výskytu je relativně spolehlivé, ale může být chybné. Bioindikátorem eutrofní vody jsou rákosiny, rostliny s plovoucími listy (stolístek, stulík nebo leknín), pravidelné vodní květy sinic, převážně drobný zooplankton, larvy bráněnky, okružanky (masově), pijavice, hojně beruška vodní. \nV případě, že v jinak na živiny bohatých vodách chybí nebo je v nedostatku některý z biogenních prvků (např. deficit fosforu), voda se projevuje jako na živiny chudá (oligotrofní) nebo méně eutrofizovaná. Plné využité ostatních živin je pro organismy nedostupné. Ani odpadní voda tedy nemusí být nezbytně eutrofní a vykazovat znaky eutrofní vody. Podobná situace nastane, pokud má voda extrémně nízkou teplotu. Nedochází v ní k rozmnožení řas, sinic a bujení hnilobných bakterií. Voda také může být nasycená látkami, které zabraňují rozvoji živých organismů s vyššími nároky na živiny nebo jakýchkoliv vyšších organismů. Takovými látkami mohou být toxické sloučeniny přirozeně vyplavované z podloží, plyny pronikající do vody z podzemních zdrojů nebo chemické odpady pocházející z lidské činnosti. \n\nNasycení povrchových vod živinami je možné hodnotit nejen na základě skutečné organické produkce biomasy, ale také podle tzv. potenciální produktivity rozvoje. Tedy zhodnocením bujení organismů, které by v testovaném vzorku vody mohlo nastat za optimálních podmínek. Stanovení trofického potenciálu se provádí biotestem spočívajícím v kultivaci zelené řasy \"Scenedesmus quadricauda\" za standardních podmínek (osvětlení, teplota, přívod CO apod.) a ve sledování její růstové odezvy. \n\nEutrofní vody najdeme území ČR v různých polohách, nejspíše však na území s vlivy člověka, zejména v blízkosti intenzivní produkce zemědělství. Hnojiva používaná v zemědělství jsou zdrojem živin. Protože do mnoha řek ústí kanalizační systémy, zvyšuje se také množství živin ve vodě. Na to, jestli bude voda eutrofní, má také vliv hloubka nádrže; pokud je nádrž mělká, rychleji se prohřeje, a tím spíše začnou v jímané vodě růst sinice. Eutrofní toky a nádrže najdeme například v oblastech severních Čech, jižní Moravy nebo v severním Slezsku.\n\nV méně znečištěných eutrofních vodách se hojně vyskytují vodní rostliny, např. rdest hřebenitý, rdesno obojživelné, leknín, stolístek, orobinec, rákos stulík. Z živočichů se zde vyskytují pijavice, hltanovka bahenní, beruška vodní, okružanka, larvy bráněnky a drobný zooplankton.\n\nVe více znečištěných eutrofních vodách se nevyskytují téměř žádné vyšší rostliny. Ve velkém počtu se zde vyskytují larvy pakomárů, pestřenek a bráněnek. V této vodě také žijí nítěnky, pijavice a krásnoočka.\n\n\n"}
{"id": "455718", "url": "https://cs.wikipedia.org/wiki?curid=455718", "title": "Telavivské muzeum umění", "text": "Telavivské muzeum umění\n\nTelavivské muzeum umění bylo založeno v roce 1932 v domě prvního telavivského starosty Me'ira Dizengoffa v Tel Avivu. Ve stejné budově pak byla v roce 1948 podepsána izraelská deklarace nezávislosti a v současnosti se označuje jako Hala nezávislosti. Na své současné místo, v ulici krále Saula, bylo muzeum přestěhováno v roce 1971.\n\nMuzeum vlastní velké sbírky klasického a současného umění, zejména pak izraelského umění, zahradu se sochami a křídlo pro mládež.\n\nIzraelská umělecká kolekce odráží historii umění britského mandátu a Izraele.\n\nMuzejní kolekce představují některé z hlavních umělců první poloviny 20. století a mnoho hlavních směrů moderního umění v tomto období. Jedná se především o fauvismus, německý expresionismus, kubismus, futurismus, ruský konstruktivismus, De Stijlovo hnutí, surrealismus, francouzské umění od impresionismu a postimpresionismus po pařížskou školu, včetně děl od Chajima Soutina a klíčových děl Pabla Picassa z jeho modrého a neoklasického období, až po jeho pozdění období, a surrealistická díla Joana Miró.\n\nV kolekci se nachází i díla několika moderních mistrů včetně Vincenta van Gogha, Clauda Moneta, Camille Pissara, Augusta Renoira, Paula Cézanna, Alfreda Sisleyho, Henri Edmonda Crosse, Pierra Bonnarda, Henri Matisse, Amedea Modiglianiho a Marca Chagalla.\n\nKolekce obsahuje několik mistrovských děl, včetně malby Friedericky Marie Beer z roku 1916 od rakouského malíře Gustava Klimta a Improvizaci V od ruského mistra Vasilije Kandinskijho.\n\nKolekce Peggy Guggenheim, darovaná v roce 1950, zahrnuje 36 děl abstraktních a surrealistických umělců, včetně Jacksona Pollocka, Williama Baziotese a Richarda Pousette-Darta, a surrealistická díla od Yves Tanguyiho, Roberto Matty a André Massona.\n\nSochy se nacházejí u vstupu do muzea a na vnitřní zahradě soch. Mezi umělce, jejichž sochy se nacházejí ve venkovní instalaci patří Arman, Zadok Ben David, Alexander Calder, Anthony Caro, Lynn Chadwick, Sandro Chia, Jicchak Danciger, Ja'akov Dorchin, Benni Efrat, Belu-Simion Fainaru, Dov Feigin, Pinchas Cohen Gan, Dan Graham, Emanuel Hacofe, Barbara Hepworth, Menaše Kadišman, Ofer Lellouche, Maja Kohen Levy, Jacques Lipchitz, Ju Ming, Motti Mizrachi, Henry Moore, Avraham Ofek, Chana Orloff, Buky Schwartz a Ossip Zadkine.\n\nKromě stálé kolekce muzeum hostí dočasné výstavy jednotlivých umělců a skupin, vždy týkající se jednoho tématu. V roce 2006 Telavivské muzeum umění hostilo například expozici Michala Rovnera s názvem „Pole“ s velkoplošnými filmovými díly a instalacemi, jež byly vystaveny v Benátkách a Paříži. Kromě toho hostilo i expozici s názvem „Stažení“ s fotografiemi i videi, které se týkaly stažení z Pásma Gazy a izraelské bariéry kolem Gazy. Tato výstava, která si vyžádala představit široké spektrum názorů, zahrnovala práci více než dvaceti umělců.\n\nNový Archiv izraelské architektury bude otevřen v roce 2013\n\n"}
{"id": "455720", "url": "https://cs.wikipedia.org/wiki?curid=455720", "title": "Walter Ulbricht", "text": "Walter Ulbricht\n\nWalter Ulbricht (30. června 1893, Lipsko – 1. srpna 1973, Templin severně od Berlína) byl německý komunistický politik, generální tajemník Sjednocené socialistické strany Německa v letech 1950 až 1971, od roku 1960 do roku 1973 předseda Státní rady Německé demokratické republiky.\n\nNarodil se do rodiny krejčího v Lipsku. Po absolvování základního vzdělání nastoupil na cestu truhlářského učně. Jeho rodiče se aktivně podíleli na aktivitách SPD a sám Ulbricht do této socialistické strany vstoupil v roce 1912.\n\nV rozmezí let 1915–17 bojoval na východní frontě v Haliči a také na Balkáně. Zde také roku 1917 dezertoval z císařské armády.\n\nV roce 1919 se podílel na založení Komunistické strany Německa (KPD). V roce 1923 se stal členem ústředního výboru strany. Mezi lety 1924 a 1925 navštěvoval Mezinárodní Leninovu školu v Moskvě, kde se mu dostalo komunistického vzdělání. V roce 1926 byl zvolen do saského zemského sněmu, v roce 1928 se dostal i do Říšského sněmu. Od roku 1929 vedl KPD v Berlíně a Braniborsku.\n\nV posledních letech Výmarské republiky byly běžné kruté střety mezi demonstranty a policií, které častokrát končily i úmrtími na obou stranách. V roce 1931 Ulbricht rozhodl, že za každého zabitého komunistického demonstranta bude zabit jeden policista. V srpnu 1931 na Ulbrichtův popud jeho soudruzi Heinz Neumann a Hans Kippenberger naplánovali vraždu policejního kapitána Paula Anlaufa. Vraždu úspěšně vykonal Ulbrichtův budoucí ministr státní bezpečnosti Erich Mielke, společně s Anlaufem byl zabit i další policista Franz Lenck.\n\nPo převzetí moci nacisty Ulbricht v březnu 1933 opustil Německo. V letech 1933–1937 žil v Paříži a v Praze, poté ve Stockholmu, odkud nakonec odcestoval do Sovětského svazu.\n\nBěhem španělské občanské války měl na starost kontrolu Němců, bojujících na straně republikánů, a při podezření, že nejsou spolehliví, je nechal odvléct do Moskvy před soud a nebo na místě popravit.\n\nByl zastáncem paktu Ribbentrop-Molotov protože jej viděl jako „možnost, jak se nacistický a komunistický pracující lid může bránit francouzsko-anglosaskému imperialismu“.\n\nPo začátku Operace Barbarossa byl Ulbricht vedoucí osobností v uskupení německých komunistů, kteří pod přísným dohledem NKVD bojovali proti Hitlerovi. Jejich práce spočívala v konzultacích, špionáži, propagandě a případném výslechu zajatců.\n\nPo vítězství u Stalingradu vedla Ulbrichtova skupina výslechy četných německých zajatců. Šéf NKVD Lavrentij Berija se o něm vyjádřil \"Za celý svůj život jsem nepoznal většího idiota.\".\n\nV roce 1945, po válce, se Ulbrichtova skupina vrátila do Německa, kde si vzala za cíl v sovětské okupační zóně znovuoživit německý komunismus po vzoru stalinského Sovětského svazu. Tato snaha se projevila založením Jednotné socialistické strany Německa (SED). Ta vznikla sloučením komunistů a sociálních demokratů. V počátečním období v jejím čele stáli současně dva spolupředsedové Wilhelm Pieck (dříve KPD) a Otto Grotewohl (dříve SPD). Po vzniku Německé demokratické republiky v roce 1949 se stal Grotewohl předsedou vlády, Ulbricht jejím místopředsedou.\n\nV roce 1950 byla vytvořena nová nejvyšší stranická funkce generální tajemník (od roku 1953 první tajemník). Generálním tajemníkem se stal Ulbricht.\n\nPo Stalinově smrti v roce 1953 byla Ulbrichtova pozice mírně ohrožena, protože se jednalo o typického „Stalinova vazala“, ale Ulbricht toto těžší období přečkal bez větších problémů.\n\nJeho hospodářská politika byla ve znamení pětiletky vytyčené už v roce 1950, která si dávala hlavně za cíl zdvojnásobit průmyslovou sílu Východního Německa.\nV roce 1952 začal Ulbricht s realizací industrializace NDR podle zastaralého stalinského modelu – soustředit se pouze na těžký průmysl, bez ohledu na potřeby obyvatelstva a nákladnost surovin. Ta troška spotřebního zboží pro potřeby občanů východního Německa, která existovala, byla nevalné kvality.\nToto a další věci vedlo k masivnímu odlivu obyvatelstva v rozmezí let 1952–1953. Do Západního Německa uteklo více jak 360 000 lidí.\nRoku 1957 proběhla oficiální návštěva Anastase Mikojana, člena sovětského politbyra, v NDR. Ulbricht toho využil k demonstraci „kvalit organizovaného zemědělství“ a uspořádal exkurzi do zemědělského družstva v Trinwillershagenu.\n\nV roce 1960, po smrti Wilhelma Piecka, byl zrušen úřad prezidenta a byl nahrazen Státní radou, jejímž předsedou byl zvolen právě Ulbricht. Tím se Ulbricht de facto stal neomezeným vůdcem NDR.\n\nPřesto se nedařilo omezit útěk obyvatel na Západ. Do roku 1961 uteklo do NSR více jak 1,65 milionu lidí, což nakonec donutilo Ulbrichtův režim začít 13. srpna 1961 se stavbou Berlínské zdi. Známý je jeho výrok „Nikdo nemá úmysl vystavět zeď“, pronesený dva měsíce před jejím vznikem.\n\nOd roku 1963 se Ulbrichtovo vedení pokoušelo zreformovat jak ekonomický systém, učinit jej méně centralizovaným a více flexibilním, tak i zlepšit přístup státu k obyvatelům. Obojí se více méně podařilo.\n\nI přes to politický odpor jak uvnitř strany tak i mezi obyvatelstvem rostl, což nahrávalo do karet budoucímu nástupci Ulbrichta, Erichu Honeckerovi.\n\nV roce 1968 podpořil aktivní účast východoněmeckých vojsk na invazi vojsk Varšavské smlouvy do Československa, navzdory historickým reminiscencím. Podle německých historiků Ulbricht cítil jako ponížení, když Brežněv na žádost Koldera a Biľaka nakonec rozhodl, že armáda NDR na území Československa nevstoupí a při invazi sehraje pouze druhořadou roli. Panovaly obavy, že přítomnost německých vojáků mezi okupačními vojsky mohla mezi Čechy vyvolat vzpomínky na německou okupaci z března 1939. \n\nUlbricht neměl pozitivní vztah s Leonidem Brežněvem, což se později ukázalo jako jeho zásadní chyba. 3. května 1971 byl Ulbricht donucen opustit nejvyšší stranickou funkci z důvodů „chatrného zdraví“ a byl (s tichým souhlasem Sovětů) nahrazen Erichem Honeckerem.\n\nZemřel 1. srpna 1973 ve státním penzionu ve městě Dollnsee. Byl pohřben s vysokými státnímu poctami, místo posledního odpočinku našel v Zentralfriedhof Friedrichsfelde, mezi dalšími významnými komunistickými představiteli NDR.\n\nI přes svoji nesmlouvavou politiku po stalinském vzoru, která mu nevynášela ani mezi kolegy a ani mezi veřejností popularitu, byl známý jako inteligentní a obratný politik. Měl upřímnou snahu pozvednout životní úroveň východních Němců tak, aby byla srovnatelná se západem, což se mu nepodařilo.\n\n"}
{"id": "455722", "url": "https://cs.wikipedia.org/wiki?curid=455722", "title": "Zdeněk Ondrášek", "text": "Zdeněk Ondrášek\n\nZdeněk Ondrášek (* 22. prosince 1988 ve Strakonicích) je český fotbalový útočník, který je od 2019 hráčem amerického klubu FC Dallas.\n\nS fotbalem začínal v západočeském Stříbře, po přestěhování do jihočeské obce Kadov v roce 2000 přestoupil do TJ Blatná, zde působil v mládežnických kategoriích.\n\nJeho talent neunikl pozornosti krajských Českých Budějovic a v létě 2005 odešel na zkoušku do \"B\" dorostu Dynama České Budějovice. Tady uspěl a postupně se prosadil do základní sestavy. V \"A\" dorostu se prostřílel až do čela tabulky střelců soutěže, což neuniklo tehdejšímu trenérovi \"A\" týmu Františku Ciprovi, který jej 9. května 2007 nominoval k ligovému utkání proti Teplicím, kde si na 12 minut odbyl ligovou premiéru. V další sezóně hrál převážně za rezervní tým ČFL, až v posledních pěti kolech mu trenér František Straka dal příležitost v \"A\" mužstvu. Sezónu 2008/09 začal v \"A\" mužstvu, ale jarní část strávil na hostování v Čáslavi, kde o sobě dal vědět především 2 brankami do sítě Jihlavy v přímém souboji o postup do první ligy. V sezóně 2009/10 patřil do \"A\" mužstva v Českých Budějovicích a ve 2. kole proti střížkovským Bohemians zaznamenal premiérový ligový gól. Celkově se se čtyřmi góly stal nejlepším střelcem svého týmu v sezóně. V následující sezóně už byl jasnou střeleckou oporou týmu a nejlepším střelcem Dynama se tentokrát stal s 10 góly.\n\nV březnu 2012 odešel na hostování s případnou opcí do norského Tromsø IL. Ve 14 zápasech dal 8 gólů a klub se rozhodl jej angažovat nastálo a smluvně si pojistit jeho služby až do roku 2015. Sezóna 2012 se mu vydařila, vstřelil 14 gólů ve 29 zápasech a stal se nejlepším střelcem norské ligy Tippeligaen (společně s Péterem Kovácsem z Strømsgodset IF, který také dosáhl 14 gólů). V norském poháru ale Tromsø IL prohrálo ve finále s druholigovým Höddem na pokutové kopy.\n\nV dubnu 2013 v 6. kole vstřelil svůj druhý ligový gól v ročníku 2013 norské ligy. Byla to vítězná trefa proti FK Haugesund (2:1). V prvním zápase druhého předkola Evropské ligy 2013/14 18. července 2013 se jedním gólem podílel na vítězství 2:0 nad ázerbájdžánským klubem FC Inter Baku. V prvním utkání třetího předkola stejné soutěže 1. srpna 2013 zařídil výhru 1:0 proti hostujícímu lucemburskému týmu FC Differdange 03. V odvetě 8. srpna se zrodila prohra norského týmu 0:1 a když se stav nezměnil ani v prodloužení, došlo na penaltový rozstřel. V něm Ondrášek svůj pokus proměnil a přispěl k postupu do 4. předkola (resp. play-off kola) poměrem 4:3. 3. září 2013 v základní skupině Evropské ligy vstřelil úvodní gól v domácím utkání proti moldavskému celku FC Sheriff Tiraspol, střetnutí skončilo remízou 1:1.\n\nV lednu 2016 podepsal tříletý kontrakt s polským prvoligovým klubem Wisla Krakov.\n\nV lednu roku 2019 podepsal - jako volný hráč - hráčskou smlouvu s americkým klubem FC Dallas hrající Major League Soccer. Svůj první gól v novém angažmá vstřelil dne 18.08.2019 v utkání proti týmu Montreal Impact a přispěl tak k remíze 3:3. Od tohoto klání začal Ondrášek dostávat pravidelnou porci minut v soutěžních utkáních a této svěřené důvěře se dosud odvděčil 7 góly a 2 asistencemi (ke dni 11.10.2019). \n\nAktuální k 11.10.2019.\n\nDíky svým výkonům v lize si 9. února 2011 v nizozemském Waalwijku odbyl reprezentační premiéru v týmu do 21 let, ČR porazila Nizozemí 1:0. Celkem v české fotbalové reprezentaci do 21 let odehrál 3 přátelská utkání s bilancí 2 výhry, 1 prohra, gól nevstřelil. Žádný zápas neabsolvoval kompletní. Těmi zbývajícími duely byla utkání proti Bělorusku (výhra 2:0) a proti Francii (prohra 0:1).\n\nNa podzim roku 2019 si svými dobrými výkony v americkém týmu FC Dallas vysloužil nominaci do A týmu české fotbalové reprezentace. Byl nominován k zápasu kvalifikace o EURO 2020 s Anglií, který se konal dne 11.10.2019 v Edenu. V tomto utkání nastoupil do zápasu v 65. minutě, kdy v útoku vystřídal Patrika Schicka, přičemž po přihrávce do velkého vápna soupeře od asistujícího Lukáše Masopusta vsítil - střelou bez přípravy - vítěznou branku českého národního týmu a upravil tak skóre zápasu na konečných 2:1 pro Česko. Dále je mj. nominován k přátelskému mezistátnímu zápasu se Severním Irskem, které se bude konat dne 14.10.2019 na Letné (aktuální ke dni 11.10.2019).\n\n\n"}
{"id": "455725", "url": "https://cs.wikipedia.org/wiki?curid=455725", "title": "Bezpečnostní instrukce (letectví)", "text": "Bezpečnostní instrukce (letectví)\n\nBezpečnostní instrukce jsou v dnešní době naprostou samozřejmostí v oblasti leteckého průmyslu. Jsou předváděny za doprovodu zvukového záznamu vždy před odletem letadla. Je v nich poukazováno na to, co se během letu nesmí, tj. například kouřit nebo používat některá elektronická zařízení. Povinností každé posádky je ukázat cestujícím, jak zapnout pás, co se stane, když vypadnou kyslíkové masky, tj. když dojde k dekompresi, jak nafouknout plovací vestu, kde jsou umístěny nouzouvé východy a jak se k nim dostat. Některé společnosti nepoužívají manuální instruktáž, ale speciální natočené video. Mezi takové společnosti patří například i dopravce Travel Service.\n\nPokud se nad sedadlem rozsvítí světelná signalizace, připoutejte se, pasažér by si měl v zájmu vlastní bezpečnostni pás zapnout.\n\nKyslíkové masky vypadnou v případě, že z kabiny unikne tlak, dojde k tzv. dekompresi. Pasažér by pak měl ihned přitáhnout masku k sobě (aktivace přívodu kyslíku), přetáhnout přes hlavu a nasadit na nos a ústa, vzadu upevnit popruh, aby mu maska držela. Pak může klidně dýchat. Rodiče nejprve nasadí masku sami sobě a teprve pak nasadí masku dětem.\n\nPlovací vesty jsou v economy class umístěny pod sedadly. Užívají se v případě nouzového přistání na hladině moře. Vesta se navléká přes hlavu, popruhy se zapínají vepředu. Vesta se nafoukne po trhnutí za červené (popř. jinak barevné) stisky. Je možné dofouknout vestu i ústy. V případě potopení letadla pod vodu se vesta musí nafouknout až poté, co se dotyčný dostane pryč z letadla - pokud by totiž měl vestu nafouknutou v letadle, tak by ho vesta vynášela nad hladinu a tím, že je člověk v letadle, tak mu to znemožňuje únik a hrozí riziko utonutí.\n\nV případě nouzové evakuace letadla se ulička letadla osvítí. Tato speciální zářivá světla vedou k nouzovým východům. Nouzové východy jsou rozmístěny individuálně u každého letadla a jejich počty se mohou lišit.\n\nV letadle je každý pasažér upozorněn, že je let nekuřácký a v zájmu bezpečí letadla se nesmí používat mobilní telefony, kapesní počítače a další elektronická zařízení. O používání některých zařízení se pasažér může informovat u palubního personálu, nebo v bezpečnostní kartě.\n\nPříruční zavazadla jako jsou kabelky, tašky a podobně musí být uložena ve schránkách nad sedadly nebo pod sedadlem. Nesmí nikterak ohrožovat bezpečí ostatních a nesmí blokovat přístup k nouzovým východům.\n\nShrnutí všech bezpečnostních pokynů je napsáno v kartách, které jsou umístěny v kapsách sedadel.\n\nSoukromá sbírka bezpečnostních instrukcí sběratele MH\n\nNa stránkách jsou různé bezpečnostní karty leteckých společností\n"}
{"id": "455730", "url": "https://cs.wikipedia.org/wiki?curid=455730", "title": "Iberia", "text": "Iberia\n\nIberia (celým názvem \"Iberia Líneas Aéreas de España S.A.\") je největší španělská letecká společnost, založena byla 28. června 1927. Má hlavní leteckou základnu na letišti Adolfa Suaréze v Madridu, kde také sídlí. Od roku 1999 patří do aliance Oneworld a od roku 2011 spadá spolu s British Airways pod skupinu aerolinií International Airlines Group. Provozuje lety po Evropě, do Afriky, Asie a Ameriky, k roku 2017 měla celkem 89 destinací. Provozuje také dceřiné společnosti – regionální Iberia Regional (\"Air Nostrum\"), nízkonákladovou Iberia Express a nákladní Iberia Cargo. \n\nIberia od 27. října 2007 působí i na letišti Václava Havla Praha, odkud nabízí jediný spoj a to na svoji základnu v Madridu.\n\n\n"}
{"id": "455732", "url": "https://cs.wikipedia.org/wiki?curid=455732", "title": "Siuské jazyky", "text": "Siuské jazyky\n\nSiuské jazyky jsou jazykovou skupinou Severní Ameriky, která je příbuzná jazykům skupiny Catawba, s nimiž tvoří siusko-katóbskou jazykovou rodinu.\n\nSiuská či siouanská jazyková skupina byla pojmenována podle národa Siouxů, který představuje nejpočetnější etnikum v rámci této jazykové skupiny. (Sioux se anglicky vyslovuje [su:], odtud adjektivum Siouan). V širším slova smyslu bývají také někdy jako Siouxové souhrnně nazývány všechny kmeny této jazykové skupiny. Pro odlišení pak kmeny tvořící siouxský národ (jehož jazykem je siouxština) můžeme souhrnně označit jako vlastní Siouxy. \n\nLingvistická a historická bádání naznačují, že před více než tisíci let pobývali předkové siuských kmenů v Severní Karolíně a Virginii, odkud se postupně přesouvali přes Ohio k řece Missouri a později do Illinois, Wisconsinu, Minnesoty, Dakoty, Montany a Kanady.\n\nSiuská rodina zahrnuje 17 jazyků a několik podjazyků:\n\nI. Siuské jazyky od řeky Missouri (a.k.a. Crow-Hidatsa)\nII. Mandanština\nIII. Siuské jazyky z údolí Mississippi (a.k.a. Centrální skupina)\nIV. Siuské jazyky z údolí Ohia (a.k.a. jihovýchodní siuské jazyky)\n\n\"(†)\" - zaniklé jazyky\n\n"}
{"id": "455740", "url": "https://cs.wikipedia.org/wiki?curid=455740", "title": "Carlo Urbani", "text": "Carlo Urbani\n\nCarlo Urbani (19. října 1956, Castelplanio, Ancona, Itálie – 29. března 2003, Bangkok, Thajsko) byl italský lékař a mikrobiolog. Byl prvním, kdo identifikoval onemocnění SARS (těžký akutní respirační syndrom) jako nové a nebezpečné virové onemocnění. Přestože se při práci o pacienty v hanojské nemocnici sám nakazil a zemřel, stihl předtím varovat a přesvědčit světovou zdravotnickou organizaci i vietnamské ministerstvo zdravotnictví k přijetí včasných opatření, které vedly ke zpomalení šíření nákazy a k záchraně mnoha lidských životů.\n"}
{"id": "455742", "url": "https://cs.wikipedia.org/wiki?curid=455742", "title": "Buben (rozcestník)", "text": "Buben (rozcestník)\n\nBuben může být:\n\n\n\n"}
{"id": "455748", "url": "https://cs.wikipedia.org/wiki?curid=455748", "title": "Nebe (příjmení)", "text": "Nebe (příjmení)\n\nPříjmení Nebe nesou nebo nesli:\n"}
{"id": "455750", "url": "https://cs.wikipedia.org/wiki?curid=455750", "title": "Chatham (loděnice)", "text": "Chatham (loděnice)\n\nLoděnice Chatham leží na řece Medway, ze dvou třetin je v Gillinghamu a z jedné třetiny v Chathamu, v hrabství Kent v Anglii. Vznikla v dobách anglické reformace, když se vztahy s katolíky v Evropě zhoršily, což vedlo k posílení obrany. Za 414 let Chatham poskytl 500 lodí pro Royal Navy a dostal se do popředí ve výrobě lodí, průmyslových a architektonických technologií. Zaměstnával 10 000 zkušených řemeslníků a zabíral 1,6 km². Chatham byl uzavřen v roce 1984 a stalo se z něj historické námořní muzeum.\n"}
{"id": "455752", "url": "https://cs.wikipedia.org/wiki?curid=455752", "title": "Seznam obcí v departementu Haute-Garonne", "text": "Seznam obcí v departementu Haute-Garonne\n\nToto je seznam obcí v departementu Haute-Garonne ve Francii, jichž je celkem 589:\n"}
{"id": "455758", "url": "https://cs.wikipedia.org/wiki?curid=455758", "title": "Kost (rozcestník)", "text": "Kost (rozcestník)\n\nKost může být:\n\n"}
{"id": "455773", "url": "https://cs.wikipedia.org/wiki?curid=455773", "title": "1. česká hokejová liga 2009/2010", "text": "1. česká hokejová liga 2009/2010\n\n1. česká hokejová liga 2009/2010 byla 17. ročníkem druhé nejvyšší české hokejové soutěže.\n\n\nŠestnáctka účastníků se nejprve utkala dvoukolově každý s každým doma a venku (30 kol). Následně se každý sudý tým utkal s každým lichým týmem doma a venku (16 kol). Základní část tak tedy měla 46 kol. Do play-off postoupilo 12 týmů, přičemž nejlepší 4 celky postoupily přímo do čtvrtfinále, ostatní hráli předkolo o zbylá 4 místa ve čtvrtfinále. Předkolo se hrálo na 3 vítězná utkání. Čtvrtfinále, semifinále a finále se hrálo na 4 vítězná utkání. Vítěz finále si vybojoval právo na účast v baráži o postup do extraligy, ve které se v sérii na 4 vítězné zápasy utkal s posledním týmem čtyřčlenné skupiny play-out extraligy (skupinu play out tvořily týmy, které se umístily po základní části extraligy na jedenácté až čtrnácté pozici). Kluby, které se po základní části umístily na 13. - 16. pozici, utvořily čtyřčlennou skupinu play-out, ve které se hrálo čtyřkolově každý s každým. Do ní se započítávaly i body získané v základní části. Celky, které skončily v této skupině na třetím a čtvrtém místě přímo sestoupily do 2. ligy.\n\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\n\n\n\n\nSkupina play out se hrála bez Havířova, který již dříve odstoupil ze soutěže a stal se tak prvním sestupujícím.\n\n\nTýmy HC Stadion Litoměřice a IHC Písek si vybojovaly právo účasti v dalším ročníku 1. ligy.\n\n"}
{"id": "455774", "url": "https://cs.wikipedia.org/wiki?curid=455774", "title": "Buka", "text": "Buka\n\nOstrov Buka leží v severozápadní části Šalomounova souostroví v jihozápadním Pacifiku. Nachází se u severozápadního konce mnohem většího ostrova Bougainville a administrativně náleží do provincie Bougainville státu Papua-Nová Guinea. Ostrov měří na délku od severu k jihu asi 50 kilometrů a na šířku od východu k západu asi 20 kilometrů. Ostrov je od Bougainville oddělen asi 200 metrů širokou úžinou Buka () na jihu. Na jejím břehu se nachází město Buka, které po regionálním konfliktu v devadesátých letech 20. století, během kterého bylo zničeno město Arawa, převzalo funkci správního centra provincie Bougainville. Na břehu úžiny se nachází i letiště Buka, které bylo vybudováno Australany před druhou světovou válkou, během ní používáno Japonci a během Bougainvillské krize bylo jediným otevřeným letištěm provincie.\n\nLidé se poprvé na ostrově usídlili přibližně 28 000 let před naším letopočtem. Druhá významná migrační vlna přišla před asi 4000 lety.\n\nKoncem 19. století se Buka stala součástí německé kolonie Německá Nová Guinea. Po první světové válce se Buka stala mandátním územím typu C spravovaným Austrálií.\n\nAustralané vybudovali před válkou na jižní straně ostrova u průlivu letiště. 700 metrů dlouhá a 60 metrů široká dráha byla orientována od severovýchodu k jihozápadu a na jejím jihozápadním konci byla vybudována ještě jedna nouzová dráha o rozměrech 500 na 60 metrů, která byla kolmá k hlavní dráze.\n\nPřed válkou byla na Buka umístěna část z 271 commandos australské 1. nezávislé roty (\"1st Independent Company\"), kteří byli rozmístění po ostrovech od Nové Guineje až po Nové Hebridy. V případě války a okupace měli jejich příslušníci zůstat a působit za nepřátelskou linii. Konkrétně se jednalo o 3. sekci čety „A“ 1. nezávislé roty, která připlula 4. října 1941 z Kaviengu a která nahradila 9. sekci čety „C“.\n\nBěhem prosince byla Buka ještě relativně vzdálena válečnému dění. Pouze několik japonských rodin bylo internováno na ostrově Sohano u západního konce průlivu Buka. Také byli evakuováni někteří Evropané.\n\nV pátek 2. ledna 1942 přišel rozkaz připravit letiště k demolici. Ale již příštího dne přišel rozkaz připravit dráhu pro přistání letounu. \"FLTLT\" (~ poručík) Brookes přistál se svým Wirrawayem, zkontroloval dráhu a odletěl zpět do Rabaulu. Téhož dne odpoledne přeletělo nad Buka „šest čtyřmotorových létajících člunů“ (pravděpodobně \"daitei\" typu 97 [H6K]), což byl pro místní posádku první kontakt s blížícími se Japonci.\n"}
{"id": "455781", "url": "https://cs.wikipedia.org/wiki?curid=455781", "title": "Vědeckotechnický park", "text": "Vědeckotechnický park\n\nVědeckotechnický park (VTP) lze obecně definovat jako aktivitu či infrastrukturu, která zajišťuje partnerství mezi akademickou sférou, organizacemi výzkumu a vývoje a podnikovou sférou, a to za podpory veřejného sektoru (zejména místního a regionálního) za účelem podpory inovací a konkurenceschopnosti daného území a podniků v něm umístěných. \n\nSvětová asociace vědeckých parků (IASP) definuje pojem vědeckotechnický park takto: \"\"Vědecký park je organizace řízená odborníky, jejímž hlavním cílem je zvyšovat bohatství společnosti prostřednictvím podpory kultury inovací a zvyšovat konkurenceschopnost přidružených firem a znalostně založených institucí. Aby bylo tohoto cíle dosaženo, vědecký park stimuluje a řídí tok znalostí a technologií mezi univerzitami, výzkumnými ústavy, podniky a trhem; park napomáhá vzniku a rozvoji inovačně založených firem prostřednictvím inkubace a zakládání spin-off firem; park společně s kvalitními prostory a zařízením nabízí i další služby s přidanou hodnotou.\"”\n\nVTP je podnikatelská infrastruktura (průmyslová zóna, podnikatelské prostory k pronájmu) přispívající k růstu ekonomické úrovně regionu prostřednictvím podpory rozvoje a růstu firem se zajímavým nápadem a zaměřením. Často je vědeckotechnický park umístěn v blízkosti univerzity (případně může být i univerzitou provozován). Dochází tak k rychlému přenosu informací z výzkumných pracovišť do firem. Vědeckotechnické parky provádějí několik činností. VTP poskytují organizované propojení mezi podniky a zkušenostmi a schopnostmi místních akademiků. Vytvářejí tedy partnerství ve výzkumu a vývoji mezi univerzitami a podnikatelskou sférou, pomáhají při růstu nových podniků a podporují jejich ekonomický rozvoj. Rovněž umožňují rozvoj inovačních podniků prostřednictvím inkubace a investic rizikového kapitálu. Kromě zázemí mohou poskytovat i další služby.\n\nKromě pronájmu prostor většinou park nabízí i služby inkubátoru. Podnikatelský inkubátor je kombinace dotovaného (zvýhodněného) nájemného pro začínající inovativní firmy (firmy se zajímavým nápadem a zaměřením) spolu s poradenskými službami, které tyto firmy potřebují (pomoc s podnikatelským záměrem, s marketingem a propagací, se zajištěním financí, s účetnictvím, právní služby apod.). Součástí vědeckotechnického parku také bývá pracoviště pro transfer technologií, které pomáhá komerčně využít výsledky výzkumu v podnikové praxi.\n\nVědeckotechnické parky v České republice jsou sdruženy do Společnosti vědeckotechnických parků ČR (SVTP). SVTP používá termín vědeckotechnický park jako nadřazený pojem, který dle ní v českých podmínkách zahrnuje tři hlavní druhy VTP, které společně vytváří inovační infrastrukturu ČR: \n\nVědecké parky začala zakládat Stanfordova univerzita, aby řešila problémy s nedostatkem financí – takovým způsobem, že pronajala část svých nemovitostí high-tech podnikům, aby zde vytvořily výrobní provozy. Tato oblast se stala známá jako Silicon Valley (Křemíkové údolí) a v současné době v ní působí přes 2000 podniků z oblasti elektrotechniky a informačních a komunikačních technologií. K prudkému rozmachu VTP ve světě došlo v 80. letech. Avšak v zemích střední a východní Evropy začaly VTP pomalu vznikat až od počátku 90. let. K většímu nárůstu počtu parků v ČR došlo zejména po roce 2004, kdy Česká republika vstoupila do Evropské unie. Celosvětově bylo nejvíce parků založeno ve druhé polovině osmdesátých let.\n\n\n\nOstatní VTP lze nalézt na seznamu vědeckých a technologických parků.\n\n"}
{"id": "455782", "url": "https://cs.wikipedia.org/wiki?curid=455782", "title": "Podnikatelský inkubátor", "text": "Podnikatelský inkubátor\n\nPodnikatelský inkubátor je buď soukromá obchodní společnost anebo instituce zřízená krajem či městem jako přidružené pracoviště vysokých škol a universit, která pomáhá novým a začínajícím společnostem (startupům) v době, kdy jsou tyto společnosti nejzranitelnější, tedy na začátku jejich podnikání. Inkubátor pomáhá tím, že poskytuje služby jako je například školení, jak správně nastavit obchodní plán či marketing, a další aktivity jako pronájem kancelářských prostor či poskytnutí kontaktů v daném oboru. Dalším smyslem inkubátorů je vytvářet pracovní místa a podporovat celkové podnikatelské prostředí v lokálních komunitách. Efektivita inkubátorů je ale i zpochybňována.\n\nDůležité je rozlišovat mezi podnikatelskými inkubátory a technologickými parky či výzkumnými centry. Technologické parky a výzkumná centra se zaměřují především na velké projekty, za kterými stojí mezinárodní korporace, státy, univerzity apod. Většina těchto zařízení nenabízí asistenční služby (pomoc s obchodním plánem, marketingem apod.), jenž jsou charakteristickými znaky podnikatelských inkubátorů. Nicméně, některé z nich nabízejí i programy inkubace, které se svou činnosti podnikatelským inkubátorům blíží.\n\nDalší rozlišení je třeba dělat mezi podnikatelskými inkubátory a akcelerátory. Typickým a hlavním znakem je rozdílné zaměření. Inkubátor se zaměřuje na začínající společnosti v raném stádiu jejich vývoje a pomáhá jim s nastavením základních prvků podnikání, kdežto akcelerátor pomáhá již existujícím malým či středně velkým společnostem s akcelerací (proto akcelerátor) jejích vývoje, nalezení nových partnerů, optimalizací obchodního plánu či marketingu.\n\nPrvní podnikatelské inkubátory se objevily ve Spojených státech na konci 50. let 20. století. Prvním impulsem, který stál za zrodem inkubátorů, byla snaha o využití starých nepoužívaných průmyslových prostor, které dříve sloužily pro masovou průmyslovou výrobu a které ke konci 50. let chátraly. Spolu se snahou o zlepšení aplikace výzkumů do reálného světa to vedlo k tomu, že v roce 1959 byl ve městě Batavia založen první podnikatelský inkubátor. Rozvoj konceptu inkubátorů však nastal až v 70. a 80. letech dvacátého století. Podle statistik z roku 2012 je ve světě v provozu více než 7000 inkubátorů.\n\nV České republice nastal rozvoj inkubátorů o dost později. První inkubátory vznikaly už v 90. letech dvacátého století. Velký rozmach inkubátorů nastal až se vstupem České republiky do Evropské Unie s tím, jak se zpřístupnily strukturální fondu EU na pomoc podnikání. V České republice vznikl v rámci programu Podnikání a inovace i program Prosperita, které se zaměřuje, mimo dalších aktivit, i na podporu podnikatelských inkubátorů. Podle statistik agentury na podporu podnikání a investic, CzechInvest a jejich projektu na podporu českého startupového ecosystému CzechStartups.org fungují v České republice tyto inkubátory:\n\nPodnikatelský inkubátor nabízí řadu služeb, které se mohou lišit podle zaměření inkubátoru. Nejčastější nabízené služby jsou:\n\n"}
{"id": "455785", "url": "https://cs.wikipedia.org/wiki?curid=455785", "title": "Tunel Omega", "text": "Tunel Omega\n\nTunel Omega byl čtyřdílný televizní sci-fi seriál, pojmenovaný podle mlhoviny M 17 Omega v souhvězdí Střelce (kam se jeho hrdinové prostřednictvím černé díry nedobrovolně přepravili), který se v České televizi vysílal v odpoledním čase v roce 1983. Jednalo se o experimentální projekt Hlavní redakce vzdělávacích programů Slovenské televize v Bratislavě, vedené tehdejším šéfredaktorem Jánem Slovákem, který měl zejména mladé diváky touto dramatickou formou více získat pro problematiku záhad vesmíru. (Seriál tak námětově předstihl americký sci-fi film Hvězdná brána z roku 1994 a navazující legendární stejnojmenný televizní americko-kanadský sci-fi seriál, v anglické verzi Stargate SG-1, vysílaný v letech 1997 až 2007 a dále). Stejná redakce odvysílala populární několik let trvající astronomický seriál Okna vesmíru dokořán s Dr. Jiřím Grygarem - na obrazovkách od 29.10.1981, scénář Dr. Vladimír Železný, dramaturg Dr. Jaroslav Čorba.\n\nDvojroli mimopozemšťana a současně \"muže z lomu\" (Karol) zde mistrovsky sehrál Bořivoj Navrátil. Dále v hlavních rolích seriálu hráli čeští herci Jiří Bartoška, Ivan Luťanský a Jarmila Švehlová a slovenští herci Milan Kňažko a Judita Vargová. Natáčelo se v jeskyních Českého krasu poblíž Berouna, Koněpruských jeskyních, v Macoše a v lomu Amerika na Berounsku.\n\nSeriál s hlavními třemi díly \"Propast\", \"Past\" a \"Kontakt\", v jehož závěru se v reminiscencích filmových sci-fi sekvencí k danému tématu v besedě ve Filmových ateliérech v Praze-Hostivaři vyjadřovali v samostatné čtvrté části \"Konfrontace\" vědci RNDr.Jiří Grygar, prof. Rudolf Pešek, RNDr.Igor Kapišinský, RNDr. Katerina Maštenová a RNDr.Vlastimil Liebl, ale i hlavní herečtí protagonisté Tibor, Peter, Irena a Renata, byl jako nový neotřelý nápad dobře přijat televizní kritikou. Vysílal se však shodou okolností v době, kdy na dalším programu televize probíhalo Mistrovství světa ve fotbale a byl \"zastíněn\" i dalším sci-fi seriálem Návštěvníci, který byl zařazen v hlavním večerním vysílacím čase.\n\nAutorem námětu a scénářů TV sci-fi seriálu Tunel Omega byl PhDr. Milan Bauman, dramaturgem Edgar Dutka. Režisér Miroslav Sobota, kamera Jan Malíř, 2. kameraman Ivan Skopec, střih Ludvík Pavlíček, vedoucí výroby Karel Kvítek, scéna arch. Jindřich Goetz, zvuk Zbyněk Mikulík, hudební spolupráce ing. Otto Bartoň, maskér Jiří Budín, návrh kostýmů Milan Čorba (a další členové štábu). Odbornou spolupráci zajišťovali Dr. Rudolf Prokop a Dr. Josef Beneš z Národního muzea v Praze a v seriálu si rovněž zahráli aktivní speleolog RNDr. Jaroslav Hromas z tehdejšího Státního ústavu památkové péče a ochrany přírody, (nyní ředitel Správy jeskyní ČR) a speleolog Pavel Nosek. Scénáře byly dokončeny a předány k realizaci v Krátkém filmu Praha v září 1981. Ve Slovenské televizi byl vysílán v roce 1992 a byl dabován do slovenštiny.\n\nSeriál inspiroval hudební skupinu \"Lety mimo\" (založené v roce 1990) ke složení a interpretaci písničky s názvem \"Omega\".\n"}
{"id": "455786", "url": "https://cs.wikipedia.org/wiki?curid=455786", "title": "Ferencvárosi TC (lední hokej)", "text": "Ferencvárosi TC (lední hokej)\n\nFerencvárosi TC (celým názvem: Ferencvárosi Torna Club) je maďarský klub ledního hokeje, který sídlí v Budapešti. Založen byl v roce 1928. V letech 1950–1957 se klub postupně jmenoval ÉDOSZ SE Budapest a Kinizsi SE Budapest. Svůj současný název tak nese od roku 1957. FTC je celkově dvaceti šesti násobným mistrem Maďarska, což z něj dělá rekordmana v celém Maďarsku. Poslední titul se datuje do roku 2019. Od sezóny 2008/09 působí v Erste Lize, maďarské nejvyšší soutěže v ledním hokeji. Klubové barvy jsou zelená a bílá.\n\nSvé domácí zápasy odehrává v hale Jegpalota Budapest s kapacitou více než 2 048 diváků.\n\nZdroj: \n\n\n\n\nZdroj: \n\n\nZdroj: \n\n\n"}
{"id": "455789", "url": "https://cs.wikipedia.org/wiki?curid=455789", "title": "Jequitinhonha", "text": "Jequitinhonha\n\nJequitinhonha ( ) je řeka na východě Brazílie (Bahía, Minas Gerais). Je 1030 km dlouhá. Povodí má rozlohu přibližně 73 000 km².\n\nPramení v pohoří Serra do Espinhaço a teče přes Brazilskou vysočinu, kde vytváří množství peřejí a vodopádů (Salto Grande). Ústí do Atlantského oceánu.\n\nZdrojem vody jsou především dešťové srážky. Průměrný průtok vody činí 490 m³/s. Letní povodně nastávají od prosince do března.\n\nVodní doprava je možná na dolním toku v délce 100 km.\n"}
{"id": "455792", "url": "https://cs.wikipedia.org/wiki?curid=455792", "title": "Budapesti Koriközpont", "text": "Budapesti Koriközpont\n\nBudapesti Koriközpont je sportovní stadion v Budapešti, kde hraje domácí zápasy hokejový klub Ferencváros TC. Jeho kapacita dosahuje 1500 míst. Stadion byl vybudován v roce 2006.\n\n"}
{"id": "455797", "url": "https://cs.wikipedia.org/wiki?curid=455797", "title": "Halové mistrovství světa v atletice 2008", "text": "Halové mistrovství světa v atletice 2008\n\n12. halové mistrovství světa v atletice bylo pořádáno ve španělské Valencii od 7. března do 9. března 2008 v hale Luise Puiga, která se nachází v příměstské čtvrti Paterna.\n\nSoutěží se zúčastnilo 646 atletů z toho 374 mužů a 272 žen ze 147 států světa. Podle jiných statistik se však zúčastnilo šampionátu jen 124 zemí.\n\nBěh na 1500 metrů měl původně jiné vítězky. Zlato získala v novém světovém rekordu 3:57,71 Ruska Jelena Sobolevová a stříbro její krajanka Julija Fomenková v čase 3:59,41. Medaile jim však byly po čase odebrány, když vyšla najevo zpráva o manipulaci s dopingovými vzorky. První vzorky byly odebrány na jaře roku 2007. Obě atletky a s nimi i několik dalších poté dostaly dvouletý trest. V červenci roku 2009 jim byl navíc trest prodloužen o dalších devět měsíců a potrestané atletky nemohly závodit do konce dubna roku 2011.\n\nČeskou republiku na tomto šampionátu reprezentovalo 12 atletů (5 mužů a 7 žen). Jako třináctá do Valencie odletěla také Drahomíra Eidrnová, která byla případnou náhradnicí pro štafetový běh na 4 × 400 metrů. Českým reprezentantům se nepodařilo vybojovat žádný cenný kov. Těsně pod stupni vítězů, na 4. místě doběhla ženská štafeta ve složení Zuzana Bergrová, Denisa Ščerbová, Jitka Bartoničková a Zuzana Hejnová. Roman Šebrle musel pro zranění lýtkového svalu sedmiboj vzdát.\n\n"}
{"id": "455799", "url": "https://cs.wikipedia.org/wiki?curid=455799", "title": "Újpest Ice Hall", "text": "Újpest Ice Hall\n\nÚjpest Ice Hall je sportovní stadion v Budapešti, kde hraje domácí zápasy Újpesti TE. Jeho kapacita dosahuje 1 500 míst. Stadion byl vybudován v roce 2003.\n\n"}
{"id": "455800", "url": "https://cs.wikipedia.org/wiki?curid=455800", "title": "Josef Hromádka", "text": "Josef Hromádka\n\nJosef Hromádka (* 25. září 1936 Hodslavice) je český evangelický farář. V letech 1987 až 1990 působil jako synodní senior, což je nejvyšší představitel Českobratrské církve evangelické. V letech 1989–1990 byl jedním z místopředsedů vlády národního porozumění.\n\nKazatelské působení Josefa Hromádky:\n"}
{"id": "455802", "url": "https://cs.wikipedia.org/wiki?curid=455802", "title": "Venetové (Itálie)", "text": "Venetové (Itálie)\n\nVenetové (\"Veneti\") obývající podle antických pramenů v prvním tisíciletí př. n. l. rozsáhlou oblast v severní Itálii byli starověkým indoevropským etnikem. \n\nToto etnikum mělo samostatný indoevropský jazyk – venetštinu. Je dochováno více než pět set převážně náhrobních nápisů, psaných nejprve etruskou a později latinskou abecedou. Venetština má podle H. Rixe společné indoevropské kořeny s latinou a dalšími italickými jazyky, ale jsou tu i podobnosti s jinými indoevropskými jazyky, především germánskými a keltskými. \n\nJižní hranicí území obývaných těmito \"jadranskými\" Venety byla řeka Pád, na severu Alpy a na západě Gardské jezero. Do dnešních dnů se tato oblast, Benátsko, nazývá italsky \"Veneto\" a její hlavní město Benátky nese italský název \"Venezia\", obojí podle Venetů.\n\nAntické prameny o Venetech jsou rozporné. Umisťují původ tohoto etnika na různá místa od Malé Asie, přes Balkán až k Jaderskému moři.\n\nPodle Strabóna přišli Venetové z východu a vytlačili z dobytých území kmen Euganeů, kteří patřili k Rétům. \n\n"}
{"id": "455805", "url": "https://cs.wikipedia.org/wiki?curid=455805", "title": "Székesfehérvár Ice Hall", "text": "Székesfehérvár Ice Hall\n\nSzékesfehérvár Ice Hall je sportovní stadion v Székesfehérváru, kde hraje domácí zápasy Alba Volán Székesfehérvár. Jeho kapacita dosahuje 3500 míst. Stadion byl vybudován v roce 1981.\n\n"}
{"id": "455810", "url": "https://cs.wikipedia.org/wiki?curid=455810", "title": "Via Salaria", "text": "Via Salaria\n\nVia Salaria je antická solná cesta, která vedla ze severní Itálie přes Latium, kde leží Řím až do střední Itálie. V době vlády Etrusků zajistila Římu faktický solný monopol a byla zdrojem bohatství. Během konfliktu se Sabiny byla přerušena a to vedlo k velkým hospodářským problémům.\nVia Salaria vedla z Říma k Jaderskému moři do města Castrum Truentinum. V současné době je začleněna do italské silniční sítě pod označením SS4. Silnice překonávala řeku Aniene důležitým mostem Ponte Salario.\n\n"}
{"id": "455815", "url": "https://cs.wikipedia.org/wiki?curid=455815", "title": "Patrik Hábl", "text": "Patrik Hábl\n\nPatrik Hábl (* 10. července 1975, Gottwaldov) je český malíř.\n\nNejdříve studoval SUPŠ v Uherském Hradišti. V letech 1994-2000 navštěvoval VŠUP v Praze u Prof. P. Nešlehy. V roce 1996 absolvoval roční litografické školení M. Axmanna a 1997 Akademii Muchina v St. Petersburku. Roku 1998 studoval na AVU experimentální grafiku u V. Kokolii.\n\n\nJeho obrazy mají blízko k expresivní abstrakci. Stálým a nejhlubším východiskem jeho práce je krajina pojednávána jako vnitřní prostor lidské mysli.\n\n"}
{"id": "455819", "url": "https://cs.wikipedia.org/wiki?curid=455819", "title": "DistroWatch", "text": "DistroWatch\n\nDistroWatch jsou v informatice populární webové stránky, které nabízí novinky, žebříčky popularity a další informace o různých linuxových distribucích a ostatních free software/open-source operačních systémech, jako jsou OpenSolaris a BSD. V současné době obsahuje informace o několika stovkách distribucí. DistroWatch byl založen 31. května 2001 a je udržován Slovákem Ladislavem Bodnarem.\n\nStránky DistroWatch jsou rozsáhlé a jsou na nich srovnávací grafy rozdílů mezi software portovaného do různých distribucí. Rovněž evidují některé obecné vlastnosti distribucí, jako je cena a podporované architektury procesoru. K dispozici je také DistroWatch weekly (často zkráceně DWW), který vychází týdně jako publikace shrnující dění v distribucích na světě. Od 17. listopadu 2008 se Ladislav Bodnar rozhodl odstoupit z funkce editora pro DWW. Ladislav bude pokračovat nadále a říká: „Přináším Vám nejnovější verzi novinek a budu udržovat všechny stránky distribucí aktuální“, zatímco DWW bude psát Chris Smart.\n\nDistroWatch dostává měsíční dotace ze společné iniciativy mezi DistroWatch a dvěma online obchody prodávajícími za nízké ceny CD a DVD s Linuxem, BSD a dalším open-source softwarem. Od zahájení dotačního programu v březnu 2004 DistroWatch věnoval celkem 17 283 USD na různé open-source projekty.\n\n"}
{"id": "455825", "url": "https://cs.wikipedia.org/wiki?curid=455825", "title": "Earle's Shipbuilding", "text": "Earle's Shipbuilding\n\nEarle’s Shipbuilding and Engineering Company byla společnost sídlící ve městě Hull, Yorkshire v Anglii v letech 1845 – 1932.\n\nSpolečnost založili v roce 1845 v Hullu dva bratři – Charles and William Earle. Od roku 1853 nesla název C. and W. Earle. Byla založena jako inženýrství zaměřené na stavbu a opravy lodí, její nejznámější styky byly s Wilson Line, pro kterou vyrobila hodně lodí.\n\nNa počátku roku 1870 Earle postavila SS \"Bessemer\", experimentální kolesový parník Henryho Bessemera, který měl svou první (a jedinou) veřejnou plavbu v roce 1875.\n\nV letech 1853 až 1930 vzniklo v loděnici firmy více než 680 lodí.\nÚpadek firmy začal, když Charles zemřel a William onemocněl a v roce 1890 se začala likvidovat, ale odkoupil ji Charles Wilson a celá připadla do vlastnictví Wilson line, ale zůstalo jí původní jméno. Nakonec byla v roce 1932 zavřena.\n"}
{"id": "455830", "url": "https://cs.wikipedia.org/wiki?curid=455830", "title": "Patrick Swayze", "text": "Patrick Swayze\n\nPatrick Wayne Swayze (18. srpna 1952 – 14. září 2009) byl americký herec a taneční hvězda filmového nebe 80. let 20. století.\n\nPocházel z umělecké rodiny, jeho matka Patsy Swayze byla profesionální tanečnice, choreografka a taneční pedagožka. Českým filmovým divákům je Patrick Swayze patrně ponejvíce znám ze snímku \"Hříšný tanec\" a z filmu \"Duch\". Sourozenci Swayzovi tančili spolu v taneční škole své matky (Patricie Swayzové).\nDíky své matce tancoval od útlého dětství, tanec posléze studoval i na baletních školách v New Yorku. Profesionálně tančit začal v zájezdovém divadle Disney on Parade, nicméně tak jako mnoho jiných amerických herců a tanečníků posléze pracoval na newyorské Broadwayi, později začal vystupovat v amerických televizních seriálech. Mezi americké herecké hvězdy jej vynesl právě film \"Hříšný tanec\" z roku 1987.\n\nV roce 2008 mu byla diagnostikována rakovina slinivky břišní. Následně podstoupil chemoterapii a nové terapeutické postupy. Zemřel 14. září 2009 v losangelském rodinném sídle.\n\n\n\nPatrick nebyl podle dostupných ani reálných informací podobný nikomu z rodičů. Povahově byl ale po matce. Patrick Swayze byl nadaný člověk a v letech jeho slávy i nejúspěšnějším hercem a tanečníkem v Americe.\n\n\n"}
{"id": "455831", "url": "https://cs.wikipedia.org/wiki?curid=455831", "title": "František Horký", "text": "František Horký\n\nFrantišek Horký (6. prosince 1879, Strakonice – 21. března 1936, Praha) byl český malíř a grafik.\n\nVystudoval Akademii výtvarných umění v Praze u profesorů Františka Ženíška a Hanuše Schwaigera. Absolvoval studijní pobyty v Mnichově, Paříži a v Nizozemsku. Je autorem ilustrací k pohádkám (pod vlivem svého učitele Schwaigera). Dále se věnoval krajinomalbě. Pro edici Knihy dobrých autorů, kterou vydávala Kamilla Neumannová, provedl ilustrace a grafickou úpravu několika titulů.\n\n\n"}
{"id": "455835", "url": "https://cs.wikipedia.org/wiki?curid=455835", "title": "Josef Rejsek (ilustrátor)", "text": "Josef Rejsek (ilustrátor)\n\nJosef Rejsek (8. listopadu 1860 Pelhřimov – 15. ledna 1932 Česká Bělá) byl český malíř, ilustrátor a preparátor. Asi čtyřicet let pracoval v anatomickém ústavu české univerzity v Praze. Vytvořil řadu biologických preparátů, modelů hub aj. Ilustroval řadu lékařských a přírodovědných publikací. Věnoval se i histologii a mikroskopii. Roku 1915 zkonstruoval přístroj pro rentgenologické vyhledávání projektilů v těle.\n\nNarodil se 8. listopadu 1860 v Pelhřimově č. 68 jako syn truhláře Jana Rejska (do matriky byl zapsán jako Rejzek). Absolvoval gymnázium v rodném městě a vystudoval malířství na Akademii výtvarných umění v Praze. \n\nSvé umělecké vzdělání využil k vědeckým účelům. Začal jako malíř lékařských preparátů. V letech 1894-1926 pracoval v anatomickém ústavu české univerzity v Praze u profesora Jana Janošíka jako preparátor a tvůrce anatomických a botanických modelů. Rovněž spolupracoval s profesorem Hlavou. Ilustroval množství českých vědeckých prací. Napsal také samostatné práce v oboru mikroskopie a histologie.\n\nBěhem první světové války, roku 1915, vytvořil přístroj k vyhledávání projektilů v těle pomocí rentgenu. Jeho vynález se používal ve vojenských nemocnicích.\n\nMezi lékaři a mediky byl velmi známý a oblíbený, v době činnosti ho znala celá tehdejší lékařská generace. Uznávali ho jako výborného kreslíře, preparátora a histologa, který byl zároveň společenský, vtipný a veselý, i když některé si naopak znepřátelil svými ironickými poznámkami. Medici mu pro jeho všestranné znalosti dali přezdívku „Vševěd“. Byl také přijat za člena České akademie.\n\nNa podzim roku 1927 odešel do výslužby a odstěhoval se ke svému zeti, statkáři Janu Sajfertovi do České Bělé. Tam zemřel 15. ledna 1932 na infarkt myokardu. Pohřben byl zpopelněním.\n\n\n\n\n\n\n"}
{"id": "455836", "url": "https://cs.wikipedia.org/wiki?curid=455836", "title": "Sabine Bergmannová-Pohlová", "text": "Sabine Bergmannová-Pohlová\n\nSabine Bergmannová-Pohlová (* 20. dubna 1946 Eisenach, Německo) je německá politička. Od 5. dubna 1990 do 2. října 1990 byla předsedkyní \"Volkskammer\" (Sněmovna lidu, dolní komora východoněmeckého parlamentu), dále byla ve funkci zastupující hlavy státu v období mezi rozpuštěním \"Staatsrat\" (Státní rady, nejvyššího vládního orgánu) 5. dubna 1990 a znovusjednocením Německa 3. října téhož roku.\nNarodila se v německém městě Eisenach, kde studovala medicínu. Členkou CDU se stala roku 1981, a v březnu 1990, kdy proběhly historicky první demokratické volby ve Východním Německu, se stala členkou lidového shromáždění. 5. dubna se stala předsedkyní tohoto politického uskupení a také první ženou v podobné funkci v německy mluvících zemích.\n\nTěsně před znovusjednocením se ve východním Berlíně setkala s bývalým americkým prezidentem Ronaldem Reaganem, od kterého se dočkala velikého uznání za své politické úspěchy.\n\nPo sjednocení Německa se stala ministryní bez portfeje ve vládě kancléře Helmuta Kohla, mezi lety 1991 až 1998 byla spolkovou ministryní zdravotnictví. \n\nPo porážce CDU ve volbách roku 1998 opustila vládu. Stále ovšem zůstala aktivní v německém spolkovém sněmu. Od roku 2002 se politicky neangažuje.\n\n"}
{"id": "455838", "url": "https://cs.wikipedia.org/wiki?curid=455838", "title": "Rudolf III. z Habsburgu-Laufenburgu", "text": "Rudolf III. z Habsburgu-Laufenburgu\n\nRudolf III. († 1249), byl hrabě Habsburský a Laufenburský, také zakladatelem větve Habsbursko-Laufenburské. Za ženu pojal Gertrudu, dceru Lütolda VI. z Regensbergu.\n"}
{"id": "455839", "url": "https://cs.wikipedia.org/wiki?curid=455839", "title": "Procesory společnosti AMD", "text": "Procesory společnosti AMD\n\nKrátký popis procesorů od společnosti AMD.\n\n\n\n\nAthlon 64 je první komerční 64bitový procesor od AMD. Na trh byl uveden 23. září 2003 a měl architekturu AMD K8. Výrobní proces začal na 130 nm a skončil na 65 nm.\n\nAthlon 64 X2 (někdy označován pouze Athlon X2) je dvou jádrová varianta Athlonu 64. Následně byl nahrazen procesory Athlon II.\n\nAthlon II je levnější verze Phenom II bez L3 cache. Procesor je vyráběn 45 nm procesem v továrnách GF ve 2-jádrové, 3-jádrové a 4-jádrové variantě. A jsou procesory střední a nižší třídy, určeny jsou pro levnější osobní počítače nebo nejlevnější servery.\n\nDuron byla levnější varianta procesorů Athlon a Athlon XP. Byl nahrazen procesory řady Sempron.\n\nJsou procesory nižší třídy (staví na jádru z Athlonu II) a jsou určeny hlavně pro mobilní platformu.\n\nOpteron je serverová verze Athlonu 64, Athlonu 64 X2, Phenom, pro víceprocesorové systémy. V současnosti existují 2-jádrové, 4- jádrové a 6-jádrové varianty.\n\nPhenom je nově vytvořený procesor na architektuře AMD K10. Jde o první nativní 4-jádrové CPU. Procesor je vyráběn 65 nm procesem v továrnách AMD. A byl nahrazen procesory Phenom II.\n\nPhenom II je vylepšená verze Phenomu \"„I“\". Je postaven na architektuře AMD K10.5. Procesor je vyráběn 45 nm procesem v továrnách AMD ve 2-jádrové, 3-jádrové, 4-jádrové a 6-jádrové variantě. Určené pro střední a vyšší třídu osobních počítačů.\n\nSempron je levná a úsporná verze Athlonu 64, Athlon X2 atd. Nahradil procesor Duron. Nejnovější je založen na architektuře AMD K10.5\n\nTurion 64 je mobilní verze Athlonu 64. Je postaven na architektuře AMD K8, ale přidává šetřící funkce pro zvýšení výdrže provozu na baterky. Už není vyráběn.\n\nTurion 64 X2 je mobilní verze Athlonu 64 X2, nahradila Turion 64.\n\nNeo a Neo 2 jsou určeny pro netbooky a levné notebooky. Jsou postaveny na architektuře K8.\n\nFX\n\nProcesory FX používaly patici AM3 a AM3+ a sloužili jako náhrada Athlonů.\n\nRyzen\n\nNejnovější modelová řada Ryzen. Je postaven na 14nm technologii, v červnu - sprnu by měly vyjít nové ryzeny 3. generace vyráběny 7nm technologií.\n\nProcesory stavějící na jádru CPU K10.5\n\nAMD vyvinulo nové jádro z důvodů malého výkonu Phenom \"\"I\"\". Díky menšímu výrobnímu procesu 45 nm se zvětšila L3 cache až na 6 MB. Počet jader ale vzrostl až na 6. Zvýšení výkonu je běžně o 25 %. Podporuje socket AM2+ a AM3.\n\n\nSpolečnost Advanced Micro Devices (dále AMD) byla založena 1. května 1969, založili ji dřívější výkonní manažeři ze společnosti Fairchild Semiconductor – byli jimi Jerry Sanders III, Ed Turney, John Carey, Sven Simonsen, Jack Gifford.\nDůležité milníky\n\n\nÉra 70. let a začátek tvorby čipů\nV roce 1969 byly vyvinuty první integrované obvody pod názvem Am9300 a Am2501.\n\nÉra 80. let a tvorba prvních generací procesorů\nJiž v roce 1975 byly vyvinuty procesory ve vlastní produktové řadě s názvy AMD Am2900, Am29116 a Am293xx, poslední jmenovaný se vyráběl technologií Bit slicing. Ty byly dodávány do některých malých počítačů, ten samý rok pomocí reverzního inženýrství k vyvinutí vlastního procesoru na bázi procesoru Intel 8080. To byly první čipové sady AMD7910 a AMD7911 (s přídomkem „\"World Chip\"“ FSK modem).\n\nÉra 90. let a generace procesorů Amx86\nV roce 1982 začala vyrábět čip AMD Am286.\n\npodle návrhů dodaných společností Intel, který byl klon čipu Intel 80286\n\nÉra konce 20. století a generace procesorů Amx86 a AMD K6\nV devadesátých letech se společnost specializovala na vývoj mikroprocesorů kompatibilních s IBM PC, v roce 1991 byl vyvinut procesor řady AMD Am386\n(za první rok se jich prodalo jeden milion). Nástupce mikroprocesoru se jménem AMD Am486\nbyl vyvinut v roce 1993 a byla popsána dlouholetá smlouva se společností Compaq na dodávku procesorů Am486. O rok později došlo k vývinu posledního procesoru této řady, byl jím AMD Am586, který stále nabízel lepší poměr cena/výkon než konkurence. V roce 1996 společnost AMD uvedla na trh novou řadu mikroprocesorů pod názvem AMD K5,\ntyto procesory měly částečně odlišnou architekturu než dřívější vyráběné procesory, které byly klony produktů společnosti Intel. Jsou však kompatibilní s architekturou x86. Použití písmena K mělo evokovat slovo \"Kryptonite\" a parodovat tak jedinou slabinu Supermana v podobě monopolu spol. Intel.\n\nČíslo 5 v názvu procesorové řady mělo znamenat pátou generaci procesorů, číslování bylo vzato podle společ. Intel. O rok 1997 později byl uveden na trh procesor pod názvem AMD K6,\ntento procesor se prodával za nižší cenu než konkurenční stejně výkonné procesory a došlo tak ke snížení ceny PC pod 1000 dolarů, to mělo vliv na rychlejší rozšíření PC mezi větší počet obyvatel. Procesor byl navržen týmem odkoupené společnosti NexGen, architektura byla použita z procesoru NexGen Nx686, která nevycházela z architektury původních procesorů a vkládal se do patice Socket 7. Stejně drahé modely byly občas výkonnější než konkurenční a model K6-2/450 byl rychlejší než některé modely šesté generace procesorů Intel Pentium II společnosti Intel. V roce 1998 uvedla společnost vylepšenou řadu procesorů AMD K6-2\na oznámila partnerství se společností Motorola, výsledkem spolupráce byl vývoj polovodičové technologie na bázi mědi, následně měla být použita technologie v nový procesorový řadě AMD K7. 23. června 1999 byla uvedena nová generace procesorů AMD K7,\nty byly pojmenovány jako AMD Athlon, zasunovaly se do slotu Slot A, vývoj vedle Dirk Meyer a společnost AMD představila první procesor architektury x86, který běžel na frekvenci vyšší než 1 GHz, přesněji na 1016 MHz.\n\nÉra začátku 22. století a generace procesorů AMD K7, K8 a K10\n19. června 2000 uvedla společnost na trh levnější verzi procesoru AMD Athlon procesor AMD Duron místo 256 KiB L2 cache měl velikost pouze 64 KiB a vkládal se do patice Socket A a byl ještě představen nový mobilní procesor AMD K6-2+ s řízením spotřeby. Následující rok byl uveden procesor AMD Athlon M, ten byl připraven pro užití v segmentu mobilních počítačů, následně 9. října byl uveden i procesor AMD Athlon XP. O dva roky 10. února 2003 byla připravena nová verze tohoto procesoru s zvětšenou 512 KiB L2 cache.\n\nO pár měsíců později 22. dubna 2003 uvedla společnost na trh první serverový procesor Opteron vlastní produkce postavený na novém jádru AMD K8,\nta vychází z architektury K7, při vývoji jádra K8 spolupracovala společnost AMD se společností IBM na vývoji lepších výrobních technologií, které měly přinést pokročilejší výrobní proces, větší hustotu tranzistorů na čipu, vyšší frekvence čipu atd. Mezi novinkami je podpora nové architektury AMD64 (X86-64), integrovaný paměťový řadič v procesoru, místo sběrnice FSB byla vyvinutá nová vysoko rychlostí point-to-point sběrnice HyperTransport, která je součástí architektury Direct Connect a další vylepšení.\n\n23. září uvedla další procesor Athlon 64 pro stolní PC a mobilní trh.\n\n10. března 2005 byla uvedena nová řada procesorů Turion 64 a byl zaměřen na mobilní trh. Následovně 21. dubna uvedla společnost na trh novou řadu dvou jádrových procesorů Opteron.\n\nO měsíc později byla vydána další nová řada procesorů AMD Athlon 64 X2, paměťový řadič podporoval operační paměti typu DDR2. Všechny jmenované byly postavené na architektuře K8.\n\nNa začátku května 2007 změnila společnost jméno procesoru Athlon 64 X2 na Athlon X2. Tentýž rok byl uveden v Číně nová řada dvou jádrových procesorů Sempron 2000. Jednalo se levnější variantu procesoru Athlon X2, měl menší L2 cache, nižší frekvenci a propustnost sběrnice HyperTransport a při taktování nemuselo dosáhnout tak vysokých frekvencí jako u plnohodnotných procesorů Athlon X2. Díky tomu AMD pokrylo chybějící díru v její nabídce procesorů. 10. září bylo uvedeno devět nových modelů čtyř jádrových procesorů Opteron vylepšeného jádra AMD K10\npro serverový trh, jednalo se o první nativní čtyř jádrové procesory architektury X86-64. Následně byla uvedena řada procesorů Phenom taky na jádře AMD K10 pro desktop a mobilní trh. Jádro AMD K10 byla modulární a díky tomu byly postupně uvedeny dvou, tří a čtyř jádrové procesory s příslušnými revizemi, žádný z modelů nebyl \"slepenec\" (dva kousky křemíku v jednom pouzdru). Přesto měla architektura několik vad, procesory dosahovaly nižších frekvencí než starší jádro AMD K8, to se částečně vyřešilo až dalšími revizemi, dále první revize obsahovala TLB bug, který se mohl projevit při využití hardware virtualizace a plného vytížení jádra nestabilitou, případně zamrznutím celého systému.\n\nAle už při uvedení se Phenom potýkal s problémy konkurence schopnosti ve vyšší třídě trhu, díky staršímu výrobnímu procesu 65 nm proti 45 nm u konkurenční společnosti Intel. A společnost AMD představila budoucí tří jádrový procesor a 45 nm výrobní proces.\nO rok později vydal společnost platformu \"„Spider“\", ta obsahovala procesor Phenom, grafickou kartu Radeon HD 4800 a čipsetu série AMD 700. Vydává druhou generaci serverových procesorů Opteron postavených na novější revizi jádru Barcelona už bez TLB bugu a na vyšších frekvencích. Dále uvádí tří jádrové procesory postavené na jádru AMD K10 a představuje budoucí 45 nm procesory. V lednu roku 2009 byl představena nová řada procesorů Phenom II postavená na vylepšeném jádru někdy označované jako \"K10.5\". Kromě opravy chyb, byl vyráběn modernějším 45 nm výrobním procesem, podpora nové patice AM3 (zpětně kompatibilní s paticí AM2+), paměťový řadič podporoval nový typ operační paměti DDR3 (zpětně kompatibilní s DDR2), procesor netrpěl \"cold bugem\" (při chlazení dusíkem nedocházelo k zamrznutí CPU) a další vylepšení. Jádro \"AMD K10.5\" bylo rozděleno na tři větve modelů procesorů Sempron ten byl jedno jádrový, Athlon II X2 a Phenom II X2 ty byly dvou jádrové, Athlon II X3 a Phenom II X3 ty byly tří jádrové, Athlon II X4 a Phenom II X4 ty byly čtyř jádrové a Phenom II X6 ten byl šesti jádrový, modely byly vydávány postupně. Procesor byl součástí nové platformy \"Dragon\", ta dále obsahovala čipset 790 GX/FX a grafickou kartu Radeon HD 4800. Následně byl poprvé představen šesti jádrový procesor AMD Opteron známý taky jako \"Istanbul\" a také čtyř jádrový procesor AMD Opteron EE. Druhý jmenovaný byl připraven pro nízko výkonová zařízení či \"cloud computering\". A pro vydané procesory byl uveden i nový čipset firemního návrhu. Také byl vyvinut procesor pro platformu \"Yukon\" – AMD Athlon Neo.\n\nÉra 10. let a generace procesorů AMD K10, Buldozer a APU\nV roce 2010 byla uvedena nová řada serverových procesorů pod názvem AMD Opteron 4100 znám taky jako \"Lisbon\", který měl 8 či 12 jader a byl určen pro segment zaměřený na \"cloud computering\", \"hyperscale\" a SMB datová centra. A byl konstruován pro co nejlepší poměr výkon/spotřeba a osazuje se do patice C32. Dále byl uveden i další serverový procesor AMD Opteron 6100 znám taky jako \"Magny Cours\", který měl 8 či 12 jader a byl používán v 4P nebo 8P variantách serveru. A byl konstruován pro co nejvyšší výkon, byla použita konstrukce MCM (\"Multi Chip Module\"), to znamená, že se skládá ze dvou šesti jádrových Opteronů \"Istanbul\" a osazuje se do nového serverové patice G34. Oba zmíněné Opterony jsou vyráběny 45 nm výrobním procesem. Také byl uveden procesor AMD Phenom II X6 (model 1090T BE) znám taky jako \"Thuban\", který obsahoval nově vyvinutou technologii AMD Turbo CORE (proto na konci označení „T“), která uměla při zatížení pouze třech jader je přetaktovat až o 500 MHz. Byl postaven na šesti jádrovém procesoru Opteron známém taky jako \"Istanbul\". Procesor byl součástí nové platformy \"Leo\", kromě něho byla součástí taky grafická karta Radeon HD 5800 a čipset řady AMD 800. Tentýž rok byla uvedena i první procesorová řada s integrovanou grafickou kartou, byla jí AMD Fusion (APU). V roce 2011 bylo představeno nové jádro AMD Bulldozer, které je složeno z modulů, každý modul obsahuje 2 „neúplná“ jádra, která sdílejí některé jednotky a jde o konkurenci k technologii Hyper-threading od společnosti Intel. Na jádru jsou postaveny desktopové procesory AMD FX a serverové procesory Opteron. V roce 2012 by měla společnost vydat aktualizovanou revizi jádra AMD Piledriver, na jádru by měly stavět i nové modely procesorů APU Fusion.\n\n"}
{"id": "455840", "url": "https://cs.wikipedia.org/wiki?curid=455840", "title": "HMNB Portsmouth", "text": "HMNB Portsmouth\n\nHer Majesty's Naval Base (HMNB) Portsmouth (HMS Nelson), je jedna ze tří námořních základen Royal Navy (dalšími jsou HMNB Clyde a HMNB Devonport). Nachází se na východním pobřeží Portsmouthu severně od Solentské úžiny a Wightu. Základna má nejstarší suché doky na světě a je domácí základnou 66 % techniky Royal Navy. Na základně se dělají aktivity jako stavba a oprava lodí, námořní logistika, ubytování a stravování a služby (lékaři, vzdělání, sociální péče) poskytované ministrem obrany. Je to nejstarší základna Royal Navy, stala se součástí její historie a obrany Britských ostrovů. Nachází se zde Portsmouthská historická loděnice, která nabízí návštěvníkům atrakce jako Mary Rose, HMS Victory a HMS Warrior.\n\nVelitel základny je Komodor Rob Thompson.\n\nJe to domov většiny lodí Royal Navy, rybářských lodí a minolovek. Většina těchto lodí je součástí Portsmouthské flotily.\n\nCelkem je tu zaměstnáno 17 300 lidí.\n"}
{"id": "455841", "url": "https://cs.wikipedia.org/wiki?curid=455841", "title": "Gobliiins", "text": "Gobliiins\n\nGobliiins je série čtyř počítačových her žánru adventura vytvořených firmou Coktel Vision (později Sierra Entertainment) na začátku 90. let pro platformy Amiga, Atari ST, PC a Mac. Oproti klasickým adventurám ovládá hráč v Gobliiins více postaviček, z nichž každá disponuje určitou dovedností. Hra byla následovaná dvěma pokračováními a čtvrtým dílem, který vyšel až v roce 2009. K charakteristickému vzhledu série přispěl Pierre Gilhodes, francouzský umělec, jehož styl byl použit i v dalších hrách od Coktel Vision (např. Woodruff and the Schnibble of Azimuth).\n\n\nZatímco v prvních třech dílech je použita kreslená grafika, čtvrtý díl je trojrozměrný. Zajímavostí jednotlivých dílů série je počet „i“ v názvu hry, který odpovídá počtu hlavních postav ve hře.\n\nV roce 2009 byla také vydána společností CDprojekt tzv. Platinová edice, která obsahovala Gobliiins 4 včetně všech předchozích dílů s úpravou pro novější systémy Windows. Všechny hry na DVD disku byly přeloženy do češtiny.\n\nV \"prvním\" díle jsou tři postavy skřítků (goblinů) s různými schopnostmi (mág, bojovník a postava schopná manipulace s předměty). Postavy mají společný indikátor zdraví, po jehož vyčerpání nastane konec hry. Hráč může mezi postavami libovolně přepínat, více postav není schopno vykonávat více činností současně.\n\nVe \"druhém\" díle jsou dvě postavy, které se liší odlišným přístupem k řešení hádanek ve hře. Indikátor zdraví zde byl odstraněn, takže hra nemůže skončit neúspěšně. Současná činnost obou postav a správné načasování obou činností je zde k řešení úkolů dokonce často vyžadováno. Podobně je na tom i \"třetí\" díl, kde je už jen jedna hlavní postava, která si však bere na pomoc další vedlejší postavy. V zatím posledním \"čtvrtém\" díle se vrátily zpět postavy z prvního dílu. Princip hry zůstal stejný.\n\n\n"}
{"id": "455842", "url": "https://cs.wikipedia.org/wiki?curid=455842", "title": "Eric Bana", "text": "Eric Bana\n\nEric Bana (* 9. srpna 1968 Melbourne, Victoria), rodným jménem Eric Banadinović, je australský herec. Pochází ze dvou dětí původem chorvatského ředitele logistiky australské pobočky firmy Caterpillar Ivana a jeho německé manželky Eleanor. Vyrostl na melbournském předměstí Tullamarine.\n\nSvé vystupování před kamerou začal již v 6 letech a první opravdovou roli dostal jako teenager ve filmu \"Šílený Max\" z roku 1979 od Mela Gibsona a právě tehdy se rozhodl být hercem. Mezi jeho další známé role patří filmy jako \"Černý jestřáb sestřelen\", \"Troja\", \"Mnichov\", \"Star Trek\" či Hulk (film).\n\n"}
{"id": "455845", "url": "https://cs.wikipedia.org/wiki?curid=455845", "title": "Marie Štaufská", "text": "Marie Štaufská\n\nMarie Štaufská (3. dubna 1201, Arezzo – 29. března 1235, Lovaň) byla brabantská vévodkyně, dcera římského krále Filipa Švábského, syna Fridricha Barbarossy a Ireny, dcery byzantského císaře Izáka II.\n\nMarie byla třetí či čtvrtou dcerou královského páru a její život plynul celkem poklidně až do roku 1208, kdy výbušný bavorský falckrabě Ota VIII. z Wittelsbachu na sněmu v Bambergu krále Filipa zavraždil. Těhotná královna vdova se uchýlila na manželův rodový hrad Hohenštauf, kde v srpnu téhož roku společně s novorozenou dcerou zemřela. Byla pochována v benediktinském klášteře Lorch a čtyři osiřelé dívky byly na čas v klášterním ústraní.\n\nMarie byla provdána před 22. srpnem 1215 za brabantského vévodu Jindřicha II. Porodila mu šest dětí. Vévoda ji přežil o mnoho let a byl pochován v cisterciáckém klášteře Villers.\n\n"}
{"id": "455846", "url": "https://cs.wikipedia.org/wiki?curid=455846", "title": "Jean-Marie Bastien-Thiry", "text": "Jean-Marie Bastien-Thiry\n\nJean-Marie Bastien-Thiry známý také jako Jean Bastien-Thiry (19. října 1927, Lunéville, Francie – 11. března 1963, Ivry-sur-Seine) byl francouzský inženýr, voják a důstojník, který byl jedním z vůdců spiknutí a následného neúspěšného atentátu OAS proti francouzskému prezidentovi Charlesi de Gaullovi, který se uskutečnil 22. srpna 1962 na pařížském předměstí Petit-Clamart.\n\nBastien Thiry se narodil do katolické rodiny vojenských důstojníků v Lunéville. Jeho otec byl příznivcem Charlese de Gaulla a jeho strany Rassemblement du Peuple Français známé jako RPF. Thiry vystudoval École Polytechnique a poté École nationale supérieure de l'aéronautique et de l'espace, která byla vstupenkou do francouzského letectva. V roce 1957 se stal armádním technikem a oženil se s Geneviève Lamirand, jež byla dcerou Georgese Lamiranda, který byl v dobách Vichistické Francie ministrem mládeže. Se svojí ženou měl 3 dcery.\n\nJeho život se rázně změnil tím, když se přidal do řad OAS, která si kladla za cíl odstranit gaullistický režim a dále bojovat o Alžírsko, kterého se Charles de Gaulle vzdal, což mnoho Francouzů včetně Bastien-Thiryho považovalo za zradu své země. Atentát byl neúspěšný a Bastien-Thiry byl jako jediný ze 4 odsouzených odsouzen k trestu smrti zastřelením. Tento rozsudek byl vykonán na dvoře vojenské věznice v Ivry-sur-Seine 11. března 1963.\n\nAtentát byl zpopularizován slavnou knihou britského spisovatele Fredericka Forsytha Den pro Šakala.\n"}
{"id": "455848", "url": "https://cs.wikipedia.org/wiki?curid=455848", "title": "Lunéville", "text": "Lunéville\n\nLunéville je město v departmentu Meurthe-et-Moselle v severovýchodní Francii. Město leží u soutoku řek Meurthe a Vezouze.\n\n\n\"Počet obyvatel\"\n\n\n\n"}
{"id": "455857", "url": "https://cs.wikipedia.org/wiki?curid=455857", "title": "Hrazánky", "text": "Hrazánky\n\nHrazánky je vesnice ležící v okresu Písek v Jihočeském kraji jeden kilometr jižně od Hrazan. Je to místní část obce Hrazany, přestože Hrazánky jsou větší a sídlí v nich obecní úřad. V roce 2011 zde trvale žilo 106 obyvatel.\n\nOd roku 1894 je ve vesnici Sbor dobrovolných hasičů, dnes (2009) má přes 50 členů. V roce 1954 byl založen fotbalový tým Sokol Hrazánky, o sedm let později dostal vlastní fotbalové hřiště. Ve vsi se také nachází knihovna.\n\nPrvní písemná zmínka o vesnici pochází z roku 1373. Je sice mladší než sousední Hrazany. O tom svědčí její název: Hrazánky – malé Hrazany. Ale vzhledem k tomu, že do katastru obce patří veškerá úrodná půda až k nedalekému Dobrošovu, dá se usuzovat, že je obec starší než Dobrošov. Po husitských válkách a vyplenění milevského kláštera po roce 1429 se začal o majetek kláštera zajímat císař Zikmund, od kterého získali Zvíkov a přilehlé obce Rožmberkové.\n\nVes patřila pod zprvu rychtu kovářovskou. Později po rozdělení na část kovářovskou a hrazanskou, se staly Hrazánky součástí tzv. hrazanské rychty spolu s osadami Dobrošov, Hrazany, Klisín, Mašov, Kojetín a dnes již zaniklý Skoronín až do zrušení poddanství roku 1848.\n\nPo Rožmbercích připadly Hrazany a Hrazánky do majetku Švamberků. Roku 1575 prodal císař Maxmilián II. zvíkovské a milevské panství Kryštofovi ze Švamberka. Mezi prodanými vesnicemi jsou uvedeny i Hrazánky.\nRoku 1584 dostal Jiří ze Švamberka podílem zámek Orlík s vesnicemi Pechova Lhota, Klisín, Dobrošov, Hrazany, Hrazánky, Mašov, Kovářov.\n\nCísař Ferdinand II. po bitvě na Bílé Hoře zkonfiskoval majetek Švamberků a prodal jej 1623 Janu Oldřichu z Eggenberga. Od roku 1719 po vymření Eggenbergů majetek rodu přešel dědictvím na rod Schwarzenbergů.\n\nVznik jednotřídní školy se datuje roku 1894. Aby děti nemusely docházet do pět kilometrů vzdálených Petrovic, bylo zažádáno o zřízení školy v nedalekých Hrazanech. Nedopatřením došlo k tomu, že stavba školy byla schválena pro obec Hrazánky. Vznikly z toho spory, které měly za důsledek to, že povolení bylo odvoláno. Nakonec si místní občané postavili 1889 dům a dodatečně požádali o povolení petrovickou školu, aby zde byla zřízena její expozitura. Od roku 1900 bylo zahájeno vyučování a škola byla posléze zásluhou starosty Jan Jiřího Krejčího v roce 1923 prohlášena za samostatnou. V současné domě škola v Hrazánkách již není, byla zrušena.\n\n\n\n\n\n\n\n"}
{"id": "455861", "url": "https://cs.wikipedia.org/wiki?curid=455861", "title": "Jurij Usačov", "text": "Jurij Usačov\n\nJurij Vladimirovič Usačov (; * 9. října 1957 Doněcku, Rostovská oblast, RSFSR, SSSR) byl od února 1989 sovětský (resp. od konce roku 1991 ruský) kosmonaut, člen oddílu kosmonautů RKK Eněrgija. V letech 1994 a 1996 byl členem 15. a 21. expedice na vesmírné stanici Mir, roku 2000 vzlétl na palubě raketoplánu Atlantis (let STS-101) k Mezinárodní vesmírné stanici (ISS) a roku 2001 absolvoval půlroční kosmický let na ISS jako velitel Expedice 2. Celkem strávil ve vesmíru 552 dní, 22 hodin a 28 minut. Roku 2004 ztratil status kosmonauta. Od roku 2007 je náčelníkem oddílu kosmonautů Eněrgije.\n\nJurij Usačov pochází z města Doněck Rostovské oblasti v centrálním Rusku, je ruské národnosti. Po ukončení střední školy rok pracoval jako učedník soustružníka v místním bavlnářském závodě. Povinnou vojenskou službu (1976–1978) strávil v NDR. Poté se rok učil na přípravce na Moskevský letecký institut (MAI), který absolvoval roku 1985, se specializací na dýchací přístroje. Poté nastoupil v RKK Eněrgija.\n\nKoncem osmdesátých let se přihlásil k kosmonautickému výcviku, prošel lékařskými prohlídkami a 21. října 1988 získal souhlas Hlavní lékařské komise k přípravě. Rozhodnutím Státní meziresortní komise byl 25. ledna 1989 vybrán do oddílu kosmonautů RKK Eněrgija, formálně zařazen v Eněrgiji na pozici kandidáta na kosmonauta byl 27. února 1989. Absolvoval dvouletou všeobecnou kosmickou přípravu ve Středisku přípravy kosmonautů J. A. Gagarina a 1. února 1991 získal kvalifikaci zkušební kosmonaut.\n\nOd dubna 1991 byl zařazen mezi kosmonauty připravující se na lety na Mir, od roku 1992 v posádce s Anatolijem Arcebarským. V říjnu 1992 – lednu 1993 byl společně s Vasilijem Ciblijevem členem záložní posádky 13. základní expedice na Mir. Od února do června 1993 byl společně s Viktorem Afanasjevem a Claudie André-Deshaysovou v záložní posádce 14. základní expedice na Mir. Od srpna se připravoval na let na Mir v hlavní posádce 15. základní expedice, s Afanasjevem a Valerijem Poljakovem.\n\nDo vesmíru odstartoval s kolegy z patnácté expedice 8. ledna 1994 na palubě Sojuzu TM-18 z kosmodromu Bajkonur v Kazachstánu. Na stanici Mir vystřídali 14. základní expedici (Vasilij Ciblijev, Alexandr Serebrov). Po šesti měsících letu byli Afanasjev s Usačovem vystřídáni dvojicí Jurij Malenčenko a Talgat Musabajev ze 16. základní expedice, a 9. července 1994 přistáli v Kazachstánu po 182 dnech a 27 minutách pobytu ve vesmíru, přičemž Poljakov zůstal na Miru.\n\nV dubnu 1995 nahradil v záložní posádce 19. expedice na Mir Alexandra Poleščuka, vyřazeného ze zdravotních důvodů. Po startu 19. expedice v červnu 1995 se posádka Onufrijenko, Usačov stala hlavní pro 21. základní expedici. Záhy k nim byla přiřazena Shannon Lucidová. Dvojice ruských kosmonautů odstartovala z Bajkonuru 21. února 1996 v Sojuzu TM-23. Po měsíci života na Miru přijali návštěvu raketoplánu Atlantis, který přivezl zbývajícího člena 21. expedice – Lucidovou. Na zem se vrátil s Onufrijenkem 2. září 1996 po letu trvajícím 193 dní, 19 hodin a 8 minut. Během letu šestkrát vystoupil do vesmíru, celkem na 30 hodin a 30 minut.\nV únoru 1996 byl zařazen do záložní posádky 26. základní expedice na Mir, ale v červenci 1997 byl jmenován velitelem hlavní posádky Expedice 2 na Mezinárodní vesmírnou stanici (ISS), dalšími členy posádky byli James Voss a Susan Helmsová. Paralelně byl v únoru 2000 jmenován letovým specialistou pro let STS-101. Raketoplán Atlantis odstartoval k tomuto letu 19. května 2000, cílem mise bylo pokračování ve výstavbě stanice ISS. Let trval 9 dnů, 20 hodin a 10 minut.\n\nPočtvrté vzlétl do vesmíru 8. dubna 2001 na palubě raketoplánu Discovery při letu STS-102. Na stanici ISS vystřídal s Helmsovou a Vossem Expedici 1 a setrval na ní následujícího půl roku. V průběhu letu uskutečnil jeden krátký (devatenáctiminutový) výstup do otevřeného vesmíru. Členové Expedice 2 se vrátili na Zem 22. srpna 2001 v raketoplánu Discovery (let STS-105). Poslední Usačovův pobyt ve vesmíru trval 167 dní, 6 hodin a 42 minut.\n\nZ oddílu kosmonautů odešel k 5. dubnu 2004. Zůstal v RKK Eněrgija a 30. října 2007 byl jmenován náčelníkem oddělení č. 291 (tedy oddílu kosmonautů společnosti).\n"}
{"id": "455864", "url": "https://cs.wikipedia.org/wiki?curid=455864", "title": "William Cavendish", "text": "William Cavendish\n\nWilliam Cavendish, 4. vévoda z Devonshire (8. květen 1720 – 2. říjen 1764, Spa), také známý jako lord Cavendish, byl britský státník, který krátce působil jako předseda britské vlády.\n\nV letech 1741 a 1747 byl zvolen do Dolní sněmovny za obvod Derbyshire, ale roku 1751 přestoupil na základě toho, že byl nástupcem svého otce, do Sněmovny lordů. Od 2. dubna 1755 do 3. ledna 1757 působil ve funkci správce Irska.\n\nPoté co zdědil otcův titul (vévoda z Devonshiru) byl mu udělen podvazkový řád a byl v listopadu 1756 jmenován ministrem financí (mnoho historiků považuje toto období za období, kdy byl fakticky premiér) a byl prvním ministrem vlády, kterou fakticky řídil William Pitt, až do května 1757. Roku 1762 byl jmenován členem tajné rady Irska.\n\nOženil se s Charlotte Elizabeth Boyleovou, dcerou a dědičkou Richarda Boyleho, 3. hraběte z Burlingtonu, známého architekta a sběratele umění. Pár měl čtyři potomky – Williama, Dorothy, Richarda a Jiřího.\n"}
{"id": "455867", "url": "https://cs.wikipedia.org/wiki?curid=455867", "title": "Klisinec", "text": "Klisinec\n\nKlisinec je vesnice ležící 2,5 kilometru jihozápadně od Hrazan v okrese Písek. Od roku 1964 je místní částí obce Hrazany. V roce 2011 zde trvale žilo 57 obyvatel.\n\nPrvní písemná zmínka o vesnici pochází z roku 1463. V 15. století patřila ves Předborovi z Radejšína, který získal společně s Klisincem i několik okolních vesnic od své tety Machny z Kovářova. V roce 1461 nebyl zprvu Klisinec prodaný, jako okolní vesnice rodu Rožmberků. Ale později, v roce 1463 se prodej vsi tomuto rodu uskutečnil. Majitelem se stal Jan z Rožmberka. V roce 1775 náležela ves k příslušenství zvíkovskému panství. Farou, poštou, školou a četnictvem patřil Klisinec do Kovářova.\n\nOd roku 1923 je v Klisinci založený Sbor dobrovolných hasičů. V roce 1930 zde žilo 133 obyvatel a bylo zde evidováno 26 popisných čísel.\n\n\n\n"}
{"id": "455874", "url": "https://cs.wikipedia.org/wiki?curid=455874", "title": "Josef Marek (lékař)", "text": "Josef Marek (lékař)\n\nJosef Marek (23. ledna 1936 Praha – 22. října 2019) byl český lékař působící v oboru vnitřního lékařství a endokrinologie.\n\nVystudoval Lékařskou fakultu Univerzity Karlovy v Plzni, promoval zde v roce 1960. Působil v Klatovech a ve Fakultní nemocnici Plzeň. Habilitoval se v roce 1979, doktorát získal v roce 1984 a v roce 1990 titul profesora vnitřních nemocí. V letech 1990–2001 byl přednostou III. interní kliniky 1. lékařské fakulty UK v Praze a Všeobecné fakultní nemocnice v Praze. V roce 1997 byl pasován na Rytíře českého lékařského stavu.\n\n"}
{"id": "455879", "url": "https://cs.wikipedia.org/wiki?curid=455879", "title": "El'ad", "text": "El'ad\n\nEl'ad ( אלעד, jde o mužské hebrejské jméno, doslova „\"věčný Bůh\"“, v oficiálním přepisu do angličtiny El'ad) je město v Izraeli, v Centrálním distriktu.\n\nNachází se přibližně 17 kilometrů východně od Tel Avivu na silnici číslo 444, mezi obcemi Roš ha-Ajin a Šoham, cca 4 kilometry západně od Zelené linie, v nadmořské výšce 100-150 metrů za východním okrajem úrodné Šaronské planiny, na pahorcích v předpolí hornatiny Samařska.\n\nZápadně od města probíhá severojížním směrem Transizraelská dálnice (Dálnice 6).\n\nEl'ad patří mezi nejmladší izraelská města. Vznikl v roce 1998 na zelené louce jako plánovité sídlo budované na základě rozhodnutí izraelské vlády z roku 1990 podle urbanistického vzorového plánu. Šlo o součást programu Jišuvej ha-Kochavim, v jehož rámci vzniklo několik podobných měst na pomezí vlastního Izraele a Zelené linie.\n\nNa rozdíl od podobně založených sídel jako Modi'in nebo nedaleký Šoham, která byla navržena tak, aby vyhovovala smíšené religiózní i sekulární nereligiózní populaci, byl El'ad byl od počátku budován jako město výlučně pro věřící Židy. El'ad byl navržen pro smíšenou populaci moderně ortodoxních/religiózních sionistických Židů a ultraortodoxních Židů; počet ultraortodoxních (tzv. \"charedim\") však převažuje. Jedná se o jediné město v Izraeli, které je oficiálně označené jako náboženské sídlo.\n\nVýstavba El'adu začala jako součást řešení akutního nedostatku alternativního a cenově dostupného bydlení pro ultraortodoxní rodiny, které byly tradičně soustředěny především v Jeruzalémě a Bnej Braku. Proto byl El'ad vyprojektován takovým způsobem, aby vyhovoval náboženskému života s větším výběrem možností bydlení s některými částmi města navrženými tak, aby byty pojaly i vícečetné náboženské rodiny, které mívají mnohem více dětí než běžná izraelská populace. Další jedinečnou vlastností města je snadný přístup a krátké pěší vzdálenosti do místních vzdělávacích institucí, které tak redukují potřebu poplatků za školní dopravu. Rychlý růst obce vedl již roku 1998 k udělení statutu místní rady (malého města) a 5. února 2008 získal El'ad oficiálně status města.\n\nVrchním aškenázským rabínem ve městě je rabi Šlomo Zalman Grossman a sefardským pak rabi Mordechaj Malka. Ve městě se nachází nejméně osmnáct synagog různých židovských denominací. Místní charitativní organizace se jmenuje \"Kupat ha-Cedoko Matan Beseter\". Nedaleko města se nachází římské mauzoleum Mazor.\n\nPodle údajů z roku 2009 tvořili naprostou většinu obyvatel Židé – cca 36 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 36 300 osob).\n\nJde o středně velkou obec městského typu s dlouhodobě rychle rostoucí populací. K 31. prosinci 2017 zde žilo 46 900 lidí. Jde o jednu z nejrychleji rostoucích obcí v Izraeli. Jen v letech 2002–2007 se populace zdvojnásobila. Původní územní plán města počítá s výhledovou kapacitou 50 000 obyvatel. V roce 2007 se ale El'ad zmiňoval jako negativní příklad ultraortodoxního města, s vysokou kriminalitou a nízkou podporou ze strany státu. To vedlo některé bohatší rodiny k odchodu.\n"}
{"id": "455882", "url": "https://cs.wikipedia.org/wiki?curid=455882", "title": "Brazilské císařství", "text": "Brazilské císařství\n\nBrazilské císařství (portugalsky \"Império do Brasil\") je označení pro bývalý stát na území Brazílie v letech 1822–1889. Brazilské císařství je přímým předchůdcem dnešní Brazílie. Císařství vzniklo v roce 1822 oddělením od Portugalska pod vedením korunního prince Pedra I. a zaniklo vojenským převratem v roce 1889 jenž svrhnul jeho syna císaře Pedra II.\n\nRoku 1532 začala portugalská kolonizace brazilského pobřeží a později i vnitrozemí. Koloniální Brazílie byla knížectvím zcela podřízeným správě Lisabonu. Stěžejním rokem pro brazilskou nezávislost se stal rok 1807.\n\nV říjnu 1807 po obsazení Lisabonu vojskem Napoleona Bonaparta uprchl portugalský regent princ Jan spolu se svou matkou královnou Marií I. a dvorem s asi 15 000 dvořany do tehdejšího portugalské kolonie Brazílie. Po tomto přesunu královského rodu do Brazílie, bylo učiněno zrovnoprávnění brazilské kolonie s Portugalským královstvím a bylo utvořeno Spojené království Portugalska, Brazílie a Algarves. Toto nově vytvořené Spojené království Portugalska, Brazílie a Algarves byl jednotný jediný stát tří rovných celků (de facto jen 2), jehož panovník měl nový titul: \"král Spojeného království Portugalska, Brazílie a Algarves\". V roce 1816 zemřela královna Marie I. a králem se stal její syn Jan VI. Portugalský. Po Napoleonově pádu zasedla v Portugalsku prozatímní vláda, která v roce 1820 vyzvala krále Jana VI. k návratu. Ten byl po svém příjezdu nucen uznat novou ústavu, která nastolila konstituční monarchii. Králův syn Dom Pedro zůstal v Brazílii a převzal v ní regentství a funkci místokrále.\n\nPo návratu královské rodiny do Portugalska, v Lisabonu následně cortesy (lidové shromáždění) zrušily rovnoprávnost Portugalska a Brazílie a snažily se obnovit její koloniální status, což v Brazílii vedlo k hnutí za nezávislost, do jehož čela se postavil právě Dom Pedro, jenž byl vždy nakloněn liberálním myšlenkám. Dom Pedro nakonec vyhlásil nezávislost Brazílie na Portugalsku a 12. října 1822 byl jako Pedro I. prohlášen císařem Brazílie. Titul císaře namísto krále, měl zdůraznit rozmanitost Brazílie a částečně emulovat Napoleona, jako liberála a revolucionáře.\nÚzemí Uruguaye bylo zpočátku okupováno Brazílií, ale v roce 1825 v důsledku Argentinsko-brazilské války v letech 1825-1828, jíž Brazílie prohrála, vznikla nezávislá Uruguayská republika. Svoji suverenitu musela Uruguay bránit hned po svém vzniku ve válce se sousední Argentinou v letech 1839-1851.\n\nV roce 1826 se císař Pedro I. (Petr I.) stal portugalským králem Petrem IV., ale ještě téhož roku byl donucen k abdikaci ve prospěch své sedmileté dcery Marie. V roce 1831 nastala podobná situace v Brazílii, kde byl císař Pedro I. donucen brazilským parlamentem k abdikaci a císařem se stal jeho teprve pětiletý syn Pedro II. Brazilský (1825-1891), který se ovšem vlády oficiálně ujal až v roce 1840, kdy byl parlamentem prohlášen za plnoletého. 18. července 1841 byl Pedro II. korunován brazilským císařem.\n\nPedro II. vládl jako brazilský císař 49 let. Přinesl Brazílii ekonomickou stabilitu a pokrok. Na konci jeho vlády bylo v Riu de Janeiru 118 škol. Pedro také podnikal kroky ke zrušení otrokářství. Neočekávaně dlouhá a nákladná Paraguayská válka z let 1865-1870 značně zmenšila jeho popularitu. Vojenský převrat 15. listopadu 1889 svrhl monarchii. Císař a jeho rodina odešli do exilu v Evropě. Nová brazilská vláda utvořila novou federativní Brazílii po vzoru USA.\n\n\"Dynastie Braganza\"\n\n\n\"Dynastie Braganza a později Dynastie Orléans-Braganza - legitimní větev, oficiální nárok.\"\n\n\n\n\n"}
{"id": "455892", "url": "https://cs.wikipedia.org/wiki?curid=455892", "title": "Pastýřský buk", "text": "Pastýřský buk\n\nPastýřský buk ( ) je památný strom rostoucí v Slavkovském lese v západních Čechách, na severním okraji osady Lazy.\nJedná se o vzrostlý buk lesní rostoucí osaměle na pokraji pastviny v nadmořské výšce 807 metrů. Podle místní pověsti vyrostl z hole, kterou zde do země vetkl pastýř.\n\nObvod kmene činí okolo 588 cm; koruna má průměr 21 metrů. Výška buku je 22 metrů, jeho věk se odhaduje na 250 roků. Za památný strom byl vyhlášen v roce 1995, na podzim 2003 získal druhé místo v anketě Strom roku.\nNa přelomu listopadu a prosince 2014 zasáhla území republiky tlaková níže Xandra, která způsobila silné námrazy. Ty způsobily škody na mnoha stromech, došlo k poškození či zániku tisíců stromů. Těžká námraza silně poškodila i Pastýřský buk, když vylomila nejsilnější kosterní větev. Možná k tomu přispěl i silný vítr. Vzniklá jizva odkryla rozměrný vyhnilý otvor do dutiny kmene. Z poškozeného stromu zbyla asi jen polovina koruny na dvou kosterních větvích. Ty byly na jaře 2015 stabilizovány pružnou vazbou. Koruna stromu je však nakloněná. Zkušenosti s podobně poškozenými starými buky však nedávají stromu velkou naději.\n\n\n"}
{"id": "455895", "url": "https://cs.wikipedia.org/wiki?curid=455895", "title": "Seznam okruhů Formule 1", "text": "Seznam okruhů Formule 1\n\nToto je Seznam všech okruhů Formule 1, na kterých se konaly závody Formule 1 od sezony 1950 až do současnosti.\n\nZávody mistrovství světa F1 se jely na 67 okruzích ve 26 zemích. Nejvíce tratí se nachází v USA a to konkrétně 9. Druhou zemí, kde se nachází 7 okruhů je Francie. První tratí, kde se závod konal, byl okruh Silverstone. Nejdelším ze všech je s délkou 25 km okruh Pescara Circuit.\n\nV seznamu jsou barevně označeny okruhy, na kterých se konají závody v roce 2019.\n\nAktualizováno po Grand Prix Abú Zabí 2019.\n\nMapy okruhů:\n"}
{"id": "455898", "url": "https://cs.wikipedia.org/wiki?curid=455898", "title": "Zdeněk Šálek", "text": "Zdeněk Šálek\n\nZdeněk Šálek (* 24. listopadu 1931, Praze) je český novinář, sportovní reportér, autor několika knížek o sportu.\n\nPochází z dvojčat, jeho bratrem je Jaroslav Šálek.\nVystudoval v Praze na libeňském gymnáziu.\n\nV roce 1964 nastoupil jako redaktor do Pionýrských novin a má zásluhu na založení časopisu Sedmička pionýrů. O čtyři roky později nastoupil do redakce časopisu Mladý svět jako sportovní redaktor. Později se stal redaktorem novin Československý sport – (dnes deník Sport).\n\nV roce 2001 obdržel od Českého olympijského výboru Diplom ČKFP (cena fair play).\n\n\n"}
{"id": "455899", "url": "https://cs.wikipedia.org/wiki?curid=455899", "title": "Sedliště (Vyskytná)", "text": "Sedliště (Vyskytná)\n\nSedliště () je vesnice ležící v okrese Pelhřimov v Kraji Vysočina. Osada je místní částí obce Vyskytná, od které je vzdálena asi 2 km severozápadním směrem. Západně od Sedliště protéká Kladinský potok, který je levostranným přítokem Jankovského potoka.\n\nPrvní písemná zmínka o Sedlišti pochází z roku 1569.\n"}
{"id": "455900", "url": "https://cs.wikipedia.org/wiki?curid=455900", "title": "Spojené království Portugalska, Brazílie a Algarves", "text": "Spojené království Portugalska, Brazílie a Algarves\n\nSpojené království Portugalska, Brazílie a Algarves (portugalsky: \"Reino Unido de Portugal, Brasil e Algarves\") byla monarchie de facto reálná unie na území dnešního Portugalska a Brazílie v letech 1815–1822, ale de facto již od roku 1808.\n\nV říjnu 1807 po obsazení Lisabonu vojskem Napoleona Bonaparta uprchl portugalský regent princ Jan spolu se svou matkou královnou Marií I. a dvorem s asi 15 000 dvořany do tehdejšího portugalské kolonie Brazílie. Po tomto přesunu královského rodu do Brazílie, bylo učiněno zrovnoprávnění brazilské kolonie s Portugalským královstvím a bylo utvořeno Spojené království Portugalska, Brazílie a Algarves. Tehdejší (knížectví) kolonie Brazílie byla pro všechny důvody (možnost že Napoleon upevní své pozice) povýšena do hodnosti království, aby mohla symbolizovat postavení portugalského královského rodu jako stále vládnoucího. Toto nově vytvořené Spojené království Portugalska, Brazílie a Algarves byl jednotný stát třech rovných celků (de facto jen dvou), jehož panovník měl nový titul: \"král Spojeného království Portugalska, Brazílie a Algarves\". Nařízení o vzniku vešlo v platnost 16. prosince 1815.\n\nVe jménu tohoto útvaru figuroval název historické říše Algarves, která zahrnovala současnou jihoportugalskou provincii Algarve a protilehlé Algarve, tj. bývalé portugalské území, nyní de facto severní část pobřeží Maroka.\n\nPo Napoleonově pádu v roce zasedla v Portugalsku prozatímní vláda, která v roce 1820 vyzvala krále Jana VI. k návratu. Ten byl po svém příjezdu nucen uznat novou ústavu, která nastolila konstituční monarchii. Králův syn Dom Pedro zůstal v Brazílii a převzal v ní regentství a funkci místokrále.\n\nPo návratu královské rodiny do Portugalska, v Lisabonu následně cortesy (lidové shromáždění) zrušily rovnoprávnost Portugalska a Brazílie a snažily se obnovit její koloniální status, což v Brazílii vedlo k hnutí za nezávislost, do jehož čela se postavil právě Dom Pedro, jenž byl vždy nakloněn liberálním myšlenkám. Dom Pedro nakonec vyhlásil nezávislost Brazílie na Portugalsku a 12. října 1822 byl jako Pedro I. prohlášen císařem Brazílie. Titul císaře namísto krále, měl zdůraznit rozmanitost Brazílie a částečně emulovat Napoleona, jako liberála a revolucionáře, čímž Spojené království Portugalska, Brazílie a Algarves tak jako tak zaniklo, ovšem k nechuti lisabonské vlády a parlamentu s brazilskou nezávislostí.\n\n\"Dynastie Braganza\"\n\n\n\n"}
{"id": "455902", "url": "https://cs.wikipedia.org/wiki?curid=455902", "title": "Faktor VII", "text": "Faktor VII\n\nFactor VII (dříve označován jako prokonvertin) je enzym koagulační kaskády (EC 3.4.21.21). Patří mezi serinové proteázy.\n\nHlavní úlohou faktoru VII (FVII) je zahajovat proces koagulace společně s tkáňovým faktorem (TF).\nTkáňový faktor se nachází mimo krevní cévy - obvykle není v kontaktu s krví. Při poranění cévy se ale faktor dostává do kontaktu s krví a tedy i s cirkulujícím faktorem VII. Po vazbě na TF je FVII aktivován na FVIIa působením různých proteáz, např. trombinem (faktor IIa), faktory Xa, IXa, XIIa a i samotným komplexem FVIIa-TF. Nejdůležitější \"substráty\" pro FVIIa-TF jsou faktor X a faktor IX.\n\nÚčinek faktoru VIIa je potlačen inhibitorem cesty tkáňového faktoru (TFPI), který se uvolňuje téměř ihned po zahájení koagulace. Faktor VII je závislý na vitamínu K, je syntetizován v játrech. Warfarin nebo podobné antikoagulační přípravky potlačují jeho funkci.\n\nGen pro faktor VII se nachází na delším raménku chromozomu 13 (13q34).\n\nDeficit faktoru je vzácný (dědičný deficit prokonvertinu) a dědí se recesivně. Deficit se projevuje jako krvácivé onemocnění podobné hemofilii. Léčí se rekombinantním faktorem VIIa (NovoSeven).\n\nRekombinantní lidský faktor VIIa (NovoSeven, eptacog alfa [activated], ATC code B02BD08) byl zaveden pro léčbu nekontrolovatelného krvácení u hemofilických pacientů (s deficitem faktoru VIII nebo faktoru IX), u kterých se vyvinuly inhibitory proti podávanému koagulačnímu faktoru.\nPrvní zpráva o jeho použití v roce 1999 se týkala případu vojáka s nekontrolovatelným krvácením.\nOdůvodněním pro použití faktoru při krvácení je skutečnost, že indukuje koagulaci jen na těch místech, kde je také přítomen TF. Přesto O'Connell \"et al.\" oznámili zvýšené riziko hluboké žilní trombózy, plicní embolie a infarktu myokardu v souvislosti s podáním rhFVIIa.\n"}
{"id": "455909", "url": "https://cs.wikipedia.org/wiki?curid=455909", "title": "Anna Malinová", "text": "Anna Malinová\n\nAnna Malinová (20. května 1914 Stříbrné Hory – 24. října 1942 v Mauthausenu) byla přítelkyně Jozefa Gabčíka z paradesantní skupiny Anthropoid, jednoho z atentátníků na zastupujícího říšského protektora Reinharda Heydricha. Před provedením atentátu jej ukrývala ve svém bytě v Praze. Byla popravena nacisty v koncentračním táboře Mauthausen dne 24. října 1942. Dcera Alena (* 1939) byla internována v táboře ve Svatobořicích a válku přežila.\n\n"}
{"id": "455916", "url": "https://cs.wikipedia.org/wiki?curid=455916", "title": "Vila Duncan", "text": "Vila Duncan\n\nVila Duncan je horské ubytovací zařízení, které stojí v Krkonoších v Janských Lázních. V současnosti je v majetku hlavního města Prahy.\n\nStarou budovu i s přilehlým hospodářským stavením nechal postavit továrník z anglického Leedsu Frederick William Duncan. Tento muž žil původně ve Vídni, od roku 1881 v Trutnově. V roce 1883 zakoupil od svého otce bělidlo příze v Trutnově a roku 1896 pozemek na okraji Janských Lázní. Zde vybudoval výstavní vilu, jejíž vnitřní vybavení bylo dovezeno z Vídně.\n\nV roce 1927 prodal sir Duncan (tehdy již královský generální konzul v Londýně) janskolázeňskou rezidenci dánskému vyslanci, který ji využíval až do uzavření Mnichovské dohody v září 1938.\n\nPo roce 1945 zde byly ubytovávány německé rodiny před jejich vystěhováním z Československa. Po roce 1949 byl připravován projekt výstavby nových lázní v místech, kde stojí vila; nebyl však realizován. V 60. letech 20. století se v souvislosti s přípravou výstavby nového lázeňského komplexu předpokládala demolice vily, na jejímž místě měla vyrůst městská výtopna (ta byla nakonec postavena v těsném sousedství vily Duncan).\n\nOd 70. let 20. století je vila využívána pro rekreaci dětí jako škola v přírodě. Původně byla ve správě Prahy 2, v současnosti ji vlastní hlavní město Praha a byla svěřena do správy Domu dětí a mládeže v Karlíně.\n\n"}
{"id": "455925", "url": "https://cs.wikipedia.org/wiki?curid=455925", "title": "Derivát (chemie)", "text": "Derivát (chemie)\n\nJako derivát (chemický derivát, odvozená sloučenina) se v chemii označuje sloučenina, která je vytvořena, nebo by teoreticky mohla být vytvořena, z podobné sloučeniny náhradou jednoho atomu jiným atomem nebo skupinou atomů. Druhá z definic (představa o odvození) je běžná v organické chemii. V biochemii se tento termín používá pro sloučeniny, které lze přinejmenším teoreticky vytvořit z prekurzoru.\n\nChemické deriváty lze použít k usnadnění analýzy. Například při identifikaci mnoha organických sloučenin lze využít analýzu bodu tání. Lze připravovat krystalické deriváty, například semikarbazon nebo 2,4-dinitrofenylhydrazon (odvozením od aldehydů/ketonů), jakožto snadný způsob ověření totožnosti původní sloučeniny, za předpokladu, že je k dispozici tabulka bodů tání derivátů. Před nástupem spektroskopické analýzy se tyto metody široce používaly.\n\n"}
{"id": "455927", "url": "https://cs.wikipedia.org/wiki?curid=455927", "title": "Park (rozcestník)", "text": "Park (rozcestník)\n\nPark může být:\n\n\n\n\n"}
{"id": "455930", "url": "https://cs.wikipedia.org/wiki?curid=455930", "title": "Baškirská autonomní sovětská socialistická republika", "text": "Baškirská autonomní sovětská socialistická republika\n\nBaškirská autonomní sovětská socialistická republika (Baškirská ASSR) (baškirsky: Башҡорт Автономиялы Совет Социалистик Республикаhы, rusky: Башкирская Автономная Советская Социалистическая Республика) byla autonomní sovětská socialistická republika spadající pod Ruskou SFSR, která byla součástí Sovětského svazu. Po jeho rozpadu se z Baškirské ASSR stala republika Baškortostán.\n\nBaškortostán byl během Ruské občanské války dějištěm mnoha bitev mezi bolševiky a bělogvardějci. Mezitím padlo rozhodnutí o ustavení autonomní republiky pro národnostní menšiny v rámci Ruské SFSR, o kterém se jednalo při „všebaškirském sjezdu“ v červenci, srpnu a v prosinci 1917 v Orenburgu. Částem bývalých gubernií Ruského impéria (Orenburské, Permské, Ufinské a Samarské gubernie, celkem 79 tisíc km², 1,2 milion obyvatel) se na začátku roku 1918 začalo říkat \"„Malý Baškortostán“\". 20. března 1919 vznik Baškirské ASSR posvětilo po jednání s baškirskými bolševiky i vedení Ruské SFSR a 23. března 1919 Baškirská ASSR oficiálně vznikla jako vůbec první ASSR s prvky vlastní státnosti v rámci Ruské SFSR. 14. června 1922 byl vydán dekret o změně hranic Baškirské ASSR, podle kterého Baškortostán získal mnohá území bývalé Čeljabinské gubernie a takřka zbytek Ufinské gubernie, kromě Menzelinského újezdu, který byl předán Tatarské ASSR. Podle tohoto dekretu byl hlavním městem Baširské ASSR potvrzena Ufa a ustanoveny administrativní struktury.\n\nBaškirská ASSR v říjnu 1990 deklarovala nezávislost na Ruské SFSR, takže se chtěla přeměnit v Baškirskou sovětskou socialistickou republiku. Kvůli rozpadu SSSR k tomu nedošlo. V roce 1992 tedy představitelé Baškirské ASSR vyhlásili úplnou nezávislost na Rusku a změnili název této ASSR na republiku Baškortostán. Po roce se však opět Baškortostán vrátil pod ruskou jurisdikci a stvrdil svou příslušnost k Rusku Ústavou z roku 1993.\n\nBaškirskou ASSR obývali nejpočetnější Rusové, následovaní Tatary, a až pak Baškiry. Nepatrnou část obyvatelstva tvořili Čuvaši a Marijci, zbytek ostatní národy. Baškirové, podle nichž se tato ASSR jmenovala, tvořili se svými necelými 864 000 obyvateli pouze třetí největší národnost. Baškirové obývali převážně venkovské oblasti, zatímco Rusové tvořili zdrcující většinu v miliónovém hlavním městě Baškirské ASSR Ufě.\nPrvní tajemník Komunistické strany v Baškirské ASSR\n\nPředseda Revolučního výboru\n\nPředseda Ústředního výkonného výboru\n\nPředseda Prezídia Nejvyššího sovětu Baškirské ASSR\n\nPředseda Nejvyšší rady Baškirské ASSR\n\nPředseda lidového sekretariátu\n\nPředseda Rady lidových komisařů\n\nPředseda Rady ministrů\n\n"}
{"id": "455934", "url": "https://cs.wikipedia.org/wiki?curid=455934", "title": "Aleš Lehký", "text": "Aleš Lehký\n\nAleš Lehký (* 23. června 1979, Litvínov) je český moderátor, zpěvák a textař. Proslavil se hlavně svým působením v popové kapele Lunetic, kterou společně s Martinem Kociánem v roce 1995 založil.\n\nMá dva starší bratry. Vyučil se kuchařem. V září roku 1999 si poprvé vyzkoušel dráhu moderátora, a to sice v hudebním pořadu TV Nova Eso, který moderoval společně s ostatními členy kapely. Po rozpadu Lunetic v roce 2003 se začal věnovat moderování v rádiu. V roce 2006 vystoupil společně s Davidem Škachem v pořadu České televize 13. komnata Martina Kociána. Od roku 2008 začal opět vystupovat s Lunetic. V roce 2009 se stal novým moderátorem ranní show TV Nova Snídaně s Novou. V březnu 2010 se oženil se svojí přítelkyní Janou a v srpnu téhož roku se mu narodil syn Adam.\n\n\n\n\n\n"}
{"id": "455941", "url": "https://cs.wikipedia.org/wiki?curid=455941", "title": "Kvantový Hallův jev", "text": "Kvantový Hallův jev\n\nKvantový Hallův jev je kvantově-mechanická verze Hallova jevu, který nastává v tenkých vrstvách polovodičů. Hallův odpor při tomto jevu nabývá pouze diskrétních, velmi přesně definovaných hodnot:\nkde formula_2 je Planckova konstanta, formula_3 je elementární náboj, formula_4 je von Klitzingova konstanta a formula_5 je buď celé číslo nebo jednoduchý zlomek. Podle formula_5 odlišujeme celočíselný Hallův jev a zlomkový Hallův jev, jejichž podstata je mírně odlišná.\n\nK pozorování kvantového Hallova jevu jsou obvykle potřeba extrémně nízké teploty, blízké absolutní nule, a silná magnetická pole. V roce 2006 se podařilo v evropských i amerických laboratořích realizovat kvantový Hallův jev na grafenu i za pokojové teploty, ovšem tím silnější byla použitá pole (až 45 tesla).\n\nTenká vrstva v polovodiči představuje vodivý kanál, kterým se mohou volně pohybovat elektrony, ale jen ve dvou nezávislých směrech. Mají-li magnetické indukční čáry směr kolmý k rovině destičky, pak elektrony vlivem pole vykonávají Larmorovu rotaci, čili pohybují se po kružnicích o poloměru\nkde formula_8 je hybnost elektronu, formula_3 je elementární náboj a formula_10 je velikost magnetické indukce. V silných polích je tento poloměr velmi malý a pohyb elektronů je kvantovaný s energiemi\nkde formula_12 je redukovaná Planckova konstanta, formula_13 je cyklotronová úhlová frekvence a formula_5 je kvantové číslo. Tyto energetické hladiny jsou degenerované, neboli na jedné hladině je více elektronů. Stupeň degenerace je úměrný formula_10, takže v dostatečně silném poli prakticky všechny vodivostní elektrony „sedí“ na několika málo hladinách. Elektrony se v tom případě chovají jako nestlačitelná kvantová kapalina a lze pozorovat kvantování elektrického odporu.\n\nPři zlomkovém kvantovém Hallově jevu hraje větší roli vzájemné působení elektronů elektrickou silou. Elektrony dohromady s kvanty magnetického indukčního toku vytvoří kvazičástice, které se chovají, jakoby měly zlomkový náboj (například formula_16). Kvazičástice rovněž vytvoří kvantovou kapalinu a způsobují zlomkové kvantování odporu.\n\nVe vztahu pro kvantový Hallův odpor vystupuje fyzikální konstanta vyjádřená v ohmech. Po redefinici SI je od r. 2019 její hodnota pevně stanovenou konstantou:\nKvantový Hallův odpor je vždy roven této konstantě nebo jejím jednoduchým násobkům. Klaus von Klitzing objevil, že rovnost platí s obrovskou přesností. Za objev tohoto tzv. „přesného kvantování“ obdržel Nobelovu cenu za fyziku v roce 1985. Odpor realizovaný na principu kvantového Hallova jevu se používá jako standardní etalon při kalibraci elektronických součástek.\nZ důvodu sjednocení těchto měření zavedl CIPM v roce 1990 konvenční hodnotu von Klitzingovy konstanty\nta však ztratila opodstatnění po změně definic kilogramu a ampéru (von Klitzingova konstanta má nyní přesnou hodnotu nezávislou na experimentálním určení) a byla v rámci redefinice základních jednotek SI s platností od kvěna 2019 zrušena.\n\nKvantový Hallův jev a Josephsonův jev se využívají mimo jiné ve výkonových vahách pro extrémně přesná měření hmotnosti. Tento způsob vážení by se podle plánů BIPM mohl stát součástí nové definice kilogramu, základní jednotky hmotnosti v soustavě SI.\n\n\n\n"}
{"id": "455947", "url": "https://cs.wikipedia.org/wiki?curid=455947", "title": "Leng", "text": "Leng\n\nLeng (nebo Y'Pawfrm e'din Leng) je fiktivní chladná suchá planina v mýtu Cthulhu, jejíž lokace se mění od příběhu k příběhu. Planina Tsang, zmiňovaná H. P. Lovecraftem a ostatními autory, je pravděpodobně oblast Lengu.\n\nAbdul Alhazred popisuje planinu jako místo kde se odlišné reality spojují, což je možná důvod proč nemůže být přesné umístění Lengu určeno.\n\nLovecraft poprvé popisuje Leng v povídce „Pes“ (1922) v které obávaný Necronomicon umisťuje Leng do Střední Asie a tvrdí že je obýván lidmi kultu požíračů mrtvol.\n\nV Snovém Putování k Neznámému Kadathu, (1926) je Y'Pawfrm e'din Leng umístěna na sever Země snů, alternativní dimenze do níž lze vstoupit pouze ve spánku. Je obývána Vysokým Knězem který není popsán, jenž žije sám v prehistorickém klášteře, a rasou degenerovaných lidí kterých se bojí všichni ostatní lidé.\n\nV povídce V Horách Šílenství, expedice z Miskatonické Univerzity prozkoumává planinu v Antarktidě a objevuje prastaré a jako opuštěné se jevící město vybudované Staršími. Jeden člen expedice, který se setkal s odkazy na planinu Leng v prastarých textech, uváří hypotézu že planina kterou prozkoumávají je Leng. V souladu s příbytkem Vysokého Kněze ve Snovém Putování k Neznámému Kadathu, jsou zdi budov na planině pokryty detailními freskami které jsou při čtení rušivé. Avšak, není nikde přesně stanoveno v textu – nebo v jiné Lovecraftově pozdější práci – jestli je Antarktické město skutečně Lengem. Ve skutečnosti, se zdá mnohem pravděpodobnější že město je jednoduše základna Starších kteří přišli na Zemi ne k dobývání, ale k životu v osamění.\n\nWilmarth krátce zmiňuje Leng v „Šepotu ve Tmě“.\n\nLeng je také zmiňován v povídkách „Horror v Muzeu“ a „Celephaïs“.\n\nV románu Stephena Kinga \"Nezbytné věci\" Mr. Gaunt dává Ace Merril kokain a říká že byl vyroben na „pláních Lengu“, žádné další zmínky se neobjevují. Román obsahuje také další odkazy k Lovecraftovu dílu. Leng je zmiňován opět v Kingově románu \"Dračí oči\", kde je popsán jako místo, kde muž jménem Alhazred napsal Flaggovu knihu kouzel. To naznačuje, že Flaggova kniha kouzel je samotným zapovězeným Necronomiconem.\n"}
{"id": "455951", "url": "https://cs.wikipedia.org/wiki?curid=455951", "title": "Tele Tele", "text": "Tele Tele\n\nTele Tele je český televizní pořad vysílaný na TV Nova v letech 2000–2007. Jeho autory byli Michal Suchánek a Richard Genzer, v pořadu též účinkovali Veronika Žilková, Josef Carda (později v roce 2007 Pavel Kikinčuk místo Josefa Cardy, kterého se zbavilo vedení Novy společně s Michalem Suchánkem). Pořad byl založen na parodování televizních pořadů a seriálů vysílaných TV Nova. Pořad Tele Tele byl vysílán od 16. února 2000 do 28. června 2007. \"Tele Tele\" skončilo na konci června 2007. Bez Josefa Cardy tomuto pořadu začala klesat sledovanost. \n\nOd 23. prosince 2012 do února 2017 byl pořad vysílán na stanici Nova 2 každý večer po 22. hodině. Od února 2017 je čas vyhrazen po 4. nebo 5. hodině ranní. Pořad je také dostupný na webové stránce TV Nova. Od září 2018 je \"Tele Tele\" reprízováno na kanálu Nova Gold každou neděli po půlnoci. \n\nNa Slovensku vysílaly \"Tele Tele\" stanice TV JOJ, TV Dajto a TV Fooor, která byla v roce 2013 zrušena. \n\nSeznam parodovaných osobností (herců, zpěváků a dalších)\n\n\"Tele Tele\" skončilo v prosinci 2005 a vrátilo se až v září 2006 s novou znělkou a bez přehledu pořadů.\n\n\nV rámci pořadu Tele Tele se objevovaly jednotlivé dílčí pořady parodující reálně vysílané televizní programy:\n\n\n\n\n\n\nV pořadu vystupovali krom jiných také, Kateřina Hrachovcová, Lenka Filipová, Ondřej Sokol, Daniel Valli, Josef Vojtek, Jiří Korn, Josef Klíma, Radek John.\n\n"}
{"id": "455953", "url": "https://cs.wikipedia.org/wiki?curid=455953", "title": "Solární kolektor", "text": "Solární kolektor\n\nSolární kolektor (běžně označovaný solární panel) je zařízení, které přeměňuje sluneční záření, dopadající na zemský povrch, na jiný druh energie, pro lidstvo lépe využitelný.\n\nSolární kolektory existují ve dvou základních typech:\n\n\n\nPlochý/deskový kolektor\nzákladem kolektoru je absorpční plocha. Moderní, výkonný kolektor má tuto plochu opatřenou selektivní vrstvou. Druhořadý kolektor má absorpční plochu natřenou černou barvou. Rozdíl mezi oběma provedeními je v tom, že černá barva velice dobře přijímá tepelné záření – absorpce, ale stejně ochotně tepelné záření vydává – emisivita. U selektivní vrstvy je příjem tepelného záření podobný jako u černého tělesa – zde není výrazného rozdílu. Přijatou energii ale selektivní vrstva v sobě uzavře, a nepustí ji ven. Zde je oproti černému tělesu podstatný rozdíl. Proto stagnační teplota u kvalitního plochého kolektoru překračuje hodnotu 200 °C, a u vakuového kolektoru je to ještě vyšší hodnota. Selektivní vrstva se na absorpční plochu nanáší elektrochemicky ve vakuu. Dle typu kolektoru je absorpční plocha tepelně izolována od svého okolí pro zamezení tepelných ztrát.\n\nVakuový/trubicový kolektor\nu tohoto typu kolektoru je tepelná izolace zajištěna vrstvou vakua. Tvar vakuového kolektoru – trubice je dán konstrukčně technologickými možnostmi výroby. Kruhový (a poměrně malý) předmět – trubice, vzdoruje totiž okolnímu tlaku podstatně lépe, než rovná, celistvá plocha deskového kolektoru. Jen pro představu, plochý deskový kolektor 1 x 2m, který by byl zhotoven ve vakuovém provedení, by musel odolávat síle, způsobené atmosférickým tlakem 200 000N, to je cca 20tun. (Přibližný výpočet – pro obecnou představu, konstrukční prvky, dokonalost vakua a atmosférická výška nejsou uvažovány.)\n\nFototermické sluneční kolektory se nejčastěji využívají pro ohřev teplé užitkové vody, ohřev vody v bazénech i jako podpora vytápění s nízkoteplotním otopným systémem (podlahové topení, stěnové vytápění a stropní vytápění), příp. pro průmyslové využití.\n\n"}
{"id": "455954", "url": "https://cs.wikipedia.org/wiki?curid=455954", "title": "Frank Moser", "text": "Frank Moser\n\nFrank Moser (* 23. září 1976 Baden-Baden) je německý profesionální tenista, specializující se na čtyřhru. Ve své dosavadní kariéře vyhrál na okruhu ATP World Tour jeden deblový turnaj, když triumfoval s Belgičanem Xavierem Malissem na únorovém SAP Open 2013 hraném v americkém San José. Na challengerech ATP a okruhu Futures získal do března 2013 dvacet tři titulů ve čtyřhře.\n\nNa žebříčku ATP byl ve dvouhře nejvýše klasifikován v srpnu 2003 na 288. místě a ve čtyřhře pak v září 2011 na 65. místě. Trénuje ho Bernard Parun.\n\nPoprvé se do finále na okruhu ATP Tour probojoval v srpnu 2009, když si s krajanem Benjaminem Beckerem neúspěšně zahráli o titul na kalifornském LA Tennis Open v Los Angeles, kde nestačili na dvojici Bob Bryan a Mike Bryan. Se stejným spoluhráčem odešli poraženi také z finále Atlanta Tennis Championships 2011, když je zdolal americko-australský pár Alex Bogomolov a Matthew Ebden 6–3, 5–7 a [8–10]. Třetí prohrané finále v řadě zaznamenal na halovém SAP Open 2012 v kalifornském San José, do něhož nastoupil s jihoafrickým hráčem Kevinem Andersonem. Nad jejich síly byla bahamsko-belgická dvojice Mark Knowles a Xavier Malisse. Na stejném turnaji pak další sezónu 2013 získal premiérový titul s Malissem.\n\nDo dubna 2013 neodehrál v německém daviscupovém týmu žádné utkání.\n\nNěmeckou klubovou ligu hrál za domovský oddíl Rot Weiss Baden-Baden. Postupně studoval Freiburskou univerzitu, Florida Southern University a bakalářský titul obdržel na Virginia Commonwealth University.\n\n"}
{"id": "455957", "url": "https://cs.wikipedia.org/wiki?curid=455957", "title": "Letecká základna Bagrám", "text": "Letecká základna Bagrám\n\nLetecká základna Bagrám (: \"Bagram Air Base\", v americké armádě též \"Bagram Airfield\"; ICAO: OAIX) je velká vojenská základna a letiště v Afghánistánu, nacházející se u města Bagrám, zhruba 47 kilometrů severně od Kábulu. První zdejší ranvej byla postavena v roce 1976 a samotná základna hrála významnou úlohu při sovětské invazi do Afghánistánu (1979–1989). Za sovětské správy zde byly dislokovány jednotky: 345. gardový samostatný výsadkový pluk, 368. bitevní letecký pluk a 108. motostřelecká divize. Od roku 2001, po Američany vedené invazi, používají základnu koaliční jednotky. V současnosti je na základně umístěný 5. a 6. letecký prapor armády Spojených států spolu s 455. leteckým expedičním křídlem letectva Spojených států a dalšími jednotkami americké armády, námořnictva, námořní pěchoty a jednotkami koaličních partnerů, zúčastňujících se bojových operací v Afghánistánu v rámci mise ISAF. V areálu základny se nacházejí dvě ranveje o délce 3003 a 3500 metrů. Letiště se nachází v nadmořské výšce 1492 metrů nad mořem.\n\nČasto je označována jako \"Letecká základna Bagram\", ale protože její velitelem je brigádní generál (pozemního vojska a ne letectva), je podle amerických vojenských předpisů armádním letištěm. Na letecké základně Bagram je v současnosti umístěn 5. a 6. letecký prapor armády Spojených států spolu se 455. leteckým expedičním křídlem letectva Spojených států a dalšími jednotkami americké armády, námořnictva, námořní pěchoty a jednotkami koaličních partnerů účastnících se bojových operací v Afghánistánu v rámci mise Resolute Support.\nNa letišti Bagram jsou tři velké hangáry, kontrolní věž a značný počet dalších budov. Příjezdové rampy na ranvej zabírají plochu více než 32 akrů (130 000 m²), přičemž letadla jsou umístěna celkem na pěti leteckých parkovištích s více než 110 opevněnými parkovacími místy pro letadla. Značný počet budov postavených sovětskou armádou během okupace byl v následujících letech zničen v bojích mezi různými afghánskými frakcemi po odchodu Sovětů. V současnosti se nové kancelářské budovy a kasárna pro mužstvo pomalu znovu staví. Na základně se nachází i \"Bagram Theater Internment Facility\", internační tábor pro zajaté bojovníky Talibanu a osoby podezřelé z terorismu.\n\nICAO kód letiště Bagram je OAIX, letiště se nachází v nadmořské výšce 1 500 metrů. Letiště mělo jednu 3 003 metrů dlouhou ranvej vybudovanou v roce 1976. Nová, 3 602 metrů dlouhá ranvej v ceně 68 milionů USD byla postavena a dokončena americkou armádou koncem roku 2006. Nová ranvej je o 600 metrů delší a o 30 cm silnější než první, což umožňuje letecké základně Bagram přijímat i největší letadla jako například C-5 Galaxy, C-17 Globemaster III nebo Boeing 747.\n\nSamotná letecká základna se nachází vysoko v horách, kde teploty klesají až na -20 °C. Z důvodu vysoké nadmořské výšky a sněhových bouří mají komerční letadla potíže s přistáním na základně, přičemž starší letadla často spoléhají na zkušené posádky schopné přistát v těchto těžkých povětrnostních podmínkách.\n\nLetecká základna Bagram hrála klíčovou roli během sovětské okupace Afghánistánu v letech 1979 až 1989, kdy sloužila jako operační základna pro bojové jednotky a jejich zásobování. Bagram byl také výchozím bodem pro útočící sovětské jednotky během prvních dnů konfliktu, když na něm bylo vysazeno několik sovětských výsadkových divizí. Sovětské letouny umístěné na základně, včetně Su-25 z 368. útočného leteckého pluku, zajišťovaly blízkou palebnou podporu pro sovětské a jim věrné afghánské jednotky na zemi. Mezi některé jednotky pozemní armády umístěné na základně patřila 108. motostřelecká divize a 345. gardový letecký pluk 105. výsadkové divize.\n\nPo ústupu a stažení sovětských vojsk domů a vzestupu moci mudžahedínů vypukla v Afghánistánu občanská válka. O kontrolu nad základnou probíhaly od roku 1999 boje mezi Severní aliancí a Talibanem, přičemž tito protivníci často kontrolovali opačné konce základny. Letiště bylo vždy v dosahu dělostřelectva a minometů Talibanu, což Severní alianci znemožňovalo úplné využití tohoto strategického zařízení.\n\nBěhem invaze do Afghánistánu v roce 2001 byla základna obsazena speciální jednotkou britské Royal Navy Special Boat Service.\n\nZačátkem prosince 2001 sdílely základnu americké jednotky z 10. horské divize spolu s důstojníky ze Special Operations Command z letecké základny MacDill na Floridě a 82. výsadkové divize z Fort Bragg. Britské jednotky se skládaly z rot Bravo a Charlie ze 40. pluku královské námořní pěchoty. V polovině prosince 2001 zajišťovalo ochranu letecké základny přes 300 amerických vojáků, zejména z 10. horské divize. Hlídali obranný perimetr základny, hlavní bránu a čistili ranvej od výbušnin. Počátkem ledna 2002 narostl počet příslušníků 10. horské divize na 400 vojáků.\n\nKoncem ledna 2002 bylo v Afghánistánu 4 000 amerických vojáků, z nichž bylo 3 000 umístěných na letišti v Kandaháru a 500 na letecké základně Bagram. Ranvej byla opravena americkým, italským a polským vojenským personálem. V polovině června 2002 bylo na základně umístěných již 7 000 vojáků americké armády a z jiných zemí. Bylo postaveno značné množství stanů, ve kterých byly tyto jednotky umístěny.\n\nV listopadu 2003 začaly být tyto stany nahrazovány dřevěnými kasárnami, tzv. \"B-huts\". Bylo jich postaveno několik stovek, s plány na vybudování až téměř 800 těchto přístřešků. Tyto dřevěné stavby nemají betonové základy, čili nejsou považovány za trvalé stavby, jen za vylepšení ubytovacích možností pro vojáky. Lépe je chrání před povětrnostními podmínkami - větrem, sněhem, pískem a chladem. V průměru poskytují přístřeší pro 8 lidí, stejně jako většina stanů.\n\nV roce 2007 narostla základna do rozměrů menšího města, s dopravními zácpami a spoustou obchodů nabízejících zboží od oblečení po stravování. V červenci 2014 se poblíž základny odehrál sebevražedný útok, který zabil čtyři hlídkující české vojáky, pátý později svým zraněním podlehl v nemocnici.\n\n"}
{"id": "455960", "url": "https://cs.wikipedia.org/wiki?curid=455960", "title": "Pastvina", "text": "Pastvina\n\nPastvina je pozemek s převážně (bylinným) nízkým vegetačním krytem, sloužícím především jako zdroj potravy různým druhům býložravců, hlavně pro pastvu hospodářských zvířat jako jsou krávy, ovce, kozy, koně a další. S termínem pastvina se běžně setkáváme spíš ve spojení horská pastvina. Jako pastviny slouží často horské či podhorské louky, pastva hospodářských zvířat zde může probíhat zcela volně (ve střední Evropě typicky v Alpách v některých alpských zemích), nebo se může jednat o trvale či přechodně ohrazený pozemek (například pomocí elektrického ohradníku).\n\nPastvina má (jakožto trvalý travní porost) v současné době v ČR nejnižší daň z nemovitosti (aktuálně 1/3 ve srovnání s ornou půdou).\n\nPřed příchodem průmyslového zemědělství, byly pastviny hlavním zdrojem potravy pro výše uvedená pasoucí se býložravá zvířata.\n\n\n"}
{"id": "455965", "url": "https://cs.wikipedia.org/wiki?curid=455965", "title": "Charles Gwathmey", "text": "Charles Gwathmey\n\nCharles Gwathmey (19. června 1938 Charlotte, Severní Karolína – 3. srpna 2009 New York) byl americký architekt, jeden z členů New York Five.\n\nStudia dokončil roku 1962 na Yale School of Architecture. Navrhl obydlí pro mnoho známých newyorských osobností, mezi nejvýznamnější počiny patří renovace budovy pro Guggenheimovo muzeum v New Yorku. Zabýval se i pedagogickou činností na několika fakultách architektury známých amerických univerzit.\n\nByl dvakrát ženatý a měl jednu dceru. Zemřel na rakovinu jícnu.\n\n"}
{"id": "455966", "url": "https://cs.wikipedia.org/wiki?curid=455966", "title": "Oren Lavie", "text": "Oren Lavie\n\nOren Lavie (, \"Oren Lavi\"; * 1976 Tel Aviv) je izraelský zpěvák, skladatel, dramatik a divadelní režisér.\n\nMládí strávil v Izraeli. V roce 1997 mu byla udělena hlavní cena za autorství hry \"Sticks and Wheels\" na Festivalu alternativního izraelského divadla v Aku. V roce 1998 odešel do Londýna studovat divadelní režii na Akademii hudby a dramatických umění (LAMDA). Po absolvování napsal dvě hry, které se hrály v mnohých londýnských divadlech. V roce 2001 se přestěhoval do New Yorku, kde se snažil uživit se různých pracovních místech a mezitím se zaměřil na psaní písní. Když je nahromadil, odešel v roce 2003 do Berlína a začal dělat nahrávky.\n\nJeho první album, \"The Opposite Side of the Sea\", bylo dokončeno v roce 2006 a vydáno na začátku následujícího roku. V roce 2009 Lavie spolu s bratry J. a M. Nathanovými vytvořil animovaný videoklip (v němž i sám účinkuje vedle izraelské modelky Šir Šomronové) k písni z tohoto alba, \"Her Morning Elegance\", jež dosáhl velké popularity na serveru YouTube, kde bylo 2,5 milionu zhlédnutí za 14 dní a nyní už přesáhla sledovanost přes 19,6 milionu uživatelů.\n\nJádrem jeho melodií je vždy zvuk klavíru nebo kytary. Písně jsou díky jeho hlasu pohodové. Jsou obohaceny například o sólo na violoncello, nebo o komorní orchestr a také různé, hlavně neelektronické nástroje, tudíž každá z písní má jedinečný styl a barvu. Je, podle svých vlastních slov, ovlivněn hudebním stylem takových velikánů jako jsou Tom Waits, Jacques Brel nebo Leonard Cohen.\n\n\n\n"}
{"id": "455970", "url": "https://cs.wikipedia.org/wiki?curid=455970", "title": "Pax gen", "text": "Pax gen\n\nPax gen je jakýkoliv gen obsahující tzv. paired box a také homeobox (řadí se tedy mezi homeoboxové geny). Pax geny jsou evolučně silně konzervované, existuje jich velké množství a společně slouží jako transkripční faktory, které řídí diferenciaci buněk, vývoj různých tělních struktur a orgánů, jako je např. přední mozek, hlemýžď či sítnice. Byly však nalezeny i u vločkovců, kteří tyto struktury postrádají.\n\n"}
{"id": "455972", "url": "https://cs.wikipedia.org/wiki?curid=455972", "title": "Venetové", "text": "Venetové\n\nVenedové je jméno několika starověkých evropských kmenů, od středověku také používané pro Slovany, především polabské. Ve starověku byly známy tyto kmeny označované jako Venedové\n\nDále jsou známi Henetoi, sídlící na západním pobřeží Malé Asie, a Venedové žijící do 13. století v západním Lotyšsku. Z jejich jména může být také odvozeno jméno kraje Gwynedd na severu Walesu. Shodným rysem všech těchto etnik je obývání pobřeží, a často také velké znalosti mořeplavby. Jméno Venedové může být odvozeno od indoevropského slovního kořene *wed \"voda\".\n\nOznačení Venedové se také užívalo v nejstarších písemných pramenech pro Slovany, ačkoliv oni sami ho pro sebe nikdy neužívali. Jedná se o latinské názvy \"Vendi\", \"Vindi\", \"Vinethi\", \"Venethi\" a německé \"Wenden\". Označení Vendi pro Slovany použil již gótský historik Jordanes ve svém díle Getica z 6. století. Později se toto označení zúžilo na západní Slovany, od 10. století na polabské a korutanské Slovany.\n\nPo okupaci polabských území ve 12. století získalo označení Wenden hanlivý charakter. Z tohoto důvodu bylo slovanskými obyvateli Německa odmítáno. Jako vendická města se také označovala hanzovní města na Baltu. Až do roku 1945 v němčině užívalo pro Lužické Srby označení Wenden a pro korutanské Slovince Winden. Poté vymizelo z úředních i odborných textů, ale zachovalo se v toponymii, například v názvu regionu Wendland. Dnes se opět začíná užívat.\n"}
{"id": "455973", "url": "https://cs.wikipedia.org/wiki?curid=455973", "title": "Modernismus", "text": "Modernismus\n\nModernismus (či moderna) může být:\n\n"}
