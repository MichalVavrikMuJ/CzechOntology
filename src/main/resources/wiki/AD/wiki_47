{"id": "455974", "url": "https://cs.wikipedia.org/wiki?curid=455974", "title": "Železniční trať Veselí nad Moravou – Nové Mesto nad Váhom", "text": "Železniční trať Veselí nad Moravou – Nové Mesto nad Váhom\n\nŽelezniční trať Veselí nad Moravou - Nové Mesto nad Váhom je jednokolejná mezistátní neelektrizovaná železniční trať, propojující Vlárskou dráhu se slovenskou hlavní tratí Bratislava - Žilina. Provoz na trati byl zahájen 8. prosince 1927, celá trať byla otevřena 1. září 1929.\n\nTrať byla vybudována v letech 1923-1929. Stavba byla rozdělena do dvou etap. První byla Veselí nad Moravou-Myjava a druhá Myjava-Nové Mesto nad Váhom. Rozhodnuto tak bylo kvůli geologickým podmínkám a náročnosti terénu.\n\nNa území České republiky leží úsek Veselí nad Moravou - Velká nad Veličkou st. hr. Trať je zde kategorizována jako regionální dráha. Při převzetí funkce provozovatele Správou železniční dopravní cesty v roce 2008 byla ještě úsekem celostátní dráhy.\n\nV českém jízdním řádu pro cestující je celá trasa vedena jako mezistátní trať 846 a český úsek od stanice Vrbovce je uveden v tabulce 343 spolu s navazujícím úsekem Rohatec - Veselí nad Moravou a peážním úsekem Hodonín - Rohatec. Ve slovenském jízdním řádu je úsek Nové Mesto nad Váhom – Vrbovce vedený pod číslem 121.\n\nOd prosince 2008 byla tato trať v úseku Veselí nad Moravou - Velká nad Veličkou zaintegrována do Integrovaného dopravního systému Jihomoravského kraje.\n\nOd 1. března 2014 byla integrace prodloužena až do Myjavy.\n\nCelá trať je sklonově i technicky náročná. Překonává několik malých údolí mohutnými viadukty a několik kopců dlouhými a menšími tunely.\n\n\n"}
{"id": "455976", "url": "https://cs.wikipedia.org/wiki?curid=455976", "title": "SA-1", "text": "SA-1\n\nSA-1 (Saturn-Apollo 1) byl první zkušební let americké rakety Saturn I a patřil do programu Apollo. Jednalo se o suborbitální let bez posádky a raketa nesla jen maketu druhého a třetího stupně. Obě makety byly napuštěny vodou pro simulaci reálné hmotnosti plánovaných stupňů.\n\nHlavním úkolem byly testy pohonného systému, tuhost konstrukce a aerodynamiky nosné rakety Saturn I.\n\nSA-1 byl první let Saturnu I, prvního z rodiny raket Saturn. Byl to ale i velký skok ve velikosti, hmotnosti a síle rakety. Saturn I byl třikrát vyšší, měl šestkrát více paliva a desetkrát větší tah než Juno I, která vynesla první americký satelit. Komponenty rakety byly proto na Cape Canaveral poprvé dopraveny lodí. Byl to zároveň i test tohoto způsobu dopravy pro budoucí větší rakety rodiny Saturn. (Roku 1961 však byl Saturn V ve velmi raných fázích návrhu.)\n\nPrvní stupeň a dvě makety dorazily 15. srpna 1961 na palubě lodi jménem \"Compromise\". Při transportu se vyskytlo několik problému a loď, kvůli špatným mapám pobřeží, najela čtyřikrát na mělčinu. Na zpáteční cestě narazila do mostu. Po vyložení byly komponenty převezeny na odpalovací rampu 34, kde od 17. do 21. srpna probíhalo vyzdvihování a příprava prvního stupně, 15. září byla odstraněna servisní konstrukce a 20. až 25. září proběhly testy všech systémů. Test tankovacího systému kapalného kyslíku proběhl 2. října a 9. proběhla simulace startu. Na předstartovní testy a kontroly byl kladen velký důraz a zvláštní pozornost byla věnována také kalibraci přístrojového vybavení. Raketa disponovala až čtyřmi sty různých senzorů, které odesílaly telemetrická data o více než pěti stech sledovaných veličinách. Byly měřeny teploty, tlaky, proudění, vibrace, navigace a další parametry.\n\nPřípravy ke startu začaly 26. října. Jako první bylo natankováno palivo RP-1, poté kapalný kyslík. Plnění nádrží probíhalo postupně, napřed byly naplněny pomalu (~750 l/min) za použití ruční regulace průtoku. Po naplnění na 10% byla provedena inspekce nádrží a vedení kvůli únikům. Na palivovém systému byla zjištěna netěsnost, která byla rychle opravena. Kyslíkové nádrže a vedení byly bez úniku. Po inspekci bylo tankování přepnuto na automatické a palivové nádrže byly plněny rychlostí 7570 litrů za minutu. Kapalný kyslík byl tankován rychlostí 9500 litrů za minutu.\n\nStart byl plánován na 27. října 9:00 EST. Kvůli nepříznivé předpovědi počasí byl start dvakrát pozdržen. Saturn nakonec odstartoval v 10:06:04 EST (15:06:04 UTC). Předpovědi vědců ohledně úspěšnosti Saturnu nebyly příliš optimistické, předpovídali 75% šanci na vzlet a pouze 30%, že úspěšně splní letový plán. Let nakonec dopadl úspěšně, raketa dosáhla výšky 137 kilometrů a dopadla 433 kilometrů od místa startu. Jediný větší problém bylo šplouchání paliva v nádržích, které bylo vyřešeno při misi SA-3 přidáním mezistěn do nádrží.\n\nPřed startem panovaly obavy o bezpečí kolem odpalovací rampy. Při statických testech v Redstone Arsenal vznikaly tak silné zvukové vlny, že rozbíjely okna až ve vzdálenosti 12 km. Na Cape Canaveral se tato situace již neopakovala a někteří diváci poznamenali, že je zvuk při vzletu zklamal, protože zněl jako start rakety Atlas. Později bylo zjištěno, že různé zvukové projevy rakety způsobily rozdílné atmosférické podmínky, které způsobily tlumení zvukových vln.\n"}
{"id": "455985", "url": "https://cs.wikipedia.org/wiki?curid=455985", "title": "SA-2", "text": "SA-2\n\nSA-2 (Saturn-Apollo 2) byl druhým zkušebním letem rakety Saturn I, prvním v projektu Highwater a součást programu Apollo.\n\nCíle letu byly stejné jako při minulé misi SA-1 a to otestovat motory, tuhost konstrukce a další parametry. Dalším úkolem mise bylo studium účinků vypuštění velkého množství vody ve vyšších vrstvách atmosféry. Tím se zabýval projekt Highwater. Raketa měla jako při předchozím letu druhý a třetí stupeň naplněn vodou, celkem 109 000 litrů. Raketa měla vynést náklad do výšky 105 kilometrů a zde mělo dojít k odpálení náloží a rozptýlení vody v atmosféře. Studovány měly být účinky na radiové vyslání a místní počasí.\n\nPřípravy trvaly dva měsíce od připlutí součástí na Cape Canaveral po vypuštění 25. dubna 1962. Startovní procedury byly stejné jako při předchozí misi a probíhaly stejně hladce. Let byl opět suborbitální, ale tentokrát měla raketa pouze 83% paliva. Po dosažení sto pěti kilometrové výšky byly odpáleny nálože a voda byla rozptýlena do okolí. Pět sekund po explozi byly pozemními pozorovateli zaznamenány tvořící se ledové mraky, které poté vystoupaly do výšky 160 km. Při minulém letu se objevilo šplouchání paliva v nádržích. Tentokrát již byly nádrže vybaveny přepážkami, které tomu zabránily.\n\n"}
{"id": "455986", "url": "https://cs.wikipedia.org/wiki?curid=455986", "title": "Kestřanští z Kestřan", "text": "Kestřanští z Kestřan\n\nKestřanští z Kestřan byl starý český významný šlechtický rod, jehož význam klesal po Bílé hoře (1620). Dosud stojí tvrz v Kestřanech u Písku.\n\nV erbu Kestřanských jsou býčí rohy v modrém poli (býčí nebo bůvolí rohy byly v raném středověku připevňovány na přilbice rytířů jako ozdoba, která měla zároveň nahánět hrůzu nepříteli. Později se staly velmi rozšířeným heraldickým klenotem a také samostatnou obecnou figurou. Na některých znacích bývají rohy ozdobeny (postrkány) různými předměty, nejčastěji praporečky, pery, ručkami aj. Od 15. století se na znacích konce rohů rozevírají a na místo špicí vznikají trychtýřovité tvary nazývané \"sloní trouby\").\n\n"}
{"id": "455987", "url": "https://cs.wikipedia.org/wiki?curid=455987", "title": "Jaja", "text": "Jaja\n\nJaja může znamenat:\n\n"}
{"id": "455992", "url": "https://cs.wikipedia.org/wiki?curid=455992", "title": "Jaja (řeka)", "text": "Jaja (řeka)\n\nJaja ( ) je řeka v Kemerovské a Tomské oblasti v Rusku. Je 380 km dlouhá. Povodí má rozlohu 11 700 km².\n\nPramení v předhůří Kuzněckého Alatau. Ústí zleva do Čulymi (povodí Obu).\n\nZdrojem vody jsou především sněhové srážky. Průměrný roční průtok vody ve vzdálenosti 22 km od ústí činí 88,5 m³/s. Zamrzá na začátku listopadu a rozmrzá v dubnu. V zimě se na ní tvoří náledí.\n\nŘeka je splavná. Vodní doprava je možná do vzdálenosti 114 km od ústí.\n"}
{"id": "455997", "url": "https://cs.wikipedia.org/wiki?curid=455997", "title": "Česká RAPublika", "text": "Česká RAPublika\n\nČeská RAPublika je český film natočený jako hudební deska o deseti skladbách. V současné době je k dispozici na DVD, kde je i pár bonusů. Film natočil Pavel Abrahám, který se také podílel na scénáři. Film rozděluje společnost na dvě poloviny – jedné se líbí, druhá ho nemusí. Je to zajímavý film o raperech na pódiu, ale také hlavně mimo něj. Je to první film, který se zabývá tematikou českého rapu.\n\nFilm začíná krátkým videem o historii rapu ve světě. Poté film pokračuje focením raperů na plakát na koncert do Roxy, který pak nechávají ohodnotit chodci na ulici. Rapeři pak nechají ohodnotit rap posluchači Rádia Expres. Orion se pak zastaví v základní škole za bývalou paní učitelkou. James Cole a Hugo Toxxx se pohádají s matrikářkou kvůli změně jména. S učitelkou lingvistiky pak rapeři proberou například nejpoužívanější slova v textech. S Českým triem se pobaví o hudbě. Hlavní trojice pak vlakem navštíví Karvinou, kde navštíví ghetto. V Hudlicích navštíví muzeum Josefa Jungmanna a nakonec filmu poobědvají s Hanou Hegerovou, se kterou pak nakonec zazpívají hymnu filmu. Vše je promícháno se záběry z koncertu v Roxy.\n"}
{"id": "455998", "url": "https://cs.wikipedia.org/wiki?curid=455998", "title": "Česká hokejová extraliga 2009/2010", "text": "Česká hokejová extraliga 2009/2010\n\nHlavním sponzorem 17. ročníku české hokejové extraligy v sezóně 2009/2010 byla opět společnost Telefónica O Czech Republic, a tak soutěž nesla jméno O Extraliga. Soutěž začala 9. září 2009.\n\n\nHvězdy týdne podle deníku Mladá fronta DNES\n\nZákladní část se hrála od září do začátku března, kdy se všechny týmy utkaly každý s každým celkem čtyřikrát. Poté následovalo playoff. Nejprve se hrálo předkolo playoff, ve kterém se utkaly sedmý s desátým a osmý s devátým umístěným klubem v tabulce po základní části. Předkolo playoff se hrálo na 3 vítězné zápasy. Poté následovalo klasické playoff, kdy hrál první s nejhůře postaveným klubem po základní části postoupivším do playoff, druhý se druhým nejhorším týmem po základní části postoupivším do playoff, dále třetí s šestým a čtvrtý s pátým. Od čtvrtfinále se hrálo na 4 vítězné zápasy. Čtyři vítězné týmy ze čtvrtfinále postoupily do semifinále. Vítězní semifinalisté do finále. Vítěz finále se stává Mistrem extraligy, konečné druhé až desáté místo je určeno úspěšností týmů v playoff.\n\nJedenáctý až čtrnáctý tým tabulky po základní části hráli play-out skupinu o udržení, ve které se každý s každým utkal čtyřikrát, přičemž se započítávaly všechny body ze základní části (tedy nejen z jejich vzájemných zápasů). Tým, který skončil ve skupině o udržení poslední, hrál baráž o udržení v extralize s vítězem 1. ligy. Tato baráž se hrála na čtyři vítězná utkání.\n\nPoznámky:\n\n1. utkání\n\n2. utkání\n\n3. utkání\n\n4. utkání\n\n5. utkání\n\nDo čtvrtfinále postoupil tým HC Slavia Praha, když zvítězil 3:2 na zápasy\n\n1. utkání\n\n2. utkání\n\n3. utkání\n\n4. utkání\n\n5. utkání\n\nDo čtvrtfinále postoupil tým Bílí Tygři Liberec, když zvítězil 3:2 na zápasy\n\n1. utkání\n\n2. utkání\n\n3. utkání\n\n4. utkání\n\n5. utkání\nDo semifinále postoupil tým HC Eaton Pardubice, když zvítězil 4 : 1 na zápasy\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\nDo semifinále postoupil tým HC Vítkovice Steel, když zvítězil 4:3 na zápasy\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\nDo semifinále postoupil tým Bílí Tygři Liberec, když zvítězil 4:2 na zápasy\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\nDo semifinále postoupil tým HC Slavia Praha, když zvítězil 4:2 na zápasy\n\n1. utkání\n\n2. utkání\n\n3. utkání\n\n4. utkání\nDo finále postoupil tým HC Eaton Pardubice, když zvítězil 4:0 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\nDo finále postoupil tým HC Vítkovice Steel, když zvítězil 4:1 na zápasy.\n\n1. utkání\n\n2. utkání\n\n3. utkání\n\n4. utkání\n\nMístrovský titul získal tým HC Eaton Pardubice, když zvítězil 4:0 na zápasy.\n\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n"}
{"id": "456000", "url": "https://cs.wikipedia.org/wiki?curid=456000", "title": "Hringhorni", "text": "Hringhorni\n\nHringhorni je loď boha Baldra na níž byl se svojí ženou Nannou spálen poté, co zemřeli. Společně s nimi byla spálena spousta předmětů a darů. Je označována jako největší ze všech. Na moře se z pevniny dostala díky síle obryně Hyrrokkin z Jötunheimu.\n"}
{"id": "456001", "url": "https://cs.wikipedia.org/wiki?curid=456001", "title": "Jenišovice (zámek, okres Písek)", "text": "Jenišovice (zámek, okres Písek)\n\nJenišovice jsou zámeček, který leží v okresu Písek mezi Milevskem a Dmýšticemi asi 300 metrů od silnice II/102. Patří k části Něžovice (jako čp. 13) města Milevska. Jsou to tři budovy postavené okolo čtvercového dvora. Dvorem prochází cesta, která vede do obce Přeborov, na jižní části je malé jezírko. Jedna z budov je sýpka, druhá chlév a třetí je obytná. Celý komplex je renesanční a pochází ze 17. století.\n\nPůvodními majiteli byli Přeborští z Něžovic, v 18. století ho dostali Schwarzenbergové. V roce 1918 byly při opravě hromosvodu nalezeny v plechové báni věžičky listiny, podle kterých zde byla v roce 1428 postavená kaple. Kromě kaple zde jihovýchodním směrem býval dvorec a ves. Jenišovice sloužily jako ozdravovna pro nemocné a přestárlé mnichy z nedalekého milevského kláštera. Panský dvorec v 19. století vyhořel a nový byl poté postavený u budovy zámečku. Tvrzení, že zde býval klášter, nejsou doložena. V roce 1924 při provádění pozemkové reformy byl velkostatek rozparcelován a pozemky byly přiděleny občanům z Hrejkovic, Níkovic, Dmýštic a Něžovic.\n"}
{"id": "456002", "url": "https://cs.wikipedia.org/wiki?curid=456002", "title": "Thames Ironworks and Shipbuilding Company", "text": "Thames Ironworks and Shipbuilding Company\n\nThames Ironworks and Shipbuilding Company, Limited byla železářská a loďařská společnost v Leamouthu na soutoku řek Bow Creek a Temže. Její hlavní aktivita byla stavba lodí, ale také civilní inženýrství, mořské inženýrství, jeřáby, elektrické inženýrství a motorová vozidla.\n\nSpolečnost byla založena roku 1837 loďařem Thomasem Ditchburnem a inženýrem a lodním architektem Charlesem Marem jako Ditchburn and Mare Shipbuilding Company. Původně se nacházela v Deptfordu, ale poté, co vyhořela, byla přemístěna roku 1838 na Orchard Place mezi East India Docks a Bow Creek. Tady si vzali provozovnu dřívějších loďařů Williama a Benjamina Wallisových.\n\nFirma si vedla dobře a během několika let se rozrostla po celém okolním území.\n\nDitchburn and Mare byli mezi prvními staviteli železných lodí v okolí, jejich společnost zahájila budování malých kolesových parníků mezi 50 a 100 tunami, než přešla na lodě přeplouvající Lamanšský průliv a od roku 1840 začala budovat lodě nad 300 tun. Zákazníci společnosti byli Iron Steamboat Company a Blackwall Railway Company, několik kolesových parníků se vyrobilo i později, např. \"Meteor\" a \"Prince of Wales\".\n\nSpolečnost měla také zakázky od Admirality, např. HMS \"Recruit\", což byla jedna z prvních železných válečných lodí. Také vybudovali parníky pro P & O Company \"Ariel\" a \"Erin\".\n\nThomas Ditchburn odešel do důlchodu roku 1847 a firma zůstala Charlesovi pod jménem C. J. Mare and Company. Připojil se k němu architekt James Ash, který si později založil vlastní loďařství v Cubitt Town.\n\nOd roku 1847 společnost vzrůstala a Mare si koupil pozemek v Canning Town, u řeky River Lea, kde začal převážet.\n\nMare založil loděnici, která mohra vyrábět lodě až 4 000 tun, protože úzkost na Orchard Place nedovolila vyrábět lodě nad 1 000 tun. Roku 1853 vyrobila společnost loď SS \"Himalaya\" pro Peninsular and Oriental Steam Navigation Company, krátce největší civilní loď, než se stala transportní lodí Navy.\n\nV roce 1855, kdy měla společnost více, než 3 000 zaměstnanců, byla ohrožena, když začal Mare bankrotovat. Tím je myšleno, že jeho finanční situace se zhoršovala zpožďováním plateb za hotovou práci nebo tím, že společnost špatně spočítala cenu lodí pro Royal Navy. Firma nepostrádala zakázky, měla 6 smluv na dělové čluny a smlouvu pro Westminster Bridge (z rokuv1862).\n\nVěřitelé nechali společnost pokračovat a dva zaměstnanci – Joseph Westwood a Robert Baillie byli jmenováni manažéry. Hlavní zachránce společnosti byl Peter Rolt, Mareho tchán, konzervativec, člen parlamentu za Greenwich. Rolt byl také dřevař a dědic Pett shipbuilding family.\n\nRolt kontroloval společnost a roku 1857 z ní udělal limitovanou společnost a pojmenoval Thames Ironworks and Shipbuilding and Engineering Company Ltd.. Měla kapitál 100 000 liber ve 20 akciích v hodnotě 5000 liber za každou, které měl všechny Rolt jako hlavní akcionář.\n\nNová společnost byla největší loďařství na Temži, i její provozovnu popisoval Mechanics' Magazine roku 1861 jako „Leviathan Workshops“. Mapy z roku 1860 ukazují společnost na velké trojúhelníkové ploše v pravém úhlu na východním pobřeží Bow Creek, s železnicí na temžské molo na třetí straně a s menší sítí na západním pobřeží. Hlavní loděnice měly 320 m dlouhé přístaviště. Na severovýchodě zabíral komplex severní pobřeží Temže východně od Bow Creek.\n\nRoku 1863 mohla společnost současně vyrábět 25 000tunové válečné lodě a 10 000tunové poštovní parníky. Jedna z prvních smluv byla na HMS \"Warrior\", spuštěný roku 1860, tehdejší největší válečná loď a první železná ozbrojená fregata. HMS \"Minotaur\" následoval roku 1863.\n\nPráce na lodích jako \"Minotaur\" se dělala na canning townské straně řeky Lea, což je strana, kde měla společnost méně než 0,040 km². Přestože stará síť na Orchard Place patřila stále společnosti do roku 1909, její velikost byla malá, v roce 1860 měla jen 0,020 km².\n\nHlavní část na Temži byla pod velkým tlakem kvůli ceně severních loděnic s menšími zásobami uhlí a železa. Hodně loděnic bylo kvůli finanční krizi roku 1866 zavřeno. Zbylé loděnice se specializovaly na válečné lodě a linery.\n\nPo úspěchu s HMS \"Warrior\" a HMS \"Minotaur\" přicházely zakázky námořnictev z celého světa zahrnující Dánsko, Řecko, Portugalsko, Rusko, Španělsko a Osmanskou říši. Loděnice také vybudovaly pro Pruskojejich první železnou válečnou loď, SMS \"König Wilhelm\" roku 1869 a křižník Alfonso de Alburquerque pro Portugalsko roku 1883.\n\nRoku 1890 se stal Arnold Hills generálním ředitelem. Hills byl jeden z prvních ředitelů, kteří používali 8hodinovou pracovní dobu pro své dělníky v čase, kdy byly v průmyslu běžné 10 a 12hodinové pracovní doby.\nRoku 1895 založil Hills fotbalový klub svých zaměstnanců, Thames Ironworks F.C. a za 2 roky se zúčastnili FA Cupu a Londýnské ligy. Kvůli přání zaměstnávat profesionální fotbalisty byl klub rozpuštěn roku 1900 a o měsíc později vznikl jako West Ham United F.C..\n\nBěhem své činnosti společnost vyrobila 144 válečných lodí a hodně dalších lodí. Roku 1911 oslovil Hill tehdejšího admirála Winstona Churchilla, protože chyběly nové objednávky. Neuspěl a roku 1912 se loděnice musela zavřít.\n\n\n\n"}
{"id": "456005", "url": "https://cs.wikipedia.org/wiki?curid=456005", "title": "V podzemí", "text": "V podzemí\n\nV podzemí (anglicky: \"Underground\") je 8. epizoda I. série sci-fi seriálu .\n\nObyvatelům Atlantidy začínají docházet zásoby potravin, proto se tým majora Shepparda vydává na jednu z planet, se kterými již dříve obchodovali Athosiané, uzavřít obchod. Potkávají tady rasu Geniiů - farmářů a pastevců žijících přibližně na úrovni 17. století na Zemi.\n\nSheppard nabídne za úrodu léky, Geniiové však požadují také výbušniny k urychlení přípravy nových ploch pro pěstování. Sheppard s McKayem se vracejí na Atlantidu pro souhlas doktorky Weirové. Při návratu si McKay všimne podivných hodnot, ukazujících na přítomnost radioaktivního záření. Vydají se po jeho stopách a ukrytý pod senem objeví tajný vchod do podzemí. Pod ním se nachází rozlehlý komplex, v němž Geiiové žijí svůj druhý život. Sheppard s McKayem jsou chyceni a pochopí, že Geniiové jsou ve skutečnosti mnohem vyspělejší (nacházejí se přibližně na úrovni 40.\nlet 20. století) a svůj prostý život ve strachu před Wraithy pouze předstírají.\n\nVůdce Geniiů, Couen, nechá přivést i Teylu a poručíka Forda, kteří se mezitím zúčastnili na povrchu oslav sklizně. Geniiové zvažují jejich uvěznění, ale když zjistí, že by jim doktor McKay mohl pomoci s výrobou atomové zbraně proti Wraithům, uzavřou spojenectví. Seznámí tým majora Shepparda také s datovým diskem, který se jejich předkům podařilo získat ze sestřelené wraithské šipky. Disk obsahuje aktuální informace o umístění jednotlivých mateřských úlů i jejich technické plány. Geniiové připravují atomový útok na mateřský úl. Společně s týmem z Atlantidy se v maskovaném jumperu dostanou do spícího úlu. Zde narazí na zámotky s dosud živými lidmi, Teyla se rozhodne jim pomoci, jeden z Geniiů jí v tom však chce zabránit - aby Wraithové nezjistili, že na lodi někdo byl. Při hádce však zastřelí jednoho z ulovených lidí a tím na sebe upozorní ostrahu. Genii je Wraithy zabit, Teyle se podaří uniknout. Mezitím McKay se zbytkem týmu umístí bombu.\n\nPo návratu na planetu se Geniiové pokusí zmocnit jumperu i výbušnin, Sheppard však jejich zradu předpokládá a proto jsou již připraveny další dva maskované jumpery, které tým zachrání.\n\nNa Atlantidě pak z datového disku zjistí, že mateřských úlů je ve skutečnosti daleko více, než se domnívali a boj tak bude ještě obtížnější.\n\nV této epizodě se poprvé objevují Geniiové.\n"}
{"id": "456008", "url": "https://cs.wikipedia.org/wiki?curid=456008", "title": "Hyrrokkin", "text": "Hyrrokkin\n\nHyrrokkin je obryně, která přijela z Jötunheimu na Baldrův pohřeb, aby dostala na moře Baldrovu loď Hringhorni, na které měl být bůh spálen společně se svojí mrtvou ženou Nannou. Obryně přijela na obrovském vlku, který měl místo uzdy zmije. Čtyři berserkové vlka udrželi, až tehdy, když jej srazili k zemi. Pak jediným obratným trhem, až se země zachvěla, dostala obryně loď na moře. Thóra však přítomnost Hyrrokkin tak rozčilovala, že by jí zabil, kdyby jej ostatní bohové neuprosili.\n"}
{"id": "456009", "url": "https://cs.wikipedia.org/wiki?curid=456009", "title": "SA-3", "text": "SA-3\n\nSA-3 (Saturn-Apollo 3) byl třetí zkušební let rakety Saturn I, druhý projektu Highwater a součást programu Apollo.\n\nStejně jako předchozí mise (SA-1 a SA-2), i SA-3 se zaměřila na testování provozních parametrů rakety Saturn I. Druhým úkolem bylo vypustit v rámci projektu Highwater velké množství vody do vyšších vrstev atmosféry. Opět byla raketa vybavena maketami druhého a třetího stupně a nesla 109 000 litrů vody. Poprvé mělo dojít k testu zpětných raket, určených k oddělení prvního a druhého stupně. Telemetrie byla poprvé odesílána v digitální podobě. Poprvé měly být nádrže natankovány na plnou kapacitu paliva.\n\nStart se konal 16. listopadu 1962 na odpalovacím komplexu 34 na Cape Canaveral. Motory byly zažehnuty v 17:45 UTC a raketa bez obtíží vystoupala do výšky 166 kilometrů. Po dosažení maximální výšky (apogea) byly odpáleny nálože a náklad vody byl rozptýlen do ionosféry. Téměř vše pracovalo správně a díky většímu objemu paliva, měli inženýři možnost sledovat chování rakety při pomalejší akceleraci a delším zážehu. Telemetrie však měla špatnou kvalitu a získaná data byla sporná.\n\n"}
{"id": "456012", "url": "https://cs.wikipedia.org/wiki?curid=456012", "title": "Argema", "text": "Argema\n\nArgema je česká rocková hudební skupina z Uherského Hradiště, kterou založili v roce 1982 Josef Pavka, Slávek Borovička, Olda Gistr , Zbyněk Horák , Karel Holomáč a Jarda Pavelka. Sestava skupiny se během své existence několikrát změnila, ale v současnosti tvoří Argemu čtyři členové. Jméno skupině dali podle největšího afrického nočního motýla \"Argema mittrei\".\n\n\n\n\n"}
{"id": "456018", "url": "https://cs.wikipedia.org/wiki?curid=456018", "title": "USS Louisiana (SSBN-743)", "text": "USS Louisiana (SSBN-743)\n\nUSS Louisiana (SSBN-743) je americká raketonosná jaderná ponorka. Jedná se o poslední, osmnáctou ponorku třídy Ohio a jmenuje se po osmnáctém státu USA. Domovským přístavem je Bangor ve státě Washington (předtím to byl přístav Kings Bay ve státě Georgia). Mottem je „Unie, spravedlnost a důvěra“. \n\nPostavena byla v loděnicích General Dynamics Electric Boat Division v Grotonu ve státě Connecticut. Kýl lodi byl založen 23. říjen 1992, dne 27. července 1996 byla spuštěna na vodu a od 6. září 1997 je v aktivní službě v americkém námořnictvu. \n\nPohonný systém tvoří jaderný reaktor typu S8G a dvojice turbín, roztáčejících jeden lodní šroub. Na palubě nese čtyři 533mm torpédomety pro odpalování torpéd typu MK-48 a dvacet čtyři balistických raket Trident II.\n\n"}
{"id": "456020", "url": "https://cs.wikipedia.org/wiki?curid=456020", "title": "Maximální relé", "text": "Maximální relé\n\nMaximální relé slouží jako nadproudová ochrana trakčního obvodu zejména u lokomotiv, tramvají a trolejbusů. \n\nMaximální relé je společně s linkovým stykačem (hlavní stykač pro spínání trakčního obvodu) ve společné skříni. Např. u tramvají řady T3 je maximální relé nastaveno na maximální průtok proudu 750 ampérů. Pokud trakční proud například při zkratu dosáhne této či vyšší hodnoty, relé rozpojí elektricky trakční obvod a zároveň silným přitažením kotvy „roztrhne“ kontakty linkového stykače. Tímto způsobem je dosaženo bezpečného vypnutí trakčního obvodu. U většiny zrychlovačových tramvají se relé odbavuje pouhým povolením pedálu jízdy. Pokud řidič opět našlápne jízdu a zkrat trvá, dojde opět k zásahu relé. Zásah relé je zvukově velmi efektní záležitost, proto se říká, že „střílí“. Řidič poté musí vypnout vadný podvozek, popřípadě celý defektní vůz a pomocí režimu havarijní pojezd (pomocí jiného, zdravého vozu v soupravě) odjet do vozovny. U tyristorových tramvají řidič k odbavení maximálního relé použije tlačítko MR.\n"}
{"id": "456024", "url": "https://cs.wikipedia.org/wiki?curid=456024", "title": "September", "text": "September\n\nPetra Linnea Paula Marklund (narozena 12. září 1984 ve Stockholmu), dříve vystupující pod pseudonymem September, je švédská Dance-popová zpěvačka.\n\nJejí matka má za sebou hudební minulost, otec je profesor vesmírné fyziky. Nahrávat začala od svých 12 let a v 17 zpívala v rockové skupině.\n\nNež začala vystupovat pod jménem September, nahrála Petra album \"Teen Queen\". Album vyšlo ve Švédsku roku 2000. V této době byl žánr alb Petry Markuld poněkud odlišný od budoucích počinů již pod jménem September.\nV roce 2003, ve svých 18 letech, vydala ve Švédsku 1. hit s názvem \"La La La (Never give up)\". Následovala píseň \"We can do it\", která se jako její druhý singl dostala do Top 10. 11. února 2004 poté vyšlo její debutové album September. Spolu s ním vyšel 3. singl September all over, který si držel 8. místo v hitparádách.\n\nPoté, co se September uchýlila do ústraní, se po nějaké době vrátila s písní \"Satellites\". Ta byla 1. singlem z nového alba In Orbit, které bylo vydané 26. října 2005. Satellites se stal jedním z jejích největších hitů a dodnes si drží 139. pozici ve Swedish Alltime Bestperforming Singles Chart (\"Švédská hitparáda nejlepších singlů všech dob\"). Následovaly další singly z alba: \"Looking for Love\", \"Flowers on the Grave\", \"It Doesn't Matter\" a \"Cry for You\" (který je považovaný za její prozatímní největší světový hit).\nV Polsku vyšlo album \"In Orbit\" jako speciální edice s novými remixy písní a s DVD s videoklipy k albu. CD se stalo velice dobře hodnoceným a v prodejním žebříčku se dva týdny drželo na desátém místě, načež bylo oceněno jako Zlatá deska (bylo prodáno přes 10,000 kopií).\n\nSeptember vydala 20. června 2007 ve Švédsku nový hit nazvaný \"Can't Get Over\". Ten následoval po vydání třetí desky \"Dancing shoes\". Album dosáhlo na 12. příčku Švédské hitparády což byl do té doby největší úspěch. Druhý singl z alba, který byl vydán, nesl název \"Until I Die\". Píseň se dostala na 10. místo prodejnosti na Švédském iTunes store. \"Until I Die\" otevíral Švédské hitparády na 5. místě (a to v listopadu) a opustil je po čtyřech neméně úspěšných týdnech.\n\nSeptembřin první singl z \"Dancing Shoes\", \"Can't Get Over\" vyšel na Americkém iTunes 27. listopadu, 2007. V Nizozemsku byl 1. singl z alba \"Dancing Shoes\" hit \"Cry for You\". Ten se udržel v Holandských hitparádách na 4. místě mezi Top 40. Zatímco druhý singl \"Can't Get Over\" byl v Holandsku na 35. místě v singlové hitparádě, tak 3. singl \"Until I Die\" byl v hitparádách už na 91. místě.\n\n14. dubna 2008 vydala September svůj druhý singl pro Britské ostrovy \"Cry for You\", singl byl zremixován a videoklip znovu zfilmován. Nakonec se píseň dostala na 5. příčku Britské singlové hitparády.\n\nSeptember vydala svůj 11. singl \"Because I Love You\" 19. listopadu 2008. Týden předtím vyšlo její 3. výběrové album \"September – Gold\".\n\n9. března 2009 vydala September 3. singl pro Britské ostrovy \"Can't Get Over\"; který byl nově namixován a bylo natočeno nové video. Singl byl též re-revydán v Nizozemsku. Píseň se zařadila na 14. příčku v Britské hitparádě.\n\nSeptember také nahrála novou píseň \"Leave It All Behind\". V létě 2009 si September pořídila rezidenci v Británii, aby propagovala svoje nové album.\n\nDebutové album September v Británii vyšlo 3. září 2009. Album bylo nazváno \"Cry for you\" – obsahuje jak nové materiály, tak věci z předešlých alb a přepracované verze.\n\nSeptember nazpívala píseň \"Breathe\" pro německý elektronický projekt \"Schiller\". V Makedonii se tento hit umístil na 1. místě v Top 20.\n\n15. května 2009 pokřtila zpěvačka September své album Dancing shoes v Chrudimském klubu Total Inferno.\n\n"}
{"id": "456035", "url": "https://cs.wikipedia.org/wiki?curid=456035", "title": "František Pravda", "text": "František Pravda\n\nFrantišek Pravda, vlastním jménem Vojtěch Hlinka (17. dubna 1817, Nekrasín – 8. prosince 1904, Hrádek) byl český katolický kněz, autor povídek.\n\nDětství strávil na statku „u Hajných“ v Nekrasíně, nedaleko od Nové Včelnice (tehdy nazývané Nový Etynk), v níž taktéž navštěvoval školu. Vystudoval gymnázium v Jindřichově Hradci a poté filosofii v Praze. Bohosloví začal studovat ve Vídni. Po roce studia přešel do pražského semináře. Seznamoval se s myšlenkami sociálního myslitele Bernarda Bolzana.\n\nPo vysvěcení působil jako kaplan, v Kvílicích u Slaného a Jarošově. Od 7. října 1847 byl vychovatelem ve šlechtické rodině barona Sturmfedera v Hrádku. Zde žil a pracoval do konce svého života. Pochován je na zdounském hřbitově u Sušice.\n\nJeho život v Hrádku připomíná pamětní deska na domě, kde žil (dnes je zde budova pošty). Jeho jméno také nese místní knihovna.\n\nPsal česky psané povídky v duchu katolické morálky a s důrazem na křesťanské hodnoty. Do svých povídek vkládal národnostní a buditelské tendence. Jeho dílo bylo u jeho současníků, prostých čtenářů, velmi oblíbené. Později jeho dílo upadlo v zapomnění. Knižně bylo vydáno přes 150 jeho spisů.\n\n\n\n"}
{"id": "456039", "url": "https://cs.wikipedia.org/wiki?curid=456039", "title": "Neodermata", "text": "Neodermata\n\nNeodermata je podkmen, do něhož se řadí prakticky všichni ploštěnci (Platyhelminthes) vyjma ploštěnek (Turbellaria). Mezi Neodermata tedy patří motolice (Trematoda), jednorodí (Monogenea) a tasemnice (Cestoda). Název plyne ze skutečnosti, že při změně první larvy na další stádium dochází k výměně povrchu pokožky (obvykle má první larva obrvený povrch, ale následující parazitické stadium má již pokožkou utvářenou jako syncytiální neodermis). Neodermata jsou významní parazité.\n"}
{"id": "456040", "url": "https://cs.wikipedia.org/wiki?curid=456040", "title": "Pemónové", "text": "Pemónové\n\nPemónové neboli Taulipangové je etnická skupina jihoamerických Indiánů.\n\nŽijí v oblasti savan \"llanos\" na území Venezuely, Guyany a severní Brazílie, společně s příbuznými skupinami \"Makiritariů\", \"Makušiů\" a \"Akawojů\". Všichni hovoří blízce příbuznými jazyky náležícími do karibské jazykové rodiny. Žili v málo úrodné, suché oblasti, nepříliš vhodné pro tropické zemědělství. Proto se živili hlavě sběrem a lovem drobné zvěře, menší význam měl rybolov v sezónních vodních nádržích.\n\nV jejich mytologii a náboženství hráli ústřední roli kulturní hrdinové – dvojčata Makunaima a Pia. Makunaima představuje kladný, tvůrčí princip, je kulturním hrdinou, zatímco Pia je závistivý a líný, maří bratrovo dílo a škodí jemu i lidem. Posvátným místem pro Taulipangy a ostatní indiány této oblasti byla hora Roraima. K prvnímu setkání Taulipangů s bělochy, konkrétně se Španěly, došlo na počátku 18. století. Od té doby byli z větší části christianizováni.\n"}
{"id": "456042", "url": "https://cs.wikipedia.org/wiki?curid=456042", "title": "Proconsul (primát)", "text": "Proconsul (primát)\n\nProconsul (česky též Prokonzul) je rod vyhynulých úzkonosých primátů žijících v časném miocénu (zhruba před 14 - 22 miliony let) ve východní Africe. Jeho fosílie byly nalezeny na několika nalezištích na území dnešní Keni a Ugandy a jedná se o dosud nejlépe známého zástupce čeledi Proconsulidae. Proconsul je také modelovým příkladem toho, jak asi mohl vypadat společný předek moderních lidoopů a lidí.\n\nPrvní ostatky rodu Proconsul nalezl lékař H. L. Gordon v roce 1927 na lokalitě Koru, poblíž Viktoriina jezera v západní Keni. Jejich skutečného významu si ovšem všiml až Arthur Tindell Hopwood, když mu byly v roce 1931 postoupeny k prozkoumání. Ještě téhož roku během expedice Britského muzea na původní lokalitě našel ostatky dalších tří jedinců a všechny nálezy souhrnně publikoval v roce 1933. Dosud neznámého vyhynulého primáta pojmenoval \"Proconsul africanus\" podle oblíbeného cvičeného šimpanze z londýnské ZOO jménem Consul (\"Proconsul = předchůdce Consula\"). Domníval se totiž, že nalezl předka moderních šimpanzů.\n\nBěhem dalších desetiletí přibylo nezvykle velké množství nálezů a klasifikace rodu se postupně zpřesňovala. Nejznámější je unikátní nález téměř kompletní lebky z roku 1948, který na ostrově Rusinga na Viktoriině jezeře objevila slavná paleontoložka Mary Leakey.\n\nRod Proconsul je doložen poměrně velkým počtem kosterních ostatků, přičemž na rozdíl od mnoha jiných miocénních primátů z nich lze složit prakticky kompletní kostru. Podobu tohoto primáta je tudíž možné vcelku dobře rekonstruovat. Proconsul proto může sloužit i jako model pro příbuzné rody a první hominoidy, známé často jen ze zlomků čelistí či zubů.\n\nTento primát žil spíše v lesním prostředí, kde se živil zejména ovocem a v menší míře snad i mladými listy. Struktura karpálních kostí ukazuje na schopnost silného úchopu, ačkoliv končetiny jinak odpovídají plně kvadrupednímu pohybu. Proconsul se tedy ve větvích pohyboval jako opice, pomocí všech čtyř končetin, ale možná si pomáhal občasným skákáním. Větší druhy ovšem nemusely být výlučně stromovými živočichy a mohly se pohybovat i po zemi. Jednotlivé druhy rodu Proconsul dosahovaly značného rozpětí ve velikosti - jejich váha se pohybovala zhruba v rozmezí 10 – 90 kg.\n\nKostra rodu Prokonsul vykazuje unikátní pestrou mozaiku primitivních obecných znaků vyšších primátů a několika odvozených znaků moderních lidoopů.\n\nLebka Proconsula měla oproti moderním hominoidům větší obličejovou část a menší mozkovnu. Z obličeje ještě vystupoval výrazný čenich, podobně jako u Aegyptopitheca. Zuby v lehce stavěných čelistech byly opatřeny jen tenkou vrstvou skloviny, což odpovídá měkké stravě tropického lesa - ovoci, popřípadě mladým listům.\n\nDíky nálezu téměř kompletní lebky na ostrově Rusinga lze u Proconsula zcela výjimečně studovat i jeho mozek. Lebeční kapacita byla odhadnuta na 167 cm. Jedná se v poměru k celkové velikosti těla o objem, přesahující kapacitu oligocénních primátů. Blíží se horní hranici rozpětí kapacity současných kočkodanovitých a gibonovitých, ovšem struktura mozku je ještě primitivní a postrádá typické hominoidní znaky.\n\nPostkraniální kostra Proconsula postrádá většinu typických znaků, které odlišují lidoopy od opic. Tvar hrudníku i postavení lopatky odpovídá úzkonosým opicím a kvadrupednímu pohybu, chybí prodloužené přední končetiny i tuhá páteř hominoidů. Proconsul měl naopak shodně s úzkonosými opicemi zadní končetiny delší než ty přední (i když jen minimálně) a také dlouhou, pružnou páteř. Chodidla nebyla přizpůsobena chůzi po prstech jako u lidoopů.\n\nNejvýraznějším znakem, který již Proconsula odlišoval od ostatních soudobých primátů, byl chybějící ocas, nahrazený kostrčí. Stejně jako moderním hominidům mu chyběly sedací mozoly. Také klouby předních i zadních končetin vykazují o něco vyšší pohyblivost než je tomu u opic.\n\nI přesto, že je Proconsul jedním z nejlépe poznaných miocénních primátů, je jeho taxonomické i fylogenetické zařazení stále hojně diskutované. Po svém objevu byl dlouho považován za předka moderních afrických lidoopů a řazen mezi hominidy. Všeobecně se až do 70. let 20. století předpokládalo, že druh \"Proconsul africanus\" je předkem šimpanzů, zatímco \"Proconsul major\" předcházel gorilám. Až moderní studie prokázaly, že Proconsul mezi hominidy nepatří a a jisté není ani jeho zařazení mezi hominoidy.\n\nVětšinou autorů je rod Proconsul považován již za primitivního zástupce nadčeledi Hominoidea. Jeho kostra má právě takové charakteristiky, které lze u nejranějších hominoidů předpokládat. Patří mezi ně četné primitivní znaky, ale současně již zvýšená mobilita kloubů, schopnost silného úchopu, chybějící ocas, nespecializovaný chrup, mozková kapacita na horní hranici rozpětí moderních úzkonosých opic i prodloužený životní cyklus. Někteří badatelé však o příslušnosti Proconsula k nadčeledi Hominoidea pochybují a řadí jej spolu s celou čeledí Proconsulidae do samostatné nadčeledi Proconsuloidea.\n\nV každém případě je Proconsul v evoluci velmi blízko samotnému vzniku nadčeledi Hominoidea, ať už mu těsně předcházel nebo byl jedním z prvních zástupců. Ukazuje tedy, jak asi mohl předek moderních hominoidů vypadat, i když jím přímo nebyl.\n\nRod Proconsul byl ve svém prostředí velmi úspěšný a diverzifikoval do několika druhů, které se od sebe lišily zejména velikostí.\n\nPůvodně byl popsán pouze jeden druh – \"Proconsul africanus\". V roce 1951 ale Wilfrid Le Gros Clark a Louis Leakey rozčlenili všechny tehdejší nálezy do tří rodů (\"Proconsul nyanzae\", \"Proconsul major\" a \"Proconsul africanus\"). Na přelomu 20. a 21. století byly vyděleny další tři druhy – v roce 1993 druh \"Proconsul heseloni\", v roce 2005 \"Proconsul gitongai\" a v roce 2009 druh \"Proconsul meswae\".\n\nV minulosti bylo pod rodovým jménem Proconsul zahrnuto též několik nálezů, které byly po zpřesnění poznání vyčleněny do samostatných taxonů - například \"Kamoyapithecus\" či \"Morotopithecus\".\n\nZástupci rodu Proconsul se objevují v širokém časovém rozpětí. Jsou vydělovány dvě zeměpisně i časově odlišné skupiny, přičemž starší druhy (\"P. meswae\", \"P. africanus\", \"P. major\") se od těch mladších (\"P. heseloni\", \"P. nyanzae\") nepatrně odlišují. Konvenčně se všechny druhy označují rodovým jménem Proconsul, v roce 2000 však bylo pro druh \"Proconsul major\" navrženo nové rodové jméno \"Ugandapithecus\". Tím měla být vyjádřena odlišnost obou skupin, jedná se však dosud o kontroverzní návrh, který nebyl všeobecně přijat. Podle odpůrců dosud chybí dostatek podkladů pro bezpečné vydělení obou skupin, které se mohou lišit i kvůli rozdílným ekosystémům. Lokality Koru a Songhor, které vydaly ostatky druhů \"Proconsul africanus\" a \"Proconsul major\", totiž v časném miocénu pokrývaly tropické lesy. Oproti tomu vegetace ostrova Rusinga, kde byly nalezeny druhy \"Proconsul heseloni\" a \"Proconsul nyanzae\", byla sušší a méně hustá.\n\nV roce 2015 bylo pro mladší nálezy navrženo rodové jméno \"Ekembo\", které v místním jazyce Suba znamená „opice“ nebo „lidoop“. Autoři návrhu rozlišují druhy \"Ekembo heseloni\" a \"Ekembo nyanzae.\"\n\n\"Proconsul africanus\" je nejstarším popsaným zástupcem rodu Proconsul, a tudíž je zároveň jeho typovým druhem. Byl rozeznán již v roce 1933. Některé fosilie určené původně jako \"Proconsul africanus\" však byly po roce 1993 překlasifikovány jako \"Proconsul heseloni,\" včetně dobře dochované lebky z ostrova Rusinga.\n\n\"Proconsul africanus\" žil asi před 19 – 20 miliony let na území dnešní Keni. Jeho ostatky jsou nalézány společně s druhem \"Proconsul major\" na shodně datovaných lokalitách Koru, Chamtwara, Legetet, Songhor a Mteitei Valley. Patřil k menším druhům, neboť dosahoval váhy do 20 kg.\n\nDruh \"Proconsul gitongai\" byl popsán až v roce 2005 a dosud je doložen pouze několika izolovanými zuby. Ty byly zachyceny na lokalitě Kipsaraman v oblasti Tugen Hills v Keni. Mnoha odborníky je ztotožňován s druhem \"Proconsul major\". Důvodem pro vydělení nového druhu se stal fakt, že nalezené stoličky se v několika detailech liší od morfologie zubů druhu \"Proconsul major\". Problémem je i velký časový odstup mezi výskytem obou druhů.\n\nNálezy, určované jako \"Proconsul gitongai\" pochází až z počátku středního miocénu, tedy z doby asi před 14,5 miliony let. Jednalo by se tudíž o nejmladšího známého zástupce rodu Proconsul.\n\n\"Proconsul heseloni\" je asi nejlépe doloženým druhem rodu Proconsul. Nejreprezentativnějším a také nejznámějším nálezem je dobře dochovaná lebka, zachycená v roce 1948 na ostrově Rusinga (KNM-RU 7290), která byla původně popsána jako \"Proconsul africanus\". \"Proconsul heseloni\" je mimoto velmi dobře znám i v oblasti postkraniální kostry.\n\n\"Proconsul heseloni\" žil asi před 17 – 18,5 miliony let na ostrovech Rusinga a Mfangano v dnešní Keni. Patřil k nejmenším zástupcům rodu Proconsul – samice dosahovaly váhy zhruba 9 – 12 kg, samci až 20 kg.\n\n\"Proconsul major\" je největším zástupcem rodu Proconsul. Je ovšem dosud málo známý, doložený jen nečetnými zlomky čelistí, izolovanými zuby a několika fragmenty postkraniální kostry. Žil asi před 19 – 20 miliony let na území dnešní Keni a Ugandy. Jeho ostatky jsou nalézány společně s kostrami druhu \"Proconsul africanus\", na shodně datovaných keňských lokalitách Koru, Chamtwara, Legetet, Songhor a Mteitei Valley. Mimoto byl zachycen také na lokalitě Napak v Ugandě. Dosahoval váhy asi 60 – 90 kg, což zhruba odpovídá gorilí samici. Měl ovšem nápadně malé zuby, proto se odhady celkové váhy podle velikosti zubů pohybují v rozmezí pouhých 33 – 62 kg.\n\n\"Proconsul meswae\" žil asi před 22,5 miliony let. Jedná se o dosud nejstarší známý druh rodu Proconsul a zároveň o druh nejnověji vyčleněný. Fragmenty lebky, čelistí a zubů byly sice objeveny již během výzkumu v letech 1978 - 1980, ale paleontolog Peter Andrews se i přes zřetelné odlišnosti od ostatních Proconsulů zdráhal vytvořit samostatný druh, protože se jedná pouze o nedospělé jedince. Druhové jméno \"Proconsul meswae\" proto navrhl až v roce 2009, do té doby byly ostatky označovány jako nespecifikovaný zástupce rodu Proconsul.\n\n\"Proconsul meswae\" byl primitivnější než všechny ostatní zástupci rodu Proconsul, přičemž morfologicky nejblíže měl k druhu \"Proconsul nyanzae\". Jeho ostatky byly dosud zachyceny pouze na lokalitě Meswa Bridge v západní Keni a představují kosti nejméně čtyř jedinců.\n\n\"Proconsul nyanzae\" obýval asi před 17 – 18,5 miliony let ostrovy Rusinga a Mfangano na Viktoriině jezeře v dnešní Keni. Od souběžně nalézaného druhu \"Proconsul heseloni\" se lišil jen minimálně. Podle dostupných fragmentů postkraniální kostry je jeho celková váha odhadována asi na 20 – 50 kg v závislosti na pohlaví. Stejně jako \"Proconsul major\" měl sklony k mikrodoncii, takže odhady váhy provedené na základě dochovaných zubů mohou být nižší (22 – 35 kg).\n"}
{"id": "456043", "url": "https://cs.wikipedia.org/wiki?curid=456043", "title": "Veřejná zeleň", "text": "Veřejná zeleň\n\nVeřejná zeleň je souhrn všech volně rostoucích a veřejně přístupných zelených rostlin. Jedná se o důležitý architektonický a krajinný prvek s velmi významnými ekologickými funkcemi. Doplňkem veřejné zeleně je zeleň neveřejná, respektive privátní či soukromá.\n\nMimo zastavěný prostor vesnic, obcí, městysů a měst se v extravilánu jedná obvykle o rozsáhlé plochy lesů, hájů, zahrad, sadů, luk, mokřadů, polí i volně rostoucí solitérní nebo hospodářsky nevyužívané zeleně. Tento typ zeleně má kromě svých primárních hospodářských a ekologických funkcí také výrazné funkce rekreační, zdravotní, krajinotvorné, půdoochranné, vodohospodářské,\nestické i okrasné.\n\nUvnitř zastavěných ploch všech lidských sídel se k výše uvedeným funkcím přidružují i další posílené funkce zdravotní, rekreační a estetické. Každá zeleň má kromě toho také vliv na čistotu ovzduší a mikroklima, neboť snižuje prašnost a zvyšuje vlhkost vzduchu. Dále působí jako tlumič nadměrného hluku, protože snižuje přílišnou hlučnost, která je uvnitř lidských sídel nejčastěji způsobena různými dopravními a mechanizačními prostředky.\n\nVeřejná zeleň v intravilánu obcí může mít velmi mnoho podob. Může se jednat o parky, zahrady, sady, lesoparky, aleje, stromořadí, trávníky a záhony, případně květinové mísy. Zeleň může být upravena podle pravidel sadovnické tvorby, může tvořit souvislé porosty či menší skupiny rostlin nebo se také může jednat o zeleň rozptýlenou a solitérní (například o solitérně rostoucí keře a stromy, zelené pásy podél cest i o květinové koše a mísy).\n\n\nKaždá zeleň potřebuje svoji periodickou a pravidelnou údržbu, která je dána především biologickou podstatou života rostlin. Uplatňuji se zde výrazné sezónní vlivy (kupříkladu: na jaře se musí více kosit trávníky, udržovat záhony a květinové mísy, na podzim je obvykle nutné hrabat spadané listí, na jaře pak prořezávat stromy a keře atd. apod.).\n\n\n"}
{"id": "456044", "url": "https://cs.wikipedia.org/wiki?curid=456044", "title": "Albert Fish", "text": "Albert Fish\n\nHamilton Howard \"Albert\" Fish (19. května 1870 – 16. ledna 1936) byl americký natěrač, otec 6 dětí a kanibal. Tento sériový vrah byl také znám jako Gray Man (Šedý muž), Werewolf of Wysteria (vlkodlak z Wysterie), Brooklyn Vampire (Brooklynský vampýr) a The Boogeyman. Tento pedofil a kanibal se chlubil, že zabil stovky lidí a že měl dítě v každém státě USA. Není však jasné, zda mluvil pravdu ani zda mluvil o obtěžování či kanibalství. Fish byl podezřelý nejméně z pěti vražd během svého života. Jeho oběti byly děti, které mučil (bičování, kastrování) a pak je jedl. Takto mohl zavraždit až 400 dětí a vepsal se tak do historie. Přiznal se ke třem vraždám. Nakonec byl odsouzen za únos a vraždu Grace Buddové. Matce této dívky poslal dopis, co vše její dceři a dalším dětem dělal. V roce 1936 byl popraven na elektrickém křesle.\n\n\n"}
{"id": "456048", "url": "https://cs.wikipedia.org/wiki?curid=456048", "title": "John Stuart", "text": "John Stuart\n\nJohn Stuart, 3. hrabě z Bute (25. květen 1713 – 10. březen 1792), také označovaný jako lord Mount Stuart, byl skotský šlechtic, který krátkou dobu zastával funkci britského premiéra v době panování Jiřího III. Byl prvním předsedou vlády pocházejícím ze Skotska.\n\nStuart zdědil po smrti svého otce, Jamese Stuarta, 2. hraběte z Bute, jeho hraběcí titul. V letech 1720 až 1728 studoval na Eton College a v období 1728 až 1732 na Leidenské univerzitě v Nizozemsku, kde absolvoval v oboru občanského a veřejného práva. 24. srpna 1736 se oženil s Mary Wortley Monatguovou, která dostala jako věno panství její rodiny.\n\nVlivem svého strýce byl Stuart zvolen roku 1737 jako skotský člen Sněmovny lordů. V parlamentu nevyvíjel zvláštní aktivitu a tak roku 1741 nebyl pro další období zvolen. Několik dalších let strávil řízením svých panství ve Skotsku.\n\nV období vzpoury jakobitů roku 1745 se Stuart přestěhoval do Londýna a o dva roky později se zde setkal s princem Frederikem, nejstarším synem Jiřího II. a stal se jeho blízkým spojencem. Po Frederikově smrti se stal hlavním učitelem jeho syna Jiřího a přítelem jeho vdovy Augusty.\n\nVlivem blízkého vztahu s Jiřím III. po jeho nástupu na trůn roku 1760 Stuartův vliv v politice zesílil. Roku 1760 byl znovu zvolen jako zástupce Skotska v parlamentu a de facto byl jmenován premiérem, čímž ukončil dominanci Whigů na britské politické scéně i sedmiletou válku. Jiří ho ale začal přehlížet a odklonil se od něho po veřejné kritice svého projevu, jejímž autorem byl Stuart. Stuart z funkce premiéra odstoupil krátce nato, i když pozici zástupce Skotska v horní komoře parlamentu si podržel až do roku 1780.\n\nZbytek svého života strávil na svém panství v Hampshire, kde trávil čas studiem botaniky a stal se podporovatelem literatury a umění. Finančně podporoval i skotské univerzity. Vrcholem jeho botanického studia je kniha Botanické tabulky britských rostlin publikovaná roku 1785. Zemřel 10. března 1792 ve svém domě na Grosvenor Square v Londýně a byl pohřben na ostrově Bute.\n"}
{"id": "456052", "url": "https://cs.wikipedia.org/wiki?curid=456052", "title": "George Grenville", "text": "George Grenville\n\nGeorge Grenville (14. říjen 1712 – 13. listopad 1770) byl britský státník, člen strany Whigů, který za krátký čas sedmi let, po který byl členem britské vlády dosáhl až na funkci jejího předsedy. Byl jedním z mála premiérů, kteří nikdy nebyli jmenováni peery (a tedy členy Sněmovny lordů).\n\nGrenville byl druhým synem Richarda Grenvilleho a Hester Templové. Jeho starší bratr později zdědil titul hraběte po svém otci. Grenville studoval na Eton College a později na Christ Church v Oxfordu.\n\nRoku 1741 byl zvolen do parlamentu za obvod Buckingham a reprezentoval ho následujících dvacet devět let až do své smrti. V parlamentu se připojil ke skupině oponentů Roberta Walpoleho, ve které byli mimo jiné Richard Temple (lord Cobham), jeho bratr, William Pitt a George Lyttelton.\n\nV prosinci 1744 se stal členem úřadu admirála, vedené Henrym Pelhamem. Spojil se se svým bratrem a Pittem, aby dosáhl oslabení Pelhamovy pozice. V červenci 1747 se Grenville stal členem rady ministra financí, roku 1754 pokladníkem britského námořnictva a členem tajné rady. Spolu s Pittem a několika dalšími spojenci upadl v nemilost poté, co hlasovali proti vládě ve věci mírové dohody s Ruskem. Oba se připojili k opozici a kritizovali Pelhamovu vládu do doby než byl její premiér nucen na podzim roku 1756 odstoupit.\n\nPitt poté sestavil novou vládu, vedenou Williamem Cavendishem. Grenville se vrátil do úřadu pokladníka britského námořnictva, což pro něho bylo velkým rozčarováním, protože očekával jmenování do prestižnější a lukrativnější pozice pokladníka armády.\n\nRoku 1758 navrhl ze své pozice zákon, který určoval spravedlivější ocenění práce námořníků. Ve svém úřadu zůstal i poté, co Pitt odstoupil na protest proti řešení otázky války se Španělskem a krátce poté se stal předsedajícím Dolní sněmovny. V květnu 1762 byl jmenován zástupcem státu v severní části země, v říjnu předsedou admirality a v dubnu 1763 ministrem financí.\n\nHlavními agendami jeho vlády byla obžaloba Johna Wilkese a vydání kolkového zákona, který vedl k odcizení mezi americkými koloniemi a Velkou Británií. Král se snažil přesvědčit Pitta, aby sestavil vládu, ale byl neúspěšný a tak nakonec jejím sestavením pověřil Charlese Watson-Wentwortha. Poté co Watson tuto nabídku akceptoval, odvolal v červenci 1765 Jiří III. Grenvilla a ten poté už nezastával žádný úřad.\n"}
{"id": "456053", "url": "https://cs.wikipedia.org/wiki?curid=456053", "title": "Dmýštice", "text": "Dmýštice\n\nDmýštice jsou malá vesnice v okrese Písek. Je to místní část města Milevsko. Má PSČ 39901. Nachází se v půli cesty z Milevska do Kovářova. V roce 2011 zde trvale žilo 89 obyvatel. Na návsi je také obchod se smíšeným zbožím a v jižní části vesnice je zemědělské družstvo. Dmýštice patří do římskokatolické farnosti Milevsko.\n\nNázev Dmýštice je odvozen od jména Dmich (zdrobnělina Dmíšek), které vzniklo ze jména Dmitr, Dimitr, Dmitrij, Demeter (Demetrios ze Soluně). Název obce se pokládá za svědectví vlivu slovanského obřadu šířeného ze Sázavského kláštera.\n\nPrvní písemná zmínka o vesnici pochází z roku 1397. Ves náležela k milevskému klášteru až do husitských válek. Roku 1421 byla ves společně s ostatními vesnicemi kláštera milevského zastavena králem Zikmundem Lucemburským Matěji Brusovi z Kovářova za jeho pomoc při obraně královského hradu Karlštejna proti husitům. Po jeho smrti zdědila majetek dcera, která jej přenechala v roce 1455 svému strýci Předborovi z Radejšína. Ten prodal ves v roce 1461 Janovi z Rožmberka a i Dmýštice byly připojeny k zvíkovskému panství. Když v roce 1581 získali Milevsko a jeho panství prodejem od Kryštofa ze Švamberka páni z Hodějova, přešly Dmýštice pod jejich správu až do bělohorské porážky.\n\nŠkola byla ve vsi zřízena roku 1812. První vyučování probíhalo v najaté místnosti místního hostince. Ale k vytvoření školní obce se spojily Níkovice, Jenišovice, Něžovice, Klisín a Hrejkovice, tak místnost kapacitně nepostačovala. Přistoupilo se k stavbě vlastní budovy. Tato jednotřídní škola také později nepostačovala, a roku 1885 byla povolena druhá třída. V roce 1891 byla nevyhovující stará školní budova prodána a začala se stavět nová, jejíž stavba byla dokončená roku 1892.\n\nSbor dobrovolných hasičů byl založen roku 1892, ochotnický spolek roku 1909.\n\nV roce 1924 byla obec Dmýštice rozdělená na Něžovice, Níkovice a Dmýštice.\n\nV roce 1926 zde žilo 192 obyvatel, bylo zde 32 popisných čísel. V roce 1930 zde bylo 31 domů, 188 obyvatel.\n\n"}
{"id": "456057", "url": "https://cs.wikipedia.org/wiki?curid=456057", "title": "Viktor Hájek", "text": "Viktor Hájek\n\nThDr. Viktor Hájek (15. července 1900 Hustopeče u Brna – 7. března 1968 Praha) byl český teolog, kazatel a v letech 1950 až 1968 synodní senior, tedy nejvyšší představitel Českobratrské církve evangelické.\n\nStudoval v Brně na I. českém státním gymnáziu, kde také maturoval. Dále studoval na Filozofické fakultě Univerzity Karlovy obor historie a filozofie a po roce přešel na Husovu československou evangelickou fakultu bohosloveckou v Praze. Jeden semestr studoval na Slovenské bohoslovecké fakultě v Bratislavě. Po ukončení studií v roce 1924 odjel s J. B. Součkem studovat na Westminsters College do Cambridge ve Skotsku. V archivu Farního sboru ČCE Brno II. jsou uloženy dopisy, které psal ze Skotska svému otci Ladislavu Hájkovi, faráři v Miroslavi.\n\nOd 19. 10. 1925 vikářem a od 12. 8. 1926 do 31. 7. 1929 farářem ve sboru v Růžďce.\n\nOd 1. 8. 1929 do 14.2 1950 farářem v Brně, na základě úspěšně obhájené disertační práce \"Dogmatika Petra Chelčického\" získal 11. 3. 1930 na HČEFB doktorát teologie. V letech 1940–1947 byl seniorem Brněnského seniorátu. Na brněnském gymnáziu na třídě Kapitána Jaroše vyučoval v letech 1929 až 1948 evangelické náboženství.\n\nOd 1. 2. 1947 do 14. 2. 1950 náměstkem synodního seniora. Od 14. 2. 1950 do 7. 3. 1968 synodním seniorem v Praze. Přestože od roku 1950 stál v čele ČCE v těžkém období totalitního režimu, podařilo se mu prosadit na Státním úřadu pro věci církevní právo církve shromažďovat děti a mládež na církevní půdě při výkladu Bible a zpěvu.\n\nOženil se s Klárou Hajtšovou (1904–1973), neteří M. R. Štefánika. Měli dvě děti. Syn Igor se narodil 7. 7. 1930, vystudoval bohosloveckou fakultu v Praze a byl seniorátním vikářem v Teplicích. Církevní službu opustil v roce 1958 a pracoval jako ekonom. Dcera Doris (provdaná Titěrová) se narodila 15. 8. 1935 a byla vedoucí sekretariátu synodní rady u synodního seniora ThDr. Miloslava Hájka. Zemřela 31. 3. 1984. Její nejmladší syn Ondřej Titěra vystudoval teologii a byl v letech 1998 až 2014 farářem v Miroslavi a od roku 2010 náměstkem seniora (Brněnský seniorát). Nyní je kazatelem v Jablonci nad Nisou. Nejstarší syn Dalibor je kurátorem sboru v Libčicích nad Vltavou.\n\nJako představitel církve velmi dobře vycházel se svými spolupracovníky. Při posledním rozloučení 15. března 1968 promluvil náměstek synodního seniora ThDr. Václav Kejř na slova apoštola Pavla „Milostí Boží jsem to což jsem“.\n\nV teologických debatách s vědeckými a kulturními pracovníky, které se vedly za první republiky na půdě Akademické YMCY, dovedl s bystrou pohotovostí okamžitě vystihnout myšlenkovou povrchnost nebo skrytý posměšek vyzyvatele.\n\nByl skvělým kazatelem. Jeho kázání měla logickou stavbu s jednou nebo dvěma základními myšlenkami. Nezapomenutelné se staly jeho cykly kázání na Desatero, modlitbu Páně a Krédo. V kázání dovedl oslovit jak vzdělané, tak i prosté posluchače. Vikářům, kteří pod jeho vedením pracovali, připomínal, že moderní posluchač vyžaduje stručnost a věcnost podání, což nemusí ochudit, nýbrž naopak to zdůrazňuje bohatství evangelia. Jeho zvěst byla christocentrická, soustředěná na tu jednu drahou postavu Ježíše Krista a jeho záchranné dílo.\n\n"}
{"id": "456060", "url": "https://cs.wikipedia.org/wiki?curid=456060", "title": "Euro Truck Simulator", "text": "Euro Truck Simulator\n\nEuro Truck Simulator je trojrozměrná počítačová hra pro systém Microsoft Windows, vyrobená společností SCS Software. Využívá firemní technologii Prism3D. Náplní hry je převážení zboží z jednoho nákladního doku do jiného pomocí kamionu. Hra byla vydána v roce 2008.\n\nCílem hry je dosáhnout mistrovské úrovně. Hráč postupně plní zadané úkoly, za které získává zkušenostní body. Jde především o doručení nepoškozeného nákladu, získání licencí na nebezpečný náklad, rozšiřování působnosti do dalších států nebo nákup nového tahače.\n\nZa každou dovezenou zásilku je hráč ohodnocen i finančně (hra používá měnu Euro). Peníze může investovat do vylepšování tahače, nákupu licencí atp. Hráč však utrácí peníze i za palivo, případné opravy nebo pokuty za nedodržení pravidel silničního provozu. Po splnění posledního úkolu končí kampaň, ne však hra jako taková, hráč může dále pokračovat.\n\nPro původní verzi 1.0 existují rozšíření ve formě patche na verzi 1.2 (který přidává do hry další možnosti) a 1.3 (drobné opravy v enginu hry). Někteří vydavatelé (Excalibur Publishing, Rondomedia) prodávají hru s již aplikovaným patchem pod názvem \"Euro Truck Simulator Gold Edition\". Ve Spojených státech se tato hra prodává pod názvem \"Big Rig Europe\".\n\nV roce 2012 byla hra portována na operační systém Mac OS X pod číselnou verzí 1.4 (obsahuje stejné herní možnosti jako verze 1.3 pro PC) a dále upgradována na 1.4.2 (opravena kompatibilita herních periferií).\n\nHra se odehrává v západní a střední části kontinentální Evropy, od verze 1.2 je přidán i ostrov Velké Británie. Každý ze států obsahuje jedno až tři města. Před začátkem kampaně si hráč vybere zemi, ve které chce začít, a je přemístěn do jejího hlavního města.\n\nV každém městě je několik firem, reprezentovaných nákladními doky, ve kterých je možné přijmout zakázku a odvézt návěs do jiného města. Firmy jsou čistě fiktivní. Některé nabízí běžné spotřební zboží, jsou však zastoupeny i chemičky, zemědělská družstva nebo stavební společnosti. Do některých firem lze náklad pouze přivézt, nenabízí zakázky.\n\nMěsta jsou spojena dálnicemi a v několika případech menšími silnicemi, postavenými částečně na základech skutečného světa. Spojení mezi kontinentální částí a Velkou Británií zajišťuje trajekt mezi Calais a Doverem. Před cestou do Velké Británie si však hráč bude muset nainstalovat patch 1.2 nebo 1.3. Samotná hra pod 1.2 Velkou Británii neobsahuje.\n\nČerpací stanice se ve hře nacházejí pouze na dálnicích a mimoměstských silnicích. V hře se nachází hned několik typů stanic. Stanice na dálnicích jsou většinou vybudované v obou směrech provozu, existují ale i stanice pouze v jednom směru, které neumožňují vjezd ze směru druhého. Čerpací stanice se také nacházejí na každém hraničním přechodu. Ceny nafty jsou různé. Nejdražší jsou zpravidla ty, které se nacházejí na hraničních přechodech. Stanice na klasických silnicích jsou zpravidla jednosměrné, jsou ale přístupné (i když obtížně) i ze směru druhého. Všechny stanice jsou vybaveny odpočívadly.\n\nProdejny tahačů lze spatřit v každém hlavním městě daného státu. Všechny jsou otevřeny od pondělí do soboty v čase od 8:00 do 18:00. Každá prodejna nabízí všechny dostupné tahače ve hře. Prodejny jsou vybaveny parkovištěm, kde lze tahače odstavit a vyspat se. U prodejen se taky nacházejí autodílny, kde lze tahače opravovat, vylepšovat a nastříkat jinou barvou. V městech, která nejsou hlavní, se nachází pouze autodílna s přilehlým parkovištěm.\n\nTahače jsou vymodelovány podle reálných předloh, ve hře jsou však použity fiktivní názvy značek. Celkem se jedná o čtyři značky, z nichž každá je zastoupena třemi výkonnostně odlišnými variantami. Jak hráč postupuje ve hře, může vylepšovat stávající tahač nebo koupit nový. Tabulka ukazuje seznam dostupných tahačů bez vylepšení - tak, jak je hráč může koupit v prodejně.\n\nReálná předloha tahačů značky Majestic je model značky Mercedes-Benz, a to konkrétně typ Actros. Tahače této značky patří ve hře k těm dražším.\n\nReálná předloha tahačů značky Runner je model značky Renault, a to konkrétně typ Magnum. Tahače této značky patří ve hře k těm levnějším. V jednotlivých třídách většinou nabízejí největší objem nádrže.\n\nReálná předloha tahačů značky Swift jsou modely značky Scania, a to konkrétně řady R. Tahače této značky jsou vzhledem k jejím vlastnostem cenově velmi výhodné.\n\nReálná předloha tahačů značky Valiant jsou modely značky Volvo, a to konkrétně řady FH. Tahače této značky jsou ve hře nejdražší, nabízí ovšem také největší výkon.\n\nHra obsahuje editor, pomocí kterého si hráč může vytvořit svou herní mapu nebo upravit stávající. SCS Software neposkytuje k editoru technickou podporu, avšak na internetu lze nalézt návody k jeho ovládání. Pomocí utilit třetích stran vyrábějí fanoušci také další doplňky ke hře, jako tahače, návěsy nebo jiné 3D modely.\n\nHra byla v roce 2008 oceněna organizací EuroTra za pedagogický přínos.\n\nV roce 2012 vyšlo po všech stránkách rozšířené a vylepšené pokračování, Euro Truck Simulator 2. To přineslo trojnásobný počet destinací, licencované tahače a hustší silniční síť. Nově je také podporovaný operační systém Linux a Mac OS X.\n\n"}
{"id": "456063", "url": "https://cs.wikipedia.org/wiki?curid=456063", "title": "Pastva", "text": "Pastva\n\nPastva je biologický pojem, kterým označujeme příjem potravy býložravých savců respektive býložravců přímou konzumací biomasy pocházející z živých těl vyšších rostlin.\n\nU volně žijících zvířat se jedná o spontánně prováděnou fyziologickou aktivitu, která je dána především přirozeným instinkty a fyziologickými potřebami zvířete. U hospodářských zvířat se obvykle jedná o lidmi více či méně regulovanou a usměrňovanou aktivitu, která je prováděna nejčastěji na pastvinách.\n\nKaždá pastva bývá ovlivňována a biologicky limitována především vegetačním obdobím zelených rostlin. \nZ tohoto důvodu mívá u většiny býložravců svůj sezónní periodický charakter. V období vegetačního klidu zvířata požírají zpravidla mrtvá (uschlá či usušená) těla rostlin (ve středoevropských podmínkách se obvykle jedná o seno nebo o slámu, vhodně konzervovanou píci, případně o semena rostlin).\n\nObdobně jako je tomu u slova \"pastýř\" se tento pojem používá i přeneseném významu: \"Pastva pro oči\" například znamená uspokojení lidské potřeby pozitivního zrakového vjemu nebo dojmu.\n\n"}
{"id": "456067", "url": "https://cs.wikipedia.org/wiki?curid=456067", "title": "Mahulena Čejková", "text": "Mahulena Čejková\n\nMahulena Čejková (* 23. srpna 1936 Mladá Boleslav) je bývalá česká synodní kurátorka Českobratrské církve evangelické, po sametové revoluci československá politička, poslankyně Sněmovny lidu za Občanské fórum, později za Občanské hnutí.\n\nV letech 1951 až 1954 studovala na Akademickém gymnáziu v Praze. Následně pokračovala ve studiích na Fakultě všeobecného lékařství Karlovy univerzity v Praze, kde dosáhla akademického titulu doktor všeobecného lékařství.\n\nMezi roky 1960 a 1990 pracovala jako lékařka v tehdejším OÚNZ Děčín na interním oddělení, posléze jako lékařka v ČSPLO či jako obvodní lékařka v městské poliklinice.\n\nPo odchodu do důchodu byla ve volbách roku 1990 zvolena do Sněmovny lidu (volební obvod Severočeský kraj) za OF. Po rozkladu Občanského fóra v roce 1991 přešla do poslaneckého klubu Občanského hnutí. Ve Federálním shromáždění setrvala do voleb roku 1992.\n\nV 90. letech 20. století byla aktivní i jako komunální politička. V komunálních volbách roku 1994 byla zvolena za formaci Svobodní demokraté-Občanské hnutí do zastupitelstva Děčína a zasedala v městské radě.\n\nV roce 1996 kandidovala neúspěšně za Českou stranu národně sociální v řádných volbách do Senátu (ve volebním obvodu číslo 33 – Děčín).\n\nV letech 2003–2009 působila jako synodní kurátorka Českobratrské církve evangelické, byla rovněž seniorátní kurátorka a kurátorkou sboru v Děčíně.\n\n"}
{"id": "456069", "url": "https://cs.wikipedia.org/wiki?curid=456069", "title": "Síran barnatý", "text": "Síran barnatý\n\nSíran barnatý je barnatá sůl kyseliny sírové s chemickým vzorcem BaSO. Jedná se o bílý krystalický prášek nerozpustný ve vodě a jiných tradičních rozpouštědlech, je však rozpustný v koncentrované kyselině sírové. Nerost baryt je složen především ze síranu barnatého a je hlavní rudou barya. Často se extrahuje ve vysokých pecích, protože odolává vysokým teplotám.\n\nSíran barnatý se jakožto materiál s malým povrchem používá jako nosič pro selektivně hydrogenační funkční skupiny citlivé na nadměrnou redukci. Malý povrch způsobuje, že kontaktní čas substrátu s katalyzátorem je kratší. Palladium nesené síranem barnatým a dopované chinolinem hydrogenuje alkyny na \"cis\"-alkeny. Alkeny lze dále hydrogenovat na alkany, tomu však použití zvláštního nosiče a dopingu zabraňuje.\n\nSíran barnatý se často využívá v klinické praxi jako radiokontrastní látka pro rentgenové zobrazování nebo jiné diagnostické procedury. Týká se to zejména zobrazování zažívacího ústrojí, při kterém se kolokviálně hovoří o \"baryové suspenzi\".\n\nPodává se orálně nebo klystýrem jako suspenze jemných částic ve vodném roztoku (často oslazeném). Přestože baryum patří mezi těžké kovy a jeho ve vodě rozpustné sloučeniny jsou prudce jedovaté, extrémně nízká rozpustnost síranu barnatého znemožňuje, aby pacient vstřebal škodlivá množství kovu. Síran barnatý je také snadno odstraňován z těla, na rozdíl od Thorotrastu, který nahrazuje. Vzhledem k poměrně vysokému atomovému číslu (Z = 56) barya pohlcují barnaté sloučeniny rentgenové záření silněji než sloučeniny s lehčím jádrem.\n\nSměsi se síranem barnatým se používají jako bílý pigment do nátěrových hmot. V olejových barvách je téměř průhledný a používá se jako plnivo nebo k úpravě konzistence. Jeden z velkých výrobců barev pro umělecké malíře prodává \"permanentní bělobu\", která obsahuje směs titanového bílého pigmentu a síranu barnatého. Samotný síran barnatý se nazývá \"blanc fixe\" (francouzsky \"permanentní běloba\"; označuje se též jako \"barytová běloba\"). Kombinace síranu barnatého a sulfidu zinečnatého (ZnS) se nazývá litopon. Síran barnatý je společně s oxidem hořečnatým látkou s nejvyšší známou odrazivostí, jejíž hodnota je 96-98%.\n\nSíran barnatý se používá také v některých pyrotechnických složí, protože sloučeniny barya vydávají při hoření zelené světlo. Častěji se ale používá dusičnan barnatý, protože kromě tvorby zeleného světla má také oxidační účinky.\n\nSíran barnatý se používá jako plnivo v plastech a jako složka vrtné kapaliny v těžních věžích ke zvýšení hustoty. Používá se také například v brzdových obloženích, pěnách pro tlumení zvuku, v práškových povlacích nebo do výplní kořenových kanálků.\n\nDalší oblastí použití je procedura testu pH půdy. V tomto testu se používá tak, že vysráží jakékoli částice (obvykle jílu), které by jinak vytvořily \"oblak\", který by bránil pozorování barvy pH indikátoru a tedy výsledku testu.\n\nV kolorimetrii se síran barnatý používá jako téměř dokonalý difuzér při měření světelných zdrojů.\n\nVe fotografii se používá jako povlak na některé fotografické papíry.\n\nPři odlévání kovů se formy často potahují síranem barnatým, aby se zabránilo roztavenému kovu lepit se k formě.\n\nTaké slouží jako prekurzor při výrobě peroxidu vodíku.\nNejprve se za vysoké teploty rozloží na oxid barnatý a oxid sírový:\n\nBaSO → BaO + SO,\n\noxid barnatý se pak zoxiduje na peroxid barnatý:\n\n2 BaO + O → 2 BaO.\n\nZ peroxidu barnatého se pak vyrobí peroxid vodíku reakcí s kyselinou sírovou:\n\nBaO + HSO → BaSO + HO.\n\nSíran barnatý je jednou z nejméně rozpustných solí barya. Nepodléhá dvojitým dekompozičním reakcím ve vodné fázi. Rozpouští se v koncentrované kyselině sírové a tvoří hydrogensíran, který se při zředění rozpadá zpět na síran. Redukce koksem v žáru poskytuje sulfid barnatý a oxid uhelnatý:\n\nPři zahřátí bouřlivě reaguje s hliníkem, při smíšení s draslíkem vybuchuje.\n"}
{"id": "456070", "url": "https://cs.wikipedia.org/wiki?curid=456070", "title": "Ligue 2", "text": "Ligue 2\n\nLigue 2 je druhá nejvyšší francouzská fotbalová soutěž. Byla založena roku 1933 (rok po nejvyšší Ligue 1) pod jménem \"Division 2\", jméno Ligue 2 přejala v roce 2002. V současnosti se jí účastní 20 týmů. Hraje se systémem doma venku, každý tedy odehraje 38 utkání. První 3 postupují do Ligue 1, poslední 3 sestupují do ligy Championnat National. Nejvíckrát vyhrálo ligu OGC Nice se čtyřmi triumfy.\n\nZdroj:\n"}
{"id": "456075", "url": "https://cs.wikipedia.org/wiki?curid=456075", "title": "Jastarnia", "text": "Jastarnia\n\nJastarnia (kašubsky Jastarniô, německy Heisternest) je město v severním Polsku ležící na Helské kose. Administrativně náleží k okresu Puck v Pomořském vojvodství. Rozloha města je asi 8 km².\n\nPrvní zmínka o Jastarnii pochází z roku 1378.\n\nMěsto mělo sehrát významnou roli při obraně Polska, na jeho území se nachází systém opevnění z roku 1939. Před začátkem druhé světové války nebylo zcela dokončeno (dokončení bylo plánováno na polovinu listopadu 1939). Součástí tohoto opevnění jsou pevnosti Saragossa, Sęp, Sabała, Sokoł a několik lehčích opevnění. Ze systému polské obrany byly tyto objekty vyčleněny až koncem 70. let 20. století, nyní jsou přístupné veřejnosti (kromě pevnosti Saragossa).\nMěstská práva získala Jastarnia v roce 1973. V letech 1975-1998 náležela ke Gdaňskému vojvodství.\n\nAdministrativními součástmi Jastarnie jsou dále Kuźnica a Jurata.\n\nVe městě žije okolo 4000 obyvatel (včetně městských částí, v samotné Jastarnii žije něco přes 3000 obyvatel). Jastarnia je sídlem s nejvyšším podílem kašubského obyvatelstva v Polsku (5,74 %).\n\nMěstem prochází od roku 1922 železnice, na jeho území jsou dvě železniční stanice: \"Jastarnia\" a \"Jastarnia Wczasy\". Téměř souběžně se železnicí vede silnice číslo 216.\n\nNa jižním pobřeží kosy se nachází přístav.\n\nMaják v Jastarnii má výšku 13,5 m, jeho světlo je 22 m nad hladinou moře. Viditelný je ze vzdálenosti 15 námořních mil.\nJastarnia je díky své poloze na pobřeží Baltského moře významným rekreačním střediskem.\n\nVe městě je rybářská chata, postavená v roce 1881 z částí vyřazených lodí.\n\nV okolí města se nachází naučná stezka Torfowe Kłyle (Rašeliniště Kłyle).\n"}
{"id": "456076", "url": "https://cs.wikipedia.org/wiki?curid=456076", "title": "Palačinka", "text": "Palačinka\n\nPalačinka je nekynutý moučník, který je vyráběn z litého těsta, jehož základem jsou mouka, mléko a vejce, které mohou být doplněné solí, cukrem a ochucovadly. Má podobu velmi tenké placky, pečené na pánvi nebo na rozpálené desce (kameni). Jako postní jídlo (pokud se nekombinuje s masem) se leckde spojují s určitými rituály jara, adaptovanými v náboženstvích.\n\nPokrmy typu palačinek z mouky, kravského mléka a slepičích vajec jsou rozšířené prakticky po celém světě a připravují se v řadě variant, zejména podle druhu mouky, případně krupice:\n\n\nPalačinka (resp. více kusů v porci jako „palačinky“) se podává obvykle plněná (tedy z jedné strany namazaná a pak zarolovaná nebo složená), nejčastěji nasladko, ale i naslano\n\nSamotné plnění se někdy (zejména v restauracích) provádí v kuchyni před servírováním, ale zejména v domácích podmínkách probíhá častěji servírování palačinky s náplněmi na stole zvlášť, aby si jedlíci mohli sami pestře namíchat náplň dle vlastního vkusu.\n\nNázev pokrmu „palačinka“ sleduje stopy výpůjček v několika jazycích střední a jihovýchodní Evropy. V rakousko-bavorské němčině je slovo \"Palatschinke\" převzato z českého slova palačinka, to pochází zase z maďarského \"palacsinta\". Palacsinta pochází z rumunského \"plăcintă\" (zákusek, koláč), který pochází z latinského slova \"placenta\", kde znamenalo nejen plodové lůžko, ale i plochý koláč. Slovo placenta pak vychází z řeckého \"πλακύς\", které je příbuzné se slovanským \"ploský\".\n\n\"Palačinka\" je také název ve většině dalších slovanských jazyků (ukrajinština, slovenština – \"palacinka\", slovinština, bosenština, bulharština, makedonština, chorvatština, srbština). V polštině se toto jídlo nazývá \"naleśnik\", v rumunštině \"clătită\". Ve východní Evropě je ale souběžně užíván název „bliny“ pro místní obdobu palačinek.\n\n\n"}
{"id": "456077", "url": "https://cs.wikipedia.org/wiki?curid=456077", "title": "Českomoravská kynologická unie", "text": "Českomoravská kynologická unie\n\nČeskomoravská kynologická unie (ČMKU), vznikla v prosinci roku 1992 a je považována za nástupkyni původní Československé kynologické unie, která zanikla během 2. světové války a následnici tří poválečných nezávislých spolků zaměřených na plemena lovecká, pracovní a společenská, vzniklých v 60. letech.\n\nČMKU zastřešuje kynologii v České republice a je řádným členem Mezinárodní kynologické federace (FCI).\n\nZakládajícími členy bylo sedm organizací. Jmenovitě se jednalo o (seřazeno abecedně):\n\n\n"}
{"id": "456079", "url": "https://cs.wikipedia.org/wiki?curid=456079", "title": "Kryptodeprese", "text": "Kryptodeprese\n\nKryptodeprese je geomorfologický pojem, jímž se označuje taková část zemského povrchu, která leží níže než 0 m n. m. a je součástí dna vodní plochy (jezera), jejíž hladina je naopak nad úrovní hladiny oceánu. Jde v podstatě o proláklinu, která je zcela zatopena vodou.\n\nNejvětší kryptodepresí na Zemi je Bajkal, nejhlubší jezero světa ležící v příkopové propadlině, (nejníže položené místo jeho dna má nadmořskou výšku -1186,5 m). Velké kryptodeprese nalezneme i ve Velké příkopové propadlině v Africe (jezera Tanganika a Malawi).\n\nVznik velké části kryptodepresí je často spojen s činností ledovců. Příkladem jsou některá horská jezera (v Alpách např. Gardské jezero v Itálii) a řada jezer vzniklých činností pevninského ledovce (namátkou lze jmenovat největší evropská jezera – Ladožské, Oněžské, Vänern, Saimaa, v Asii např. jezero Tajmyr, v Severní Americe Velké Medvědí jezero, Hořejší jezero a další).\n\n Příklad jednoduchého výpočtu:\n"}
{"id": "456080", "url": "https://cs.wikipedia.org/wiki?curid=456080", "title": "Tylocephale", "text": "Tylocephale\n\nTylocephale (\"zduřelá hlava\") byl rod býložravého ptakopánvého dinosaura z čeledi Pachycephalosauridae. Žil na území dnešního Mongolska v oblasti Khulsan, období svrchní křídy (stupeň kampán, asi před 75-72 miliony let). Délka tohoto malého dinosaura činila jen 2 až 2,4 metru a hmotnost zhruba 40 kg. Měl proporcionálně nejvyšší kostěný dóm na lebce ze všech známých pachycefalosaurů.\n\nTypový a jediný známý druh \"T. gilmorei\" byl popsán dvěma polskými paleontoložkami v roce 1974. Byla objevena pouze část lebky tohoto dinosaura i se zachovalou spodní čelistí.\n\n\n"}
{"id": "456084", "url": "https://cs.wikipedia.org/wiki?curid=456084", "title": "Rozhledna Obora", "text": "Rozhledna Obora\n\nRozhledna Obora byla dřevěná rozhledna stojící v letech 2009 až 2018 v pražské zoologické zahradě.\n\nDřevěná rozhledna ze smrkového dřeva o celkové výšce 18,5 metrů byla postavena během čtyř měsíců a slavnostně otevřena 13. června 2009. Její konstrukce odpovídala rozhledně, která stála na nejvyšší hoře české části Jizerských hor Smrk od roku 1892. Z vrcholu se otevíral rozhled na panoráma Prahy, jemuž dominuje Pražský hrad. Náklady na stavbu rozhledny dosáhly čtyři miliony korun.\n\nDo dubna 2012 stál vstup na rozhlednu 20 Kč, poté byl volný. Vzhledem k malým rozměrům byl počet osob na rozhledně omezen na třicet návštěvníků najednou. Tento počet byl průběžně kontrolován pomocí turniketu.\n\nDne 15. října 2017 došlo na rozhledně k tragické události. Z neznámých důvodů z rozhledny spadla třicetiletá žena, po pádu byla v bezvědomí, nedýchala a bylo třeba ji oživovat. Záchranná služba ji s poraněním pánve, zad a hrudníku převezla do nemocnice.\n\nZ rozhledny byl velmi dobrý a netradiční výhled na Prahu, kromě čtvrti Trója i čtvrti Bubeneč na protějším vltavském břehu mohli pozorovatelé zahlédnout i celé údolí blízké řeky Vltavy v severní části hlavního města.\n\nV květnu 2018 byla rozhledna demontována, neboť její konstrukci napadla dřevokazná houba a situace neumožňovala sanaci objektu. Příčinu degenerace podle ředitele zoo Miroslava Bobka představoval nevhodně zvolený materiál (smrk a v menší míře borovice) a také špatné provedení spojů mezi jednotlivými trámy, vlivem čehož se do vnitřních částí konstrukce dostala voda. Na jejím místě počítá vedení zoo s novou vyhlídkou.\n\n\n"}
{"id": "456087", "url": "https://cs.wikipedia.org/wiki?curid=456087", "title": "Komfort", "text": "Komfort\n\nKomfort je subjektivně vnímaná pohoda, pohodlí spojené s určitým dostatkem. Komfort vyjadřuje velký dostatek až nadbytek při uspokojování nějaké lidské potřeby – kupříkladu potřeby bydlení, potřeby pohodlí při dopravě apod.\n\nKomfort souvisí s vnímáním kvality okolního světa. Nadměrný komfort může být některými lidmi považován za luxus či přepych a může být vnímán i jako plýtvání.\n\n"}
{"id": "456089", "url": "https://cs.wikipedia.org/wiki?curid=456089", "title": "Puntukas (Anykščiai)", "text": "Puntukas (Anykščiai)\n\nPuntukas je bludný balvan, druhý největší v Litvě. Leží 6 km na jih od města Anykščiai, v krajinné rezervaci \"Anykščių šilelis\", nedaleko řeky Šventoji. Je to přírodní, mytologický a historický památník. Geologickým památníken byl vyhlášen roku 2000.\n\nDo roku 1957 byl Puntukas považován za největší bludný kámen v Litvě, dokud ve vsi Puokė u městečka Barstyčiai nebyl při melioračních pracích obnažen bludný kámen \"Barstyčių akmuo\".\n\nV Puntukovi jsou vytesány basreliéfy letců Stepona Dariuse a Stasyse Girėna, pilotů Lituanicy a slova jejich závěti litevskému lidu. Tyto basreliéfy a text v létě roku 1943 vytesal sochař Bronius Pundzius.\n\nSložen je z amfibolicko-biotitická žuly (rapakivi).\nVáží kolem 265 tun, je 6,5 m dlouhý, 6,7 m široký a 5,7 m vysoký (z toho 1,5 m pod zemí).\nJeho objem je asi 100 m³.\n\nNa jihovýchod od Anykščiů je jeho menší \"bratr\" \"Puntuko brolis\".\n\n"}
{"id": "456091", "url": "https://cs.wikipedia.org/wiki?curid=456091", "title": "Kalar", "text": "Kalar\n\nKalar ( ) je řeka na severu Zabajkalského kraje v Rusku. Je dlouhá 511 km. Povodí řeky má rozlohu 17 400 km². Na horním toku se nazývá Čina ( ).\n\nPramení na horském hřbetu Udokan. Prořezává si cestu skrze Kalarský hřbet a pak teče mezi ním na severu a hřbetem Jankan na jihu. Překonává mnohé peřeje. Ústí zprava do Vitimu (povodí Leny).\n\nZdrojem vody jsou převážně dešťové srážky. Zamrzá v polovině října a rozmrzá v polovině května.\n"}
{"id": "456093", "url": "https://cs.wikipedia.org/wiki?curid=456093", "title": "Stegoceras", "text": "Stegoceras\n\nStegoceras (\"rohatá střecha\") byl rod býložravého ptakopánvého dinosaura z čeledi Pachycephalosauridae. Žil na území dnešní Severní Ameriky v období svrchní křídy. Šlo o menšího dinosaura velikosti většího psa (délka zhruba 2 až 2,2 metru, hmotnost kolem 40 nebo jen 16 kilogramů. Tento rod popsal v roce 1902 kanadský paleontolog Lawrence Lambe. Jde o jednoho z nejlépe dochovaných pachycefalosauridních dinosaurů, sloužících jako model také pro jiné zástupce této čeledi.\n\nVe 20. až 40. letech minulého století byl tento býložravec dokonce řazen do příbuzenstva teropoda rodu \"Troodon\" (na základě podobnosti dentice). To se však s objevem dalších pozůstatků ukázalo jako nesmyslné. Je pravděpodobné, že tito dvounozí dinosauři se ztluštělými lebkami žili ve stádech podobných dnešním ovcím tlustorohým. Mohli se také utkávat v soubojích o samice nebo teritorium, při kterých do sebe vráželi dómy na lebkách, to však nebylo dosud jednoznačně prokázáno. Nové studie také naznačují, že v průběhu ontogeneze docházelo u těchto dinosaurů k výrazným remodelacím a změnám struktury lebky. Zdá se proto, že některé dříve samostatně popsané taxony (např. rod \"Ornatotholus\") jsou ve skutečnosti jen vývojovými stadii stegocera.\n\nV létě roku 2011 publikovali paleontologové Steven E. Jasinski a Robert M. Sullivan nový druh tohoto rodu, který dostal jméno \"Stegoceras novomexicanum\" (druhové jméno se vztahuje ke státu, ve kterém byly fosílie objeveny - Novému Mexiku).\n\n\n"}
{"id": "456098", "url": "https://cs.wikipedia.org/wiki?curid=456098", "title": "Rastatt", "text": "Rastatt\n\nRastatt je velké okresní město v Německé spolkové republice, ležící ve spolkové zemi Bádensko-Württembersko, nedaleko francouzských hranic, asi 22 km jihozápadně od Karlsruhe a asi 12 km od Baden-Badenu. Rozkládá se na řece Murg, 6 km nad jejím soutokem s Rýnem a má přes 48 000 obyvatel (2015).\n\nMísto bylo poprvé písemně zaznamenáno jako vesnice k roku 1084 v rukopisu kláštera benediktinů v Hirsau. Na tržní místo bylo vysazeno roku 1404. Tehdy Rastatt získal tržní práva od německého protikrále Ruprechta Falckého (1352–1410) a stal se střediskem obchodu s (rýnským) vínem, solí či dřevem.\n\nNa počátku 18. století, po zničení původního hlavního města v blízkém Baden-Badenu (zničeno Francouzi roku 1689 při válce o falcké dědictví), se město stalo novou rezidencí markrabat z Baden-Badenu ze starobylé dynastie Zähringenů. Za své hlavní sídlo si je zvolil markrabě Ludvík Vilém I. Bádenský (správně Bádensko-Bádenský,1655–1707), známý vítěz nad Turky. Ten zde, se svou chotí Františkou Sibylou Augustou princeznou Sasko-Lauenburskou (často nesprávně jen Sibylou Augustou, 1675–1733), budoval od roku 1700 (místo v roce 1698 rozestavěného loveckého zámku od architekta D. E. Rossiho) rezidenční celek opevněného města a rozlehlého barokního zámku (dnešní Schloss Rastatt neboli Residenzschloss Rastatt). Jeho předobrazem byl rezidenční komplex a město francouzsko-navarrských králů ve Versailles. Podobně jako ve Versailles, vychází od čestného dvora zdejšího zámku tři hlavní ulice (jedna příčná a dvě šikmé). Sám komplex zámku je půdorysně Versailles též přizpůsoben.\n\nNa plánování a stavbě zámku i na výstavbě města se podílel ze začátku významný, již výše zmíněný, italský architekt Domenico Egidio Rossi (1659–1715), působící před tím dlouhodobě v Čechách. Z Čech dorazila i početná řemeslnická a umělecká komunita, např. rodina Rohrerových.\n\nStavba zámku pokračovala zprvu natolik rychle, že se v dokončených částech, mohla už roku 1705 usídlit markraběcí rodina Ludvíka Viléma. V té se narodilo devět potomků, ale dospělosti se dožili jen dva bratři (pozdější níže zmíněná markrabata) a jejich jediná sestra. Předtím rodina dlela převážně ve svém druhém hlavním zámeckém areálu v západočeském Ostrově u Karlových Varů (původně rezidence sasko-lauenburských vévodů), místě dětství a mládí markraběnky Františky Sibyly Augusty. Tam oba manželé Bádenští po roce 1690 přestavovali a vylepšovali zámecké budovy ostrovského zámku s rozlehlými a evropsky proslulými francouzskými zahradami. Řada tamních uměleckých sbírek byla do Rastattu následně převezena.\n\nNa počátku roku 1707 zemřel Ludvík Vilém I. a jeho nástupcem se stal jeho nejstarší syn, pouze několikaletý Ludvík Jiří. Poněvadž byl nedospělý, ujmula se na plných 20 let vlády, jako regentka, jeho matka Františka Sibyla Augusta Sasko-Lauenburská. Ta ale téhož roku musela před francouzskými armádami uprchnout z nedokončeného Rastattu, aby se sem na delší obdobi vrátila až v roce 1715. Markrabství Baden-Baden se totiž opět stalo místem, zapojeným do válek, tentokrát do válek o španělské dědictví.\n\nPo svém návratu pokračovala regentka v dokončení města i zámku (jehož větší stavební část, kromě např. výzdoby, byla hotova již roku 1707). Nedaleko Rastattu vystavěla regentka též pěkný dvoupatrový zámek Favorite jako své letní sídlo. Okolo něj zřídila zahradu a park s několika stavbičkami. Ve městě, při zámku, zbudovala i patrový zámeček (pavilon) Pagodenburg či různé církevní stavby, jako byla kopie Einsiedelnské kaple.\n\nOd roku 1727 vládl bádensko-bádenskému státečku Františčin lovumilovný syn Ludvík Jiří, jenž zámek (vybavení) dokončil. Zemřel ale roku 1761 jako bezdětný a vlády se ujmul jeho, stejně bezdětný, mladší bratr August Jiří, kdysi církevní hodnostář.\n\nPo vymření markrabat z Baden-Badenu, kteří vymřeli roku 1771 zmíněným Augustem Jiřím, přešlo dosud katolické markrabství na druhou větev zdejších Bádenských, na protestantská markrabata z Baden-Durlachu. Ti obě sousední země opět sjednotili v markrabství Bádensko. Roku 1776 zde byla založena univerzita, ale Rastatt přestal být rezidencí, neboť nová markrabata a posléze velkovévodové Bádenští sídlili jinde (v nedalekém Karlsruhe). Od této doby zdejší nádherný zámek postupně chátral a jeho vybavení a sbírky byly v několika vlnách odváženy. Přesto zde až do první poloviny 19. století občas bádenská dynastie Zähringenů přebývala, a tak roku 1818 mohl v zámku zemřít její tehdejší představitel – mladý bádenský velkovévoda Karel Ludvík Fridrich (1786–1818).\n\nMěsto bylo v 18. století též místem dvou mírových kongresů, v roce 1714 v něm byl podepsán známý Rastattský mír, který ukončil válku o dědictví španělské (mezi Francouzi a Rakušany). Další mírový kongres se v zámku konal za tzv. Napoleonských válek v letech 1797–1799 (mezi revolučními Francouzi a Římskoněmeckou říší).\n\nV 19. století, od roku 1842, bylo město přebudováváno na říšskou pevnost (její hradby se bouraly až v 90. letech 19. století) a sídlem vojenské posádky Rastatt zůstal až do 1. světové války. Kvůli tomu byla zrušena a částečně, v okrajových částech, rozparcelována i původní zámecká francouzská zahrada. Ta byla obnovena až po 1. světové válce v umenšené podobě (na místě vojenského cvičiště před zahradním průčelím zámku) jako nový městský park. Také zámek sloužil částečně eráru.\n\nZa 2. světové války bylo město v roce 1944 a počátkem roku 1945 bombardováno Spojenci, ale většina historických budov v barokním centru se zachovala a utržila jen mírné škody.\n\nPo roce 1964 byl zdejší rezidenční zámek, spolu s přilehlou francouzskou zahradou, postupně obnovován a od roku 1989 slouží opět plně veřejnosti jako zpřístupněná památka.\n\nOd roku 1992 sídlí ve městě továrna na osobní vozy automobilky Mercedes-Benz.\n\nZdejší motorest na dálnici je oblíbenou zastávkou dálkových linek autobusů.\n\n\n\n\n"}
{"id": "456102", "url": "https://cs.wikipedia.org/wiki?curid=456102", "title": "Phorusrhacos", "text": "Phorusrhacos\n\nPhorusrhacos byl rod velkého nelétavého ptáka, vysokého až kolem 2,5 m a vážícího zhruba 130 kg. Ve své době (spodní až střední miocén) patřil mezi úspěšné masožravce Jižní Ameriky. \n\nByl formálně popsán roku 1887 argentinským paleontologem Florentinem Ameghinem. Slovo \"phorusrhacos\" patrně znamená \"nositel vrásek\" (podle zvrásněného povrchu spodní čelisti). V Česku se „proslavil“ v Zemanově filmu \"Cesta do pravěku\" z roku 1955, v kterém pronásleduje hlavní hrdiny.\n\nMěl dlouhé silné nohy, které byly přizpůsobeny k rychlému běhu, a tak mohl uhánět travnatou plání stejně rychle jako dostihový kůň. \"Phorusrhacos\" měl maličká, letu neschopná křídla, která při běhu používal k udržování rovnováhy a snad i k nahánění kořisti. Některé příbuzné rody (např. \"Titanis\") však měly zachované přední končetiny s drápy, podobné zakrnělým končetinám tyranosauridů. Jeho zobák byl tak masivní a silný, že mohl drtit kosti. Dosahoval délky až kolem 70 cm. Pravděpodobně se živil menšími býložravými savci Jižní Ameriky, malými příbuznými notostylopse a toxodonta. Příbuzní phorusrhaca žili až do doby před asi 3 miliony let a někteří z nich přešli do Severní Ameriky (kde žili možná ještě v pleistocénu). \"Phorusrhacos\" se silně podobal diatrymě, ale zdá se, že tyto dvě skupiny velkých ptáků se vyvíjely odděleně. Přesto jsou vzdáleně spřízněny se seriemami, které žijí v jihoamerických pampách dodnes. Ještě větším zástupcem této čeledi byl rod \"Kelenken\", dosahující výšky až 3,2 metru a hmotnosti asi 250 kilogramů.\n\n\n"}
{"id": "456107", "url": "https://cs.wikipedia.org/wiki?curid=456107", "title": "The Hunt for Gollum", "text": "The Hunt for Gollum\n\nThe Hunt for Gollum (Lov na Gluma) je fan film natočený na základě světoznámého fantasy románu J. R. R. Tolkiena - Pána prstenů. Film je neuatorizovaný Tolkien Estate, Tolkien Enterprises a New Line Cinema. Film režíroval Chris Bouchard.\n\n\"The Hunt for Gollum\" měl premiéru 3. května 2009 na filmovém festivalu Sci-Fi-London a zdarma na internetu.\n\n"}
{"id": "456108", "url": "https://cs.wikipedia.org/wiki?curid=456108", "title": "Seznam amatérských mistrů České republiky ve standardních tancích", "text": "Seznam amatérských mistrů České republiky ve standardních tancích\n\n\n"}
{"id": "456109", "url": "https://cs.wikipedia.org/wiki?curid=456109", "title": "Gastornis", "text": "Gastornis\n\nGastornis, známý také jako Diatryma, Barornis či Zhongyuanus byl rod velkého, nelétavého ptáka, většího než dospělý člověk. Měřil na výšku přes 2 m a měla mohutnou, kolem 43 cm dlouhou lebku se silným zobákem. Diatryma byla považována za predátora, v roce 2012 se zjistilo, že byla býložravcem. Důvod byl ten, že \"Gastornis\" byla velmi pomalá, neměla na zobáku háky (jako ostatní draví ptáci) a na nohou neměla ostré drápy. Silný zobák zřejmě sloužil k louskání ořechů. Dále se zjistilo, že patří zřejmě mezi vrubozobé a ti jsou také všichni býložraví.\n\n\"Diatrymu\" pravděpodobně vyhubili draví \"hyenodontidi\", kteří se vyvinuli v Asii a přešli do Evropy poté, kdy se asijská deska spojila se západní kontinentální deskou.\n\n\"Gastornis\" je název, který vymyslel v roce 1855 Gaston Planté, jenž našel téhož roku první fosílie tohoto pravěkého ptáka. Název \"Diatryma\" byl vytvořen W. D. Matthewem a W. Grangerem.\n\n\n"}
{"id": "456113", "url": "https://cs.wikipedia.org/wiki?curid=456113", "title": "Ajumi Hamasaki", "text": "Ajumi Hamasaki\n\nAyumi Hamasaki (浜崎あゆみ, Hamasaki Ayumi také 浜崎歩) (* 2. října 1978) je japonská zpěvačka, textařka a bývalá herečka. Její fanoušci ji nazývají Ayu a také se jí říká \"císařovna popu\" kvůli jejímu vlivu a popularitě v Japonsku. Narodila se a vyrůstala ve Fukuoce a ve čtrnácti se přestěhovala do Tokia, aby se mohla věnovat kariéře. V roce 1998 vydává pod hlavičkou společnosti Avex svůj první singl, který o rok později vyústí do debutového alba A Song for ××. Toto album se vyšvihlo na přední příčky hitparády Oricon, kde se udrželo po čtyři týdny.\nJejí popularita se díky její image rozšířila napříč Asií do zemí jako je Čína, Singapur a Tchaj-wan. Její písně se objevují i v televizních reklamách a i když často souhlasila s využitím jejího jména ke komerčním účelům, snaží se nepůsobit jako pouhý „produkt“ Avexu.\n\nOd jejího debutového singlu Poker face prodala v Japonsku více než 50 miliónů nahrávek hudebních nosičů. To ji řadí mezi nejprodávanější národní umělce. V roce 2008 bylo její první album A Song for ×× na 139. příčce nejprodávanějších alb všech dob.\n\n"}
{"id": "456114", "url": "https://cs.wikipedia.org/wiki?curid=456114", "title": "Ettlingen", "text": "Ettlingen\n\nEttlingen je velké okresní město v německé spolkové zemi Bádensko-Württembersko. Leží asi 8 km jižně od města Karlsruhe na severním okraji Černého lesa. Po Bruchsalu je Ettlingen druhým největším městem v okrese Karlsruhe.\n\nEttlingen byl důležitou křižovatkou v době Starověkého Říma. To je doloženo mnoha artefakty nalezenými v oblasti. Město je poprvé zmiňováno v roce 788 jako \"Ediningom\" v oznámení z kláštera ve Wissembourgu v Alsasku. V roce 965 přijala vesnice Ettlingen (Ediningom) tržní práva od císaře Oty I. Velikého. V roce 1192 byl Ettlingen povýšen na město císařem Jindřichem VI.\n\n"}
{"id": "456116", "url": "https://cs.wikipedia.org/wiki?curid=456116", "title": "Vojenský báňský oddíl", "text": "Vojenský báňský oddíl\n\nVojenské báňské oddíly (VBO) či Kombinované báňské oddíly pro technické důlní práce (KBO) byly zvláštní vojenské jednotky Československé lidové armády, sestavované z vojáků základní služby pro pomoc při těžbě uhlí. Jejich vznik byl reakcí na velký nedostatek pracovních sil v poválečném Československém těžebním průmyslu, což bylo částečné způsobeno tím, že se většina ložisek nacházela v pohraničních oblastech, ze kterých bylo vysídleno jejich německé obyvatelstvo. VBO existovaly v letech 1946–1951 a od konce roku 1950 je v těžbě postupně nahrazovaly Pomocné technické prapory.\n\nVojáci už od léta roku 1945 chodili do dolů na dobrovolné brigády, problém s nedostatkem horníků se však prohluboval a proto československá vláda dne 18. července 1946 uložila ministru národní obranu Ludvíku Svobodovi, aby v hornictví dočasně (do dubna 1947) vypomohly pro ten účel vytvořené technické oddíly. K 1. září 1946 tedy byly vytvořeny Kombinované báňské oddíly pro technické důlní práce, později již označované jako skupiny Vojenských báňských oddílů (VBO), do kterých v době jejich vzniku nastoupilo 1113 mužů (brigády vojáků z jiných útvarů ovšem probíhaly i nadále). \n\nDo VBO byly přednostně vybíráni vojáci působící v civilu jako horníci, kameníci, truhláři, tesaři atd. Tří a půl měsíční pracovní turnus byl započítáván do délky základní vojenské služby (v roce 1947 navržený zákon, prodlužující délku turnusu na 8 měsíců, nebyl tehdejším parlamentem přijat). Pracovníci VBO měli všechna práva a povinnosti tehdejších vojáků a měli i nárok na výhody civilních havířů, včetně finančního ohodnocení.\n\nJelikož nedostatek pracovníků se v uhelném průmyslu neustále prohluboval, nebylo již fungování VBO dočasné a v březnu 1947 zde bylo nasazeno již 4870 mužů. O rok později jejich počet narostl na 5000 a v letech 1948-1950 se pak počet pracovníků VBO pohyboval okolo 8000 mužů. Ve stejném období existovalo pět skupin VBO v Ostravě, Kladně, Zbůchu, Trutnově, Rosicích a v Mostě. Po únoru 1948 byly do báňských oddílů částečně odesíláni i branci považovaní za politicky nespolehlivé, kteří u VBO museli většinou zůstat i po skončení svého turnusu.\n\nV červenci roku 1950 se Ministerstvo národní obrany, vedené Alexejem Čepičkou, rozhodlo zřídit těžké Pomocné technické prapory (PTP), které měly převzít veškerou práci, vykonávanou jednotkami lidové armády v dolech. Do VBO tak již nebyli posílání noví vojáci a do konce téhož roku byly zrušeny všechny skupiny VBO kromě Ostravské, ze které byl vytvořen Kombinovaný báňský oddíl Ostrava fungující až do listopadu roku 1951. Práci v dolech pak opravdu převzaly pomocné technické prapory.\n\n"}
{"id": "456117", "url": "https://cs.wikipedia.org/wiki?curid=456117", "title": "Nick Sharratt", "text": "Nick Sharratt\n\nNick Sharratt (* 9. srpna 1962 Londýn) je ilustrátor a autor knih pro děti ze Spojeného království. Ilustroval již víc než 200 knih pro děti. Mezi autory, pro které ilustroval, patří Jacqueline Wilsonová ( přes 50 knih). \n\n"}
{"id": "456121", "url": "https://cs.wikipedia.org/wiki?curid=456121", "title": "Rudolf Krčil", "text": "Rudolf Krčil\n\nRudolf Krčil (5. března 1906 Trnovany – 1. dubna 1981) byl fotbalový reprezentant Československa, prvoligový hráč Teplitzer FK a SK Slavia Praha, úspěšný trenér.\n\nSvou kariéru začal v Teplicích, v týmu Teplitzer FK. Z Teplic odešel hrát do prvoligového klubu SK Slavia Praha. Hrál na postu záložníka v řadě s Čambalem, byl označován jako skromný, nenápadný hráč. V československé lize nastoupil ve 112 utkáních. Ve Středoevropském poháru nastoupil v 7 utkáních.\n\nVýtečné výkony v klubu jej dostaly do fotbalové reprezentace ČSR. V letech 1929–1935 hrál ve 20 mezistátních zápasech, žádný gól nevstřelil. Po prvním zápase v roce 1929 (bylo mu 23 let) ostatní následovaly až v roce 1932 a letech pozdějších. Utvořili tehdy slavné reprezentační trio Košťálek – Čambal – Krčil. O dva roky později měl velký podíl na úspěchu reprezentace na Mistrovství světa v kopané v Římě 1934.\n\nV roce 1937 odjel na Maltu.\n\nSvou fotbalovou kariéru zakončil v Teplicích jako trenér.. V letech 1947–1948 a pak roku 1952 byl v novém teplickém klubu prvním prvoligovým trenérem A týmu. Tehdy se nynější FK Teplice jmenoval SK Teplice a Ingstav Teplice. V dalších poválečných letech trénoval Rudou Hvězdu Brno a Spartak Plzeň .\n\n\n\n1906 Trnovany –\n"}
{"id": "456125", "url": "https://cs.wikipedia.org/wiki?curid=456125", "title": "Alois Honěk", "text": "Alois Honěk\n\nAlois Vincenc Honěk (25. října 1911, Děhylov – 30. června 2002) byl český lékař působící v oboru chirurgie a traumatologie a houslař.\n\nNarodil v rodině truhláře a houslaře Aloise Hoňka. Na housle se začal učit již v osmi letech. V roce 1929, ještě jako student gymnázia, prezentoval houslařskému mistrovi Josefu Růžičkovi v Opavě svou závěrečnou práci, vlastní housle. Získal tak diplom mistra houslaře, který mu pak předal otec v den jeho osmnáctých narozenin, 25. října 1929.\n\nPo skončení gymnázia se však profesionálním houslařem, jak si přál jeho otec, nestal. Začal studovat medicínu na Karlově Univerzitě v Praze. Po promoci v roce 1938 se rozhodl pro dráhu chirurga. Veškerý svůj volný čas věnoval výrobě houslí. Byl známý tím, že již od čtyř hodin ráno pracoval na svých nástrojích. Působil nejprve v Nemocnici Bulovka, několik let jako primář a ředitel Nemocnice v Karlových Varech a nakonec v Nemocnici Na Františku, kde byl dlouhá léta primářem chirurgického oddělení. V rámci politických procesů byl v roce 1954 uvězněn a nakonec propuštěn v roce 1956.\n\nVýrobě smyčcových nástrojů a výzkumu výrobních technologií zasvětil celý svůj život a to až do věku 90 let. Zajímal se také o matematiku nebo historii. Se svou manželkou Hanou (MUDr. Hana Hoňková roz. Šmidrkalová) měli dva syny, starší doc. RNDr. Alois Honěk je vědec, entomolog, mladší doc. MUDr. Tomáš Honěk je lékař, kardiochirurg. Alois V. Honěk zemřel ve věku nedožitých 91 let, 30. června 2002.\n\nJak sám rád říkal, jeho největším životním úspěchem nebyly samotné nástroje, ale to, že pro jejich kouzlo zapálil i svého syna a dva vnuky. Svěřil jim svá tajemství a naučil je, jak konstruovat mistrovské nástroje.\n\nJeho nástroje jsou velmi často vyzdvihovány za svou zvukovou kvalitu. Skrývá se za ní celoživotní touha po odhalení tajemství slavných italských mistrů z Cremony. Nad tajemstvím dokonalého nástroje začal bádat již v patnácti letech, kdy byl požádán o přeložení starého latinského spisu. Změť čísel a písmen tehdy nikomu nedávala velký smysl, bylo mu tedy povoleno, aby si pořídil vlastní opis. Teprve po desítkách let studia a konstrukci mnohých nástrojů dospěl ke svému vlastnímu modelu, ideálnímu tvaru nástroje. Díky znovuobjevení již zapomenutého tajemství konstrukce dosahují jeho housle, violy, violoncella a kontrabasy vysoké kvality.\n\nAlois Honěk se také zabýval objektivním měřením tónové kvality nástrojů. Své poznatky o historii konstrukce smyčcových nástrojů a o objektivním měření jejich tónové kvality publikoval v časopisech \"Strad\" a \"Das Musikinstrument\". Za svůj život postavil velké množství nástrojů. Přes 100 z nich lze slyšet v orchestrech i sólovém podání po celém světě.\n\nByl členem \"Kruhu umělců houslařů\", měl také dobré vztahy s Českou Filharmonií a dlouhou dobu orchestr doprovázel po světě jako lékař. Spolupracoval také s významným dirigentem Václavem Neumannem.\n\nAlois Honěk významně přispěl k rozvoji chirurgie, a to nejen u nás. Po promoci nastoupil do nemocnice Na Bulovce, kde se zabýval začínající otevřenou léčbou zlomenin. Jako první u nás použil v roce 1942 Küntscherův hřeb, v roce 1958 provedl osteosyntézu krčku stehenní kosti pomocí zásuvného hřebu.\n\nZa druhé světové války se jako narkotizér zúčastnil operace říšského protektora Reinharda Heydricha v nemocnici na Bulovce. Po válce pracoval sedm let jako primář a ředitel nemocnice v Karlových Varech. V roce 1954 začal působit opět v nemocnici Na Františku jako primář chirurgického oddělení. Působil zde 30 let v oboru traumatologie. V té době také působil jako lékař České filharmonie a filharmoniky doprovázel na zahraničních zájezdech po celém světě.\n\n\n"}
{"id": "456133", "url": "https://cs.wikipedia.org/wiki?curid=456133", "title": "Kostel svatého Prokopa (Nýřany)", "text": "Kostel svatého Prokopa (Nýřany)\n\nKostel svatého Prokopa v Nýřanech je farní kostel vystavěný v letech 1903–1904 podle návrhu pražského architekta Rudolfa Vomáčky a 7. listopadu 1904 vysvěcen pražským arcibiskupem Lvem Skrbenským.\n\nZařízení kostela je jednoduché, v novogotickém stylu. Hlavní oltář se sochou patrona kostela je z pískovce, vedlejší oltáře jsou dřevěné, zasvěcené Panně Marii Lurdské a sv. Josefovi. Jednomanuálové varhany postavil na začátku 20. století varhanář Eger.\n"}
{"id": "456136", "url": "https://cs.wikipedia.org/wiki?curid=456136", "title": "Willi Stoph", "text": "Willi Stoph\n\nWilli Stoph (9. července 1914 Berlín-Schöneberg – 13. dubna 1999 Berlín) byl východoněmecký politik a armádní generál, který v letech 1964–1973 a znovu v rozmezí let 1976–1989 zastával v NDR funkci předsedy Rady ministrů (vlády), v letech 1973 až 1976 byl předsedou Státní rady NDR.\n\nJeho otec padl v první světové válce. Mladý Stoph se stal roku 1928 členem KJVD, mládežnické odnože německých komunistů. Zde se mu zalíbilo, a proto o tři roky později vstoupil do KPD.\n\nDo druhé světové války se zapojil v roce 1940 a bojoval v ní až do pádu Třetí Říše. Za dobu služby v řadách Wehrmachtu získal Železný kříž druhé třídy.\n\nPo válce, v dobách formování NDR, se stal členem ústředního výboru SED, členství ve Volkskammer získal roku 1950. V letech 1952–1955 byl ministrem vnitra, v rozmezí 1956–1960 ministrem obrany. V těchto funkcích získal řadu významných ocenění.\n\nOd roku 1964 do léta 1973 by předsedou rady ministrů a po smrti Waltera Ulbrichta předsedou Státní rady NDR, dokud tento post nezískal Erich Honecker.\n\nV těchto dobách také začínaly první pokusy o kontakt a usmíření se se Západním Německem, které vyvrcholilo návštěvou Willyho Brandta v roce 1970.\n\nPo politických změnách v roce 1989, a pádu Honeckera, Stoph i dalších 44 komunistických činitelů opustilo na veřejný nátlak své funkce. 8. listopadu byl na Stophovo místo dosazen Hans Modrow a Stoph byl následně zatčen za korupci v prosinci téhož roku. Trestní stíhání bylo ovšem ukončeno pro špatný zdravotní stav.\n\nV roce 1994 zemský soud v Berlíně prohlásil, že Stoph není povinen vrátit 200.000 německých marek, které se za jeho vlády záhadně ztratily.\n\n\n\n"}
{"id": "456138", "url": "https://cs.wikipedia.org/wiki?curid=456138", "title": "Pavel Vinogradov", "text": "Pavel Vinogradov\n\nPavel Vladimirovič Vinogradov ( , * 31. srpna 1953 v Magadanu, Magadanské oblasti, RSFSR, SSSR) je od května 1992 ruský kosmonaut, člen oddílu kosmonautů RKK Eněrgija. Poprvé vzlétl do vesmíru v srpnu 1997 jako palubní inženýr 24. základní expedice na stanici Mir, v kosmu strávil šest měsíců. Podruhé se opět na půl roku vydal do vesmíru jako velitel Expedice 13 na Mezinárodní vesmírnou stanici (ISS). Třetí vesmírnou cestu, opět půlroční a opět na stanici ISS, zahájil koncem března 2013, byl členem Expedice 35 a velitelem Expedice 36. Ve vesmíru prožil 546 dní, 22 hodin a 33 minut. \n\nPavel Vinogradov se narodil v Magadanu na Dálném východě, dětství strávil v Anadyru na Čukotce, je ruské národnosti. Po ukončení střední školy v Anadyru roku 1970 nebyl přijat na Moskevský letecký institut (MAI), našel si práci soustružníka a roku 1971 se na MAI dostal. Absolvoval roku 1977, v oboru produkce letadel. Do roku 1983 zůstal v MAI, zabýval se zpracováním programů používaných k projektování mnohonásobně použitelných kosmických lodí. Roku 1980 získal druhý diplom na MAI v oboru systémová analýza a velké počítačové systémy. Současně externě spolupracoval s Institutem lékařsko-biologických problémů na programu Buran. Roku 1983 nastoupil v RKK Eněrgija, zde se zabýval přípravou programů posádek Sojuzů a palubních inženýrů Buranu.\n\nŽádost o vstup do oddílu kosmonautů NPO Eněrgija zaslal ještě jako pracovník MAI generálnímu konstruktérovi Eněrgije už roku 1981. Na jaře 1983 získal souhlas lékařské komise IMBP. Poté teprve začal pracovat v Eněrgiji. Roku 1984 složil technické zkoušky nutné pro vstup mezi kosmonauty, ale nenaplnil požadovanou tříletou dobu zaměstnání ve firmě. Proto se mohl zúčastnit až dalšího náboru roku 1987, opět prošel technickými i lékařskými testy, 21. října 1988 získal souhlas Hlavní lékařské komise k přípravě. Ale na zasedání Státní mezirezortní komise 29. prosince 1988 neměl podporu zástupců Eněrgije a nebyl doporučen k zařazení mezi kosmonauty. Nevzdal se, přihlásil se i do následujícího náboru a tentokrát na Státní komisi prošel (3. března 1992). Poté byl 13. května 1992 v Eněrgiji zařazen na pozici kandidáta na kosmonauta. Dvouletá všeobecná kosmickou příprava v Středisku přípravy kosmonautů J. A. Gagarina se pro zdravotní problémy protáhla, ukončil ji v únoru 1995, poté získal kvalifikaci zkušební kosmonaut. \n\nOd února 1995 byl určen palubním inženýrem záložní posádky 20. základní expedice na Mir. Od října 1995 postoupil do hlavní posádky 22. základní expedice, ale v srpnu 1996 onemocněl velitel posádky Gennadij Manakov a hlavní posádku nahradila záložní.\nOd srpna 1996 se připravoval v hlavní posádce 24. základní expedice, s Jurijem Gidzenkem (od října nahrazeným Anatolijem Solovjovem). Do vesmíru odstartovali z Bajkonuru 5. srpna 1997 na palubě Sojuzu TM-26. Na Miru vystřídali Vasilije Ciblijeva a Alexandra Lazutkina a strávili na stanici šest měsíců s postupně se vystřídavšími americkými astronauty Michaelem Foalem, Davidem Wolfem (přivezeným raketoplánem Atlantis) a Andrewem Thomasem (přivezeným raketoplánem Endeavour). Na Zem se Solovjov a Vinogradov vrátili po 197 dnech, 17 hodinách a 34 minutách letu.\n\nUž v červenci 1997 byl vybrán do záložní posádky Expedice 3 na ISS ve funkci palubního inženýra, v únoru 1998 byl současně jmenován palubním inženýrem hlavní posádky Expedice 5. Ale v únoru 1999 byl v obou posádkách nahrazen Naděždou Kuželnou a převeden do programu Mir. Vytvořil s Saližanem Šaripovem záložní posádku 28. základní expedice (letěla v dubnu – červnu 2000) a hlavní posádku 29. základní expedice, jejíž let byl nakonec v prosinci 2000 zrušen. Do zániku Miru v březnu 2001 byla dvojice Šaripov, Vinogradov udržována jako záložní pro případ mimořádné situace na Miru. \n\nV listopadu 2002 byl zařazen do záložní posádky 5. návštěvní expedice a hlavní posádky 6. návštěvní expedice na ISS. Už v lednu následujícího roku byl odstraněn od přípravy ze zdravotních důvodů. V únoru 2003 se stal náčelníkem oddílu kosmonautů RKK Eněrgija. \n\nV lednu 2004 byl určen velitelem Expedice 13. Ke svému druhému letu vzlétl 30. března 2006 v Sojuzu TMA-13 s americkým palubním inženýrem Jeffrey Williamsem a brazilským kosmonautem Marcosem Pontesem. Členové Expedice 13 – Vinogradov a Williams převzali stanici od dvojice William McArthur, Valerij Tokarev z Expedice 12, kteří po týdnu s Pontesem přistáli se Sojuzem TMA-7. V září 2006 Vinogradov s Williamsem předali stanici následníkům z Expedice 14 a 28. září přistáli na Zemi po 182 dnech, 22 hodinách a 43 minutách pobytu v kosmu.\n\nV říjnu 2007 byl odvolán z funkce náčelníka oddílu kosmonautů Eněrgije a jmenován zástupcem náčelníka Zkušebního leteckého střediska RKK Eněrgija, při zachování statusu kosmonauta.\n\nAktivně se účastnil politiky. Roku 2003 byl zvolen do shromáždění rajonu Rjazanskij v Moskvě, koncem téhož roku neúspěšně kandidoval za Lidovou stranu do ruské Státní dumy, roku 2009 neuspěl ve volbách do Moskevské městské dumy na kandidátce Jednotného Ruska.\n\nV prosinci 2010 byl zařazen do záložní posádky pro Expedici 33 se startem v září 2012 a hlavní pro Expedici 35/36, s plánovaným startem v březnu 2013. O dva měsíce později, 18. února jeho jmenování oficiálně potvrdila NASA. Do vesmíru odletěl 28. března 2013 jako velitel posádky Sojuzu TMA-08M společně s Alexandrem Misurkinem a Christopherem Cassidy. Na stanici pracoval jako palubní inženýr Expedice 35 a velitel Expedice 36. Dne 19. dubna podnikl s Romanem Romaněnkem výstup do kosmického prostoru v délce 6 hodin a 47 minut. Koncem letu oslavil ve vesmíru 60. narozeniny. Spolu s ostatními členy posádky Sojuzu TMA-08M přistál na Zemi 11. září 2013.\n\n"}
{"id": "456139", "url": "https://cs.wikipedia.org/wiki?curid=456139", "title": "Židovský hřbitov v Českých Budějovicích", "text": "Židovský hřbitov v Českých Budějovicích\n\nŽidovský hřbitov v Českých Budějovicích \"U křížku\" se nachází na dnešní Pekárenské ulici ve východní části města České Budějovice asi 1,5 km od centra. Hřbitov je ve správě Židovské obce Praha a jeho celý areál je památkově chráněn. Hřbitov je jedinou kulturní památkou na území části České Budějovice 4\n\nHřbitov nese název \"U křížku\", protože nebyl prvním na území města. Nejstarší středověký židovský hřbitov ve městě se nacházel na křižovatce dnešní Kněžské a Hradební ulice. V místech dnešní ulice Dr. Stejskala (dříve Divadelní) byl na levém břehu řeky Malše později zřízen hřbitov další, ale oba zanikly a zmizely po pogromech a vysídlení židovské komunity v letech 1505–1506. Po roce 1848, kdy opět mohli Židé ve městě působit, byl v dnešní Pekárenské ulici v roce 1866 založen hřbitov nový, jenž má nyní rozlohu 6489 m². Byla v něm též obřadní síň a domek hrobníka. První pohřby zde proběhly v roce 1867 - podle \"Seznamu hrobů\" z roku 1936 byl prvním zde pohřbeným David Waldstein. Ze stejného pramene se lze dočíst, že do roku 1980 zde bylo pohřbeno 1334 židovských občanů.\n\nPohřby zde probíhaly až do roku 1942 a uloženy zde byly i urny, které nacisté někdy zasílali pozůstalým ještě před hromadnými transporty. Za války byl hřbitov pustošen, kvalitní náhrobky si po dohodě s nacisty odvážely některé kamenické firmy. Po válce však byl částečně opraven těmi, jimž se koncentrační a vyhlazovací tábory podařilo přežít, a na památku obětem nacismu zde byla v roce 1950 zbudována tumba. Těm rodinám, jež to štěstí neměly, byly zhotoveny smaltované tabulky se jmény, daty a místy úmrtí a byly připevněny na hroby. Za komunismu byl hřbitov devastován ještě více - náhrobky byly káceny a odváženy, obvodové zdi pobořeny a místo bylo zaváženo odpadky a sutí. V 70. letech 20. století byla se souhlasem městského výboru zbourána obřadní síň a v jihovýchodním rohu hřbitova zbyl zachován pouze domek hrobníka. Na místě se pásly ovce a připravovala se likvidace hřbitova, o níž se lze dočíst v dokumentech v dnešním památníku.\n\nPo roce 1990 byl hřbitov postupně opravován, z původních více než 1300 pomníků se však zachovalo pouhých 350, jež musely být identifikovány a umístěny zpět na původní místa. Obnova probíhala především díky soukromým iniciativám MVDr. Jaroslava Šeredy a Otto Kalenského, v současné době péči o hřbitov zajišťuje Židovská obec v Praze také s využitím dotací a grantů, většinou z veřejných zdrojů. Jen na běžnou údržbu je ročně potřeba kolem 15-20 tisíc korun. Ve hřbitovním domku byla v roce 1998 otevřena malá expozice o dějinách Židů v Českých Budějovicích a pamětní síň zaniklé židovské obce v Českých Budějovicích. Do současnosti se dochovalo asi 100 celých náhrobků, množství podstavců a jiných částí náhrobků.\n\nNejstarší náhrobek pochází z roku 1868 a patřil Leopoldu Fürthovi a jako poslední zde byl roku 1962 pohřben terezínské věznění přeživší Hugo Hirsch. Většina náhrobních kamenů je natočena východním směrem. Hroby jsou organizovány v pěti odděleních, v nich do řad a jména pohřbených a pozice jejich rovů lze zjistit z okopírovaného ručně psaného seznamu, jenž je k dispozici v památníku. Očíslovány nejsou pouze dětské hroby severně od hřbitovního domku.\n\nNáhrobní nápisy jsou většinou v hebrejštině a němčině, některé novější náhrobky pak mají nápisy v hebrejštině a češtině.\n\nMezi zde pohřbené významné osobnosti patří:\n\nPamětní síň zbudovaná ve dvou místnostech bývalého domku hrobníka obsahuje kromě údajů o historii vlastního hřbitova rovněž expozici o zaniklé židovské obci v Českých Budějovicích včetně dokumentace o významné českobudějovické synagoze zbourané v roce 1942. K nahlédnutí jsou zde na panelech a stolech vystaveny písemné a fotografické dokumenty, jarmulky a také příklady děl významných členů místní židovské obce.\n\nPoblíž domku se nachází pískovcová tumba, jež byla zhotovena díky Židovské obci a spolku Chevra Kadiša. Její návrh vypracovala arch. inž. M. Schwarzová a je dílem kamenosochaře V. Křivánka. Slavnostně otevřen byl 15. října 1950 jako památka na umučené oběti z řad Židů v letech 1939 - 1945 a k uctění památky bojovníků za svobodu.\n\nKe hřbitovu se lze dostat autobusem do zastávky Pekárenská - U křížku, přímo naproti areálu lze také odstavit auto na parkovišti. Hřbitov je celoročně zamčený, ale klíče od branky i od památníku je možné si vypůjčit ve vrátnici ČSAD Jihotrans sousedící se hřbitovem.\n\n\n"}
{"id": "456143", "url": "https://cs.wikipedia.org/wiki?curid=456143", "title": "Teresa Maryańska", "text": "Teresa Maryańska\n\nTeresa Maryańska (1937 Varšava – 3. října 2019) byla polská paleontoložka, specializující se především na výzkum mongolských dinosaurů, zejména pak pachycefalosaurů a ankylosaurů. \n\nProslavila se jako účastnice polsko-mongolských expedic do pouště Gobi v letech 1964-1971. Ve spolupráci s jinou polskou paleontoložkou, Halszkou Osmólskou, popsala mnohé mongolské dinosaury. Mezi nimi například rody \"Saichania\" a \"Tarchia\" (1977), \"Homalocephale\", \"Prenocephale\" a \"Tylocephale\" (a skupinu Pachycephalosauria) (1974), dále rody \"Bagaceratops\" (1975) a \"Barsboldia\" (1981); a s Osmόlskou a Altangerelem Perlem rod \"Goyocephale\" (1982). K roku 2004 pracovala v Muzeu Země Polské akademie věd. Zemřela 3. října roku 2019 ve věku 82 let.\n\n\n"}
{"id": "456147", "url": "https://cs.wikipedia.org/wiki?curid=456147", "title": "Listnatec", "text": "Listnatec\n\nListnatec (\"Ruscus\") je rod jednoděložných rostlin řazený dnes do široce pojaté čeledi chřestovité (\"Asparagaceae\"). V klasických systémech byl řazen do čeledi listnatcovité (\"Ruscaceae\"), některé starší taxonomické systémy ho řadily do čeledi liliovité v širším pojetí (\"Liliaceae\" s.l.).\n\nJedná se většinou o dvoudomé polokeře. Listy jsou jednoduché, redukované na šupiny. Jejich funkci nahrazují fylokladia, která jsou kopinatá až eliptická až vejčitá. Květy jsou jednotlivé nebo v chudých svazečcích, často vyrůstají na fylokladiích. Okvětí se skládá ze 6 okvětních lístků ve 2 přeslenech, vnitřní jsou užší než vnější. Tyčinky jsou 3, nitkami srostlé. Gyneceum je složeno ze 3 plodolistů, semeník je svrchní. Plodem je červená bobule.\n\nJe známo asi 7 druhů, které jsou rozšířeny především v západní Evropě a ve Středomoří, na východ po Kavkaz a Írán.\n\nV ČR žádný druh neroste, ale už v Malých Karpatech na Slovensku roste listnatec čípkový (\"Ruscus hypoglossum\"), jeho původnost je ale sporná.\n\nČasto pěstován jako okrasná rostlina, používá se do kytic.\n\n\n \n"}
{"id": "456150", "url": "https://cs.wikipedia.org/wiki?curid=456150", "title": "Otrávená studnice", "text": "Otrávená studnice\n\nOtrávená studnice (anglicky: \"Poisoning the Well\") je 7. epizoda I. série sci-fi seriálu .\n\nTým majora Shepparda přichází na planetu obydlenou lidmi, kteří se nacházejí přibližně na úrovni pozemšťanů 50. let 20. století. Zdejší obyvatelé pod vedením výzkumnice Perny po generace pracují na léku, který by zabránil Wraithům napadat lidi. Nacházejí se velmi blízko cíle. Doktor Beckett jim nabídne pomoc a po krátké době skutečně lék dokončí. Zbývá jej otestovat.\n\nDoktor Beckett (se souhlasem doktorky Weirové) nabídne na pokus Wraitha, kterého dříve zajali a nyní drží na Atlantidě. Wraith o testu pochopitelně neví, major Sheppard mu nabídne jídlo za informace. Dobrovolník (nevyléčitelně nemocný muž) souhlasí s experimentálním podáním léku. Následně je zavřen do klece s hladovým Wraithem. Ten jej napadne, ale není schopen sát. Lék je tedy účinný na 100%. Výzkumníci – kromě doktora Becketta – jsou úspěchem nadšeni a chtějí okamžitě naočkovat celou populaci. Beckett je zdrženlivý a vyžaduje další výzkum. Sheppard namítá, že jakmile Wraithi zjistí, že jsou pro ně zdejší obyvatelé nepoživatelní, zaútočí a vyhladí je. Pokusný pacient zatím umírá a brzy zemře i Wraith, v jehož těle se při pitvě najde vysoká koncentrace léku. Beckett protestuje proti zahájení očkování, ale dovídá se, že první vlna vakcinace už proběhla.\n\nBrzy se začne do nemocnice scházet spousta lidí s dýchacími obtížemi. Objevují se i první mrtví. Celá polovina naočkovaných (včetně Perny, která se zatím s doktorem Beckettem velmi sblížila) reaguje na lék negativně. Nicméně v referendu je jednoznačně odhlasováno proočkování celé populace i za cenu velkých ztrát.\n\nTým majora Shepparda se vrací na Atlantidu a loučí se se slovy: \"Pokud se sem někdy vrátíme, pravděpodobně tady nenajdeme nikoho z vás.\"\n"}
{"id": "456152", "url": "https://cs.wikipedia.org/wiki?curid=456152", "title": "Mistrovství světa v ledním hokeji 2001 (Divize I)", "text": "Mistrovství světa v ledním hokeji 2001 (Divize I)\n\nMistrovství světa v ledním hokeji (Divize I) se probíhala ve dnech 16. dubna – 22. dubna 2001 ve městech Grenoble (Skupina A) a Lublaň (Skupina B).\n\n Maďarsko –  Dánsko 3:5 (2:3, 1:1, 0:1)\n\n16. dubna – Grenoble\n\n16. dubna – Grenoble\n\n16. dubna – Grenoble\n\n17. dubna – Grenoble\n\n17. dubna – Grenoble\n\n17. dubna – Grenoble\n\n19. dubna – Grenoble\n\n19. dubna – Grenoble\n\n19. dubna – Grenoble\n\n21. dubna – Grenoble\n\n21. dubna – Grenoble\n\n21. dubna – Grenoble\n\n22. dubna – Grenoble\n\n22. dubna – Grenoble\n\n22. dubna – Grenoble\n\n Kazachstán –  Čína 12:1 (4:1, 3:0, 5:0)\n\n15. dubna - Lublaň\n\n15. dubna - Lublaň\n\n15. dubna - Lublaň\n\n17. dubna - Lublaň\n\n17. dubna - Lublaň\n\n17. dubna - Lublaň\n\n18. dubna - Lublaň\n\n18. dubna - Lublaň\n\n18. dubna - Lublaň\n\n20. dubna - Lublaň\n\n20. dubna - Lublaň\n\n20. dubna - Lublaň\n\n21. dubna - Lublaň\n\n21. dubna - Lublaň\n\n21. dubna - Lublaň\n\n\n\n"}
{"id": "456160", "url": "https://cs.wikipedia.org/wiki?curid=456160", "title": "Jasmín nahokvětý", "text": "Jasmín nahokvětý\n\nJasmín nahokvětý (\"Jasminum nudiflorum\") patří mezi opadavé dřeviny, je to velmi nízký poléhavý keř, původně rostoucí v Tibetu a Číně.\n\nVětvičky jsou čtyřhranné, obloukovitě rostoucí, tmavě zelené, později světlezelené až hnědozelené, listy malé, protistojné, tmavě zelené. Každý z listů je rozdělen do tří oválných podlouhlých lístků, které jsou asi 3 cm dlouhé. Může dorůstat výšky až 3 m a vzhledem k tomu, že větvičky ležící na zemi zakořeňují, není šířka keře omezena.\nKvete od listopadu do března, v ČR zpravidla v lednu nebo únoru až do března. Jednotlivé květy mají šest lístků a jsou jasně žluté, asi 1–2 cm v průměru.\n\nJasmín miluje plné slunce, ve stínu kvete jen špatně, nebo vůbec ne, je odolný proti škůdcům a chorobám. Pro pravidelné kvetení vyžaduje silný řez, který by měl být proveden každý rok brzy na jaře ihned po odkvětu.\n\nJe velice nenáročný. Půdu má raději propustnou, živnou a neutrální, ale dobře snese i jílovitou, kyselou, nebo zásaditou.\n\nMůže být pěstován jako náhrada trávníku, k pokrytí ploch, které lze jen špatně udržovat. Lze jej použít v malých zahradách, ale i k pokrytí velkých ploch ve velkých parcích, vždy však s vědomím že roste velmi agresivně. Můžeme jej vyvazováním vést po konstrukcích. V určité míře snese sešlapávání a lze jej použít k zpevnění ploch ohrožených erozí.\n\nTento druh jasmínu (\"Jasminum nudiflorum\") může být pěstován jako bonsai.\n\nRozmnožuje se bylinnými řízky, dobře jej ale lze rozmnožovat i hřížením. Pokud po řezu necháme ležet větvičky volně na zemi, je pravděpodobné, že zakoření.\n\n"}
{"id": "456165", "url": "https://cs.wikipedia.org/wiki?curid=456165", "title": "Fylokladium", "text": "Fylokladium\n\nFylokladium (phyllocladium) je útvar odvozený od stonku, který funkčně i tvarově nahrazuje list. Příkladem rostlin s fylokladii jsou např. listnatec (\"Ruscus\"), \"Phyllocladus\" nebo chřest (\"Asparagus\"), u nichž jsou listy redukovány na šupinovité útvary a jejich funkci nahrazují právě fylokladia. Na nich může být umístěný i květ a plod, např. bobule u listnatce. \n\nTvarově velmi rozmanitá fylokladia mají epifytické kaktusy. \n"}
{"id": "456174", "url": "https://cs.wikipedia.org/wiki?curid=456174", "title": "Ptačí zob vejčitolistý", "text": "Ptačí zob vejčitolistý\n\nPtačí zob vejčitolistý (\"Ligustrum ovalifolium\") je polopadavý keř pěstovaný nejčastěji jako živý plot. Pochází z Japonska a Koreje. Někdy je také známý jako japonský ptačí zob.\n\nNepříliš široké vystoupavé keře, téměř nepravidelné, s relativně řídkým habitem, rostoucí až do výšky 2-3 m. Tvarované keře vytvářejí však hustý téměř jednolitý povrch. Pravidelně řezané tmavě zelené kultivary působí vážně, až poměrně stroze.\nListy celokrajné ,vstřícné, lesklé kožovité. Květy jsou malé a vonné, bílé, čtyřcípé, podobné šeříku, vyrůstají v květenstvích, v latách. Kvete od června do září. Plody jsou malé (6–8 cm), fialové až černé, peckovice, jedovaté pro člověka, ale ne pro ptáky. Větvičky jsou rovné, relativně tenké a štíhlé, v mládí se světlehnědou, světlou kůrou s nazelenalým nádechem. Starší větvičky mohou mít kůru téměř černou, nebo našedlou.\nDobře roste na slunci i v polostínu, ve stínu má řídké olistění. Všechny druhy jsou málo náročné na půdní podmínky, ale nejlépe jim vyhovuje propustná živná půda, dobře zásobená vodou (snesou ale i sucho). Nesnášejí přemokření. Dobře snáší exhalace a pokud nejsou přehnojeny dusíkem, nenamrzají.\n\nŘízkováním od poloviny léta, nebo kultivary roubováním na \"Ligustrum vulgare\",nebo původní druh.\n\nJe pěstováno několik kultivarů, které se liší výrazným zbarvením.\n\nPtačí zob lze libovolně upravovat řezem. Používá se do výsadeb a jeho barevné kultivary i jako solitéry. Ve francouzských parcích nachází uplatnění právě pro snadnou úpravu řezem. Lze jej pěstovat i jako bonsai.\n\n"}
{"id": "456177", "url": "https://cs.wikipedia.org/wiki?curid=456177", "title": "ERA", "text": "ERA\n\nERA může znamenat:\n\n\n"}
{"id": "456181", "url": "https://cs.wikipedia.org/wiki?curid=456181", "title": "Magical Mystery Tour (album)", "text": "Magical Mystery Tour (album)\n\nMagical Mystery Tour je album hudební skupiny Beatles. Vyšlo 27. listopadu 1967 ve Spojených státech a 8. prosince 1967 jako dvojité EP, obsahující šest písní, i ve Spojeném království. První strana alba je soundtrackem ke stejnojmennému filmu. Druhá strana pak obsahuje písně ze tří singlů, vydaných v roce 1967 (skladba „I Am the Walrus“ se objevila jak ve filmu, tak jako B-strana singlu \"Hello Goodbye\"). Na prvním místě žebříčku v USA se album drželo osm týdnů a v roce 1968 bylo nominováno na cenu Grammy za nejlepší album. Součástí dvojitého EP byla brožura o čtyřiadvaceti stránkách, obsahující obrázky z filmu a také komiks založený na některých filmových událostech.\n\nPokud není uvedeno jinak, jsou autory Lennon/McCartney\n\n\n\nPokud není uvedeno jinak, jsou autory Lennon/McCartney\n\n\n\n\n"}
{"id": "456182", "url": "https://cs.wikipedia.org/wiki?curid=456182", "title": "Vlakový průvodce", "text": "Vlakový průvodce\n\nVlakový průvodce je brožura vydávaná dopravcem určená k poskytnutí informací cestujícím na daném spoji.\n\nVlakový průvodce je vydáván především pro vlaky vyšší kvality a obsahuje informace o zastávkách vlaku, časech příjezdu a odjezdu, návazných spojích, případně řazení vlaku a další informace. Jedná se prakticky o výňatek jízdního řádu pro daný spoj. Často se ve vlakovém průvodci objevuje reklama dopravce či třetích stran. Ve vlacích SC Pendolino slouží jako vlakový průvodce měsíčník Grand Pendolino, který obsahuje mimo informací o spojích také rozhovory a novinky z dění v oblasti železniční dopravy.\n\nVlakové průvodce jsou vedle starých jízdních řádů vyhledávány jako sběratelský artikl.\n"}
{"id": "456191", "url": "https://cs.wikipedia.org/wiki?curid=456191", "title": "František Xaver Kryštůfek", "text": "František Xaver Kryštůfek\n\nFrantišek Xaver Kryštůfek (28. října 1842, Humpolec – 25. ledna 1916, Praha) byl český římskokatolický kněz, probošt Kolegiátní kapituly Všech svatých na Hradě pražském a profesor církevních dějin na české teologické fakultě Univerzity Karlovy v Praze (od rozdělení fakulty na českou a německou v roce 1891). V akademické roce 1893/1894 byl také rektorem Univerzity Karlovy. Je pohřben na pražském Vyšehradském hřbitově.\n\n\n"}
{"id": "456196", "url": "https://cs.wikipedia.org/wiki?curid=456196", "title": "Budd Schulberg", "text": "Budd Schulberg\n\nBudd Schulberg vlastním jménem Seymour Wilson Schulberg (27. března 1914, New York – 5. srpna 2009, Long Island, New York) byl americký spisovatel a scenárista, držitel Oscara za scénář k filmu \"V přístavu\".\n\nByl synem šéfa produkce Paramountu a literární agentky. Vzdělání získal v Dartmouthu. Během 2. světové války pracoval pro americkou propagandu. Poté se věnoval literární a filmové práci.\n\nByl čtyřikrát ženatý a měl pět dětí.\n\n\n"}
{"id": "456198", "url": "https://cs.wikipedia.org/wiki?curid=456198", "title": "Mistrovství světa v ledním hokeji 2002 (Divize I)", "text": "Mistrovství světa v ledním hokeji 2002 (Divize I)\n\nMistrovství světa v ledním hokeji (Divize I) se probíhala ve dnech 14. dubna–20. dubna 2002 ve městech Eindhoven (Skupina A) a Székesfehervár, Dunaújváros (Skupina B).\n\n Nizozemsko – Kazachstán 2:4 (0:2, 1:1, 1:1)\n\n14. dubna – Eindhoven\n\n14. dubna – Eindhoven\n\n14. dubna – Eindhoven\n\n15. dubna – Eindhoven\n\n15. dubna – Eindhoven\n\n15. dubna – Eindhoven\n\n17. dubna – Eindhoven\n\n17. dubna – Eindhoven\n\n17. dubna – Eindhoven\n\n18. dubna – Eindhoven\n\n18. dubna – Eindhoven\n\n18. dubna – Eindhoven\n\n20. dubna – Eindhoven\n\n20. dubna – Eindhoven\n\n20. dubna – Eindhoven\n\n Rumunsko – Norsko 1:8 (0:5, 1:1, 0:2)\n\n14. dubna – Dunaújváros\n\n14. dubna – Dunaújváros\n\n14. dubna – Dunaújváros\n\n15. dubna – Dunaújváros\n\n15. dubna – Dunaújváros\n\n15. dubna – Dunaújváros\n\n17. dubna – Székesfehérvár\n\n17. dubna – Székesfehérvár\n\n17. dubna – Székesfehérvár\n\n19. dubna – Székesfehérvár\n\n19. dubna – Székesfehérvár\n\n19. dubna – Székesfehérvár\n\n20. dubna – Székesfehérvár\n\n20. dubna – Székesfehérvár\n\n20. dubna – Székesfehérvár\n\n\n"}
{"id": "456201", "url": "https://cs.wikipedia.org/wiki?curid=456201", "title": "Kredit (školství)", "text": "Kredit (školství)\n\nKredit, přesněji kreditní bod, je jednotka náročnosti, kterou se měří a oceňuje objem práce, který musí vysokoškolský student průměrně vynaložit na úspěšné zvládnutí kurzu, modulu nebo jiné části studia.\n\nNa rozdíl od vysokoškolského studia, které přesně předepisovalo, které kurzy (přednášky, semináře, cvičení atd.) musí student během studia absolvovat, dává jim kreditový systém daleko větší volnost. Přitom ale nespoléhá úplně jen na vlastní píli studenta a zhruba měří objem jeho práce. Kromě toho se při rostoucí složitosti a specializaci vědních oborů nedá celý obor rozumně pokrýt ve stejné hloubce a studenti se musí více nebo méně specializovat už během studia. Na větších univerzitách si studenti mohou také volit z několika podobných kurzů podle toho, jaké podání a zaměření jim lépe vyhovuje.\n\nModerní vysokoškolské studium se obvykle skládá z několika povinných kurzů, resp. předmětů (někdy též tzv. \"Áčkové předměty\"), a velkého množství povinně volitelných kurzů (někdy též tzv. \"Béčkové předměty\") a také volitelných kurzů (někdy též tzv. \"Céčkové předměty\"), přičemž povinný objem práce, kterou musí student vynaložit, se měří právě kredity.\n\nStudentská mobilita pomáhá přenášet nové poznatky, myšlenky a přístupy a je tak z hlediska kvality studia i širšího rozhledu studentů žádoucí. V evropských zemích byla také od středověku až do poloviny 20. století běžná a v současnosti je pro prestižní univerzity nezbytná. Aby i v současných podmínkách mohl student část studia absolvovat na jiné univerzitě, bylo třeba zavést srovnatelné měření a hodnocení studentova výkonu.\n\nBoloňská deklarace z roku 1999, k níž se (k 31. 12. 2012) připojilo 47 evropských i mimoevropských zemí, doporučila - vedle děleného studia - mezinárodně srovnatelný kreditní systém ECTS (z anglického \"European Credit Transfer and Accumulation System\"), který stanovuje, že požadovaný objem práce studenta za rok (asi 1500 až 1800 hodin) má odpovídat zhruba 60 kreditním bodům, takže jeden kreditní bod představuje studijní zátěž zhruba 25-30 hodin. Studijní zátěž přitom zahrnuje jak hodiny strávené v posluchárně nebo v laboratoři, tak vlastní studium v knihovně nebo doma. Student, který kurz úspěšně absolvoval, získává příslušný počet kreditních bodů bez ohledu na to, jakou dostal známku.\nKonkrétní přiřazení kreditů kurzům, modulům a jiným částem studia je v pravomoci vysoké školy a zavedení ECTS je na vůli jednotlivých signatářských zemí. Evropská unie ani většina zemí včetně ČR ECTS nenařizuje, ale dobré vysoké školy samy se jej snaží zavádět a získávat tak osvědčení \"ECTS label\" právě kvůli podpoře mobility.\n\nRoku 2010 se účastnické státy dohodly na vytváření \"Evropského vysokoškolského prostoru\" (\"European Higher Education Area\", EHEA).\n\nECTS měří pracovní zátěž, neklasifikuje ale její výsledky. Do roku 2009 klasifikační systém ECTS doporučoval klasifikovat výsledky studentů v sedmi stupních, které se podobají nejběžnějšímu známkování v USA a definují se jednak slovně, jednak tím, kolik procent studentů má být zhruba v jednotlivých stupních.\n\nV roce 2009 došlo ke změně v pohledu klasifikaci v systému ECTS. Příručka ECTS uvádí, že je nutné zohlednit velmi odlišné kulturní i akademické tradice v jednotlivých evropských zemích a současně zajistit, aby bylo možné známky získané v různých akademických institucích vzájemně a transparentně porovnat. Proto každá instituce zapojená do systému ECTS používá svůj lokální klasifikační systém a jako doplňující informaci ke němu poskytuje tabulku, která informuje o statistickém rozdělení jednotlivých klasifikačních stupňů. Takovou tabulku rovněž obsahuje Dodatek k diplomu (Diploma Supplement)\n\nV Česku se tímto způsobem zpravidla hodnotí na vysokých školách zkoušky. Zápočty se pak mohou hodnotit jako \"Splnil\", či \"Nesplnil\".\n\n"}
{"id": "456202", "url": "https://cs.wikipedia.org/wiki?curid=456202", "title": "Evropská železniční agentura", "text": "Evropská železniční agentura\n\nEvropská železniční agentura (', ve zkratce ERA) je jednou z agentur Evropské unie. Byla zřízena rozhodnutím z dubna 2004. Jejím úkolem je vytvoření konkurenceschopné železnice v Evropě, a to zvýšením kompatibility národních železničních systémů, a dále zajištění potřebné úrovně bezpečnosti železniční dopravy.\n\nERA stanovuje standardy pro evropské železnice ve formě technických specifikací pro interoperabilitu (TSI), které jsou závazné pro transevropskou železniční síť.\n\nAgentura má dvě pracoviště, obě umístěná v Nord departmentu ve Francii. Vedení agentury je umístěno ve Valenciennes, ale mezinárodní konference a jednání probíhají v Lille. Plný provoz agentura zahájila v polovině roku 2006 a má více než 100 zaměstnanců.\n\n"}
{"id": "456203", "url": "https://cs.wikipedia.org/wiki?curid=456203", "title": "Alfa Romeo Brera", "text": "Alfa Romeo Brera\n\nAlfa Romeo Brera je sportovní automobil vyráběný italskou automobilkou Alfa Romeo od prosince roku 2005 do 15. října 2010. V prodeji byly jednotlivé kusy i v průběhu roku 2011 a ze skladových zásob se mohou prodávat dodnes (2012). Jde o přímého nástupce modelu GTV, který s nástupem modelu Brera skončil.\n\nBrera byla poprvé představena jako koncept v roce 2002 na autosalonu v Ženevě. Karoserie byla navržena Guigiarem. Motor v konceptu byl osmiválcovým motorem s výkonem 295 kW (400 koní). Výroba byla naplánována na rok 2005.\n\nVýroba tohoto vozu začala roku 2005 téměř ve stejné podobě, v jaké byl poprvé představen. Od roku 2006 se vyrábí i kabriolet Brera spider, od roku 2008 Brera S a v roce 2009 byla uvedena limitovaná edice Brera Italia Independent ve spolupráci s italským módním domem Independent. K dispozici původně byla se dvěma benzínovými motory a jedním turbodiesel, později přibyl nový benzinový motor a dva nové dieselové a výroba původního byla zrušena.\n\nAlfa Romeo Spider je dvousedadlový kabriolet odvozený od klasické Brery. Vůz byl poprvé představen také na ženevském autosalonu, tentokrát v roce 2006, kde také získal ocenění „Kabriolet roku 2006“. Začal se vyrábět ve stejný rok. Roku 2006 byla také ukončena výroba jeho předchůdce, Spideru odvozeného od modelu GTV\n\nAlfa Romeo Brera Italia Independent byla představena v létě roku 2009. Jde o speciální, limitovanou edici o počtu 900 kusů ve spojení s italským módním domem Independent. Tato verze se liší řadou změn, nejen kosmetických. Brzdové destičky jsou vyrobeny s použitím uhlíkových vláken. Na zadním konci vozidla je logo značky Independent a části interiéru i exteriéru jsou barevně odlišeny v odstínu matný titan a kola z lehkých slitin jsou matně černá o rozměru 18 palců. Přepracovaná je také krytka nádrže a brzdové, hliníkové třmeny jsou lakovány červeně. Interiér může být obohacen o čalounění od Poltrona Frau tmavé barvy s červeným prošíváním. Vůz Brera Italia Independent byl uveden do prodeje v září 2009. K dispozici byly dvě motorizace vznětové 2,2 a 3,2 JTS a později i nové 1,75TBi a 2.0JTDm.\n"}
{"id": "456207", "url": "https://cs.wikipedia.org/wiki?curid=456207", "title": "Kóma", "text": "Kóma\n\nKóma (z řeckého κῶμα, výslovnost \"kóma\", znamená hluboký spánek) je pojem z oboru lékařství a znamená těžký stav bezvědomí. Postižený v kómatu nereaguje na oslovení, ani na bolestivé podněty.\nPříčinou kómatu mohou být úrazy hlavy, krvácení do mozku, edém mozku, těžké nervové infekce, diabetes, hyperglykemie, hypoglykemie, hyperosmolarita, těžká poškození jater, rakovina atd.\n\nLidé v kómatu obvykle vyžadují přijetí do nemocnice a často na jednotku intenzivní péče.\n\nStav může trvat prakticky libovolnou dobu, jednotky minut až desítky let.\n"}
{"id": "456214", "url": "https://cs.wikipedia.org/wiki?curid=456214", "title": "Mistrovství světa v ledním hokeji 2001 (Divize II)", "text": "Mistrovství světa v ledním hokeji 2001 (Divize II)\n\nMistrovství světa v ledním hokeji (Divize II) se probíhala ve dnech 1. dubna–7. dubna 2001 ve městech Majadahonda (Skupina A) a 26. března–1. dubna 2001 Bukurešť (Skupina B).\n\n JAR – Španělsko 0:13 (0:3, 0:5, 0:5)\n\n1. dubna – Majadahonda\n\n1. dubna – Majadahonda\n\n1. dubna – Majadahonda\n\n2. dubna – Majadahonda\n\n2. dubna – Majadahonda\n\n2. dubna – Majadahonda\n\n4. dubna – Majadahonda\n\n4. dubna – Majadahonda\n\n4. dubna – Majadahonda\n\n5. dubna – Majadahonda\n\n5. dubna – Majadahonda\n\n5. dubna – Majadahonda\n\n7. dubna – Majadahonda\n\n7. dubna – Majadahonda\n\n7. dubna – Majadahonda\n\n Belgie – Izrael 1:5 (0:1, 1:3, 0:1)\n\n26. března – Bukurešť\n\n26. března – Bukurešť\n\n26. března – Bukurešť\n\n27. března – Bukurešť\n\n27. března – Bukurešť\n\n27. března – Bukurešť\n\n29. března – Bukurešť\n\n29. března – Bukurešť\n\n29. března – Bukurešť\n\n31. března – Bukurešť\n\n31. března – Bukurešť\n\n31. března – Bukurešť\n\n1. dubna – Bukurešť\n\n1. dubna – Bukurešť\n\n1. dubna – Bukurešť\n\n\n"}
{"id": "456218", "url": "https://cs.wikipedia.org/wiki?curid=456218", "title": "Michael Bay", "text": "Michael Bay\n\nMichael Bay (17. února 1965, Los Angeles, USA) je americký filmový producent a režisér. Jeho akční snímky jsou známy svými rychlými střihy a výraznými speciálními efekty. Mezi jeho filmy patří \"Mizerové\", \"Skála\", \"Armageddon\", \"Pearl Harbor\" a série \"Transformers\", která celosvětově vydělala přes 2,5 miliard dolarů a je tak sedmou nejvýdělečnější filmovou sérií v historii. Je spoluzakladatelem produkční společnosti Platinum Dunes, která se zaměřuje na hororové filmy a produkovala filmy jako \"Pátek třináctého\", \"Texaský masakr motorovou pilou\" a \"Noční můra v Elm Street\".\n\nMédia jej nedávno zmínila i v jiné souvislosti – v lednu 2014 měl na veletrhu CES představit nový televizor firmy Samsung, ale prezentaci nezvládl a předčasně odešel z pódia.\n\n\n"}
{"id": "456225", "url": "https://cs.wikipedia.org/wiki?curid=456225", "title": "Fiera di Primiero", "text": "Fiera di Primiero\n\nFiera di Primiero je obec v provincii Trento v italské oblasti Tridentsko – Horní Adiže, která se nachází asi 60 km východně od Trenta. K 31. prosinci 2004, měla 560 obyvatel na ploše 0,15 km². Jedná se o nejmenší obec v této italské provincii.\n\nFiera di Primiero hraničí s obcemi Tonadico a Transacqua.\n\n"}
{"id": "456227", "url": "https://cs.wikipedia.org/wiki?curid=456227", "title": "Mistrovství světa v ledním hokeji 2002 (Divize II)", "text": "Mistrovství světa v ledním hokeji 2002 (Divize II)\n\nMistrovství světa v ledním hokeji (Divize II) se probíhala ve dnech 31. března–6. dubna 2002 v Kapském Městě (Skupina A) a 25. dubna–30. dubna 2002 Novém Sadu (Skupina B).\n\n Belgie – Austrálie 9:4 (3:1, 3:1, 3:2)\n\n31. března – Kapské Město \n\n31. března – Kapské Město \n\n31. března – Kapské Město \n\n1. dubna – Kapské Město \n\n1. dubna – Kapské Město \n\n1. dubna – Kapské Město \n\n3. dubna – Kapské Město \n\n3. dubna – Kapské Město \n\n3. dubna – Kapské Město \n\n4. dubna – Kapské Město \n\n4. dubna – Kapské Město \n\n4. dubna – Kapské Město\n\n6. dubna – Kapské Město \n\n6. dubna – Kapské Město\n\n6. dubna – Kapské Město \n\n Bulharsko – Španělsko 3:5 (1:1, 2:3, 0:1)\n\n25. března – Nový Sad \n\n25. března – Nový Sad \n\n25. března – Nový Sad \n\n26. března – Nový Sad\n\n26. března – Nový Sad\n\n26. března – Nový Sad \n\n28. března – Nový Sad \n\n28. března – Nový Sad \n\n28. března – Nový Sad \n\n30. března – Nový Sad \n\n30. března – Nový Sad \n\n30. března – Nový Sad \n\n31. března – Nový Sad \n\n31. března – Nový Sad \n\n31. března – Nový Sad\n\n\n"}
{"id": "456232", "url": "https://cs.wikipedia.org/wiki?curid=456232", "title": "Berezina", "text": "Berezina\n\nBerezina může znamenat pojmenování několika řek v Rusku a v Bělorusku:\n"}
{"id": "456233", "url": "https://cs.wikipedia.org/wiki?curid=456233", "title": "Baseballový dres", "text": "Baseballový dres\n\nBaseballový dres je speciální oblek, který nosí hráči baseballu. Drtivá většina dresů má na sobě vyšité logo klubu, jméno a číslo hráče. Dres tvoří kalhoty, ponožky, čepice, košile, boty a rukavice. Pro rozlišení týmů mají různé barvy a loga.\n\nDres vyrobený speciálně pro baseball nosil poprvé klub New York Knickerbockers v roce 1849. Kalhoty byly vyrobeny z modré vlny, košile z flanelu a čepice byla slaměná. A od té doby dresy prodělaly mnoho změn. V průběhu let se objevilo mnoho myšlenek na vylepšení.\n\n4. dubna 1849, se stal tým New York Knickerbockers historicky prvním týmem, který nosil speciální dres. V roce 1882 se staly součástí dresu punčochy. V sezoně 1888/89 začaly dres nosit i týmy Detroit Wolverines, Washington Nationals z National League aLos Angeles Dodgers z American League. A od roku 1900 dresy nosily všechny týmy z Major League Baseball.\n\nV baseballu se pravidlo nošení jiných dresů doma a jiných venku uplatňovalo téměř od začátku. Doma se obvykle nosily šedé dresy, venku pak tmavě modré nebo černé. Modrou použili poprvé hráči Los Angeles Dodgers v roce 1907 a nedlouho poté je napodobili hráči celku San Francisco Giants.\n"}
{"id": "456241", "url": "https://cs.wikipedia.org/wiki?curid=456241", "title": "Let's Get Crazy", "text": "Let's Get Crazy\n\nLet's Get Crazy je píseň americké pop zpěvačky, textařky a herečky Miley Cyrus, kterou zpívá jako Hannah Montana - alter ego Miley Stewart - postavu, kterou hraje v Disney Channel televizních sériích Hannah Montana. Premiéru měla na Radio Disney dne 19. ledna 2009 jako propagace pro a jeho soundtrack. Karaoke verze jsou k dispozici v Karaoke Series Disney: Hannah Montana 3. Skladba je hudebně ve stylu pop rocku a synthpopu. Textově, píseň hovoří o zábavě a ztrátě zábran.\n\nPíseň obdržela kritický úspěch a úspěšně si vedla v několika zemích, ve srovnání s Mileyiným předchozím úsilím jako Hannah. Píseň dosáhla vrcholu v nejvyšší mezinárodní Canadian Hot 100 na příčce dvacet šest. Proto se stal jejím 'nejvyšším dosaženým umístěním písně jako Hannah v Kanadě. Pro píseň nebylo nikdy vytvořeno oficiální hudební video, ale byly natočeny tři propagační klipy, z nichž dvě se vysílaly na Disney Channel. Miley propagovala píseň prostřednictvím při několika příležitostech, včetně představení na svém druhém turné, Wonder World Tour.\n\nPíseň je spojená s dance-rockem, teen pop rockem a popem s mírným dotekem country. Jsou také používány elektrické kytary a syntezátory. Na začátku písně jsou slyšet spouště fotoaparátů paparazzi. Píseň je napsána v tónině moll. Mileyin zpěv má rozpětí dvou oktáv, od A3 až po C5. Píseň má následující akordy: A5-C5-D5.\n\nPíseň byla napsána Colleen Fitzpatrick známou jako Vitamin C, Michael Kotchem, Dave Derbym, Michael „Smidi“ Smithem, Stefanie Ridel, Mim Nervo a Liv Nervo. Slova písně se točí kolem party a zábavy, jednou odkazuje na vedení dvojího života, „Vidíš mě na obálce časopisu, věci jsou vždy jiné, než jakými se zdají být.“\n\nPíseň obdržela celkově kladné hodnocení ze strany kritiků. Warren Truitt na About.com uvedl, že „Let's Get Crazy“ byla zrcadlem hudebního stylu Gwen Stefani. Allmusic recenzent Heather Fáres popsal píseň negativně, jako „šumící karikaturu popu“, vzdalující se od původních hudebních vlivů Britney Spears, Christiny Aguilery, Avril Lavigne. Leah Greenblatt z Entertainment Weekly uvedl, že píseň byla \"demografická\", kvůli „těžké konfekci elektrické kytary“. Owen Gleiberman, také z Entertainment Weekly věnoval pozornost linii \"Každý to může rozjet jako superstar!\", říká, že to byla „jeho mantra“. Gleiberman dodal, že píseň je jako „mrazivě suchá [verze] Avril Lavigne.“ Po zhlédnutí Mileyina 'Wonder World Tour, Jim Harrington, píšící pro Oakland Tribune, popsal „Let's Get Crazy“ jako „legraci“.\n\nPíseň obdržela průměrné airplay díky tomu, že není dostupná pro běžné rádio, ale jen Radio Disney. Nicméně, píseň debutovala u čísla třiatřicet na Hot Digital Songs, které ji dovedly do Billboard Hot 100, na konci týdne 11. dubna 2009. Píseň debutovala a vyšplhala se na číslo padesát sedm v Hot 100 a strávila tam celkem tři následující týdny v žebříčku. Ve stejném týdnu píseň debutovala a vyšplhala se na číslo dvacet šest v Canadian Hot 100 vzhledem ke své pozici na čísle jedenáct v Hot Canadian Digital Singles. Píseň pak několikrát stoupala a klesala až do vypadnutí z žebříčku na konci týdne 9. května.\n\nPrvní propagační klip, režírovaný Peterem Chelsomem, je výňatek z Hannah Montana: The Movie a mělo premiéru na Disney Channel 19. ledna 2009.\n\nVideo začíná příchodem Hanny (Miley Cyrus) na oslavu šestnáctých narozenin Lilly (Emily Osment) a následně je davem svých fanoušků vytažena na pódium. Miley se to Lilly snaží vysvětlit a říká, „Slibuju, že ti to vynahradím“ A Lilly odpoví, „Tohle mi nemůžeš nikdy vynahradit“. Hannah poté zpívá píseň doprovázená Stevem Rushtonem na kytaru. Video končí, když Rico (Moises Arias) vyhazuje do vzduchu obrovský narozeninový dort a postříká jím všechny okolo.\n\nDruhé propagační hudební video pro „Let's Get Crazy“ bylo natočeno jako propagace pro soundtrack. Video byla vydáno v březnu 2009 na Disney.com a obsahuje Miley, která zpívá v nahrávacím studiu. Jednalo se o součást série propagačních videí s názvem Miley Sessions.\n\nMiley, oblečená jako Hannah, premiérově zazpívala „Let's Get Crazy“, spolu s dalšími osmi písněmi na koncertě pro nahrávání třetí sezóny Hannah Montana, který se uskutečnil 10. října v Irvine v Kalifornii ve Verizon Wireless Amphitheatre. Video mělo později premiéru 1. července 2009 na Disney Channel jako propagace pro Hannah Montana 3.\n\nPředcházen „Fly on the Wall“ a následován „Hoedown Throwdown“, „Let's Get Crazy“ je jedním z písní na seznamu Mileyina druhého turné, Wonder World Tour. Píseň je jednou ze dvou písní Hanny Montany, které zazpívala jako ona sama. Při vystoupení se na pár obrazovkách nad hlavami diváků přehrávaly klipy s tematikou asijské kultury.\n"}
{"id": "456247", "url": "https://cs.wikipedia.org/wiki?curid=456247", "title": "Jethro Tull (rozcestník)", "text": "Jethro Tull (rozcestník)\n\nJethro Tull může být:\n\n"}
{"id": "456258", "url": "https://cs.wikipedia.org/wiki?curid=456258", "title": "Liberty City (Grand Theft Auto)", "text": "Liberty City (Grand Theft Auto)\n\nLiberty City je fiktivní město založené na charakteru města New York, vyskytující se v herní sérii GTA. Ačkoliv se název Liberty City vyskytuje v každé hře v této sérii, příběh se odehrává ve čtyřech hrách: GTA III, , GTA IV a . Ve hrách GTA 3 a GTA Liberty City Stories je město stejné - mafií ovládané město, v noci temné a nebezpečné. V GTA 4 vlastně také, ale \"má jinou mapu\". Město v GTA 3 a GTA LCS se dělí na 3 části:\nZajímavostí hry (která se v herní sérii GTA moc nevyskytuje) je metro, ovšem velmi málo rozšířené, má čtyři stanice a je to okruh, něco na způsob moskevského metra. Ovšem stanice jsou velmi zajímavě členěny. Také je v Portlandu nadzemní dráha, která má pouze tři stanice. Rockstar Games si s kompozicí metra a nadzemky příliš nepohráli, a proto také, když si člověk \"projíždí\" mapu, napadne ho nejméně 10 lokalit, kde by se stanice metra hodila. Zajímavostí je také tzv. Porter tunel, který začíná v portlandu, vede pod oceánem až do Shoreside Vale, a cestou je odbočka do Stauton Island. Ve hře GTA 4 se město dělí na Broker, Algonquin, Dukes, Bohan, Alderney, Happines Island, Colony Insland a Charge Island. Je zde velice rozšířené metro. GTA4 se ze všech her, ve kterých se hraje v Liberty City, nejvíce podobá New Yorku. Je zde dokonce Socha Svobody, Empire State Building a jiné impozanty. Liberty City v GTA IV je plné života, kde si každý občan žije svůj bláznivý příběh. Můžete zde vidět lidi, kteří spěchají do kanceláře nebo někoho, jak jde nakupovat. Zkrátka město pulsuje životem.\n\nBylo založeno v roce 1798. Ve městě jsou gangy Mafia, Triády, El Diablos, Yakuza, Yard, Kartel, Hoods a Nines.\n\nMěsto se skládá ze tří ostrovů: Portland, Staunton Island a Shortside Walle.\n\n\n\n\n\n\n\n\nI když jde o stejné město jako v GTA III, rozdíl je obrovský. Asi nejvíce se Liberty City v GTA IV liší tím, že už se neskládá z pouhých 3 částí. Nahradily je totiž pestré a životem kypící lokality: Broker, Bohan, Algonquin, Alderney, Dukes a menší ostrůvky jménem Charge Island, Colony Island a hlavně Happines Island, na kterém se vyskytuje jedna z dominant celého Liberty City, a to Statue of Happiness (Socha štěstí - napodobenina Sochy Svobody).\n\nPo téměř celém Liberty City lze na komunikacích najít jedoucí žluté taxi. Hráč si jej může přivolat a taxikář ho může odvézt kamkoliv ve městě, nebo na nejblíže dostupné místo. Až hráč dorazí do cíle, bude mu automaticky odebrána částka, která se rovná délce trasy a taxikář odjede. Taxíkem může hráč jet jen pod podmínkou, že v něm žádný jiný pasažér není. Tento způsob dopravy se zpřístupní v misi Bull in China Town.\n\nPokud hráč nechce v danou chvíli za taxi platit, může zavolat Romanovi, zvolit volbu \"Car service\" a po chvíli k hráči dorazí Romanovo taxi s řidičem. Tento způsob dopravy se zpřístupní po dosažení 60% přátelství s Romanem. Po přivolání taxíku je Romanova taxislužba určitou dobu nepřístupná. Pokud při misi \"Mr. and Mrs. Bellic\" zemře Roman, služba nadále již nebude poskytována.\n\nMetrem může hráč cestovat od začátku hry. Slouží jako poměrně rychlá hromadná doprava přepravující téměř po celém městě. Metrem se dá jet na každý ostrov Liberty City kromě Happiness, Charge a Colony island a Alderney. Pokud ve hře není zpřístupněná část, kam metro normálně jezdí, vlak s hráčem uvnitř soupravy dál neodjíždí, dokud hráč nevystoupí. Každá část města má vlastní linku, která se napojuje na linku na druhé části města. Metro v Liberty City je už na první pohled inspirováno metrem v New Yorku. Stejně jako v New Yorku jsou stanice metra většinou plné bezdomovců, právníku nebo podnikatelů, žebráků, ale také policistů, kteří dohlíží na pořádek ve stanicích především v Algonquinu. Policisté se buď nachází ve tříčlenných skupinách na nástupišti, nebo u vchodů ozbrojeni výkonnými samopaly M16.\n\nSeznam linek a jejich stanic:\n\nLanovka je ve velkoměstě velmi ojedinělým typem hromadné dopravy. V celém městě se vyskytuje jedna její dráha, která umožňuje rychlou přepravu z východního Algonquinu na Charge Island. Lanovka má dvě dráhy, takže se lanovky často míjejí po cestě do Algonquinu nebo do Charge Islandu. Je kabinového typu, a zavěšená na laně. Nikde jinde se lanovka nenachází, jedná se spíše o zpestření hry.\n\nVe městě při pohledu na nebe se dá často spatřit letadlo nebo helikoptéru. Letadlem se hráč ale ani jednou během hru neproletí. Letadla jsou nepřístupná a vyskytují se jen na Francisově mezinárodním letišti, které je bedlivě střeženo hlídači, letištní ochrankou, policií, v horším případě i zásahovou jednotkou SWAT. Co se týče helikoptér, ty jsou hráči přístupné. Ve hře se vyskytuje několik helikoptér, několik jich hráči pravděpodobně znají už z předchozích dílů GTA (např. klasická a policejní helikoptéra Maverick). V tomto díle jsou helikoptéry populární, souzeno podle počtu misí v originální hře, kde je možné/nutné použít helikoptéru. S helikoptérou se hráč může dostat kamkoliv ve městě, i téměř na střechu jakéhokoliv domu nebo mrakodrapu. Helikoptérou se může hráč proletět i jako pasažér. Buď zavoláním Brucieho Kibbutze, který na Vás počká na místě vyznačeném na mapě (speciální odměna odemčena při přátelstvím s Bruciem na 75 %), nebo jet na místo, kde stojí helikoptéry společnosti Helitours.\n\nHelitours provozuje okružní lety helikoptérou za 150$ s pilotem, který létá nad celým městem a dodává vám komentáře o historii nebo slávě budovy nebo mostu, u kterého se právě nacházíte. Tuto aktivitu využívají především turisté, nebo lidé, co se chtějí dozvědět něco o minulosti Liberty City.\n\n\n"}
{"id": "456260", "url": "https://cs.wikipedia.org/wiki?curid=456260", "title": "Berezina (přítok Dněpru v Bělorusku)", "text": "Berezina (přítok Dněpru v Bělorusku)\n\nBerezina (, ) je řeka v Brestské, Vitebské, Mohylevské a Homelské oblasti v Bělorusku. Je dlouhá 613 km. Povodí řeky je 24 500 km².\n\nPramení severně od Minské vysočiny a protéká Středoberezinskou rovinou. Břehy na horním toku jsou nízké a převážně bažinaté. Pod městem Barysaŭ () je pravý břeh zvýšený. Ústí zprava do Dněpru.\n\nPrůměrný roční průtok vody v ústí činí 145 m³/s.\n\nVodní doprava je možná od ústí k přítoku Serguč nad Borisov v délce 505 km. Spolu s touto řekou je součástí Berezinské vodní soustavy, která spojuje povodí Dněpru a Daugavy. Na řece leží města Borisov a Bobrujsk.\n\nŘeka byla od 18. do 20. století důležitou strategickou hranicí, která hrála velkou roli ve válkách Ruska se Švédskem, Francií a Německem. Nejznámější je Bitva na Berezině, k níž došlo během Napoleonova tažení do Ruska v roce 1812. V létě 1920 během sovětsko-polské války provedla na řece sovětská vojska dva útoky. Během 2. světové války došlo na řece k tuhým bojům v roce 1941 v rámci příhraničních bitev a v roce 1944 v rámci Operace Bagration.\n"}
{"id": "456273", "url": "https://cs.wikipedia.org/wiki?curid=456273", "title": "Česká společnost chemická", "text": "Česká společnost chemická\n\nČeská společnost chemická (\"ČSCH\") je profesní sdružení občanů a právnických osob zabývajících se chemií nebo příbuznými obory, které prezentuje zájmy a aktivity českých chemiků. Historie tohoto nejstaršího českého sdružení sahá až do roku 1866, kdy vznikl \"Studentský přírodovědný spolek\", na který společnost navazuje. Mimo to navazuje také na \"Spolek českých chemiků\", který byl založen roku 1872 zásluhou profesorů Vojtěcha Šafaříka, Františka Štolby, Karla Preise a Viléma Baura.\n\nSpolečnost uděluje následující ocenění:\n\n"}
{"id": "456274", "url": "https://cs.wikipedia.org/wiki?curid=456274", "title": "Mellotron", "text": "Mellotron\n\nMellotron je elektromechanický polyfonní klávesový nástroj. Technicky je nástupcem Chamberilnu, vůbec prvního klávesového sampleru. Vyvinut byl na počátku šedesátých let dvacátého století v anglickém Birminghamu. Nástroj používá banky předem nahraných magnetických pásek. Na každé pásce je vzorek dlouhý zhruba osm sekund a každá je přiřazena právě jedné klávese. Při stisku klávesy se začne patřičná páska přehrávat. Po uvolnění klávesy se páska rychle převine na začátek, nefunguje tedy jako nekonečná smyčka. Toto řešení společně s nedokonalostmi jako nepravidelnost pohybu pásku a zkreslení hlav dávalo vzniknout velmi originálnímu zvuku Mellotronu, oblíbenému mezi experimentujícími hudebníky.\n\nAmeričan Harry Chamberlin, vynálezce původního nástroje, zaměstnával ve svém obchodě v Kalifornii muže jménem Bill Fransen. Ten nebyl spokojen s častou poruchovostí a omezením nástroje a se dvěma kusy odcestoval do Anglie, aby našel společníky, se kterými chtěl postavit lepší nástroj na stejném principu. Začal spolupracovat s firmou Bradmatic, aniž by zástupce společnosti informoval, že se nejedná o jeho vynález a patent. Později se vše vyjasnilo a Chamberlin nakonec svou technologii firmě Bradmatic prodal. Tato firma byla přejmenována na Streetly Electronics a založena byla též nová společnost Mellotronics, která se zabývala vlastním prodejem Mellotronů.\n\nPrvní modely Mark I a Mark II byly vybaveny dvěma manuály. Pravý manuál zajišťoval přehrávání vzorků osmnácti melodických nástrojů (jako smyčce, flétny či žestě). Pomocí levého manuálu se přehrávaly rytmické vzorky nejrůznějších hudebních stylů. Pásky měly tři přepínatelné stopy a bylo možné převinout do šesti pozic a měnit tak přehrávané zvuky - \"zvukové banky\".\nZvukové banky pozdějších typů (M300, M400) obsahovaly pouze tři volitelné zvuky (častou kombinací byly dva smyčcové nástroje a osmihlasý sbor). Aby bylo možné využívat více zvuků, byly pásky vloženy do vyměnitelného rámu. Hlavním důvodem tohoto řešení bylo snížení hmotnosti celého nástroje, zejména kvůli náročné přepravě a instalaci na pódium (váha původních Mellotronů se pohybovala kolem 150 kg). Pásky bylo možno vyměnit relativně rychle. Tyto nástroje měly již jen jeden manuál.\n\nV devadesátých letech se objevily nové modely Mellotronu, využívající moderních technologií. Základní princip však zůstal stejný. Tyto nástroje lze najít například pod označením MkVI nebo M4000.\n\nPravděpodobně prvním, kdo využil Mellotron v populární hudbě, byl britský multiinstrumentalista Graham Bond, a to ve skladbě \"Baby Can It Be True\" v roce 1965.\n\nThe Beatles využili poprvé Mellotron roku 1967 ve skladbě \"Strawberry Fields Forever\". Známé jsou především úvodní flétny v této písni.\n\nMezi dalšími umělci, využívajícími Mellotron v šedesátých letech, byli Pink Floyd, The Moody Blues, Jimi Hendrix, Deep Purple, Donovan, Procol Harum, Cream nebo The Rolling Stones.\n\nV sedmdesátých letech využívalo Mellotron množství skupin, hrajících progresivní rock, např. King Crimson, Genesis, The Alan Parsons Project, Yes, Strawbs, Barclay James Harvest, Hawkwind, Rush nebo Led Zeppelin.\n\nV osmdesátých letech, díky rozšíření mnohem levnějších analogových syntezátorů, popularita Mellotronu upadala. Využívaly jej například skupiny XTC, Cardiacs nebo IQ.\n\nV devadesátých letech zájem o zvuk Mellotronu znovu vzrostl. Na svých nahrávkách jej použily skupiny U2, Marillion, Soundgarden, The Smashing Pumpkins, Faith No More, Porcupine Tree, Radiohead, Oasis, The Flower Kings nebo Paul Weller či Lenny Kravitz. V roce 1997 jej na svém turné hojně používal Jean-Michel Jarre.\n\nZe skupin, využívajících Mellotron na začátku nového století, lze jmenovat Dream Theater, Spock's Beard, System of a Down, The Strokes, The Ataris, nebo Hooverphonic.\n\n\n"}
{"id": "456275", "url": "https://cs.wikipedia.org/wiki?curid=456275", "title": "Domov (Hvězdná brána: Atlantida)", "text": "Domov (Hvězdná brána: Atlantida)\n\nDomov (v anglickém originále Home) je 9. epizoda I. série sci-fi seriálu .\n\nShapperdův tým cestuje na planetu M5S-224. Najde zde pouze bránu obklopenou zvláštní hustou mlhou, žádné známky civilizace. Doktora McKaye však zaujmou podivné energetické hodnoty. Zjistí, že brána čerpá energii z mlhy a že by její množství stačilo k zadání adresy Země.\n\nDoktorka Weirová odsouhlasí odeslání zprávy na Zemi a připojí se k týmu. Od SGC se dovídají, že Asgardi pomohli upravit Daedalus pro cestování hyperprostorem a že je tak možné, aby tým prošel na Zemi a za měsíc se vrátil na Atlantidu.\n\nNa Zemi však nastávají komplikace. Na Daedalosu dojde k havárii a loď není schopna letu. Tým z Atlantidy je rozdělen a převelen na jiná stanoviště. Doktor McKay zjistí, jak by bylo možno použít ZPM k vytvoření červí díry do galaxie Pegasus, ale jeho výzkum, jakoby najednou přestal dávat smysl. Doktorka Weirová je z projektu Atlantida odvolána, civilní velení má být kvůli wraithské hrozbě nahrazeno vojenským. Sheppard potkává své kamarády, kteří jsou dávno mrtví. Postupně všem dochází, že něco není v pořádku.\n\nCelý tým je vlastně neustále na planetě v galaxii Pegasus. Jakmile začnou jejich obavy sílit, obyvatelé této planety se rozhodnou říct jim pravdu. Žijí zde již dlouhou dobu ve formě energie (mlhy) a pokaždé, když někdo použije jejich bránu, mnoho jich zemře (jejich energie je využita k zadání adresy). Po generace se tak někteří z nich obětují, aby existence celé jejich rasy zůstala utajena. Po příchodu majorova týmu však zjistili, že k zadání adresy Země by bylo třeba miliónů obětí. Proto lidi zajali a umístili je do umělé reality - fiktivního světa jejich vlastních představ. Po delším vyjednávání, kdy lidem z Atlantidy hrozí, že na planetě zemřou, jsou propuštěni se slibem, že se na M5S-224 již nikdy nevrátí.\n"}
{"id": "456277", "url": "https://cs.wikipedia.org/wiki?curid=456277", "title": "Štědrákova Lhota", "text": "Štědrákova Lhota\n\nŠtědrákova Lhota (německy \"Tschödrich\") je částí obce Ruda nad Moravou v okrese Šumperk.\n\nVesnice leží na katastru o rozloze 493 ha, který se zvedá z hluboké úžlabiny Hostického potoka (někde uváděný jako Pstruhovec) a v severní části nad skupinou chalup Lazy přesahuje nadmořskou výšku 700 m. Úzkým údolím podél potoka se klikatí silnička od Hostic, jež je jedinou přístupovou cestou do vsi. Odbočuje u rudského nádraží ze spojnice do Hanušovic, aby se u lhotské rychty změnila v polní cestu. Většina domů je rozmístěna podél silnice a potoka, ale některé usedlosti jsou rozptýleny i ve vyšších polohách katastru. Střední nadmořská výška obce je 500 m. \n\nOkolní příroda je posetá turistickými značenými stezkami vhodnými i pro cyklistiku. Dopravní spojení do obce je zajištěno autobusem. Nejbližší železniční stanice je 3 km vzdálená Komňátka a Bohdíkov.\n\n\"Sczedrákow\" (Ščedrákov) se vyskytuje již v roce 1397 mezi rudskými vesnicemi tehdy prodávaného panství. U rudského panství zůstala nepřetržitě. Jméno Sczedrákow, později Štědrákova Lhota, odvozuje místní lid od jména správce rudského panství Štědráka, který prý dal prvním osadníkům Lhoty dřevo na stavbu domků a lhůtu na splacení dluhů vrchnosti. Proto je v názvu Lhota – je to \"lehota\" neboli lhůta. Půda byla panská, proto z ní museli osadníci platit činži nebo úrok vrchnosti. Později se obec nazývala jen Lhota a od roku 1890 nese název Štědrákova Lhota.\n\nRoku 1618 měla Štědrákova Lhota podle urbáře panství 20 domů, jejichž majitelé byli: Jan Fogl, Pawel Diwisch, Lorencz Myll, Georg Myll, Jan Hanousku, Jan Koukal, Kuba Hamplu, Petr Krczmarz, Krystoff Heyny, Jakub Los, Markus Gabryel, Hans Heyda, Jan Dokoupil, Paul Schworcz, Martin Laholu, Martin Mlinarzu, Pawel Drazny, Pawel Hanousku, Pawel Jurasku, Martin Talaczku.\n\nLhota má starou erbovní rychtu, která je připomínána vedle několika svobodných statků již v roce 1509 při prodeji rudského panství. Před uvedením tohoto data není známo, kdo byl rychtářem. Až teprve v roce 1598 se připomíná Jan Rychtář lhotský († 1636), který převzal rychtu po Václavu Hajném. Po smrti rychtáře Jana přebíral rychtu jeho syn Lukáš Šatský. Dalšími rychtáři byli: Jan Kranych starší († 1663), Jan Kranych mladší, Jan Havlíček (1629 – 21. 10. 1689), Jan Augustin (1660 – 26. 8. 1698) a  poté Jiří Janíček (25. 3. 1669 – 18. 1. 1716). Od té doby držel rychtu už jen rod Janíčků. Na listině z roku 1716 se dochovala pečeť rychtáře Jiřího Janíčka, kde bylo vyobrazeno srdce propíchnuté šípem, tři hvězdy a monogram rychtáře G.G. (Girzi Ganiczek neboli Jiří Janíček). Na obecní pečeti byla radlice mezi šesti hvězdami a nápis PECZET DEDINY LHOTI. \n\nV roce 1677 měla Lhota podle lánového rejstříku 20 chalup. Rychtář Jan Havlíček vlastnil 100 měřic polí (5 měřic = cca 1 hektar); velký statek měl se 70 měřicemi polí Pawol Podhorný; střední statek s 50 měřicemi měl Jirzik Janiczku. Malé statky po 35 měřicích měli Jan Schul, Jan Ondraczek, Tobias Diwysch a Jakob Diwysch. Zahradníci s menšími pozemky byli Wentzel Kranich, Jan Kamler, Franz Diwysch a Pawol Novotný. Domkaři neboli chalupníci se zanedbatelnými pozemky: Peter Chlup, Jakob Diwych, Franz Lahola, Pawol Nowak, Bartl Kranich, Thomas Hanousek, Jan Wolak, Jakob Schul a Jan Hanousek. Roku 1749 náleželo poddaným 273 a 7/8 měřice polí; 2 a 7/8 měřice zahrad; 107 měřic úhorů a 1/8 měřice pustin. Luk na  20 a 1/2 vozů sena (1 vůz = cca 1,5 m3), 17 měřic lesa, 18 domků s 21 komíny (z komínů se totiž platila daň). Ve Štědrákově Lhotě ale byli také domkaři bez polí a podruzi. Ti byli povinní robotou uplést ročně 3 přadlena příze, za což jim byly prominuty tři dny pěší roboty ročně (pěší robotníci pracovali při sekání a sušení sena a otav a při žních na vrchnostenských pozemcích). Rychtář musel vozit do rudského pivovaru z Prostějova slad, z lesa pro panského bednáře dříví a šindel, když bylo zapotřebí. \n\nPod Štědrákovou Lhotou jsou dva dřevěné kříže – zelený a červený. Postavil je Pavel Diviš na památku, že v roce 1815 vyhrál po tříletém sporu rozepři s knížetem Lichtenštejnem o lesy zvané Skala. V roce 1839 zde bylo 64 domů a 493 obyvatel, mlýn a rychta. a v roce 1921 86 domů a 431 obyvatel, z nichž jeden byl Němec. Štědrákově Lhotě se nevyhnuly ani těžké nemoci. V roce 1828, 1867 a pravděpodobně už i v roce 1799 si zde vybral mnoho životů černý kašel. V létě roku 1855 zabíjela úplavice a epidemie si nakonec vyžádala 14 obětí. Po skončení prusko-rakouské války v roce 1866 drancovala české území epidemie cholery a nevyhnula se ani Lhotě, kde v září na tuto nemoc zemřelo 6 lidí.\n\nŠtědrákova Lhota byla čistě zemědělskou obcí. V roce 1900 měla 320 hektarů polí, 92 hektarů lesa, 35 hektarů luk, 30 hektarů pastvin a 5 hektarů zahrad. V obci tehdy bylo 18 koní, 211 kusů skotu, 68 kusů vepřového dobytka, 134 koz, 444 kusů drůbeže a 54 včelích úlů. Byla tu výrobna dřevěného zboží a od roku 1924 konzum. V roce 1923 pomocí sbírky zakoupili občané obce památník obětem první světové války od kamenosochaře Josefa Spielvogela z Dolní Lipové a postaven byl na školním pozemku. Slavnostní odhalení se konalo 17. června 1923, které pokazilo špatné počasí. Hlavním řečníkem byl Josef Kubíček z Písařova. Elektrifikace v obci proběhla roku 1937.\n\nZa okupace patřila obec pod landrát v Šumperku. V roce 1939 měla 395 obyvatel a starostou byl německý řídící učitel Wilhelm Göttlicher. V té době se mnozí občané zapojili do odboje, prošli mnoha koncentračními tábory a mnozí ve zbrani v ruce bojovali proti nacismu, když našli úkryt před pronásledováním v Hrubém lese. Štědrákova Lhota byla osvobozena od 9. května 1945. Poté nastal odliv obyvatelstva, když se jim naskytla možnost dosídlit okolní německé pohraničí.\n\nAutobusová linka Šumperk - Štědrákova Lhota byla zřízena roku 1947. Roku 1948 byla obec připojena k telefonní lince v akci zvané \"Telefonizace venkova\".\n\nVe vzdálenosti asi 1 km od horního konce Lhoty leží na lhotských pozemcích skupina 10 chalup zvaná Lazy (\"Bitterbrot\"). Německý název vystihuje dobře, je zde konec chleba a začátek kamení, to je bídy, jak horalé říkali. Chalupy na Lazích (laz je paseka, samota, pastvina mezi horami a také pole dělená po vykácení lesa) byly vybudovány později než ves Lhota. Byly postaveny v 17. století na pozemcích náležejících rychtě.\n\nV roce 1890 zde bydlelo 56 obyvatel v devíti domech.\n\nUprostřed vsi u rybníka nad Mlýnským potokem stávala kaplička sv. Jana Nepomuckého, kde se lidé scházeli k různým pobožnostem a modlitbám. Každou neděli putovalo celé procesí věřících pěšky na mši svatou do kostela v Raškově. Zvláště v zimě, kdy bývalo mnoho sněhu, byla cesta velmi obtížná. Také zesnulé museli vozit na vozech na raškovský hřbitov.\n\nO stavbu kaple usilovali místní od šedesátých let 19. století, ale k její realizaci došlo až v roce 1911. Na stavbu bylo mezi občany vybráno 200 korun, olomoucký arcibiskup kardinál Bauer stavbu povolil a přispěl dalších 350 korun. Nejvíce přispěl kníže Jan Lichtenštein ze zámku v Rudě nad Moravou, nechal také akademickým malířem vymalovat oltářní obraz sv. Fabiána a Šebestiána, kterým byla nová kaple zasvěcena. Malý zvon byl přenesen ze staré kapličky a velký zvon daroval místní František Gronych. Hlavní oltář a boční oltáře vyřezal stolař v Rudě nad Moravou a kostelu daroval Josef Turek ze Lhoty. I další vybavení bylo pořídili místní obyvatelé vlastním nákladem.\n\nV roce 1912 schválila obecní rada částku 1900 korun na zhotovení hřbitova a márnice. Prvním pohřbeným byla manželka rychtáře Antonína Janíčka Terezie. Kaple i se hřbitovem byla slavnostně vysvěcena 15. června 1913 raškovským farářem Josefem Špalkem za velké účasti věřících a duchovenstva z celého okolí.\n\nV roce 1917 byly k válečným účelům odebrány z kaple oba zvony. Občané Lhoty v roce 1923 uspořádali sbírku na pořízení nového zvonu. Byl posvěcen 4. listopadu 1923 a zvoní na kapli dodnes. Stará kaplička byla při stavbě silnice roku 1921 zbořena. Na památku stého výročí posvěcení kaple bylo poblíž místa, kde  původně stávala kaplička sv. Jana Nepomuckého, postavena malá kaplička s novou sochou tohoto světce. Sochu i kapličku posvětil kancléř olomouckého arcibiskupství P. Antonín Basler při slavnostní bohoslužbě v neděli 6. října 2013.\n\nLhotské děti chodily nejdříve do farní školy v Rudě nad Moravou, později přes léto do Raškova. V zimě se vyučovalo po domech. První zpráva o zdejší škole pochází z roku 1790, kdy tu učil rudský obecní písař Jan Benda. V zimě se zde vyučoval krejčí, Antonín Matýs (* 24. 1. 1826) s přízviskem Cimbalík (protože hrál na cimbál), střídavě po domech č.p. 48 a 11.\n\nAž v roce 1869 zde byla postavena vlastní škola, byla přízemní a jednotřídní. Teprve vyšší počet dětí si vyžádal ve školním roce 1891/1892 zřízení druhé třídy a přístavby patra. Počet žáků až do první republiky se pohyboval mezi 80 až 100 dětmi. V roce 1930/1931 poklesl počet žáků až na 58. V dalších letech a i za okupace doznal mírný vzestup a počet žáků se pohyboval mezi 60 až 70 žáky.\n\nTaké lhotskou školu postihl germanizační proces. Počátkem okupace byl český učitel nahrazen Němcem. Český učitel byl nucen nouzově učit ještě v Janoušově. Školního roku 1943/1944 byla škola redukována na jednotřídku.\n\nŠkola ve Štědrákově Lhotě je v současnosti využívána jako penzion a děti dojíždí do školy v Rudě nad Moravou. \n\nDobrovolný hasičský sbor byl založen roku 1892 a prvním jeho zakladatelem byl Jan Janíček, rolník. Prvním předsedou ve sboru byl František Kouřil, rolník; náčelníkem Ignác Skokan, chalupník; jednatelem František Matýs, výměnkář. Sbor měl 1 stříkačku jednoproudní, dvě ruční stříkačky, 120 metrů hadic, dva žebříky a výzbroj pro mužstvo, vše v úhrnné ceně 1100 zlatých.\n\n„\"Dne 3. července 1902 při požáru usedlosti č. 65 a 19 ve Lhotě spolek sám s velikým úsilím hájil okolní budovy, což se mu po usilovné práci přispěním lidu, zvláště lhotských slečen a panen podařilo. Budiž jim za to všechna česť.\"\"\n\nKatastrem Štědrákovy Lhoty prochází tři turistické značky:\nVe Štědrákové Lhotě se nachází dva lyžařské areály:\n\nPočet obyvatel Štědrákovy Lhoty podle sčítání nebo jiných úředních záznamů:\nPočet domů Štědrákovy Lhoty podle sčítání nebo jiných úředních záznamů:\n\nVe Štědrákově Lhotě je evidováno 84 adres: 78 čísel popisných (trvalé objekty) a 6 čísel evidenčních (dočasné či rekreační objekty)\n\n"}
{"id": "456282", "url": "https://cs.wikipedia.org/wiki?curid=456282", "title": "Věznice Karviná", "text": "Věznice Karviná\n\nVěznice Karviná byla postavena v letech 1915–1916, v době I. světové války. Její nejnovější historie začíná v dubnu 1997, kdy byli do věznice po řadě změn a oprav eskortováni první vězni. Věznice se původně profilovala jako vazební, v současné době zajišťuje výkon trestu odnětí svobody. Ve věznici vykonávají trest odsouzení zařazení do typu věznice s dozorem, odsouzení zařazení do specializovaného oddělení pro výkon trestu odsouzených trvale pracovně nezařaditelných ve věznici se zvýšenou ostrahou, jehož součástí je oddělení pro imobilní odsouzené zařazené do typu věznice se zvýšenou ostrahou, a odsouzení zařazení do specializovaného oddělení pro výkon trestu osob s mentální retardací ve věznici se zvýšenou ostrahou.\n\nCelkový počet zaměstnanců Věznice Karviná je 156, z toho 99 příslušníků a 57 občanských zaměstnanců. Ubytovací kapacita Věznice Karviná činí podle normy 179 míst. Největší cela ve věznici má čtyři lůžka, ložnice šest, avšak převažují dvoumístné cely. Pro odsouzené zařazené do typu věznice s dozorem jsou k dispozici dvě ubytovny. Jsou určeny pro odsouzené s vhodnou pracovní kvalifikací, kteří jsou pracovně zařazeni na pracovištích zajišťujících chod věznice. Jde o práce v kuchyni, v dílnách pro drobné opravy a výrobu, při úklidu, ve skladu a v dalších službách. Další odsouzení jsou v současné době pracovně zařazeni u několika soukromých firem.\n\nProgramy zacházení s vězni koncipovali speciální pracovníci podle individuálních zvláštností odsouzených. Obsahují v přiměřené míře specifické vzdělávací, zájmové, sportovní a speciálněvýchovné aktivity. Patří mezi ně zájmové kroužky (např. šachový, kondiční kulturistika, hudební a dramatická výchova), sportovní hry (florbal, malá kopaná), společenské stolní hry, akvaristika a po schválení vychovatelem i vlastní aktivity. V nabídce vzdělávacích programů je výuka jazyků či základů práce na počítači, psaní na stroji apod. Zaměstnanci oddělení výkonu trestu organizují dobrovolné pracovní aktivity, které se uskutečňují zejména pro neziskové organizace, jako jsou regionální domy dětí a mládeže a charitativní organizace – Armáda spásy, Slezská diakonie či Červený kříž. Pomáhají při údržbě a opravách, stěhují nábytek, pro domy dětí a mládeže připravovali stanovou základnu, malovali turistické centrum. Do věznice docházejí zástupci církví a náboženských společností, kteří ve spolupráci s vězeňským kaplanem zajišťují duchovenskou službu. Věznice spolupracuje s řadou organizací, které jsou zapojeny do zajišťování doplňkových aktivit programů zacházení či vzdělávání personálu apod.\n\nPro vybrané studenty regionálních středních, vyšších odborných a vysokých škol připravují zaměstnanci věznice stáže a exkurze, dělají přednášky a besedy pro žáky, studenty i pedagogy o delikvenci či prevenci kriminality a drog.\n"}
{"id": "456283", "url": "https://cs.wikipedia.org/wiki?curid=456283", "title": "Kuźnica", "text": "Kuźnica\n\nKuźnica (kašubsky Kùsfeld, německy Kußfeld) je severopolské rekreační středisko na Helské kose na pobřeží Baltského moře.\n\nKuźnica je administrativně součástí města Jastarnia. Spolu s ní náleží do okresu Powiat Pucki Pomořského vojvodství.\n\nPrvní zmínky pocházejí z konce 16. století, kdy byla Kuźnica ostrovem.\n\nV okolí Kuźnice jsou pláže a písečné duny, mezi nimi i duna Lubek, která je s nadmořskou výškou 23 m nejvyšší na Helské kose.\n\nNeogotický kostel pochází ze 30. let 20. století.\n\nNa místním hřbitově se nalézá symbolický hrob rybářů, vojáků a obětí válek a katastrof.\n\nKuźnicí prochází od roku 1922 železnice, je zde železniční stanice \"Kuźnica (Hel)\". Souběžně se železnicí vede silnice číslo 216.\n\nOficiální stránky (polsky, anglicky, německy)\n"}
{"id": "456287", "url": "https://cs.wikipedia.org/wiki?curid=456287", "title": "Rogoznica", "text": "Rogoznica\n\nRogoznica je přímořská vesnice a opčina v Chorvatsku v části Dalmácie. Leží asi 32 km od města Šibeniku (na sever) a od druhého největšího města Chorvatska, Splitu, se nachází asi 52 km na sever. V roce 2011 žilo v celé opčině 2 345 obyvatel.\n\nHlavním zdrojem financí je zde jako téměř ve všech přímořských vesničkách cestovní ruch. Nachází se zde přístav Marina Frapa, v němž je přes 500 míst pro plachetnice, jachty, ale i parníky. Každoročně se zde koná Miss Adriatic. Rogoznica se dělí na dvě části, které jsou propojeny dlouhým mostem přes moře. Ve staré části se nachází kostel postavený v gotickém stylu. Další typickou věcí je zde každodenní ranní trh.\n"}
{"id": "456294", "url": "https://cs.wikipedia.org/wiki?curid=456294", "title": "Starověké vojenství", "text": "Starověké vojenství\n\nStarověké vojenství se vyvíjelo od počátku civilizace až do pádu Západořímské říše roku 476. Vojenství té doby se skládalo ze čtyř důležitých částí, pěchoty, kavalerie (vozatajstva), obléhacích technik a válečného námořnictva. Každá tato část vojenství byla na počátku starověku velice primitivní.\n\nJednou z nejdůležitějších částí armády byla pěchota. Jako první začali pěchotu využívat Sumerové. Pěšák té doby měl nekvalitní brnění a zbraně, přičemž to bylo zaviněno nedostatkem důležitých kovů. Postupem času se některé části pěchoty začaly specializovat výhradně na lukostřelbu a až do příchodu Asyřanů tvořily pěchotu velké kontingenty lučištníků a malé skupiny obrněných pěšáků (egyptská pěchota, babylonská pěchota). Asyřané (společně s Chetity) začali využívat železo a jejich pěchota byla velmi obávaná. Po Asyřanech přišli Peršané, ale ti se nijak významně nesnažili o rozvíjení jejich pěšího vojska. Mezitím se v Řecku objevil typ vojáků zvaných hoplíté, kteří bojovali ve falangách. Hoplíté nosili těžké brnění a co bylo víc, dokázali porážet velká vojska Peršanů. Po reformách Filipa Makedonského se stala falanga ještě účinnější a smrtelnější. Na konci čtvrtého století př. n. l. se v Itálii objevil zcela nový typ válečnictví tzv. manipulové válečnictví. Tím vznikly i římské legie (armádní uskupení) a ty sklízely vavříny vítězství kam jen vpadly. Samozřejmě že římská pěchota utržila i několik tvrdých porážek, ale vždy se s nimi dokázala vyrovnat. V Gali, Iberii a Germanii se pěchota neřídila žádnými postupy a boje byly divoké a neuspořádané.\n\nZ počátku neexistovala v žádném vojsku kavalerie, nýbrž vozatajstvo (válečné vozy). Válečný vůz dominoval starověkému válečnictví až do konce druhého tisíciletí př. n. l. Velkými staviteli vozů byli především Egypťané a Chetité, kteří v té době vlastnili největší množství válečných vozů. Po domestikaci vhodných koní k jízdě se na starověkém bojišti objevila první kavalerie. Svou kavalerií prosluli hlavně Skythové, Peršané a Parthové, ale i v Řecku, Itálii, Galii, Iberii a Germánii byla kavalerie velice ceněna. Samotný Alexandr Veliký měl jízdu v oblibě a rád s ní prováděl rozhodující údery. Římané v bitvách spoléhali spíše na svoji pěchotu, a tak byla kavalerie většinou tvořena různými žoldáky. Právě v římské kavalerie byly zastoupeny skoro všechny typy jízdy.\n\nKdyž se začali lidé sdružovat do měst, většinou se opevnily hradbou a tím vznikl nový typ boje, obléhání. Obléhání bylo velice náročné pro obě strany a až Asyřané se stali skutečnými obléhateli. Začaly se využívat různé stroje, jako obléhací věž, beranidlo, žebříky atd. Po pádu Asyřanů se po delší odmlce začali o obléhací techniky zajímat Řekové. Ti vynalezli několik vrhacích a střelných obléhacích zbraní. I když byly tyto zbraně účinné, Řekové je příliš nedocenili. Římané, tak jako v jiných částech vojska, přebrali to nejlepší co vzniklo na poli obléhání a dokázali to skvěle využít. Stali se největšími obléhateli starověku a nebyla před nimi pevnost, které by byla v bezpečí.\n\nMnoho starověkých civilizací vzniklo u moře a brzy se u nich objevila snaha o vytvoření válečného námořnictva. Velkými staviteli lodí byli Féničané, Řekové, Kartáginci a poté Římané. Díky silnému loďstvu se Féničanům dařilo zakládat kolonie v dalekých zemích. Řekům se díky jejich loďstvu dařilo porážet Peršany, kteří tím velice trpěli. Kartáginci se stali hlavní námořní mocností západního středomoří, což jim záviděli Římané. Po skončení třech punských válek se stal Řím pánem západního středomoří a za krátkou dobu už opanoval celé Středozemní moře.\nPěchota byla nepostradatelnou částí každé starověké armády. Jako první ji využívali Sumerové. Sumerský pěšák byl vybaven kopím s bronzovou špicí, dřevěným štítem a nejspíše i helmou. S výjimkou důstojníků či velitelů se jen zřídkakdy na sumerských stélách objevují pěšáci s kvalitnějším brněním. Sumerská pěchota bojovala v sevřených útvarech, které připomínaly pozdější řecké falangy. V armádě bylo v malém počtu zastoupeno i vozatajstvo.\n\nEgyptská pěchota byla v době Staré a Střední říše nepočetná, a to hlavně proto, že Egypt oddělovaly od sousedních států pouště, a tak byl málo ohrožen zvenčí. Když byl Egypt v 17. století př. n. l. napaden Hyksósy, byl rychle poražen. Egypťané se pak od Hyksósů naučili stavět rychlé válečné vozy, vyrábět kvalitní bronzové zbraně a kompozitní luky. Po vyhnání Hyksósů se egyptská armáda stala obávanou pro své válečné vozy a lučištníky. Těžkooděnců bylo v egyptském vojsku málo, avšak byli ceněni pro své bleskové útoky.\n\nPo pádu chetitské říše došlo k strmému vzestupu říše asyrské. Asyřanům se přezdívalo „železní vojáci“, a to hlavně pro jejich silné železné brnění. V jejich armádách již nehrálo tak velkou roli vozatajstvo, i když byly prováděny pokusy o zlepšení této složky armády. Asyřané skvěle kombinovali útoky svých těžkooděnců s přesnými salvami lučištníků.\n\nPo pádu Asýrie vznikla novobabylonská říše a posléze říše perská. Peršané byli proslulí svojí jízdou, jejich pěchota však nebyla tak úspěšná. V řecko-perských válkách byli Peršané poraženi, a to hlavně pro nedostatek těžkooděnců.\n\nŘecká pěchota byla striktně zaměřena na boj muže proti muži a lučištníci nebyli v jejich řadách příliš početní. V Řecku se používala tzv. falanga. Byla to sevřená obdélníková formace pěchoty. Řecký pěšák využíval kopí, přilbu, silné brnění a štít hoplon, podle něhož se řečtí pěšáci nazývali hoplíté. Makedonci pod králem Filipem falangu dále pozměnili a zdokonalil. Filipovi pěšáci měli lehčí brnění, menší štíty a využívali dlouhé kopí sarissu. Formace se skládala z 16 řad místo dřívějších osmi.\n\nŘímané byli zpočátku ovlivněni Kelty, takže jejich pěchota využívala keltské zbraně a strategii. Kolem roku 600 př. n. l. ovládli Řím Etruskové, a ti zde zavedli falangu. Po vyhnání Etrusků si Řím falangu ponechal, avšak falanga se nehodila k boji v hornatém terénu Apenin. Ke konci čtvrtého století př. n. l. Řím zavedl manipuly, a s nimi i velké bojové jednotky legie. Ty zůstaly jádrem římské armády až do pozdního císařství. Hlavní výbavou římského pěšáka byl gladius (meč), scutum (štít), pilum (oštěp) a přilba.\n\nNárody v Hispánii, Galii a Germanii používaly jednoduchou válečnou strategii; pěšáci divoce zaútočili a doufali, že nepřítele porazí. V Hispánii se také často používala guerilla. První dvě jmenované země na tuto taktiku doplatily a Římská říše je pohltila. Germáni, kteří byli po dlouhou dobu sousedy Římanů, se od nich mnohé naučili a nakonec Řím rozvrátili.\n\nStejně jako tomu bylo u pěchoty, i vozatajstvo využívali Sumerové. V té době však spíše plnilo funkci dopravní. Bojovník přijel na svém voze ke svým spolubojovníkům, ihned sesedl a bojoval jako pěšák. Vozy té doby byly nemotorné a k jejich tahu se nevyužívali koně, ale osli či muly. V posledních třech stoletích třetího tisíciletí př. n. l. neexistují žádné záznamy o účasti vozů v bitvách.\nNejspíš by se válečné vozy již nepoužívaly, kdyby se v oblasti Blízkého východu neobjevil kůň. I když vycvičení koně, jako tažného zvířete do vozu nebylo zcela jednoduché, začali se brzy takto využívat. Kůň však nebyl jediný rozhodující faktor, který zařídil návrat válečných vozů na bojiště. Dále byl vynalezen lehký vůz, který měl kola opatřena čtyřmi paprsky. Takovýto vůz, který měl kvalitní koňské spřežení, mohl dosahovat rychlosti okolo 38 km/h a přesto byl velmi lehký a bytelný. Hlavní zbraní starověkého vozataje byl kompozitní luk s dostřelem okolo 170 metrů.\n\nVálečné vozy začaly ihned využívat všechny orientální mocnosti. Největší armády válečných vozů vlastnili Chetité a Egypťané, kteří je využívali výhradně k útokům. Pokud si chtěla jakákoliv říše té doby udržet velmocenské postavení a nezávislost, musela vlastnit co největší počty válečných vozů.\n\nUdržovat velké počty válečných vozů však představovalo obrovské finanční břímě. K jejich výrobě bylo zapotřebí to nejkvalitnější dřevo a zručné řemeslníky. Kompozitní luk se vyráběl i několik let a opět ho musel vyrábět zručný řemeslník. I když se koně rozšířili po celém Blízkém východě, stále bylo jejich pořízení drahé. Koně museli být tvrdě a svědomitě cvičeni, aby bylo docíleno jejich vytrvalosti a houževnatosti.\n\nBylo svedeno mnoho bitev, ve kterých hrálo velkým prim vozatajstvo (bitva u Meggida, bitva u Kadeše). Po zničení Chetitské říše kolem roku 1200 př. n. l. se vozy používají již v menší míře. Dále je ještě využívali Egypťané a Asyřané, ale s narůstajícími kvalitami kavalerie vozatajstvo neustále upadá. Asyřané od používání válečných vozů ke konci své říše definitivně opustili. Poté byli ještě na krátkou dobu používány vozy s kosami, ale ty jen utvrdily starověké vojevůdce o tom, že věk válečných vozů je již pryč.\n\nVálečné vozy dále využívali Keltové. Ti je pouštěly jak do bitev, tak se na nich vozili jen za účelem dopravy. Většinou obklopily své nepřátele a házeli na ně své oštěpy. S touto taktikou se setkali ještě Římané v Británii.\nKavalerii po dlouhou dobu vytlačoval válečný vůz, který dominoval válečnictví v pozdní době bronzové. Kavalerie se nemohla stát plnohodnotnou částí armády do té doby, než byl vyšlechtěn kůň, který by dokázal unést jezdce. Kůň se také musel zbavit strachu z válečného ryku a jeho vycvičení byl někdy úkol vskutku nadlidský. Po pádu říše Chetitů a vzestupu říše Asyrské se podařilo tyto podmínky splnit a kavalerie začala vytlačovat válečné vozy z jejich pozice.\n\nNejranější zobrazení asyrského jezdce pochází z doby panování krále Aššurnasirpala II., ale je téměř jisté, že v té době byla kavalerie běžná u většiny stepních národů.\n\nPo pádu Asyrské říše a vzestupu Peršanů se stala kavalerie dominantní částí perského vojska. Ceněni byli hlavně jízdní lučištnící, kteří dokázali zničit armádu bez jediného máchnutí meče.\n\nObávaným národem jezdců byli Skythové. Skythové byli velcí bojovníci a se svojí v podstatě primitivní taktikou dokázali zničit nejednu armádu. Používali kompozitní luk a jejich koně byli v kohoutku vysocí 144–150 centimetrů. Skythy nakonec porazili až Sarmaté, kteří stejně jako oni využívali jízdní lučištníky a k tomu ještě obrněnou jízdu.\n\nŘekové si jízdu nikdy příliš neoblíbili, ale v Thesalii byla pověstná svými krásnými koňmi. Během peloponeských válek se jízda začlenila do řeckého vojska, ale její počty nikdy nepřesáhli 1000 jezdců. Filip II. Makedonský a jeho syn Alexandr si jízdy vážili už o poznání více. Kavalerie měla chránit křídla falangy a zasazovat smrtící údery.\n\nStejně jako Řekové, i Římané se spoléhali na pěchotu a méně již na kavalerii. Po druhé punské válce sloužili v římské kavalerii žoldáci ze sousedních zemí a z provincií.\n\nPro Keltibery z Hispánie byl kůň posvátné zvíře a často ho zdobili. Místo aby používali kavalerii v přímém útoku, používali ji k rychlým útokům ze zálohy. Jejich příbuzní v Gálii útočili s kavalerií přímo na své nepřátele. Galští jezdci udělali na Římany velký dojem a ti je začleňovali do svého vojska.\n\nGermáni se v mnoha ohledech podobali Galům a používali i stejnou taktiku. Postupem času se germánská kavalerie začala podobat té římské.\n\nParthové, kteří se zmocnili Seleukovského území na východ od Sýrie se specializovali na kavalerii. Jejich jízdní lučištníci používali taktiku takzvané parthské střely tj. když je nepřítel pronásledoval, otočili se na koňském hřbetě a zasypali své nepřátele šípy. Nejimpozantnější částí parthské kavalerie byli katafrakté. Katafrakté nosili těžké brnění a jejich koně byli rovněž obrnění.\n\nPo zničení říše Parthské a nástupu říše Sasánovské přejali Sasánovci Parthskou kavalerii a ještě jí zdokonalili. Jejich katafrakté byli ještě obrněnější a uštědřili Římanům několik opravdu tvrdých porážek.\n\nKe konci starověku se v Evropě objevil nový kočovný národ, Hunové. Hunové byli stejně jako Skythové národ, který pocházel z asijských stepí a páteří jejich armády byli tedy jízdní lučištníky. Když se Hunové dostali do styku s Římskou říší, pozměnili svou armádu a přijali větší množství pěchoty a těžké jízdy. To však nic nemění na tom, že jejich kavalerie pomohla rozvrátit Římskou říši.\n\nPo vzniku měst a jejich opevnění vznikly obléhací techniky. Z počátku se tyto techniky omezovaly spíše na primitivní nástroje jako byly žebříky. Většina obléhatelů se spokojila s blokádou měst a jejich vyhladovění, ale v tomto případě riskovali ztrátu iniciativy a zásobování obléhatelů bylo mnohdy složité. Dále existovalo takzvané podkopání, kdy se útočník podkopal pod nepřátelské hradby a buď jim narušil základy, anebo vytvořil tunel, který směřoval přímo do města. Poslední možností byla zteč, ale ta přinášela těžké ztráty, přičemž vyhlídky na úspěch byly mizivé.\n\nPrvními skutečnými obléhateli byli Asyřané, kteří vytvořili mnoho strojů, které jim usnadnili dobývání měst. Velmi účinné byla asyrská beranidla a obléhací věže. Běžná taktika spočívala v ostřelování nepřátelského města lučištníky a během tohoto krytí se přesunuly obléhací věže k hradbám a muži, kteří v nich byli ukrytí se snažili vyčistit cimbuří od nepřátel. Poté byla přesunuta beranidla, díky nimž se mohl vytvořit průlom v hradbách. Byla to účinná taktika a Asyřanům se díky ní dařilo ničit i ta nejsilněji opevněná města.\n\nPo pádu Asyřanů se obléhací techniky dále nerozvíjejí a umění obléhání postupně upadá. Tato doba vlastně signalizuje návrat starých pořádků, kdy nejúčinnější prostředek k dobytí města byla jeho blokáda. Až na přelomu pátého a čtvrtého století př. n. l. se obléhací techniky začínají rozvíjet na Sicílii a to hlavně v Syrakusách. Dinýsios I., král syrakúský se potýkal s neustálým bojem proti Kartágincům. Král snil o sjednocené Sicílii, jejíž hlavní město by byly Syrakúsy. K vyhnání Kartaginců ze Sicílie však potřeboval účinné obléhací zbraně. Dionýsios shromáždil na svém dvoře nejlepší učence z celého středomoří. Tito učenci se pustili do vyvíjení nových strojů. Výsledkem tohoto vývoje bylo vytvoření zbraní gastraphetes a oxybeles. První z jmenovaných byla přenosná a představovala předchůdkyni dnešní kuše. Oxybeles byl již plnohodnotný dělostřelecký kus a používal se na větší vzdálenosti. Tato zbraň se brzy osvědčila a stala se předchůdkyní všech řeckých a římských katapultů.\n\nSamotní Řekové tyto stroje nikdy příliš nedocenili, avšak jejich budoucí pokořitelé si brzy všimli vyznámu těchto strojů. Filip Makedonský, stejně jako před ním Dionýsios, shromáždil na svém dvoře v Pelle světoznámé inženýry. Za krátkou dobu se jim podařilo vytvořit takzvaný lithobolos, který byl určen k vrhání kamenů. Filip a po něm i jeho syn Alexandr si díky těmto strojům podmanili mnohá území.\n\nVe třetím století př. n. l. si do té doby nepříliš známý národ Římanů opatřil řecké obléhací stroje. Vedla je k tomu hlavně nutnost, protože si chtěli podmanit silná řecká a kartaginská města. Římané se naučili umění obléhání pozoruhodně rychle a brzy se před jejich zbraněmi třásla všechna starověká města. Římané zdokonalili všechny řecké obléhací zbraní a vznikly tak zbraně jako byla balista a cheiroballistra. Římané byli také vytrvalými útočníky a dokázali před obléhanými městy vydržet i celé roky. Značně zlepšena byla i konstrukce pevností, která se zlepšila díky římskému vynálezu, betonu.\n\nVe třetím století dochází k úpadku Římské říše a obléhací zbraně nejsou již tak účinné. Upouští se od dvojramenných katapultů a začínají se používat katapulty jednoramenné, i když jejich účinnost je nižší.\nKlasický příklad představuje onager.\n\nVětšina starověkých civilizací vznikla u moře a brzy se u nich objevila snaha o vybudování válečného námořnictva, které by chránilo jejich obchodní lodě a přepravovalo armády. Nejstarší doložené použití válečného námořnictva pochází z roku 2450 př. n. l., když Egypťané přepravovali své vojsko do Palestiny. První významnou námořní mocností byl Egypt, který rozdrtil loďstvo mořských národů v nilské deltě. Avšak egyptské lodě byly pouze zvětšeniny člunů, které brázdily Nil, takže šlo v podstatě o plovoucí plošiny, které sloužily pouze pro dopravu pěchoty.\n\nPrvní opravdovou válečnou (ale i obchodní) lodí byla pentekontera. Pentekotéra pochází z doby kolem roku 750 př. n. l., ale neví se přesně kdo ji vynalezl. Loď byl dlouhá, úzká a využívala jak veslaře tak i plachty. Tuto loď hojně používali Féničané, kteří se stali proslulými mořeplavci. Nevýhodou lodi byly špatné manévrovací schopnosti a velmi malý úložný prostor.\n\nV této době se k boji mezi loděmi většinou používaly zápalné šípy a nádoby, které byly naplněny většinou pryskyřicí. Válečné námořnictvo velmi ovlivnil vynález beranu. Beran byl vlastně trám, vyčnívajíci z lodi a později byl obložen kovem. První doložené použití beranu proběhlo roku 535 př. n. l.\n\nPentekotéra využívající beran se však stala nestabilní a použití beranu na této lodi bylo neefektivní. Proto se začaly ve větší míře využívat birémy. Birémy byly dvouúrovňové lodě, které měly dvě řady vesel. Nejstarší zobrazení birémy se nachází v Ninive z roku 701 př .n l. Lodi typu birémy měly o jednu třetinu kratší konstrukci, staly se kompaktnějšími a zároveň byly tužší konstrukce.\n\nOd lodi biréma je už pouze krok k triéře (či trirémě). Triéra, jak název napovídá, měla tři řady veslařů a její manévrovací schopnosti jsou úctyhodné. Triéru používali hlavně Řekové a brzy se ukázaly kvality této lodi. I v početní menšině, do které se Řekové dostali během řecko-perských válek se jim dařilo porážet jejich perské protivníky (skvělým případem je bitva u Salamíny). Poté se triéra stává základní válečnou lodí celého Řecka a to až do jeho dobytí Makedonci.\n\nOd nástupu diadochů lze pozorovat trend vzrůstající mohutnosti triéry. Tím vzniká takzvaná polyréma, která má více veslařů u jednoho vesla. Polyréma byla schopna unést větší počet pěšáků a dokonce se na její palubě vyskytovaly malé katapulty. Také se začíná používat takzvaná quinqueréma, kterou si oblíbili v Kartágu.\n\nKartágo představovalo námořní mocnost západní středomoří. Ve třetím století př. n. l. se dostávají do kontaktu s Římany, kteří si podmanili Itálii a toužili se stát námořní velmocí. Tím se rozpoutala série válek, které dnes nazýváme punské a na jejich konci bylo Kartágo zničeno a Řím se stal pánem západního Středomoří.\n\nPoté bylo římské válečné námořnictvo používáno s úspěchem proti helénistickým zemím až nakonec bylo roku 168 př. n. l. rozpuštěno. To bylo osudové rozhodnutí, protože roku 167 př .n l. se Římané rozhodli omezit nezávislost Rhodu, který do té doby plnil funkci námořního \"četníka\". Bezprostředně po tomto rozhodnutí se ve Středozemním moři objevili piráti. Ti používali lodě typu liburna a hemiola. Tyto lodě se staly proslulé svou rychlostí a po porážce pirátů roku 67 př. n. l. je Římané zavedli do svého loďstva. Od bitvy u Aktia byly námořní bitvy vzácnou podívanou a římské loďstvo se zaměřilo na dopravu zásob a vojáků. Poslední ryze starověká bitva se odehrála roku 323, když Konstantin porazil svého rivala Licina. V bitvě porazil Konstantin 200 Licinových trirém a sám disponoval pouze 80 lehkými plavidly. Od této doby se triréma využívá jen zřídka a to je i konec klasického starověkého válečného námořnictva.\n\nVe starověku se zbraně dělily na dva druhy. Na zbraně používané pro boj zblízka (meč, kopí) a na zabraně, které byly využívány pro boj z dálky (oštěp, luk). Během starověku se objevilo mnoho národů, které preferovaly ten či onen druh zbraně. Před dobou Asyřanů se mnoho národů spoléhalo na luk, kterým vybavovali své armády pěšáků a vozataje. Asyřané si na druhou stranu vážili těžkooděnců (i když lučištníci byli v jejich armádách nepostradatelní). Co se týče Řeků či Římanů, ti také sázeli na své šiky těžkooděnců. Řečtí hoplíté používající falangu byli vyzbrojeni kopím (později sarissou) a bojovali ve falangách. Pro římské legionáře byla zbraň číslo jedna meč a také jejich oštěp pilum. Byly také využívány obléhací zbraně. Jako první obléhací zbraň byl využíván žebřík, poté beranidlo a dále obléhací věž. S dalším vývojem přibyly k těmto zbraním i důmyslné stroje, které střílely projektily (kameny, oštěpy).\n\nVýčet nejpoužívanějších a nejlepších zbraní starověku: kompozitní luk, sarissa, gladius, spatha, pilum, falx, balista, gastraphetes.\n\nStarověká Vojenská strategie spočívala v rozdrcení protivníka a v získání co největšího bohatství z daného střetnutí. Avšak ono rozdrcení protivníka nebylo příliš snadné. Ne každý protivník chtěl ihned svést rozhodující bitvu a ne každý se hned vzdal. Pokud byl protivník poražen, velmi často se uchyloval za hradby svých měst či pevností. Tato taktika ztrpčila vítězství nejednomu vojevůdci. V některých případech využívaly určité armády guerillu nebo taktiku tzv. spálené země. Pokud již armáda dosáhla vítězství, bylo také zapotřebí rozhodnout jestli se zachová milosrdně či ne (například Asyřané prosluli svou brutalitou vůči svým nepřátelům). Toto rozhodnutí mohlo mít za následek výsledek daného tažení a dokonce i osud celých říší. Samozřejmě, válka nebyla vedena jen za účelem pokoření protivníka či získání nového území. Někdy šlo jen o získání jídla, dobytka nebo bohatství. Za tímto účelem vedly války galské a germánské kmeny.\n\nEfektivní taktika velmi závisela na:\n\nSumerské vojenství bylo vůbec první co existovalo. Sumerové nevyužívali jízdu a nejsou ani doloženy žádné obléhací zbraně. V jejich armádách byli zastoupeny válečné vozy a pěšáci.\n\nNa různých stélách jsou sumerští pěšáci zobrazeni v sevřených formacích, které nápadně připomínají falangu. Hlavní zbraní sumerského pěšáka bylo kopí, oštěp, sekera či dýka. Jeho brnění tvořil pouze velký dřevěný štít a helma. Všechno toto vybavení bylo vyrobeno z bronzu nevalné kvality. Byly však nalezeny i zbraně vyrobené ze zlata a stříbra. Tyto zbraně musely zcela jistě patřit nějaké významné osobě (králi či šlechtici). Co se týče taktiky, ta se také podobala řecké. Falanga pěšáků na sebe vázala střed protivníka a lehké jednotky podnikaly útoky na křídla nepřítele.\n\nJak již bylo napsáno, Sumerové využívali i válečné vozy. K prvnímu doloženému využití válečného vozu došlo kolem roku 2500 př. n. l. Vozy Sumerů byly těžké, úzké a měly čtyři pevná kotoučová kola. Posádku tvořil vozataj a další voják, který buď vrhal oštěpy a nebo byl pouhým pozorovatelem. V Mezopotámii nebyli přítomni žádní koně, takže jako tažné zvíře byl využíván onager. Tažné zařízení bylo značně nedokonalé, takže vůz měl špatné manévrovací schopnosti a jeho rychlost byla poměrně nízká (něco okolo 15–20 km/h). Vozy nebyly levnou záležitostí, takže jich sumerské městské státy nevlastnily velké množství. Z toho lze odvodit, že vozy využívali pouze důstojníci a zcela jistě nerozhodovaly bitvy.\n\nSumerské městské státy byly samozřejmě opatřeny hradbami, které je chránily před útočníky. Avšak, efektivní obléhání v této době neexistovalo. Útočník mohl město pouze oblehnout a čekat, než obráncům dojdou zásoby.\n\nEgyptské vojenství se skládalo z pěchoty, vozatajstva a obléhacích technik a válečného námořnictva (značně primitivních). Co se týče kavalerie, ta byla zavedena až v době vlivu (a nadvlády) jiných národů, takže ji již nelze považovat za část klasického egyptského vojenství.\n\nVe Staré říši byla egyptská pěchota složena z rekrutů a případně ze žoldnéřů pocházejících převážně z Núbie. V době Střední říše se egyptská armáda skládala z branců (ze sta obyvatel musel narukovat jeden). V roce 1720 př. n. l. napadli Egypt Hyksósové, kteří zcela změnili egyptské vojenství. Hyksósové do Egypta přinesli technologie Blízkého východu, jako byl kompozitní luk, rychlý válečný vůz a kvalitní bronzové zbraně. Egypťané se rychle naučili vyrábět a používat tyto technologie. Když se Egypťanům podařilo v 16. století př. n. l. Hyksósy konečně porazit, stala se jejich armáda velmi účinnou.\n\nObdobí Nové říše se vyznačuje agresivní egyptskou zahraniční politikou a jejich vojenskou expanzí. Pěchota té doby byla složena převážně z velkých kontingentů lučištníků, kteří zasypávali svými šípy nepřátelé. Existovaly však i malé jednotky těžkooděnců, kteří byli převážně používány k přímému útoku na nepřítele. Tyto jednotky se nazývaly Nakhtu-aa. Nakhtu-aa nosili brnění (většinou zpevněnou látku), přilbu (z bronzu), dřevěný štít a v boji používali dýky, sekery, kyje a kopí. Bitva většinou probíhala tak, že lučištníci svojí palbou demoralizovali nepřítele a Nakhtu-aa je útokem zničili. Egyptská pěchota byla dělena do rot po 250 a poté rozdělena do čet po 50.\n\nNepostradatelnou částí egyptské pěchoty té doby byli také žoldnéři. Medjay byli původem z Núbie a prosluli svým uměním lukostřelby. Během bitvy u Kadeše měl Ramesse II. osobní stráž složenou z bojovníků kmene Šardan. Šardanové byli indoevropané, kteří používali kovové meče (v té době nezvyklé) a byli to nejspíše první specializovaní šermíři na světě.\n\nPro Egypťany se stal bohem války válečný vůz. Válečný vůz měl dvě kola, která byla opatřena čtyřmi a později šesti paprsky. Vozy měly lehkou konstrukci, což dosvědčuje váha tohoto vozu (pouhých 34 kg). Vůz byl také snadno ovladatelný a u novodobých zkouškách s replikou bylo dosaženo rychlosti 38 km/h. Na voze byli přítomni dva muži, vozka a lučištník. Vozka byl vybaven štítem, přilbou a šupinkovým brnění. Kůň byl rovněž chráněn a to buď látkovým a v méně případech šupinkovým brněním. Lučištník používal kompozitní luk, který byl velmi kvalitní.\n\nCo se týče obléhacích technik, ty nebyly příliš rozvinuty. Egypťané již znali žebříky a beranidla, avšak k útokům na opevněná města se uchylovali jen zřídka. Většinou celé město oblehli a nechali ho vyhladovět.\n\nEgypťané také používali válečné námořnictvo. V roce 1190 př. n. l. zničil Ramesse III. loďstvo mořských národů v nilské deltě. Avšak, egyptské lodě byly v podstatě plovoucí plošiny, které sloužily pro přepravu pěchoty. Lodě v žádném případě nebyly schopné odolat žádnému vzdutí moře a nemohly tak vyplout na otevřené moře.\n\nAsyřané vytvořili vskutku úctyhodnou vojenskou mašinérii. Jejich armády se skládaly z pěchoty, vozatajstva, kavalerie a obléhacích technik.\n\nV mnoha těchto složkách armády byli Asyřané pokrokoví. Asyřané začali (společně s Chetity) vyrábět zbraně a brnění ze železa, což jim poskytlo výhodu vůči ostatním armádám. Na rozdíl od ostatních armád té doby se Asyřané specializovali na úderné jednotky, neboli na jednotky těžkooděnců. Asyrské brnění bylo povětšinou těžšího charakteru, od plášťů s našitými bronzovými pásy až po kovové brnění, které zakrývalo celé tělo. Přilby měly klasický kónický tvar a štít byl kulatý, vypouklý a zakrýval velkou část těla. Jako zbraň používali asyrští pěšáci meč, kopí nebo oštěp. Lučištníci představovali důležitou část asyrské armády. Jako ostatní asyrští vojáci, i lučištníci nosili brnění. V bitvě byli asyrští lučištníci často doprovázeni štítonoši nebo jim byly vystavěny stěny z rákosu na ochranu před nepřátelskými šípy. Pro případ nouze byli vybaveni meči nebo dýkami. Dále byli v asyrské armádě k vidění i prakovníci. Asyřané neměli jednu tradiční formaci, používali např. falangu (hlavně při obléhání), ale v bitvě si potrpěli na rozvinutější a volnější formace.\n\nI když bylo vozatajstvo od doby pádu Chetitské říše na ústupu, stále si zachovalo v asyrské armádě respekt. Vzhledem k tomu, že byli k dispozici již silnější a vytrvalejší koně, mohl asyrské válečný vůz pojmout čtyři muže (buď jednoho vozku, jednoho lučištníka a dva štítonoše a nebo dva lučištníky a jednoho štítonoše). Vůz byl opatřen bočním krytím a celkově působil robustním dojmem. I kola se zvětšila a měla více paprsků než dřívější kola. Ve voze byla záměrně zvýšena podlaha, aby měl lučištník lepší rozhled (asyrští králové často využívali tyto vozy za účelem lovu). Místo dřívějších dvou byli k tažení použiti koně tři. Zlepšeno bylo také udidlo, díky tomu měl vozataj lepší možnost manévrování. Avšak, asyrské válečné vozy byly velmi zranitelné novou složkou armád, kavalérií.\n\nPrvní kdo využíval kavalérii byli zcela jistě kočovníci z asijských či ruských stepí. Tito kočovníci si oblíbili luk, s kterým dokázali výborně zacházet. Asyřané brzy převzali kavalérii do svého vojenství a často je s úspěchem používali. Na rozdíl od kočovníků, Asyřané používali a jízdní kopiníky. Z počátku nebyli jejich jezdci chráněni brněním (nosili pouze přilbu) a stávali se tak terčem lučištníků. Z toho důvodu začali jezdci brzy využívat různé typy hrudního brnění (od látky až po železo). V této době neexistovalo žádné sedlo, takže kavalerista musel být skvěle vycvičen.\n\nAsyřané se stali prvními velkými obléhateli historie. K obléhání využívali žebříky, beranidla, obléhací věže a rampy. Pokud došlo k obléhání, Asyřané neprodleně obklíčili město a jejich lučištníci zahájili palbu. Poté přisunuli svá beranidla a snažili se prorazit hradby. V některých případech použili žebříky a obléhací věže, které měly za úkol překonat hradby. Obléhací věže byly přisunuty k hradbám po rampě (často pokryté deskami) a poté byl zahájen útok. Kombinace rampy a věže si později oblíbili Římané. Pro asyrskou armádu byla typická její brutalita. Celá města byla vyhlazena a národy byly deportovány ve snaze jejich pokoření.\n\nAchaimenovská dynastie byla stará dynastie, která byla dlouhou dobu v pozadí. Až za krále Kýrose II. Velikého se dostala tato dynastie do popředí. Kýros II. vytvořil v 6. století př. n. l. největší říši, která kdy byla viděna v oblasti Středozemního moře. Perské vojenství se skládalo z pěchoty, kavalerie, obléhacích technik a z válečného námořnictva.\n\nCo se týče pěchoty, Peršané se příliš neinspirovali Asyřany. Jádro jejich armády tvořili lučištníci, kteří byli z počátku vybaveni jednoduchými luky ze dřeva a až později kompozitními luky. Lučištníci byli v bitvě chráněni štítonoši a častým jevem bylo budování ochranných stěn. Štítonoši se často řadili do formacích zvaných sparabara (v podstatě šlo o formaci, při které vojáci vytvořili zeď ze svých štítů). Pokud se přes formaci dostali nepřátelé, mohli se lučištníci chránit meči, avšak jejich nedostatek výcviku a brnění je činil nepřipravené pro boj muže proti muži. Další část pěchoty by se mohla nazývat lehká pěchota. Tito muži nosili lehké brnění a jako zbraň užívali meč, kopí, sekyru a oštěp. Zajímavou částí armády byli perští nesmrtelní, kteří by se také dali označit za lehkou pěchotu.\n\nJinak byla celá perská pěchota velmi různorodá, protože v ní sloužilo mnoho národností. Například Thrákové využívali brnění a zbraně podobné řeckým peltastům. V perské pěchotě sloužili i těžkooděnci (většinou pocházející z Malé Asie), ale jejich počty nebyly velké. Nedostatek perských těžkooděnců se projevil v řecko-perských válkách, kdy se perským lučištníkům nedařilo rozbíjet svojí střelbou řecké falangy. Perští králové a satrapové si začali brzy najímat řecké žoldnéře, kteří bojovali i proti Alexandrovi Velikému.\n\nJednotky perské pěchoty byly organizovány do bazarabam (tisíců), děleny na sataba (stovky) a dále na dathabam (desítky).\n\nPerská kavalerie byla celkem početná a sloužili v ní jízdní kopiníci a lučištníci. Tito jezdci nebyli příliš obrnění, protože z počátku neexistovali koně dost silní, aby nesli obrněného muže. Muži používali k ochraně lehké látkové brnění, malý okrouhlý štít a v boji luk, kopí a oštěp. Kombinace pěších lučištníků a kavalerie se osvědčila v bojích z kočovnými národy Asie, ale proti těžce obrněným řeckým hoplítům selhávala. Zářným příkladem je bitva u Plataj, kde se perským jezdcům nepodařilo byť jen narušit řecké linie. Peršané byli specialisté na chov a šlechtění koní a v době řecko-perských válek již vyšlechtili koně, který dokázala nést muže z těžkým brněním. Muž na takovémto koni nosil kovové brnění (lamelové brnění) a kůň byl vybaven ochranou hlavy a hrudi. Těchto koní ale nebylo moc a Peršané nikdy nevytvořili ve své armádě jednotky těžké jízdy. To však nic nemění na tom, že perská kavalerie byla schopná a v podstatě neměla v tehdejším světě konkurenci.\n\nUrčitou dobu byly v perské armádě k vidění válečné vozy opatřené kosami. Tyto vozy byly použity v bitvě u Gaugamél a jenom dokázali to, proč se vozy již v té době již nevyužívaly.\n\nV obléhacích technikách se Peršané částečně chopili asyrského dědictví. Využívali beranidla, žebříky a obléhací věže, ale dále je vůbec nerozvíjeli a dokonce se jejich úroveň zhoršovala.\n\nVálečné námořnictvo jim zajišťovali Féničané. Féničané vynalezli tzv. pentekotéry a birémy, které byly vybaveny beranem. Beran byl v podstatě kláda (s kovovou hlavicí) umístěna na přídi lodi. Fénické lodě již byly schopny vyplout na otevřené moře a Féničané s nimi podnikali výzkumné plavby. Tyto lodě se však ukázaly zastaralé a neúčinné vůči řeckým triéram.\n\nŘecké vojenství se od svých orientálních protějšků velmi lišilo. Stejně jako jiné státy té doby, i Řecko využívalo ve vojenství pěchotu, kavalerii, obléhací techniky a válečné námořnictvo, ale jejich taktika a výbava byla rozdílná než u ostatních států.\n\nHlavní částí řecké armády byla pěchota. Pěchota se skládala z těžkooděnců, kteří používali tzv. falangu. Vznik těchto vojáků (hoplítů) a formace falangy se datuje kolem roku 700 př. n. l. Není zcela jisté proč se Řekové spoléhali zrovna na těsné formace hoplítů, než na velké kontingenty lučištníků a lehkou pěchotu. Nejspíše nejvýraznějším aspektem v tomto směru byl stále silný kult bojovníka a boje muže proti muži.\n\nNejdůležitějším vybavením hoplíty byl štít hoplon (odtud dostali své jméno). Hoplon byl v podstatě mělký talíř, který byl vyroben ze dřeva, pokryt bronzem a měřil v průměru 80–100 cm. Další důležitou částí brnění byla přilba. V Řecku existovalo velké množství přileb, od jednoduchých, které zakrývaly celou hlavu a dávaly prostor pouze pro oči a ústa až po přilby, které byly skvěle vytvarované (prostor pro uši) a měly výrazný chochol (pozdně korintská přilba). Tělo měl hoplíta chráněno brněním, které bylo většinou vyrobeno z tuhé kůže (či látky) a doplňováno bylo kovovými šupinkami, ale v některých případech se využívaly i kovové krunýře. Dále nosil holenice a jednoduché kožené sandály. Jako zbraň hoplítovi sloužilo kopí dlouhé něco mezi 2 až 3 metry a meč s čepelí asi 60 cm dlouhou (ten byl však využíván pouze zřídka).\n\nKlasická falanga byla tvořena osmi řadami hoplítů, kteří měli výborný výcvik a skvělou morálku. Falangu hoplítů bylo opravdu těžké porazit. Postupující falangu si můžeme představit jako parní válec, který zničí vše co mu stojí v cestě. Avšak, falanga měla i slabiny. Na nerovném terénu byla formace málo obratná a útok ze strany či týlů jí mohl též zničit. Proto museli řečtí pěšáci udržovat stoprocentní disciplínu a nepanikařit. Co je pro tuto dobu nezvyklé je to, že hoplíté měli ve většině případech skvělou morálku. To bylo zajištěno stálým vštěpováním řecké ideologie a neustálé připomínání řeckých legend a mýtů.\n\nI když v řecké armádě dominovali těžce vyzbrojení hoplíté, existovali zde i příslušníci lehké pěchoty. Tito pěšáci se nazývali peltasté. Jejich název je stejně jako u hoplítů odvozen od jména jejich štítu (pelta). Pelta byl štít srpkovitého či půlkruhového tvaru vyrobený z proutí a potažený zvířecí kůží. Jako zbraň jim sloužil oštěp a meč falx. Žádné další brnění již nenosili, bojovali buď v tunikách, výjimečně i nazí a jako helma jim sloužila většinou čapka ze zvířecí kůže (hlavně z liščí). Peltasté bojovali v řeckých armádách hlavně za řecko-perské a peloponéské války. Ve většině případech šlo o žoldnéře ze severního Řecka a Thrákie. Peltasté se osvědčili v mnoha bitvách a v těchto bitvách se ukázala fatální nepřipravenost řecké armády na útoky lehkých jednotek. Athénský generál Ífikratés se snažil o vojenské reformy, které by zdokonalily řeckou armádu. Výsledkem bylo zkřížení hoplíta z peltastem. Tento voják měl lehčí brnění, menší štít a dlouhé kopí (3,6 metru).\n\nVětšina řeckých městských států buď kavalerii nepoužívala a nebo měly jen omezený počet kavaleristů. Avšak, našly se zde i oblasti, které byly pro chov koní vhodné (Thesálie, Bojótie). Mnoho dnešních plemen pochází z Řecka a řecká aristokracie si brzy oblíbila jízdu na koni. Existovaly dva druhy jízdy, lehká a těžká. Lehká jízda bojovala oštěpy a jako brnění ji sloužil pouze štít. Těžká jízda používala oštěp, kopí a vybavena byla šupinkovým brněním nebo bronzovými kyrysy.\n\nZ počátku byly řecké obléhací techniky velmi primitivní a po celé klasické období se v pevninském Řecku nijak nerozvíjely. Jedinou výjimkou je obléhání města Plataje, které započalo roku 429 př. n. l. Sparťané společně se svými spojenci oblehli město, vystavěli obléhací stavby (příkopy, palisády atd.) a nakonec zkonstruovali rampu, po které přisunuli k hradbám svá beranidla. I přes všechnu snahu se obléhatelům nepodařilo město zdolat útokem, a tak započalo zdlouhavé obléhání končící v roce 427 př. n. l.\n\nNakonec to nebyli pevninští Řekové, kteří se zasloužili o rozvoj obléhacích technik, ale jejich příbuzní ze Sicílie. Dionýsios I., tyran syrakúský, snil o sjednocení ostrova a o vyhnání neřeckého obyvatelstva. To však nešlo bez obléhacích strojů, které by dokázaly zničit hradby. Dionýsios I. nejdříve vybudoval kolem Syrakús silné opevnění a poté vyzval učence z celého Středomoří, aby se dostavili do Syrakús. Vzhledem k tomu, že byly slíbeny vysoké odměny, podařilo se Dionýsiovi shromáždit největší učence z celého Středozemního moře. Výsledky těchto mužů, kteří pocházeli z různých zemí, byly pozoruhodné. Právě v Syrakúsách vznikly první katapulty a to gastraphetes a oxybeles. Gastraphetes (břišní luk) byl předchůdce dnešní kuše, přičemž oxybeles byl dvojramenný katapult, sloužící k palbě na větší vzdálenosti (tento stroj dokázala vrhat kamenné koule až o váze 80 kg).\n\nVelký budovatel obraných hradeb a obléhacích strojů byl Archimédes. Archimédes velkou měrou zdokonalil katapult oxybeles a podílel se na výstavbě opevnění kolem Syrakús (pevnost Euryalos). I když byly tyto stroje velmi účinné, do té doby, než pevninské Řecko dobyla Makedonie, neujaly se v této části světa sicilské obléhací techniky.\n\nKdyž byli Peršané roku 490 př. n. l. poraženi u Marathónu, bylo to velké řecké vítězství, avšak samotným Řekům bylo jasné, že se Peršané vrátí. Pokud chtěli perský útok odrazit, museli mít řecké polis válečné námořnictvo. V roce 480 př. n. l. vpadl Xerxes, se svou ohromnou armádou do Řecka a Řekové se snažili s co největší rychlostí postavit velkou a účinnou flotilu. V tomto směru nejvíce figurovaly Athény, které stihly vyrobit 200 lodí. Řekové využívali triéry, přičemž tyto lodě měly k dispozici i Peršané. Řekové se ukázali být zdatnými námořníky a to hlavně v bitvě u Salamis a u Mykale.\n\nPo těchto bitvách se řecké námořnictvo (či spíše loďstvo délského spolku) zaměřilo na oslabování perské moci ve východním Středomoří a je až zarážející jejich úspěšnost. Po skončení řecko-perské války (449 př. n. l.) brzy propuká nový konflikt, peloponéská válka. V této válce se ukázala důležitost válečného námořnictva a obě válčící strany měly své flotily složené z triér. Když válka konečně skončila, bylo Řecko velmi oslabeno a nakonec jej dobyl Filip II. Makedonský.\n\nMakedonské vojenství velkou měrou čerpalo z vojenství řeckého. Stejně jako Řekové, i Makedonci využívali falangu, ale značně pozměněnou.\n\nIniciátorem reforem makedonské pěchoty byl Filip II. Makedonský. Filip profesionalizoval makedonskou pěchotu zavedením vojenského cvičení i v dobách míru. Dále zvětšil mohutnost falangy z klasických 8 na 16 řad (pokud byla při útoku zapotřebí větší váha, falanga se zdvojila na 32 řad). Základní jednotkou makedonské nebo helénské pěchoty byla setnina (zvaná taxis) o velikosti 120–130 mužů.\n\nRadikálně byla změněna výstroj falangisty. Kopí bylo prodlouženo na 6 metrů a nazývalo se sarissa (díky delšímu kopí mohli Makedonci nepřítele zasáhnout dříve). Vojáci byli rovněž vybaveni buď dýkou nebo mečem (pro boj zblízka). Brnění bylo značně odlehčeno, zavrhlo se používání kovových kyrysů a jako ochrana horní části těla se využívala lněná látka či surová kůže. Stehenní brnění již nebylo tak často k vidění, i když přední řady falangy je často vlastnily. Štít byl samozřejmostí, ale už se nepoužíval hoplon, nýbrž makedonský aspis. Nesmíme zapomenout na přilbu, přičemž nejpopulárnějšími typy byla přilba pilos a přilba thrácká.\n\nČlenové těžké pěchoty (jádra makedonské armády) se nazývali pezhetairoi. Dále zde existovala záhadná jednotka hypaspistů. Moderní historici se přou, šlo-li o elitní jednotky makedonské armády (vyzbrojeny jako řečtí hoplíte) nebo o přepadový oddíl lehké pěchoty. Pokud šlo o elitní jednotky, byli to příslušníci těžké pěchoty (vzhledem k tomu, že bojovali napravo od hlavní linie naznačuje, že se jednalo o těžkou pěchotu). Jako oddíl lehké pěchoty by byli hypaspisté oděni do lehčího brnění a nosili by vysoké boty.. Na rozdíl od Řeků, Makedonci s oblibou využívali lehké jednotky peltastů a lučištníků (hlavně s Thrákie).\n\nMakedonci také vlastnili velké počty kavaleristů. V makedonské armádě existovaly dva typy jízdy, lehká a těžká. Příslušníci lehké jízdy pocházeli většinou z Thrákie a Thessalie a těžká jízda se skládala z makedonských šlechticů a nazývala se Druhové (hetairoi). V obou typech jízdy se využívalo kopí xyston, které bylo opatřeno kovovou špičkou po obrou stranách. Lehká kavalerie nosila lehké brnění (lněné či kožené) a helmu. Druhové byli opatřeni kovovými kyrysy a stejně jako lehká kavalerie i helmou. Nejsou však dochovány žádné důkazy o nošení štítu makedonskou kavalerií, takže ho nejspíše nepoužívaly. Makedonská kavalérie převážně bojovala ve třech formacích a to buď čtvercové, klínové či kosodélníkové.\n\nJestliže Řekové znovuoživili techniky obléhání, potom je Makedonci značně zdokonalili. Stejně jako Dionýsios, i Filip II. shromáždil ve svém sídelním městě (Pelle) většinu nejlepších techniků z celého Středomoří. Tito technici po čase zavrhli napínací systém (dřevěná ramena ohnutá dozadu jako vodorovný luk) a vytvořili systém torzní (silně zkroucené silné provazy s pevnými dřevěnými rameny). Torzní systém byl účinnější než jeho předchůdce a bylo tak docíleno zvýšení síly a dostřelu. Ihned byl zdokonalen stroj oxybeles a došlo k vynalezení nového stroje tzv. lithobolos (vrhač kamenů). Lithobolos byl první čistě dělostřelecký kus a byl schopen vrhat kameny o hmotnosti 4,5 kg až na vzdálenost 450 metrů. Díky těmto strojům se Makedoncům dařilo dobývat opevněná perská města a jejich obléhací techniky nakonec přejali Římané.\n\nFilip a ani Alexandr se příliš nesnažili o vybudování válečného námořnictva a během celého dobyvačného tažení Makedonců nehrálo jejich námořnictvo žádnou větší roli. Po nástupu diadochů brzy vypukly závody ve zbrojení, které se týkaly i válečných lodí. Diadochové potřebovali, aby byly jejich lodě schopné přepravovat velké počty pěšáků a k tomuto účelu nebyly triéry příliš vhodné. Tak došlo k vytvoření lodě polyréma a quinqueréma (posledně jmenovaná byla oblíbena hlavně v Kartágu). Tyto lodě měly větší počet veslařů a byly daleko větší než triéry. Zvýšená nosnost nových lodí dovolovala umístění malých katapultů na jejich paluby a tak námořní beran postupně ztrácel na významu. Během válek diadochů došlo k mnoha námořním bitvám a námořnictvo se opět ukázalo jako hrozivá zbraň.\n\nStarověký Řím v mnoha ohledech dovedl starověké vojenství k největší dokonalosti.\n\nStejně jako v Řecku, i v Římě hrála největší prim pěchota. V počáteční existenci byl římský stát silně ovlivněn keltskou kulturou. To se odráželo na výzbroji pěšáka a i na taktice celé pěchoty. Pěšák té doby bojoval dlouhým mečem (podobný keltskému) a jako brnění mu většinou sloužil pouze štít. Taktika byla velmi jednoduchá, pěšáci zaútočili v jednom ohromném útoku a pokud došlo k jejich odražení, většinou prohráli. Vše se změnilo, když si Řím podmanili Etruskové (600 př. n. l.).\n\nEtruskové v Římě zavedli falangu řeckého typu a všeobecnou brannou povinnost. Po vyhnání posledního etruského krále si Římané falangu ponechali. Když však Římané utrpěli několik drtivých porážek od Galů a Samnitů, rozhodli se falangu zavrhnout.\n\nMísto falangy se začalo používat tzv. manipulové válečnictví. Nejzákladnější formací tohoto systému byla centurie, z centurií vznikaly manipuly (120–150 mužů) a kohorty (480mužů). Ze všech těchto uskupení poté vznikla římská legie. Významnou proměnu prodělal i římský pěšák. Místo řecké výstroje (viz výše) používal meč gladius (délka něco mezi 60 cm), oštěp pilum (někdy sloužilo těž jako kopí), štít scutum, různé typy přileb a kroužkové brnění (vzhledem k velké ceně tohoto brnění jím nemuseli být vybaveni všichni vojáci). Všechno toto vybavení si museli vojáci zajišťovat sami, ale ve výjimečných případech jim to financoval stát.\n\nBěhem druhé punské války došlo k dalším reformám pěchoty. Podle Polybia byl počet lehkooděnců v každé legii zdvojnásoben a to hlavně kvůli jejich fatálnímu nedostatku v bitvě u Kann. Dále byl přijat známý meč gladius hispaniensis, který měl delší špici a jeho délka činila 50 cm (od té doby se římští pěšáci výhradně spoléhali na bodný útok). Reformy byly zcela jistě úspěšné, což dokazují četná římská vítězství.\n\nV období třetího a druhého století př. n. l. se Řím ocitl v mnoha válkách a omezení vojenské služby bylo v několika případech zrušeno. To mělo za následek, že z římská pěchota byla brzy plná vojenských veteránů (tedy jakých si profesionálů). Roku 122 př. n. l. byl přijat zákon, na základě kterého musel stát poskytovat vojákům všechnu potřebnou výstroj. Tím se mnohým chudým občanům otevřely dveře do armády (předtím si vybavení vojáka nemohli dovolit). Výstroj pěšáka prodělala jen málo změn, jen pilum bylo o něco zdokonaleno. Plně profesionální a stálou pěchotou se ta římská stala roku 52 př. n. l. kdy byly nařízeny všeobecné odvody.\n\nRané císařství se neslo v duchu standardizace výstroje římské pěchoty. Místo kroužkového brnění se začalo využívat brnění plátové a pilum bylo doplněno o olověné závaží. Jinak se římský pěšák vůbec nezměnil. Pověstná byl v té době disciplína a výcvik římského pěšáka, díky čemuž dokázali pěšáci vytvářet složité formace (testudo). V římské pěchotě také sloužili tzv. auxilia (pomocníci), kteří měli druhotné brnění a jejich jednotky se využívaly k plnění podřadných úkolů.\n\nBěhem pozdního císařství dochází k tzv. barbarizaci římské pěchoty. Od konce třetího století přestávají pěšáci používat scutum, pilum i gladius. Místo nich se v římské armádě začínají objevovat typické germánské zbraně (meč spatha, lehký germánský štít, oštěpy spiculum a vericulum). V této době také došlo k zvětšení římské armády rozšířením odvodů (vojenská služba byla povinná pro všechny). Kvůli tomuto nařízení se Římanům vojenská služba znechutí a tím se zhoršuje poslušnost a disciplinovanost celé armády. Nakonec se pěchota vzdává i formace legie a nejspíše jí nahrazuje perská formace sparabara.\n\nŘímané se až do druhé punské války o kavalerii nijak zvlášť nezajímali a ani ji neměli v armádě příliš početně zastoupenou. Pokud již římská armáda měla oddíly kavalerie, potom byli její členové nevalní jezdci a pocházeli buď z řad šlechticů nebo římských (italských) spojenců. Avšak, po již zmíněné válce si Římané uvědomili, že nutně potřebují početnou a kvalitní kavalerii. Po celou zbývající římskou historii byla jejich kavalerie složená buď ze spojenců nebo ze žoldáků. Římská kavalerie se tak stala velmi různorodá. Jako lehkou jízdu využívali Římané Numidy, Araby či Peršany (Parthy).\n\nNejvětší měrou byla v jejich kavalerii zastoupeni tzv. střední kavalerie, která byla složena z Galů, Germánů a Iberů (Keltiberů). Tito kavaleristé nosili kroužkovou zbroj, kopí, meč, helmu a případně štít. Také tu byla těžká jízda složená z tzv. katafraktů. Že byla římská kavalerie složená ze spojenců a žoldáků však neznamenalo, že by se kavaleristům nedostalo náležitého výcviku. Kavaleristé se museli naučit jak boji pěšmo, tak na koňském sedle, absolvovali dlouhé a vysilující pochody a všichni se museli bez rozdílu naučit zacházet s mečem, oštěpem, kopím, lukem a prakem (to platilo hlavně v raném císařství). Zvyšující se úcta a prestiž římské kavalerie v pozdním císařství ji předurčila jako dominantní složku armády ve středověku.\n\nKdyž se Římané dostali ve třetím století př. n. l. do kontaktu s opevněnými městy na jihu Itálie, uvědomili si, že nejsou schopni tyto města zdolat. Brzy se jim však podařilo ukořistit řecké obléhací stroje a ihned je začali používat. Římané se záhy stali mistry v obléhání. Nejen, že měli výkonné stroje, ale zároveň dokázali stavět dokonale propracované obléhací stavby (valy, příkopy, opevnění) a byli zároveň velmi vytrvalí (město Lilybaion na Sicílii obléhali celých 9 let). V neposlední řadě jim k blokádě měst sloužilo i jejich námořnictvo.\n\nBěhem používání řeckých strojů (oxybeles, lithobolos) si Římané všimli několika nedostatků a samozřejmě je odstranili. Balista byla římskou verzí stroje lithobolos, přičemž se vyznačovala zlepšenou přesností (silnější pružiny). Římská cheiroballistra byl stroj vystřelující šipky, měl pevnější rám a hlavice byly celé z kovu. Cheiroballistru lze považovat za vrchol římského (tedy celého starověkého) obléhacího umění. I když byly tyto stroje velmi účinné, stále se používaly žebříky, beranidla a obléhací věže. Římané se oblíbili starou asyrskou praxi, vybudování rampy k obléhanému město a přisunutí obléhací věže po této rampě.\n\nKdyž římští císaři v raném císařství přistoupili na politiku postupného opevňování říše, vzniklo po celém jejím území mnoho opevnění. Tyto pevnosti byly velmi dobře opevněné (v tom Římanům pomohl jejich vlastní vynález, beton) a komplex pevnůstek limes Romanus a Hadriánův val jsou toho důkazem. V pozdním císařství dochází k úpadku obléhacích technik a kvůli tomu se vytrácejí dvojramenné katapulty a nahrazují je katapulty jednoramenné. Většina jednoramenných katapultů byly tzv. onagery, ze kterých se postupně vyvíjejí další podobné katapulty.\n\nAž do první punské války Římané válečné námořnictvo nevlastnili a ani ho nepotřebovali. Po vypuknutí této války však Řím z hrůzou zjistil, že není schopen přepravit své vojáky na Sicílii, natož k africkému Kartágu. Římané se rozhodli vystavět většinu svého loďstva podle ukořistěné kartaginské quinquerémy. Nově vystavěné lodě doplnili a vynález corvus (v podstatě šlo o můstek, který byl spuštěn na nepřátelskou loď). Tento vynález byl velmi úspěšný, ale nakonec se přestal používat kvůli nerovnováze lodi, kterou způsoboval. I tak Římané válku vyhráli.\n\nSvé loďstvo užívali se zdarem proti helénistickým říším a v roce 168 př. n. l. ho rozpustili. Důsledkem toho bylo ohromné rozšíření pirátství. Piráti měli ve svém loďstvo hlavně lehká plavidla typu liburna a hemiola. Když bylo pirátství roku 67 př. n. l. vymýceno, převzali Římané jejich lehká plavidla. Bitva u Actia byla poslední velká starověká bitva a poté sloužilo válečné námořnictvo k přepravě vojska, potravin a dalších surovin.\n\nKeltové byli tvoření mnoha kmeny, ale jejich vojenství bylo vcelku stejné (snad kromě britských Keltů, kteří užívali své válečné vozy až do příchodu Římanů).\n\nHlavní částí keltského vojska byla pěchota. Již od rané puberty se keltští mladíci cvičili v boji. Jako válečníci si byli Keltové vždy oporou a nejspíše mezi nimi byla akceptována homosexualita. Co se týče výzbroje, mladíci bojovali kopími a nepoužívali skoro žádnou ochranu. Meč byl symbol válečníka a Keltové si ho velice cenili. Jejich meče byly kvalitní a dlouhé (90 cm), přičemž válečník používající meč byl vybaven malým štítem a případně helmou. Keltové byli pověstní svým pohrdáním brněním a některé kmeny bojovaly v bitvě zcela nazí. I kdyby si chtěl keltský válečník opatřit brnění, nemohl si ho dovolit. Kroužkové brnění, dobrý štít a helmu si mohla pořídit pouze aristokracie, ta ale bojovala jako kavalerie.\n\nLehké jednotky (oštěpařů, lučištníků a prakovníků) Keltové neměli příliš v oblibě. Podle keltských zásad měl válečník zabít svého nepřítele tváří v tvář a ne střílet a čekat. Existují sice ojedinělé zprávy a přítomnosti lehkých jednotek přímo v bitvě, ale ve většině případech lehké jednotky bránily pevnosti a do bitev nezasahovaly.\n\nBojový styl byl velmi prostý. Keltští válečníci se nejdříve snažili nepřítele zastrašit svým pokřikem a zjevem, poté zaútočili v obrovské mase bojovníků (někteří v běhu vrhali svá kopí či oštěpy) a snažili se nepřítele porazit. Jestliže byli odraženi, zkoušeli útočit znovu a to až do úplného vyčerpání.\n\nKeltové zavedli mnoho vylepšení ohledně své kavalerie. Vynalezli například kroužkové brnění, různé typy přileb, meč spatha, ohlávku a podkovu. Díky těmto vylepšením se stala jejich jízda velmi obávanou. Kůň představoval pro Kelty posvátné zvíře a také si ho vážili. Jak již bylo napsáno, příslušníci kavalerie byli šlechtici. Jejich bohatství jim umožňovalo zakoupení kvalitní zbroje (kroužkové brnění, helmy, štíty). Jako zbraně si kavaleristé oblíbili oštěpy, kopí a meče. V boji vrhli kavaleristé své oštěpy a následoval zuřivý útok kopími a meči. Kavaleristé byli nejspíše doprovázeni některými vojáky, kteří jim mohli ve chvílích nouze pomoci. Římané popisují keltské kavaleristy jako zkušené a zdatné jezdce neznající strach. Po galských válkách (i před nimi) přijímali Římané s velkou radostí keltské jezdce do svých služeb.\n\nNež se u Keltů rozšířilo používání kavalerie, bojovali na vozech. Od třetího století př. n. l. se v kontinentální části Evropy upustilo od používání vozů a nahradila je kavalerie. Proto Římany velmi překvapilo, když se s vozy v Británii setkali. Ne, že by britští Keltové kavalerii neznali, jen ve válečných vozech stále viděli účinnou zbraň. Na voze byl přítomen vozka a bojovník. Vozy se většinou používaly k útoky ze zálohy, ale bojovník (poté, co vyházel své oštěpy) z koně seskočil a bojoval jako pěšák. Mezitím se vozka s vozem stáhl a čekal až bude moci bojovníka přemístit nebo mu přijít na pomoc.\n\nParthská říše, která vznikla ve druhé polovině třetího století př. n. l. celou dobu své existence soupeřila s Římem. Na rozdíl od Říma se jejich vojenství skládalo pouze z pěchoty a kavalerie.\n\nO parthské pěchotě toho však nelze mnoho napsat, protože jí Parthové skoro nepoužívali. Ve většině bitev se spoléhali pouze na kavalerii, což je často znevýhodňovalo. Pokud se Parthům podařilo Římany porazit na bitevním poli (bitva u Karrh) a vpadli na Římské území, nebyli schopni dobývat římská města a tím tedy ani římské území.\n\nAvšak, parthská kavalerie rozhodně nebyla slabá. Elitou jejich kavalerie byli tzv. katafrakté. Tito jezdci byli od hlavy až po paty chráněni brněním a stejně tak jejich kůň. Brněním bylo většinou plátkové, řetízkové, lamelární nebo šupinkové. Přednost se dávalo brněním, která byla vyrobena z bronzu (železo kvůli potu muže a koně rychle rezlo). Na hlavách nosili klasické kovové helmy s maskou (rovněž kovovou) opatřenou lidskými rysy. Kůň nosil přehoz těžké látky vyztuženou kovovými destičkami. Jako zbraň katafraktům sloužilo kopí dlouhé 3,5m zvané kontos.\n\nHlavním část parthské kavalerie ovšem představovali jízdní lučištníci. Tito lučištníci nenosili žádnou zbroj a jejich nejnebezpečnější zbraní byl luk. Ten byl kompozitní (vyroben z vrstev rohoviny, dřeva a šlach) a vkládaly se do něj šípy o délce 75 cm. Lučištníci dále nosili zvláštní prsten, který umožňoval snadné vypouštění šípu z tětivy. Jako druhotné zbraně těmto mužům sloužil meč, sekyra a dýka.\n\nTaktika parthské kavalerie se zakládala na neustálém ostřelováním svého protivníka a na nepříjemných protiútocích jejich katafraktů. Ale Římané se brzy naučili své protivníky porážet a po několika římských vítězných vpádech (za císaře Trajána a Septimia Severa) se parthský stát v nepokojích rozpadl.\n\nSasánovci, dynastie nastupující po Parthech přijala parthskou kavalerii za svou (z drobným vylepšením), avšak ve své armádě měli zastoupenou pěchotu a přijali římské obléhací techniky. Sasánovská pěchota (paighan) se rekrutovala z řad íránských Rolníků. Vzhledem k tomu, že nešlo o profesionální pěšáky, nedokázala se tato pěchota vyrovnat legionářům, ale jako lehká pěchota se skvěle osvědčila. Bojovali kopím, mečem a lukem, k ochraně jim sloužil štít a dále další brněním nevlastnili. Po prvních střetech s Římany se Sasánovci rozhodli začlenit do svého vojska těžkou pěchotu. Tato pěchota byla vyzbrojena podobně jako její římský protějšek a je často zmiňovaná jejich schopnost čelit právě oněm legionářům.\n\nTěžká jízda katafraktů byla doplněna o další brnění (šlo tedy již o skutečná obrněná monstra) a nazývala se savaran. Jízdní lučištníci se vůbec nezměnili, ale je velice zajímavé, že se jejich počty zmenšovali ve prospěch katafraktů. Sasánovcům se také dařilo v oblasti obléhacích technik. Brzy přejali většinu římských strojů a používali je se značným účinkem. Všechny tyto změny vedly k vzestupu jejich říše v některých případech na Římskou říši tvrdě tlačili.\n\nZpočátku se germánské vojenství podobalo keltskému. Germáni (stejně jako Keltové) byli vysocí, mohutní a dávali přednost boji muže proti muži (příliš nepoužívali brnění). Nedochovaly se žádné zprávy o výcviku Germánů, můžeme se tedy domnívat, že mladý chlapec napodoboval svého otce a učil se válečnickým schopnostem své rodiny.\n\nTo vše se změnilo, když se dostali do kontaktu s Římany. Germáni sice uhájili svou nezávislost v bitvě v Teutoburském lese, ale Římané stále prováděli časté nájezdy na jejich území. Od té doby se Germáni snažili o získání kvalitní zbroje, přičemž římské kusy byly často nelegálně pašovány. I tak se až do konce druhého století vzhled germánského bojovníka nezměnil. Většina jich stále nevlastnila žádnou zbroj (maximálně štít) a bojovali rozličnými zbraněmi jako byl meč, kopí, oštěp a vrhací sekera. Na rozdíl od Galů využívali tito muži v bitvách větší počet lučištníků a luky byly vyrobeny z tisového nebo jedlového dřeva.\n\nPostupem času přestali být Germáni závislí na římských zbraních a brněních, protože po celé Germánii vznikaly výrobní dílny. Výtvory těchto dílen v mnohém předčily strojově vyráběné zbraně pozdních římských zbrojíren. Zatímco v raném císařství římský legionář převyšoval svými kvalitami prostého germánského válečníka, v pozdním císařství si byli tito muži rovni. Používání lehkooděnců se lišilo podle každého germánského kmene. Například Gótové si vážili lehkooděnců a často je s úspěchem využili. Bojový styl germánské armády nebyl složitý, buď útočili přímo na nepřítele nebo se snažili o nečekaný útok ze zálohy.\n\nGermánská kavalerie se skládala ze šlechticů nebo výjimečně bohatých mužů. Často je zmiňován germánský kůň, který byl ošklivý, malý a nepříliš rychlý. Avšak jeho vycvičenost byla pozoruhodná, dokázal stát na místě a čekat na svého pána a to i uprostřed bitvy. Výzbroj kavaleristy odpovídala výzbroji příslušníka střední římské kavalerie. Muž nosil helmu, kroužkové brnění, štít a bojoval převážně kopím a mečem. Kavalerii v bitvě doprovázela lehká pěchota, která jí propůjčovala palebnou sílu a pomáhala uskutečňovat výpady. Ke konci starověku se stala germánská jízda více obrněnou a přijala do svých služeb i jízdní lučištníky (Gótové).\n\nGermáni si nikdy plně neosvojili římské obléhací techniky, i když v pozdějších dobách jsou dochovány zprávy o využívání jednoramenných katapultů právě těmito muži.\n\n\n\n"}
{"id": "456295", "url": "https://cs.wikipedia.org/wiki?curid=456295", "title": "Abdullah Öcalan", "text": "Abdullah Öcalan\n\nAbdullah Öcalan („krycí jméno“: \"Apo\", zkratka jména Abdullah, ale také s významem v kurdštině: \"strýc\"; * 4. dubna 1948, Ömerli, Turecko) je vůdcem a bývalým předsedou PKK – Kurdské strany pracujících, kterou sám založil v roce 1978.\n\nRoku 1999 byl Öcalan odsouzen v Turecku za vlastizradu, členství v teroristickém spolku, krádež, vraždu a bombové útoky k smrti. V roce 2002 byl tento rozsudek změněn na doživotní pobyt ve vězení. Ve věznici na ostrově İmralı byl do roku 2009 jediným vězněm.\nNadále je jeho osoba mezi Kurdy uctívána a za Öcalanovu svobodu se konají pravidelné demonstrace jak v Turecku, tak i v Evropě. \n\nZ vězení vydal Öcalan několik knih, poslední v roce 2012.\n\n"}
{"id": "456298", "url": "https://cs.wikipedia.org/wiki?curid=456298", "title": "Jurata (letovisko)", "text": "Jurata (letovisko)\n\nJurata je severopolské rekreační středisko na Helské kose na pobřeží Baltského moře.\n\nJurata byla založena v roce 1928.\n\nNázev má Jurata podle žmuďské bohyně moře. Legenda praví, že Jurata se zamilovala proti vůli svého otce do chudého rybáře. Za to ji stihl trest - její jantarový palác byl rozbit na kousky, které lze dodnes najít na mořském pobřeží.\n\nJurata je administrativně součástí města Jastarnia. Spolu s ní náleží do okresu Powiat Pucki Pomořského vojvodství.\n\nJuratou prochází od roku 1922 železnice, je zde železniční stanice. Souběžně se železnicí vede silnice číslo 216.\n\n"}
{"id": "456300", "url": "https://cs.wikipedia.org/wiki?curid=456300", "title": "Halové mistrovství světa v atletice 2006", "text": "Halové mistrovství světa v atletice 2006\n\n11. halové mistrovství světa v atletice se konalo od 10. do 12. března 2006 v ruské metropoli, ve sportovním komplexu Olimpijskij v Moskvě.\n\nIAAF rozhodla o místu konání v listopadu roku 2003, když Moskva dostala přednost před španělským Madridem. Atletických klání se zúčastnilo 562 atletů a atletek ze 129 států světa. Na programu již nebyl běh na 200 metrů.\n\nČeskou republiku na tomto šampionátu reprezentovalo 7 atletů (4 muži a 3 ženy).\n\n"}
{"id": "456304", "url": "https://cs.wikipedia.org/wiki?curid=456304", "title": "Bitva na Berezině", "text": "Bitva na Berezině\n\nBitva na Berezině byla bitvou napoleonských válek mezi ruskou armádou vedenou generály Čičagovem a Wittgensteinem a francouzskou armádou vedenou císařem Napoleonem. Je to nejznámější bitva z mnoha střetnutí na strategicky významné řece Berezině\n\nPo bitvě u Krasného se francouzská armáda ocitla před hrozbou obklíčení. Hlavní síly Kutuzova ji pronásledovaly paralelním pochodem jižně od Moskevského traktu. Síly Wittgenstein obkličovaly Francouze ze severu a armáda Čičagova znemožňovala ústup na západ a 22. listopadu se soustředila na Berezině mezi Zembinem a Ušou. Napoleon se chtěl probít k Vilniusu, přičemž Berezinu chtěl překonat u vesnice Studěnka nad Borisovem. Francouzi měli 75–80 tisíc vojáků a Rusové přibližně 100 tisíc. 23. listopadu Francouzi pod vedením maršála Oudinota obsadili Borisov. Čičagov se spoléhal, že Napoleon chce překročit Berezinu jižně od Borisova a 25. listopadu sem nasměroval své síly.\n\n26. listopadu začal překračovat Berezinu u Studěnky. Wittgenstein postupoval váhavě a nevyužil možnost zadržet protivníka do příchodu hlavních sil admirála Čičagova. 28. listopadu se Wittgensteinovo vojsko střetlo se silami vedenými Perrinem a zároveň vojsko Čičagova s Oudinotem. Kvůli hrubým chybám Čičagova i Wittgensteina a těžkostem při vytváření obklíčení se nepovedlo francouzskou armádu zcela zničit.\n\nPřestože nebyla francouzská armáda zcela zničena, znamenala tato bitva pro ni katastrofu. V důsledku velkého množství lidí a zbraní na malém prostoru, demoralizace a krvavých bojů ztratili Francouzi přibližně 50 000 mužů (byli mezi nimi mrtví, zranění a zajatí) a převážnou část zbraní a vozů. Z celé francouzské armády zůstalo pouze 7000–8000 bojeschopných mužů.\n\nNa druhou stranu zde byla promarněna skvělá šance Napoleona obklíčit, zničit jeho armádu a jeho samotného zajmout. V takovém případě by došlo k zhroucení Francouzského císařství a ukončení napoleonských válek.\n\n"}
{"id": "456305", "url": "https://cs.wikipedia.org/wiki?curid=456305", "title": "Alan White", "text": "Alan White\n\nAlan White (narozený 14. června 1949) je anglický rockový bubeník. Od roku 1972 působí v progressive rockové skupině Yes, spolupracoval také s mnoha umělci, mezi něž patří například John Lennon, George Harrison, Joe Cocker, Ginger Baker a The Ventures.\n\nNarodil se v Peltonu, County Durham. Učil se hrát na piano a v šesti letech přešel na bicí, ve třinácti již hrál v místních kapelách. Později, během 60. let, spolupracoval se skupinou Set Alana Priceea, když předtím v roce 1968 na pozvání Steve Winwooda hrál v Airforce Gingera Bakera. V následujícím roce 1969 mu zavolal John Lennon (Alan si myslel že je to žert), který ho požádal, aby se přidal k Plastic Ono Band pro show, která se pak stala hitovým albem, \"Live Peace in Toronto\". Vystupoval také na Lennonově legendárním albu \"Imagine\" a singlu \"Instant Karma\". Když Lennon představil Whitea George Harrisonovi, byl požádán, aby účinkoval na jeho albu \"All Things Must Pass\".\n\nV roce 1972, když byl White na turné s Joe Cockerem, dostal pozvání od skupiny Yes, aby nahradil Billa Bruforda, který odešel ke King Crimson. Tři dny po setkání Jon Andersonem a Chris Squirem hrál White na prvním americkém turné skupiny k albu \"Close to the Edge\". White se musel za tři dny naučit repertoár alba \"Close to the Edge\" a se skupinou si navzájem dali tříměsíční limit na to, jestli do skupiny zapadne. Zapadl a tak se již přes 30 let objevuje na každém novém albu skupiny.\n\nAlan White vydal své jediné sólové album \"Ramshackled\" v roce 1976. Ačkoliv je toto album považováno za Whiteovo solo album podle jména, vše kromě hry na bicí (a včetně autorství všech skladeb) je práce najatých hudebníků, kteří Whiteovi pomáhali realizovat toto album.\n\n\n\n\n\n\na spolupráce s hudebníky jako Rick Wakeman, Steve Howe, Billy Sherwood, Trevor Rabin, Esquire and The Syn\n\n"}
{"id": "456310", "url": "https://cs.wikipedia.org/wiki?curid=456310", "title": "Konec dětství (Hvězdná brána: Atlantida)", "text": "Konec dětství (Hvězdná brána: Atlantida)\n\nKonec dětství (anglicky: \"Childhood's End\") je 6. epizoda I. série sci-fi seriálu .\n\nTým přilétá na planetu M7G-677. Jumperu selžou motory a havaruje. Posádka se vydá hledat bránu a narazí na vesnici, v níž žijí samé děti. Děti jsou velmi zneklidněné, že je navštívili \"dorostlí\" a rozhoudnou se odvést je ke svým \"starcům\". Sheppardův tým je překvapen, když zjistí, že \"starcům\" je maximálně 24 let.\n\nKeras – nejstarší ze zdejších obyvatel – týmu vysvětlí, že se jejich předci před mnoha sty lety rozhodli vyhnout wraithským útokům tím, že nenechají své obyvatele dospět do tak vysokého věku, aby Wraithy zajímali. Každý v předvečer svých 25. narozenin spáchá sebevraždu a předejde tak možnosti násilné smrti z rukou Wraithů, která by zabránila jejich duši pokračovat v další cestě. Tento rituál se praktikuje ve všech 12 vesnicích na planetě a večer jej má podstoupit také Keras.\n\nRodney McKay zatím zjistí, že jumper havaroval díky štítu, který likviduje elektromagnetické záření. Wraithské šipky stejně jako jejich zbraně tak byly v blízkosti vesnic neúčinné - proto se této planetě vyhýbají. Štít je napájen ZPM, McKay se rozhodne si jej vypůjčit a odvézt na Atlantidu. Netuší však, že se ve vesnici nachází wraithský vysílač, který ihned po vypnutí štítu začne vysílat. Zjistí však také, že rituální sebevraždy měly za úkol udržet populaci v přijatelném množství, protože štít byl schopen pokrýt pouze malou část planety.\n\nJohn Sheppard se zatím pokouší dětem sebevraždy rozmluvit. Někteří ze starších mu přestávají důvěřovat a požadují okamžitý odchod. Právě v okamžiku, kdy se vrací McKay se nad vesnicí objeví wraithská průzkumná sonda. Děti zvažují obětovat Sheppardův tým. McKayovi se po delším úsilí povede ZPM zapojit, což některé z dětí vidí a pochopí souvislost s Wraithy. Vysvětlí vše ostatním, společně se rozhodnou ukončit sebevraždy a vše vysvětlit i obyvatelům ostatních vesnic.\n\nSheppardův tým se vrací na Atlantidu.\n"}
{"id": "456314", "url": "https://cs.wikipedia.org/wiki?curid=456314", "title": "Podezření (Hvězdná brána: Atlantida)", "text": "Podezření (Hvězdná brána: Atlantida)\n\nPodezření (anglicky: \"Suspicion\") je 5. epizoda I. série sci-fi seriálu .\n\nJiž několikrát potkal tým majora Shepparda na svých misích Wraithy a to i na neobydlených planetách. Je více než zřejmé, že je na Atlantidě špión. Podezřelí jsou především Athosiané - na mnoha planetách totiž žijí lidé, kteří Wraithy uctívají. Athosiané jsou pochopitelně pobouřeni, doktorka Weirová zavede preventivní opatření - omezení vstupu do určitých oblastí Atlantidy, zákaz používání brány do vyřešení případu.\n\nSheppard s Fordem při výletu v jumperu objeví rozsáhlou pevninu a Athosiané okamžitě požádají o přesídlení na ni. Doktorka Weirová se rozhodne obnovit mise bránou, čímž by se mělo potvrdit nebo vyvrátit podezření Athosianů.\n\nNicméně hned při první misi je tým opět napaden - a tentokrát o ní věděla pouze jedna Athosianka - Teyla. Bezpečnostní velitel základny nařídí doktoru McKayovi prohledat její osobní věci. Ten (ke svému velkému překvapení) skutečně najde wraithský vysílač. Oznámí to Sheppardovi, ten však zjistí, že vysílačem je přívěsek, který našel v athosianské jeskyni. () Teyla je tak zbavena podezření.\n\nShapperd navrhne, že by vysílač bylo možno použít proti Wraithům a jednoho zajmout. To se nakonec také podaří. Wraith je umístěn na Atlantidě ve speciálním vězení.\n"}
{"id": "456316", "url": "https://cs.wikipedia.org/wiki?curid=456316", "title": "Zmrzlinový pohár", "text": "Zmrzlinový pohár\n\nZmrzlinový pohár je zmrzlinový dezert.\n\nNěkolik kopečků zmrzliny je většinou podáváno se šlehačkou, ovocnou či čokoládovou polevou, kousky ovoce či jinými ochucovadly ve vysokém poháru.\n\n"}
{"id": "456321", "url": "https://cs.wikipedia.org/wiki?curid=456321", "title": "Nazym", "text": "Nazym\n\nNazym ( ) je řeka v Chantymansijském autonomním okruhu v Ťumeňské oblasti v Rusku. Je dlouhá 422 km. Plocha povodí měří 15 200 km².\n\nPramení na vysočině Sibiřské Úvaly. Teče na jih a nedaleko ústí protéká jezerem Narymanovský Sor. Ústí zprava do Obu na 1 172 říčním kilometru.\n\nZdrojem vody jsou převážně sněhové srážky. Průměrný roční průtok vody ve vzdálenosti 149 km od ústí činí 58,9 m³/s. Zamrzá v říjnu a rozmrzá na konci dubna až v květnu. Období většího stavu vody trvá od května do října.\n"}
{"id": "456322", "url": "https://cs.wikipedia.org/wiki?curid=456322", "title": "Nezávislost Skotska", "text": "Nezávislost Skotska\n\nNezávislost Skotska je politickým cílem řady politických stran, nátlakových skupin a jednotlivců ve Skotsku, jejichž snahou je oddělit Skotsko od Spojeného království.\n\nSkotské království bylo nezávislým státem od svého sjednocení v roce 843 až do roku 1707, kdy skotský parlament schválil \"Zákon o unii\" vedoucí k vytvoření jednotného Království Velké Británie. Zákony o Unii, které smlouvu uvedly v platnost, provedly sloučení obou států rozpuštěním skotského a anglického parlamentu a jejich nahrazení novým parlamentem Velké Británie. Jako důsledek ustanovení smlouvy a také relativní skotské izolovanosti zůstaly mnohé skotské instituce oddělené a skotská národní identita tak zůstala silná a výrazná. Spojení obou parlamentů bylo ve své době velmi nepopulární jak ve Skotsku, tak v Anglii. Skotští signatáři smlouvy museli dokument podepsat v soukromí kvůli hromadným nepokojům ve skotském hlavním městě Edinburghu.\n\nTi, kteří jsou proti skotské nezávislosti a hlásí se k pokračování unie, rozlišují mezi nacionalismem a patriotismem a věří, že Skotsko jako součást Spojeného království je ve skotském národním zájmu. Zdůrazňují, že kulturní, sociální, politické, diplomatické a ekonomické vlivy a výhody, jimž se Skotsko jako část velmoci těší, aniž by museli ustupovat své odlišné národní identitě, vyvažují ztrátu plné skotské suverenity. Příznivci skotské nezávislosti naopak tvrdí, že ztráta nezávislé skotské reprezentace na mezinárodním poli je na škodu skotským zájmům a jestliže britská vláda jedná prvotně v zájmu celého Spojeného království, může to být ve specifických případech k neúmyslnému či citelnému poškození specifických skotských zájmů.\n\n18. září 2014 se konalo referendum o nezávislosti Skotska, v němž se voliči vyslovili pro setrvání ve společném svazku se Spojeným královstvím.\n\nDějiny Skotska lemují války s Anglií ať už za nezávislost země nebo například za náboženskou svobodu. Sami Skotové za velmi důležité milníky považují roky 1297 a 1314. V prvním proběhla bitva u Stirling Bridge, kde skotští povstalci pod vedením Williama Wallace porazili Anglické vojsko krále Eduarda I. O rok později ale Eduard I. porazil Wallace, zajal ho a v Londýně nechal popravit. Druhým milníkem je bitva u Bannockburnu, kde Robert Bruce, korunovaný skotský král porazil vojska Eduarda II. a vyhnal anglickou šlechtu. Bruce i Wallace jsou považováni za jedny z největších skotských hrdinů.\n\nV roce 1603 nastupuje po na anglický trůn Jakub VI., syn Marie Stuartovny. Tím je vytvořena personální unie Anglie a Skotska. Oba národy to však nenesly příliš dobře. Král se snažil udobřit znepřátelené strany různými kroky, ale neuspěl. Jeho následník, Karel I. nebyl tak diplomatický a situace se za jeho vlády zhoršila. Skotové chtěli větší svobodu pro svou církev a začali se bouřit. Karel I. je kvůli nastalé situaci donucen svolat parlament, který mimo jiné schválil zákon o tom, že král musí jeho zasedání svolat nejpozději každé tři roky. \n\nSpolečnost v celém království se ale dále radikalizuje, rozděluje se na royalisty a parlamentaristy. Začíná občanská válka a v lednu 1649 je vyhlášena republika. Následník trůnu Karel II. odjíždí do Skotska, na které kvůli tomu zaútočí Cromwellova vojska a Skotsko dobudou.\n\nPo smrti Olivera Cromwella je Karel II. restaurován a jeho vévoda Jakub přesvědčí Skoty, aby uznali svrchovanost krále ve všech směrech. Vilém III. přijímá v roce 1689 Proklamaci svobod, která mimo jiné omezovala královy pravomoci a řešila otázku následnictví. Podle ní byla následnicí trůnu jmenována Anna Stuartovna. Proklamace také vylučovala z následnictví katolíky.\n\n1. května 1707 je vyhlášen zákon o Unii a Skotsko se stává částí Velké Británie. Královnou je Anna Stuartova, skotský parlament je zrušen a jeho zástupci se ve velmi omezeném množství stávají součástí parlamentu Velké Británie.\n\nNa konci 18. století dochází k velkému průmyslovému rozvoji skotských měst a společně s ním na začátku 19. století vznikají první politické organizace. V roce 1886 je vytvořen úřad ministra pro Skotsko a rok po něm Skotská kancelář.\n\nBěhem 20. století se objevují hospodářské problémy, které ještě zhorší 2. světová válka, které vedou k nepokojům a stávkám. Situaci uklidní až nalezení ropy v Severním moři v roce 1970, která zapříčiní Britskou soběstačnost v této surovině a dovolí její vývoz. Skotsko ovládly obavy, že z ložisek ropy bude těžit jenom Anglie, což vyvolalo skotský nacionalismus.\n\n\"Devoluce\" je přesun rozhodování shora dolů, proces svěření pravomocí ústřední vlády samosprávným celkům nižší úrovně.\n\nNárodní hnutí jsou označována v odborné literatuře, jako tzv. dezintegrované. Skotsko lze brát jako příklad akčního separatistického „národa bez státu“. Skotsko má již od středověku přehledně definované území s jasnou identitou ( kulturní, ekonomickou, historickou, politickou).\n\nZároveň se mu podařilo zachovat si svoji vlastní jedinečnou identitu i v době, kdy bylo připojeno k jinému silnějšímu státu. Dokázalo si prosadit ustanovení vlastních politických institucí.\n\nZa vlády konzervativců vzniklo \"Hnutí za skotské shromáždění\", které nakonec v roce 1988 zveřejnilo dokument nazvaný \"Požadavek práv 1989\". Na jeho základě se utvořilo \"Skotské ústavní shromáždění\", sdružení skotských politických stran. Toto shromáždění se dohodlo na konsensu ohledně decentralizace Británie na mezistranickém principu, ačkoli Konzervativní strana odmítla spolupracovat a Skotská národní strana se stáhla z diskusí, když se stalo zřejmé, že shromáždění není ochotno diskutovat o skotské nezávislosti jako o ústavní variantě. Argumenty proti předání pravomocí skotské autonomii a proti skotskému parlamentu vyjadřované hlavně Konzervativní stranou byly, že parlament vytvoří \"kluzký svah\" ke skotské nezávislosti a Skotské národní straně usilující o nezávislost poskytne cestu k vládě. John Major, konzervativní ministerský předseda, užil v roce 1997 v parlamentních volbách heslo \"72 hodin k záchraně unie\".\n\nLabouristická strana vyhrála v roce 1997 britské parlamentní volby a Donald Dewar, vládní pověřenec pro Skotsko, souhlasil s návrhem vytvoření skotského parlamentu. V září téhož roku se konalo referendum a 75 procent zúčastněných souhlasilo s plánem udělení autonomie. Parlament Spojeného království následně schválil \"Zákon o Skotsku\", který vytvořil skotský parlament kontrolující většinu domácí skotské politiky. V květnu 1999 se ve Skotsku konaly první volby do autonomního parlamentu a v červenci se parlament sešel, poprvé od roku 1707, kdy bylo odročeno zasedání předchozího skotského parlamentu. Prvním ministerským předsedou Skotska se stal Donald Dewar z Labouristické strany, Skotská národní strana se stala hlavní opoziční stranou.\n\nSkotský parlament má právo vydávat zákony ve všech věcech týkajících se Skotska, které nejsou svěřeny britskému parlamentu (tzv. nevyhrazené záležitosti), a má omezené právo pozměňovat daň z příjmu. Své autonomní záležitosti může opět postoupit britskému parlamentu, pokud uzná, že zákon s celobritskou působností bude pro konkrétní záležitost vhodnější. Skotsko je nadále 59 poslanci zastoupeno v britském parlamentu v Londýně. V roce 2007 vyhrála skotské parlamentní volby Skotská národní strana a prolomila tak dominanci Labouristické strany ve skotské politice. Předseda Skotské národní strany Alex Salmond se stal předsedou skotské menšinové vlády.\n\nS národem a národní identitou je spjat i nacionalismus jako politická ideologie spojená s myšlenkou „zvláštního historického poslání národa, ospravedlnění jeho vzniku, teritoriálního zakotvení a kulturní jedinečnosti“. M. Guibernau v tomto případě mluví o tzv. emancipačním nacionalismu jako demokratickém typu nacionalismu u národů, které se necítí dostatečně uznány a reprezentovány státem, v němž žijí.\n\nSkotský nacionalismus se nevyvíjel ve stejný čas jako procesy národního obrození v Evropě v 2. pol. 19. století. Stal se fenoménem až ve 20. století. Vysvětluje to několik faktorů. Když Skotsko s Anglií podepsalo v r. 1707 Smlouvu o Unii, ponechalo si svůj právní řád, vzdělávací systém i presbyteriánskou církev. Skotové tak mohli užívat výhod poměrně značné autonomie, ale zároveň participovat na budování britského impéria. Období skotského nacionalismu přišlo po druhé světové válce a dnes patří mezi hlavní hybná témata skotské společnosti.\n\nNacionalismus je ve skotském pojetí chápán jako politicky legitimní princip, princip národnostní otevřenosti, nikoliv jako ideologie založená na xenofobním přístupu. Skotská národní strana se neřadí mezi radikální pravicové strany, a i přes její přívlastek „národní“ se pro ni hodí spíše označení separatistická než nacionalistická. Skotský separatistický diskurs obhajuje kulturní pluralitu.\n\nSkotská národní strana (SNP - Scottish National Party) vznikla po první světové válce, v roce 1934 sjednocením dalších subjektů – Skotské národní hnutí, Národní strana Skotska a Skotská strana. Jedná se o stranu, která se nejvíce zasazuje o vznik samostatného a nezávislého Skotska. Nejvýznamnější osobností této strany se v posledních dvaceti letech stal její člen a poté hlavně předseda Alex Salmond. Skotská národní strana stála u převratných skotských snah o devoluci (Skotský zákon, referendum o nezávislosti Skotska 2014). Nyní v čele strany stojí Nicola Sturgeonová.\n\nV roce 2007 vydala Skotská národní strana manifest, v němž slíbila v roce 2010 uspořádat referendum o nezávislosti. Po vítězství ve skotských parlamentních volbách skotská vláda tvořená Skotskou národní stranou vydala dokument nazvaný \"Volíme budoucnost pro Skotsko\", který nastiňuje alternativy skotské budoucnosti včetně nezávislosti. Skotští labouristé, skotští konzervativci a skotští liberální demokraté se postavili proti referendu, které by jako jednu z možností nabízelo nezávislost. Svůj nesouhlas vyjádřil také předseda britské vlády Gordon Brown, který sehrál důležitou roli při referendu v roce 2014. V květnu 2008 se pro konání referenda vyslovila Wendy Alexandrová, předsedkyně labouristického klubu ve skotském parlamentu, navzdory labouristickému odporu ke konání referenda, později však z vedení klubu byla nucena odstoupit. Pro referendum, jehož jednou z možností bude i nezávislost Skotska, se po svém zvolení předsedou Skotských liberálních demokratů v srpnu 2008 vyslovil i Tavish Scott.\n\nZákonná platnost referenda za nezávislost Skotska na Spojeném království je nicméně sporná. Úplnou parlamentní suverenitu má Parlament Spojeného království a jakékoli ústavní změny patří mezi záležitosti vyhrazené jemu. To znamená, že britský parlament může kdykoli změnit Zákon o Skotsku a změnit pravomoci skotského parlamentu a legálně tak zamezit jakémukoli návrhu na nezávislost přednesenému skotskou vládou. Zákonnost dosažení faktické nezávislosti některé ze zemí tvořících Spojené království nebo její jednostranné vyhlášení nezávislosti mimo rámec ústavních zvyklostí Spojeného království je nejistá. Převažující právní mínění založené na rozhodnutí Nejvyššího soudu Kanady ohledně práva Québeku na odtržení od Kanady je, že Skotsko by nemohlo jednostranně vyhlásit nezávislost podle mezinárodního práva, kdyby vláda Spojeného království umožnila referendum o sporné otázce secese. Je nejisté, jak jednostranné vyhlášení nezávislosti Kosova v roce 2008 a jeho následné uznání Spojeným královstvím změnilo postavení tohoto právního mínění. Britští premiéři nicméně uznali právo skotského lidu rozhodnout o vlastní budoucnosti.\n\nSkotská referenda, která ovlivnila dnešní podobu Skotska jsou z let 1979 a 1997. Referendum konané v roce 1979 se týkalo zákona o Skotsku. Jednalo se o vytvoření Skotského parlamentu a přenesení více pravomocí do Skotska (decentralizace). dopadlo neúspěšně, hlavně díky Cunninghamovo dodatku. V referendu konaném v roce 1997, se hlasuje o vzniku legislativních orgánů, ale také o pravomocích v daňové oblasti. Referendum dopadlo vznikem autonomního zastupitelstva. Výsledek byl poté schválen parlamentem ve Westminsteru a v roce 1998 byl přijat zákon, který vymezuje pravomoci nového Skotského parlamentu. O rok později bylo zahájeno jeho fungování prostřednictvím voleb.\n"}
{"id": "456329", "url": "https://cs.wikipedia.org/wiki?curid=456329", "title": "Waldenburg (Bádensko-Württembersko)", "text": "Waldenburg (Bádensko-Württembersko)\n\nWaldenburg je město v jižním Německu, východně od Heilbronnu ve spolkové zemi Bádensko-Württembersko.\n\nPrvní zmínka o Waldenburgu se datuje k roku 1253. Do roku 1330 byl Waldenburg svobodné město. Hodně zdecimované bylo během třicetileté války. V roce 1806 byl Waldenburg připojen ke království Württemberskému. Během druhé světové války v dubnu 1945 byl Waldenburg skoro kompletně zničený americkým dělostřelectvem.\n\nV roce 1949 se město stalo součástí Spolkové republiky Německo , resp. jeho spolkové země Bádensko-Württembersko je součástí od roku 1952.\n"}
{"id": "456330", "url": "https://cs.wikipedia.org/wiki?curid=456330", "title": "Sedlíšťka (Vlastibořice)", "text": "Sedlíšťka (Vlastibořice)\n\nSedlíšťka (s předložkou 2. pád \"do Sedlíštěk\", 6. pád \"v Sedlíšťkách\") ( \"\") jsou osada a místní část Vlastibořic v okrese Liberec. Osada leží přibližně 7 kilometrů severozápadně od Turnova v nadmořské výšce 380 – 382 m n. m. Prochází jí silnice z Kobyl do Vlastibořic a z ní se odpojuje silnice do Trávníčku. V osadě se nachází 13 objektů využívaných k rekreaci, trvale žijících obyvatel je méně než 40.\n\nOsada původně nepatřila k obci Vlastibořice. První písemná zmínka pochází z roku 1538, v té době osada patřila k skalskému panství a stálo zde celkem 10 usedlostí. V 18. století patřila osada rodu Valdštejnů, v 19. století patřila k sychrovskému panství.\n\nNa návsi u Hobelantova statku (čp. 9) se nachází památkově chráněná brána se sochou sv. Pavla, u hlavní silnice pak stojí chráněná kaple sv. Petra z roku 1814, rekonstruovaná v roce 1994. Mezi objekty památkového zájmu patří chalupa (čp. 16) a Hobelantův statek s pavlačí a lomenicí.\n\n"}
{"id": "456333", "url": "https://cs.wikipedia.org/wiki?curid=456333", "title": "Heterofobie", "text": "Heterofobie\n\nHeterofobie je termín označující v některých diskurzech iracionální strach, averzi nebo diskriminaci heterosexuálů. Heterofobní je přídavné jméno označující vlastnosti heterofoba, jedince stiženého heterofobií. \n\nNěkteří autoři tento termín užívají k vyjádření přesvědčení, že každé rozšíření práv LGBT lidí neodmyslitelně vytváří diskriminaci heterosexuálů. \n\nJiní autoři termín používají ve smyslu zvnitřnělých obav leseb a gayů z reakcí heterosexuálního okolí na jejich coming out.\n\nDalší autoři používají termín heterofobie ve zcela jiném významu, a to obecněji jako \"„strach z jinakosti“\" (z řeckého \"heteros\" = jiný). Robert B. Pynsent nebo Zygmunt Bauman více či méně slučují heterofobii s xenofobií, případně s rasismem.\n\n\n"}
{"id": "456334", "url": "https://cs.wikipedia.org/wiki?curid=456334", "title": "Americký buldok", "text": "Americký buldok\n\nAmerický buldok je psí plemeno vyšlechtěné převážně k býčím zápasům. Postupným šlechtěním se z buldoků stali přátelští psi chovaní převážně k výstavním účelům.\n\nAmerický buldok je silný, atletický, mohutný pes střední velikosti. Jeho pohyb je lehký, dynamický a účelný, působí dojmem rychlosti, síly a hbitosti. Je i inteligentní a zvědavý. Je neohrožený a nebojácný, aniž by jevil známky zbytečného nepřátelství nebo dokonce přehnané agresivity. První dojem, kterým by měl na člověka zapůsobit, je dojem velmi velkého, atletického buldoka a ne silného teriéra.\nAmerický buldok nemá dlouhé chlupy, takže péče o jeho srst není náročná a je vhodný i pro alergiky. Je to čilý pes, který může být i v bytě. Vhodný je především ke starším než mladším dětem. Jakožto silný a sebevědomý pes potřebuje dobré vedení zkušeného chovatele, jinak se může stát problémový a nebezpečný. Dožít se může až 16 let, obvykle 10 - 12 let.\n\nHistorie plemene se datuje do roku 1630, kdy byl vyšlechtěn na objednávku ze St. Sebastienu ve Španělsku. Požadavkem bylo, aby měl buldok velmi hluboký hrudník a mohl se dostatečně přitisknout k zemi a byl tak chráněn před rohy zuřících býků. Přitisknout se břichem, zakousnout a nemilosrdně držet, to byly úkoly, které musel buldok plnit a pro které po mnoho psích generací šlechtěn. Slovo bulldog se používalo v 17. století pro psy určené k lovu kanců. Takový pes byl ochotný pro ochranu svého pána i zemřít.\nPůvod amerického buldoka je nejspíše v anglickém bullovi, který se používal jako návnada při lovu medvědů. Tato praktika anglických řezníků se však dostala mimo zákon. V 17. a 18. století se spolu s anglickými emigranty stěhovali i jejich psi do USA, kde měli hlídat stáda, dům a lovit. V tvrdých podmínkách přežívali jen ti nejsilnější psi a plemeno se tak postupně zušlechťovalo. Dnes se pyšní svou dlouhověkostí a výbornými vlastnostmi při hlídání statků i jako dobří společníci. V Americe se tak stali doslova legendou a velice populárním a rozšířeným plemenem. Buldok se dostal dokonce i do znaku U.S. námořnictva.\n\nBuldok je nyní chován pro svůj vzhled a ladný pohyb hlavně pro výstavní účely. Pro toto musí dosahovat váhy alespoň 37 kg u psů a 27 kg u fen. Stejně jako u jiných plemen, není možné přihlásit jedince s kupírovanýma ušima, nebo ocasem narozené po roce 1990. V USA je dnes stále využíván jako pracovní plemeno při práci s dobytkem, jako hlídač, ale i lovec kanců nebo mývalů.\n\n"}
{"id": "456343", "url": "https://cs.wikipedia.org/wiki?curid=456343", "title": "Joseph Fouché", "text": "Joseph Fouché\n\nJoseph Fouché, první vévoda z Otranta (21. květen 1759, Pellerin, poblíž Nantes, Francie - 25. prosince 1820, Terst, Itálie) byl francouzským politikem během francouzské revoluce a ministrem policie za Napoleonova císařství.\n\nFouché se narodil v malé vesnici Pellerin, nedaleko Nantes. Jeho matkou byla Marie Françoise Croizet (1720 - 1793), otcem Julien Joseph Fouché (1719 - 1771), námořník, který chtěl, aby syn kráčel v jeho stopách. Fyzická slabost a talent pro učení však tento plán záhy zhatil a mladý Joseph začal studovat na oratoriánské univerzitě v Nantes. Při studiích projevoval talent pro literaturu a vědu a chtěl se stát učitelem. Byl tedy poslán do školy v Paříži patřící ke stejnému řádu. Zde již postupoval velice rychle a po krátké době byl povolán na univerzity v Niortu, Saumuru, Vendôme, Juilly a Arrasu. Právě na poslední jmenované se dvakrát setkal s Maxmillianem Robespierrem, ale obě setkání proběhla ještě před propuknutím revoluce.\n\nV říjnu 1790 se vrátil do Nantes, kde se oratoriáni chtěli pokusit zkrotit jeho revoluční myšlenky. Účinek to však mělo naprosto opačný a z Fouchého se stal ještě větší demokrat. Obrovský talent a antiklerikářství mu přinesly podporu a obdiv obyvatel Nantes, zejména poté, co se stal místním předsedou klubu jakobínů.\n\nPo pádu monarchie, 10. srpna 1792 (po útoku na palác Tuileries) byl zvolen zástupcem za department Loire-Inférieure do Národního konventu, který 22. září vyhlásil Francouzskou republiku. Zájem o politiku přivedl Fouchého do kontaktu s markýzem z Condorcetu a girondisty. Ovšem jejich z Fouchého pohledu nedostatečná podpora procesu s králem Ludvíkem  XVI. poté i jeho popravy (prosinec 1792 - 21. ledna 1793) způsobila, že přešel do tábora jakobínů. Po krátkém váhání se stal jedním z největších zastánců královy brzké popravy a odsuzoval váhající.\n\nKrize, která vypukla krátce poté, co Konvent vyhlásil válku Velké Británii a Holandsku (1. února 1793, viz Francouzské revoluční války), a o něco později i Španělsku, vynesla Fouchého na vrchol. Stal se jedním z nejmocnějších jakobínských radikálů. Zatímco armády první koalice ohrožovaly severovýchod Francie, vzpoura roajalistů s centrem v Bretani a Vendée hrozila Konventu na západě. Fouché byl tedy se svým kolegou Villersem vyslán, aby s téměř diktátorskými pravomocemi potlačil vzpouru \"bílých\" (bílá byla barvou roajalistů). Odhodlání, s jakým se pustil do vykonání zadaných rozkazů mu vyneslo obrovskou reputaci a již brzy se stal komisařem republiky v departmentu Niévre.\n\nSpolečně s Pierrem Chaumettem pomohl spustit dekristianizaci na podzim roku 1793. V Nièvre Fouché vyplenil kostely, cennosti poslal do státní pokladny a vytvořil Kult Rozumu. Nařídil, aby slova \"Smrt je věčným spánkem\" byla vepsána na brány hřbitovů. Také bojoval proti bohatství a luxusu, poněvadž chtěl zrušit měnu. Nový Kult byl slavnostně vyhlášen v pařížské Notre Dame \"Festivalem Rozumu\". Právě zde Fouché podal \"nejznámější příklad dekristianizace v raném stádiu\". Ironií je, že právě před rokem to byl Fouché, kdo \"zastupoval postavení kleriků ve vzdělávání\" a teď požadoval na církvi, aby opustila své postavení ve společnost ve prospěch revolučního a čistě filozofického myšlení.\n\nV listopadu odjel Fouché ve společnosti Jeana-Marie Collota d'Herbois do Lyonu, aby zde dohlédl na odstranění odporu proti Konventu. V Lyonu pak 23. listopadu vyhlásil stav ohrožení a s Collotem vytvořili Dočasnou komisi pro přežití republiky. Do Lyonu přišlo na dva tisíce republikových vojáků. Ve dvou dnech tu popravili (zatím ještě zastřelením) 271 lidí. Fouché si za to vysloužil přezdívku \"Kat z Lyonu\". Nutno podotknout, že popravy se neblaze podepsaly na duševním stavu vojáků, a tak se v příštích měsících začala hojně využívat gilotina.\n\nPřesto však od konce roku 1793 až do jara 1794 byla každý den přivedena na pole u Brotteaux skupinka bankéřů, učenců, aristokratů, kněží, jeptišek, bohatých obchodníků s manželkami včetně dětí a usmrcena buď střelbou nebo rozlíceným davem. Fouché své počínání charakterizoval slovy: \"Krev kriminálníků obohacuje půdu svobody a staví moc na pevných základech.\"\n\nVztahy mezi Fouchém a Robespierrem se toho roku velice přiostřily a vyústily Robespierrovým pokusem vyhodit Fouchého z klubu jakobínů. Nicméně Fouché pracující stále se stejným zápalem plánoval již Robespierrovo svržení, k němuž došlo 28. července 1794. Krátce poté byl sám Fouché uvězněn a nebýt roajalistické vzpoury, byl by býval popraven. Propuštěn z vězení byl na základně amnestie, která následovala po vyhlášení Ústavy z roku 1795.\n\nJeho návrat z chudoby byl velice pomalý. Všechny jeho vztahy s vlivnými osobnostmi byly zpřetrhány, ale již v roce 1797 se mu podařilo získat zakázku na dodávky pro armádu, jež v sobě skrývaly obrovský potenciál na vydělávání peněz. Své služby nabídl jako prvním roajalistům, ale poté se rozhodl podporovat znovu jakobíny. Během Augereauova antiroajalistického převratu nabídl své služby Barrasovi, členovi Direktoria, který jej v roce 1798 jmenoval francouzským velvyslancem v Cisalpinské republice. V Miláně se ve své pozici moc dlouho neudržel, nicméně byl natolik schopný intrikář, že svému nástupci připravil velmi nepříjemné chvilky.\n\nNa počátku roku 1799 se vrátil do Paříže, a po krátké práci velvyslance v Haagu, se stal 20. července 1799 ministrem policie. Nově zvolený direktor, Emmanuel-Joseph Sieyès, chtěl zamezit jakobínským excesům. Fouché bez milosti chytal pamflétáře a vydavatele, ať už se jednalo o jakobíny či roajalisty, kteří si dovolili kritizovat vládu. Po návratu generála Bonaparta z Egypta v říjnu roku 1799 byl bývalý jakobín Fouché jedním z nejmocnějších lidí ve Francii.\nFouché si byl velice dobře vědom nízké popularity, již mělo Direktorium, a proto se připojil k Bonapartovi a Sieyèsovi při jeho svržení z 9. na 10. listopadu 1799. Tímto činem si vysloužil Napoleonovu vděčnost, a ten si jej coby První konzul republiky ponechal na postu ministra policie. Bonapartova náklonnost však neměla příliš dlouhého trvání.\n\nPo incidentu v ulici Saint-Nicaise, kde byl na prvního konzula spáchán bombový atentát, obvinil Bonaparte stále sílící jakobíny. Podle Fouchého však za nepodařeným atentátem stáli roajalisté (což se později i potvrdilo). Toto byl první, nikoli však poslední, spor mezi konzulem a jeho ministrem. Stín jakobínské minulosti Fouchého strašil i dál, a proto když se Napoleon domníval, že to byl Fouché, kdo zachránil jakobíny před stíháním, zbavil jej funkce ministra policie.\n\nPropuštěný Fouché se stal senátorem. Stále však pokračoval ve svých intrikách a sběru informací, takže byl v předstihu i před nově jmenovaným ministrem policie. Napoleonovi svými informaci pomohl k zadržení a popravě vévody z Enghiemu, potenciálnímu následníkovi trůnu, ovšem později o této události prohlásil: \"Bylo to horší než zločin, byla to chyba.\" (což byla mimochodem i věta, kterou poukazoval na přítomnost Talleyranda).\n\nPo vyhlášení císařství se Fouché vrátil na místo ministra policie (později ministr pro vnitřní záležitosti) se stejně důležitými úkoly a mocí jako dříve. Nicméně Napoleononovy pocity nedůvěry, a snad dokonce i strachu z Fouchého nezmizely. Jak se později (v roce 1808) prokázalo, nebylo to zcela neoprávněné. Zatímco bojoval ve Španělsku, doslechl se Napoleon zvěsti, že se Fouché schází velice často se svým dávným nepřítelem Talleyrandem a diskutují spolu o Muratovi. Okamžitě přispěchal zpět do Paříže, ale nenašel nic, co by očerňovalo Fouchého. Toho roku obdržel ministr titul vévody z Otranta, který císař vytvořil v Neapolském království.\n\nKdyž v roce 1809 Britové během Napoleonovy nepřítomnosti ve Francii (viz Válka páté koalice - 1809) Fouché vydal rozkaz, aby severní departmenty vytvořily Národní gardu čítající 60 000 mužů. Jeho slova: \"Dokažme Evropě, že i když génius Napoleon může dát Francii lesk, Francie nepotřebuje jeho přítomnost, aby zahnala nepřítele.\" Je pochopitelné, že Napoleon tímto nebyl obzvlášť nadšen a je tedy pochopitelné, že ministr opět upadá do nemilosti. Později znaje Napoleonovu touhu po míru, bere na sebe úlohu nejmenovaného diplomata a organizuje malou předehru před vyjednáváním u britského kabinetu. Napoleon tedy začal vyjednávat jen proto, aby zjistil, že jej Fouché už předběhl. Jeho hněv neznal mezí, ale ani tak nedokázal muže, jehož mohl v budoucnu ještě potřebovat, potrestat v plné míře. Zbavil jej sice úřadu, ale jmenoval ho guvernérem Římského departmentu.\n\nV následujících letech se chtěl vypravit do Ameriky, nicméně usadil se v Aix-en-Provence. V roce 1812 se bláhově pokoušel odradit Napoleona od tažení do Ruska (viz Napoleonovo ruské tažení). Také se mu podařilo zaplést se do komplotu proti císaři, nicméně byl nevinný a podařilo se mu očistit své jméno věrnou službou císaři. Dával mu užitečné rady týkající se diplomacie a vnitřních záležitostí. Nicméně ani tak nemohl Napoleona obměkčit. Měl převzít vládu Illyrských provincií. Po zradě Murata měl nakázáno neapolského krále sledovat na každém kroku. Do Paříže se vrací 10. dubna 1814 ve chvíli, kdy je Napoleon svými maršály přesvědčován k abdikaci.\n\nFouchého přispění k této krizi bylo více než charakteristické. Jako senátor poradil svým kolegům, aby vyslali delegaci k hraběti d'Artois, bratrovi Ludvíka XVIII. s návrhem na urovnání vztahů mezi monarchií a národem. Později poslal Napoleonovi, tou dobou ve vyhnanství na Elbě dopis, ve kterém jej prosil, aby odplul do Ameriky. Ludvíkovi XVIII. poté zaslal dopis ve jménu svobody, v němž doporučoval přijetí opatření, která by posloužila k lepšímu chodu království.\n\nZklamán nulovou šancí na postup, se Fouché připojil ke spiknutí, které si kladlo za cíl svrhnout Bourbony. Markýz de La Fayette a maršál Davout byli oba zapleteni do komplotu, ovšem odmítli se přizpůsobit směru, kterým se chtěl ubírat Fouché. To vyústilo pouze ve stagnaci a nicnedělání.\n\nPo Napoleonově triumfálním návratu z Elby do Paříže 16. března 1815, dostal Fouché dopis od krále Ludvíka XVIII. s nabídkou na místo ministra policie, kterou však tehdy odmítl.\n\nPodařilo se mu vyhnout roajalistickému zajetí, a po Napoleonově převzetí vlády se již potřetí stal ministrem policie. Přesto však vstoupil do tajného vztahu s rakouským velvyslancem Metternichem, aby se připravil na všechny možné eventuality. Fouché velice brzy spatřil, že Napoleonův pád se blíží, a proto tedy, jako ostatně při každé příležitosti, přijal všechna opatření, aby si upevnil svou vlastní pozici.\n\nPo Napoleonově totální porážce u Waterloo se Fouché připojil k opozici v parlamentu a vedl prozatímní vládu, jež měla vyjednávat se Spojenci. Pravděpodobně také plánoval ustanovení republiky, v jejímž čele by stál on sám. K tomu však nikdy nedošlo, protože v červenci roku 1815 se dynastie Bourbonů vrátila opět k moci.\n\nSlužby Fouchého však byly i od Bourbonů opět vyžadovány. Zatímco se kníže Talleyrand, další věčný konspirátor, stal ministerským předsedou, byl Fouché jmenován ministrem policie. Bylo ironií osudu, že člověk, jenž byl jedním z těch, kteří odsoudili krále Ludvíka XVI. na smrt pod gilotinou, se stal ministrem policie v kabinetu jeho bratrance Ludvíka XVIII.\n\nFouché byl velmi brzy zbaven místa, ve skutečnosti byl „přemístěn na vhodnější pozici“, a sice jako velvyslanec v Sasku. Stejně tak Talleyrand ztratil post ministerského předsedy (ve skutečnosti místo zastával od 9. července do 26. září 1815). V roce 1816 roajalisté shledali Fouchého schopnosti a služby nadále neužitečnými a postavili jej mimo zákon. Zemřel v exilu v Terstu v roce 1820.\n\n\n\n"}
{"id": "456353", "url": "https://cs.wikipedia.org/wiki?curid=456353", "title": "Dante Alighieri (1909)", "text": "Dante Alighieri (1909)\n\nDante Alighieri byl první postavený dreadnought italského královského námořnictva. Ve službě byl v letech 1913–1928. Účastnil se první světové války a po jejím skončení byl na základě výsledku Washingtonské konference vyřazen a sešrotován. Byla to první bitevní loď vybavená trojdělovými věžemi.\n\nDo stavby dreadnoughtů, nové kategorie bitevních lodí, vzniklé nedlouho před první světovou válkou, se zapojila rovněž Itálie. Prvním plavidlem nové kategorie se stala bitevní loď \"Dante Alighieri\", u které byla zavedena technická novinka v podobě třídělových věží. Na ní navázala stavba pěti plavidel vylepšených tříd \"Conte di Cavour\" a \"Andrea Doria\". Čtyři superdreadnoughty třídy \"Caracciolo\" už Itálie nedostavěla. Dreadnought \"Dante Alighieri\" navrhl italský konstruktér Edoardo Masdea. V letech 1909–1913 jej postavila státní loděnice v Castellamare di Stabia. Kýl plavidla byl založen 6. června 1909, dne 20. srpna 1910 proběhlo spuštění na vodu a do služby byla bitevní loď přijata 15. ledna 1913.\n\nHlavní výzbroj tvořilo dvanáct 305mm kanónů umístěných ve čtyřech třídělových věžích. Sekundární výzbrojí bylo dvacet 120m kanónů, z nichž osm bylo ve dvoudělových věžích a zbytek v kasematech. Další výzbroj představovalo šestnáct 76mm kanónů a tři pevné 450mm torpédomety. Pohonný systém tvořilo 23 kotlů dodávajících páru čtyřem turbínám Parsons, které poháněly čtyři lodní šrouby. Nejvyšší rychlost dosahovala 22 uzlů. Dosah byl 4800 námořních mil při rychlosti 10 uzlů.\n\nPlavidlo bylo v operační službě za první světové války, nebylo však prakticky bojově nasazeno, protože se italské velení obávalo jeho ztráty. Když byl na poválečné Washingtonské konferenci omezen výtlak italských bitevních lodí, země si ponechala ta nejmodernější plavidla a starších se zbavovala. \"Dante Alighieri\" byl vyřazen roku 1928.\n\n\n"}
{"id": "456354", "url": "https://cs.wikipedia.org/wiki?curid=456354", "title": "Skautský tábor", "text": "Skautský tábor\n\nSkautský tábor je několikatýdenní akce pořádaná skauty o letních prázdninách. Je vyvrcholením celoroční činnosti, proto se děti i vedoucí vzájemně znají. Každý rok jich skauti v ČR pořádají více než tisícovku a pravidelně se jich účastní přes 23 tisíc dětí. \n\nPrvní skautský tábor pořádaný zakladatelem skautingu Robertem Baden-Powellem se konal v Anglii na ostrově Brownsea v roce 1907. V Čechách uspořádal první skautský tábor A. B. Svojsík v Lipnici v roce 1912.\n\nV prostředí ČR slouží k ubytování nejčastěji stany s podsadami či týpí. Některé oddíly mají svá pravidelná tábořiště, jiné vyráží na různá místa. Často si oddíly také tábořiště vzájemně půjčují, k čemuž pomáhá databáze tábořišť. Některá tábořiště mají pevné zázemí v podobě skladu, chatky, latrín nebo kuchyňského přístřešku s kamny, zatímco jiné oddíly začínají každý tábor „na zelené louce“ a po skončení akce si vše zase zabalí a odvezou.\n\nTypická podoba skautského tábora není nijak definována, nicméně většinou je dána kruhem stanů tvořící táborové náměstí, v jehož středu bývá stožár určený pro vztyčování státní vlajky. Zázemí tábora tvoří kuchyň a krytá jídelna, prostor pro osobní hygienu, latríny, sklady nářadí a sportovního vybavení, hřiště a ohniště.\n\nTábor vede vůdce tábora, který je starší 18 let a má složenou vůdcovskou zkoušku. Často to bývá vůdce pořádajícího oddílu či střediska. S organizací mu pomáhá zástupce. Jednotlivé body programu zajišťují činovníci a rádci přítomní vedení tábora. Na zdraví a hygienu dbá táborový zdravotník, který má kvalifikaci zdravotník zotavovacích akcí (ZZA) v rozsahu minimálně 40 hodin.\n\nDěti jsou na táboře často rozděleny na menší skupinky (\"družinky\") vedené rádci, které se společně účastní většiny her a aktivit a střídají se také v různých službách, např. pomoc v kuchyni či hlídky. Družinky se mohou krýt s celoročními družinami. Na některých táborech mezi sebou skupinky soupeří v rámci celotáborové hry.\n\nNěkteré oddíly pořádají namísto stabilního tábora tábor putovní, který může mít podobu dlouhodobého pěšího putování, tak (většinou u vodních skautů) splouvání řeky.\n\nProgram skautských táborů není unifikovaný a záleží na zaměření každého pořádajícího oddílu. Některé aktivity nicméně bývají typické pro většinu táborů. Program tábora je podobně jako celoroční program v souladu se skautskou výchovnou metodou a klade důraz na aktivitu, učení pomocí her a získávání zkušeností s širokou škálou aktivit. Na táboře skauti hrají hry, věnují se sportovním aktivitám a turistice, učí se pracovat s nástroji, a podílí se na zajištění chodu tábora. Na táboře je také více času věnováno tábornickým dovednostem – stavba přístřešků, přežití v přírodě, orientace v terénu, vaření na ohni apod. Na táboře se také plnívají různé odborné zkoušky (odborky), z nichž nejznámější jsou Tři orlí pera. Častým večerním programem je posezení u besedního ohně doprovázené zhodnocením dne, vyprávěním příběhů a zpěvem. \n\nLeitmotivem tábora bývá celotáborová hra – družiny soupeří v dílčích hrách a soutěžích o nejlepší skóre v celotáborové hře, ta má obvykle nějaké téma.\n\nJelikož dobrodružství ke skautingu neodmyslitelně patří už od jeho vzniku, je skautský tábor zachycen také v mnohých knihách, zejména dobrodružné beletrii pro mládež.\n\n\n"}
{"id": "456358", "url": "https://cs.wikipedia.org/wiki?curid=456358", "title": "Laureana di Borrello", "text": "Laureana di Borrello\n\nLaureana di Borrello je italské město v oblasti Kalábrie.\n\n"}
{"id": "456361", "url": "https://cs.wikipedia.org/wiki?curid=456361", "title": "Uzbekistan Airways", "text": "Uzbekistan Airways\n\nUzbekistan Airways (uzbecky: O'zbekiston HAVO yo'llari, česky: Uzbecké aerolinie) jsou národní leteckou společností Uzbekistánu.\n\nPo odtržení Uzbekistánu od Sovětského svazu schválil uzbecký prezident Islam Karimov v roce 1992 vytvoření státní letecké společnosti. Uzbekistan Airways byly založeny s úmyslem modernizace a rozvoje země a podpořily výstavbu letišť a dopravní infrastruktury. Vznik aerolinek také silně podpořil mezinárodní letecký průmysl – o tom svědčí také skutečnost, že z domácího taškentského letiště pořádá společnost lety nejen po malých vnitrostátních trasách, ale např. i do Londýna.\n\nVnitrostátní lety byly původně patřily pod Aeroflot. Při mezinárodních linkách se stala hlavní prioritou letadla Airbus, počínaje rokem 1993. Pro mezinárodní lety společnost používá hlavně Boeing a Airbus.\n\nV roce 2013 přepravily Uzbekistan Airways 2,7 milionů cestujících.\n\nOd svého vzniku se Uzbekistan Airways zaměřují na osobní dopravu hlavně do západní Evropy a jiných mezinárodních lokalit. Většina mezinárodních letů začíná na letišti v Taškentu. Uzbekistan Airways létaly v dubnu 2017 do 58 destinacím po celém světě i doma.\n\nUzbecké aerolinie v srpnu 2016 provozovaly následující letadla:\nV minulosti Uzbecké aerolinie využívaly následující letadla:\n\n"}
{"id": "456362", "url": "https://cs.wikipedia.org/wiki?curid=456362", "title": "Georges Bataille", "text": "Georges Bataille\n\nGeorges Bataille [\"žorž bataj\"] (10. září 1897 Billom, Auvergne – 8. července 1962 Paříž) byl originální francouzský myslitel, esejista a spisovatel, který výrazně ovlivnil současnou filosofii.\n\nNarodil se v malé obci ve střední Francii v rodině slepého otce, která se roku 1901 přestěhovala do Champagne, kde navštěvoval gymnázium v Remeši a v Épernay. Roku 1914 odešla matka s dětmi před blížící se válečnou frontou ke svým rodičům v Auvergne, kde roku 1915 maturoval. 1916 byl mobilizován, ale pro nemoc brzy propuštěn. Ačkoli byl vychován ateisticky, začal studovat teologii, od roku 1917 studoval na \"École des chartes\" v Paříži pomocné vědy historické a promoval roku 1922 prací o středověkém rukopisu. Roku 1920 se v Londýně setkal s Henri Bergsonem, po návratu pokračoval studiem španělštiny v Madridu a pak pracoval jako správce sbírky mincí francouzské Národní knihovny. Silně ho ovlivnila četba F. Nietzscheho a S. Freuda, stejně jako dlouholeté přátelství s ruským existencialistou L. Šestovem. Účastnil se počátků surrealismu, ale brzy se s ním rozešel. Roku 1942 onemocněl tuberkulosou a musel svou práci opustit. Roku 1946 se oženil a od roku 1949 byl opět knihovníkem v Carpentras v Provenci v jižní Francii. Zde se setkal s mnoha významnými umělci (Jean Dubuffet, Joan Miró, Pablo Picasso) a spřátelil se s Albertem Camusem a zejména s René Charem. Od roku 1951 byl knihovníkem v Orléans, kde publikoval ještě řadu knih a roku 1961 se vrátil do Paříže, začal však trpět sklerózou, na niž roku 1962 zemřel.\n\nBataille byl od mládí zaujat temnými či „podvratnými“ stránkami života, vášní, násilím a smrtí, jejichž setkání nacházel například v býčích zápasech (\"corrida\"). Země i život se podle něho vyznačují přebytkem „energie“ a lidé se jen rozhodují, jakým způsobem jej vyplýtvají nebo zničí. Vydal (zprvu pod pseudonymy) řadu románů, které vzbudily pohoršení, a i ve svých esejích se zabýval „mystickou“ stránkou ekonomie, „přestoupeními“ (\"transgressions\"), vzpourami, zločinci a lidmi na okraji společnosti. Tím si vysloužil ostrou kritiku André Bretona i J.-P. Sartra. Napsal řadu knih o umění, o Nietzscheově filosofii a o erotice. Sebrané spisy mají 13 svazků.\n\nVe 30. letech se Bataille účastnil Kolegia sociologie, kde se setkával s antropology M. Leirisem a R. Cailloisem, založil a redigoval několik časopisů, zejména vlivnou \"Critique\" (1946). Jeho dílo významně ovlivnilo například J. Lacana, M. Foucaulta, J. Derridu, J. Baudrillarda nebo G. Agambena a těší se stále značné pozornosti nejen v Evropě a v USA.\n\n\n\n"}
{"id": "456363", "url": "https://cs.wikipedia.org/wiki?curid=456363", "title": "Bataille", "text": "Bataille\n\nBataille [\"bataj\"] může znamenat:\n\n"}
{"id": "456371", "url": "https://cs.wikipedia.org/wiki?curid=456371", "title": "Mezinárodní den rodiny", "text": "Mezinárodní den rodiny\n\nMezinárodní den rodin je označení dne 15. května platné od roku 1994 na základě rezoluce č. A/RES/47/237 Valného shromáždění Organizace spojených národů ze září 1993. V Česku se 15. květen slaví jako významný den od roku 2006.\n\n"}
{"id": "456376", "url": "https://cs.wikipedia.org/wiki?curid=456376", "title": "Glücksburkové", "text": "Glücksburkové\n\nGlücksburkové, plným názvem Šlesvicko-holštýnsko-sonderbursko-glücksburská dynastie (dánsky \"Huset Lyksborg\", \"Huset Glücksburg\" či \"Huset Slesvig-Holsten-Sønderborg-Lyksborg/Glücksburg\", německy \"Haus Glücksburg\" či \"Haus Schleswig-Holstein-Sonderburg-Glücksburg\"), je v současnosti vládnoucí dánská a norská a bývalá řecká, islandská královská a šlesvicko-holštýnská vévodská dynastie. Rod je původem severoněmecký šlechtický rod, jednou z větví dynastie Oldenburků a pochází od potomků (prvního dědičného) dánského krále Kristiána III. resp. od jeho nejmladšího syna Jana II.\n\nDynastie vládne Dánsku od roku 1863, kdy se stal dánským králem Christian von Schleswig-Holstein-Sonderburg-Glücksburg jako Kristián IX. (viz dánští králové). Od roku 1905 vládnou Glücksburkové v Norsku. V letech 1863-1973 vládli také v Řeckém království.\n\nV současnosti patří dynastie Glücksburků ke starším větvím rodu, neboť všechny starší větve již vymřely. Hlava rodu Glücksburků je současně také hlavou dynastie Oldenburků. Díky tomu také získala po vymření starších větví následnictví ve Vévodství šlesvicko-holštýnském v roce 1934. Hlavou rodu a titulárním vévodou šlesvicko-holštýnským je princ Kryštof Šlesvicko-Holštýnský.\n\nV současnosti jsou známými osobnostmi rodu panovníci Markéta II. Dánská a Harald V. Norský. Známá osobnost je i současný manžel britské královny Princ Philip. Jelikož však vláda Winstona Churchilla nedovolila nosit jeho potomkům jeho příjmení, zůstane po smrti královny Alžběty na královském trůně dynastie Windsorů.\n\nGlücksburkové se postupně z vévodů šlesvicko-holštýnsko-sonderbursko-glücksburských stali královskou dynastií v Dánsku (1863), Řecku (1863), Norsku (1905) a v blízké budoucnosti se jí stanou také ve Spojeném království.\n\nLinie vévodů Šlesvicko-holštýnsko-sonderbursko-glücksburských vznikla v roce 1825, kdy dosavadní vévoda šlesvicko-holštýnsko-sonderbursko-becký získal titul vévody glücksburského a změnil tak své jméno na Šlesvicko-holštýnsko-sonderbursko-glücksburský. Tím založil dynastii Glücksburků, která předtím nesla název šlesvicko-holštýnsko-sonderbursko-becká a pocházela od dánského krále Kristiána III. resp. od jeho nejmladšího syna Jana II., vévody šlesvicko-holštýnsko-sonderburského.\n\n\nKdyž v roce 1931 vymřela linie \"Šlesvicko-holštýnsko-sonderbursko-augustenburská\" vévodou Albertem Šlesvicko-Holštýnským, stala se linie Glücksburků nejstarší žijící větví rodu Oldenburků s titulem vévody Šlesvicko-Holštýnského a také šlechtickým titulem vévody Augustenburského. Jako hlava nejstarší žijící větve rodu Oldenburků je od té doby hlava rodu Glücksburků také hlavou celé dynastie Oldenburků.\n\n\n\"Dědic:\"\n\nJelikož dánský král Frederik VII. neměl mužské potomky a byl poslední v hlavní rodové linii Oldenburků, bylo nutné učit dědice trůnu. Z více kandidátů byl vybrán čtvrtý syn glücksburského vévody Fridricha Viléma princ Christian von Schleswig-Holstein-Sonderburg-Glücksburg z vedlejší glücksburské mladší větvě dynastie.\n\nK výběru právě prince Kristiána přispělo velmi jeho manželství s Luisou Hesensko-Kasselskou, jež byla neteří dánského krále Kristiána VIII. a tím byla také v následnické linii, avšak jako žena na trůn usednout nemohla. To ale přispělo právě k výběru Kristiána jako příštího dánského krále, navíc sám Kristián byl v mužské linii potomek dánského krále Kristiána III. Když 15. listopadu 1863 zemřel dánský král Frederik VII. a s ním po jeho smrti vymřela v hlavní linii oldenburská dynastie, stal se Kristián IX. dánským králem.\n\nNa základě druhého londýnského protokolu se příští dánský panovník Kristián IX. vzdal následnictví v obou polabských vévodstvích (Holštýnsko a Šlesvicko) výměnou za uznání nástupnictví vedlejšího rodu Glücksburg na dánský trůn. Nárok na tzv. polabská Vévodství Šlesvicko a Holštýnsko získala další vedlejší větev rodu Oldenburků (linie Šlesvicko-holštýnsko-sonderbursko-augustenburská), která o ně ovšem v roce 1864 přišla v německo-dánské válce. Potomci krále Kristiána IX. vládnou v Dánsku dodnes.\n\nKrál Kristián X. byl v letech 1918-1944 také králem Islandu.\n\nKdyž nastoupil na trůn král Frederik IX., byl osud následnictví nejistý - král Frederik IX. měl dvě dcery, ale žádného syna a v Dánsku se mohl stát králem pouze muž. Po Frederikovi IX. by se měl králem stát jeho bratr Knud. Protože však byl u lidu Frederik IX. velmi oblíben a jeho dcery také, dosáhl Frederik v roce 1953 přepracování ústavy: zaveden jednokomorový parlament a zákon o nástupnictví byl upraven tak, že na trůn mají nárok i ženy. Tyto změny však musely před uzákoněním projít celým parlamentem a referendem.\n\nV roce 2009 byl dánským parlamentem přijat zákon o následnictví, který zavedl rovnou primogenituru, tj. že na trůn nastupuje nejstarší potomek krále bez ohledu na pohlaví.\n\n\n\"Dědic:\"\n\nV roce 1862 byl svržen řecký král Ota I. z dynastie Wittelsbachů a v té době značná část řecké veřejnosti souhlasila s nastoupením příslušníka britské panovnické dynastie. Nakonec však opět rozhodly velmoci. Vzhledem k oslabení francouzského císařství i ruské říše v oblasti východního Středomoří, byl vybrán probritský kandidát, syn budoucího dánského krále Kristiána IX. druhorozený princ Vilém Kristián Ferdinand Adolf z rodu Glücksburků. I přes počáteční rozpaky se stal jako Jiří I. Řecký populárním a oblíbeným panovníkem. Ukázalo se, že šlo o volbu šťastnou nejen pro Viléma (Jiřího I.), ale především prospěšnou Řecku.\n\nŘečtí králové počínaje Jiřím I. nepoužívali klasický titul ve tvaru \"král Řecka (řecký král)\", ale \"král Helénů (král Řeků)\".\n\nPři nástupu na trůn přijal jméno Jiří I. a Británie jakožto důkaz dobré vůle poté roku 1864 předala Jónské ostrovy Řeckému království. Jelikož Jiří I. nastoupil na trůn dříve než jeho otec, ponechali si řečtí princové (a princezny) do budoucna titul princ dánský resp. \"princ řecký a dánský\". Tento titul vznikl pro nevládnoucí členy řecké královské rodiny, kteří byli současně členy vládnoucí dynastie v Dánsku.\n\nKrál Jiří I. vládl Řecku 50 let a jeho vláda patří k nejdelším a nejstabilnějším v moderní historii Řecka. Potomci Jiřího I. vládli i přes různé převraty a vzpoury v Řecku až do roku 1973, kdy byl král Konstantin II. (pravnuk Jiřího I.) svržen převratem vojenské junty.\n\n\nTitulární králové Řecka:\n\nV roce 1905 se Norové v referendu rozhodli, že vypoví unii se Švédy a Norsko se stalo opět samostatným. Vyvstala však otázka státoprávního uspořádání, vedle monarchie se nabízela republika. Lidové hlasování 12. a 13. listopadu dle očekávání velkou většinou odhlasovalo monarchii. Tehdejší Michelsenova vláda vyjádřila přání, aby se novým králem stal příslušník švédského rodu Bernadottů. Nikoliv překvapivě však král Oskar II. královskou korunu nabídnutou rodu Bernadotte odmítl, a to kvůli rozpadu unie, který považoval za útok na svou osobu.\n\nKomise norského parlamentu určila několik členů evropských královských rodin jako kandidáty na prvního samostatného norského krále. Nejvhodnější kandidát byl druhorozený syn dánského krále Frederika VIII. princ Karel Kristián Frederik Jiří Valdemar Axel Dánský, jelikož měl syna a tedy dědice trůnu a vazby jeho ženy, princezny Maud k britské královské rodině se zdály prospěšné pro čerstvě nezávislý norský národ, už protože se původně měl stát králem člen britské královské rodiny. Sám princ Carl pocházel z dobře postavené dánské královské rodiny. Pro Carla Dánského hrálo i to, že po svém bratrovi byl druhý v nároku na norský trůn z těch dědiců, kteří nebyli z rodu Bernadotte. Dánské královská dynastie Glücksburků byla navíc jednou z větví rodu Oldenburků, což byla předchozí vládnoucí dynastie v Norsku.\n\nNicméně princ Carl nechtěl na trůn nastoupit jako nechtěný král, požádal tedy norský lid o projevení důvěry referendem. Norové osmdesáti procenty rozhodli, že stane se prvním králem nezávislého Norska od roku 1380. Korunovace nového krále a královny proběhla 22. června 1906 v katedrále Nidaros v Trondheimu. Byla to poslední korunovace krále nezávislého Norska. Ve snáze přiblížit se svým poddaným si zvolil jméno Haakon VII. a svého syna prince Alexandra přejmenoval na Olafa.\n\nPo smrti oblíbeného krále Haakona VII. v roce 1957 nastoupil jeho také oblíbený syn Olaf V., když zemřel i on v roce 1991, stal se králem jeho syn a Haakonův vnuk Harald V., který se taktéž těší u lidu velké oblibě.\n\n\n\"Dědic:\"\n\n\n\n"}
{"id": "456377", "url": "https://cs.wikipedia.org/wiki?curid=456377", "title": "Kultivary smrku ztepilého", "text": "Kultivary smrku ztepilého\n\nJeden z nejpopulárnějších kultivarů.\nZakrslá forma smrku, vytváří nízké husté nepravidelně polokulovité keře. Větve jsou zpočátku vystoupavé, ale později převisají. Dorůstá výšky 1 m a šířky 1-2,5m roční přírůstky činí 3-4 cm do výšky a 15-20cm do šířky.\nJe otužilý. Vyhovuje mu každá nepříliš suchá ,ale spíše propustná humózní půda. Snese slunce i polostín.Při pěstování je celkem odolný proti suchu, nenamrzá a oproti smrku ztepilému (\"Picea abies\") snese i exhalace.\nTento kultivar je rozšířený jako dřevina do skalek a malých ploch.\n\nLze jej množit řízkováním v druhé polovině léta. Dlouho zakořeňuje.\n\nZakrslá forma, rostoucí jako malý keř, vytvářející polštáře kulovitého tvaru. Keře jsou husté s nepravidelným růstem. Dorůstá výšky 60 cm a šířky 1 m.Roste velice pomalu.\nVyhovuje mu každá nepříliš suchá ale propustná humózní půda. Není náročný a oproti smrku (\"Picea abies\") snese i exhalace.\nJe rozšířený jako dřevina do malých skalek a malých ploch.\nVegetativně řízky od června do srpna. Dlouho zakořeňuje.\n\n\n"}
{"id": "456379", "url": "https://cs.wikipedia.org/wiki?curid=456379", "title": "Lausannská smlouva", "text": "Lausannská smlouva\n\nLausannská smlouva byla 24. července 1923 podepsána v Lausanne v jihozápadním Švýcarsku.\n\nŘešila otázku územního uspořádání Turecka po první světové válce.\n\nLausannská smlouva nahrazovala Sèvreskou smlouvu, která nevešla v platnost kvůli povstání Turků, pod vedením Mustafy Kemala Atatürka. Díky tomuto povstání a následně sepsané Lausannské smlouvě existuje Turecko v hranicích, jak ho známe dnes. Vítězným povstáním Turci dosáhli mnoha územních změn ve svůj prospěch. Byla potvrzena suverenita Turecka v celé Malé Asii a ve východní Thrákii.\n"}
{"id": "456384", "url": "https://cs.wikipedia.org/wiki?curid=456384", "title": "Melanom", "text": "Melanom\n\nMelanom (podle MKN-10 se nazývá zhoubný melanom; též se používá termín maligní melanom) je zhoubný nádor melanocytů, který se vyskytuje převážně na kůži, ale také ve střevu a v oku (viz melanom cévnatky). Je to jeden z méně běžných typů rakoviny kůže, ale je příčinou největšího počtu úmrtí na tato nádorová onemocnění. Zhoubný melanom je závažným typem kožního nádoru. Je způsoben nekontrolovatelným růstem pigmentových buněk zvaných melanocyty. Navzdory mnohaletému intenzivnímu laboratornímu a klinickému výzkumu je jedinou účinnou léčbou chirurgické odstranění primárního nádoru před tím, než dosáhne Breslowovy tloušťky přes 1 mm.\n\nRočně je diagnostikováno přibližně 160 000 nových případů melanomu, nejčastější je u mužů a bělochů. Častější je u bělošské populace žijící ve slunném podnebí než u jiných populačních skupin. \n\nV České republice je sedmým nejčastějším zhoubným nádorem vůbec, přičemž jeho výskyt narůstá. V roce 1994 bylo v Česku diagnostikováno přes tisíc případů melanomu, v roce 2014 už přes 2400 případů. Každoročně na tento nádor v Česku umírá zhruba 350 až 400 nemocných.\n\nPodle zprávy WHO v celém světě ročně zemře v souvislosti s melanomem okolo 48 000 lidí. Zhoubný melanom způsobuje 75 % všech úmrtí spojených s rakovinou kůže.\n\nLéčba melanomu zahrnuje chirurgické odstranění nádoru, adjuvantní léčbu, chemoterapii a imunoterapii nebo radioterapii.\n\nMelanomy lze rozdělit do následujících skupin:\n\n\nViz také:\n\n\nSvětová zdravotnická organizace uvádí, že solária jsou zodpovědná každoročně za vznik 10 tisíc zhoubných melanomů u obyvatel Evropy, Austrálie a USA. Pokud začnou lidé používat solária před 35. rokem věku, zvyšuje se jejich riziko vzniku melanomu o 60 %. \n\n"}
{"id": "456394", "url": "https://cs.wikipedia.org/wiki?curid=456394", "title": "Zimolez lesklý", "text": "Zimolez lesklý\n\nZimolez lesklý (\"Lonicera nitida\") je obvykle 1 m vysoká stálezelená rostlina, širší keř z čeledě zimolezovité (\"Caprifoliaceae\").\n\nPochází ze západní Číny, kde tvoří houštiny spolu s bambusem. Je zde eroze půdy, srážky téměř 2000 mm od července do září, a velmi chladno (4 °C v lednu). V ČR volně neroste, je zde pěstován.\n\nListy bez řapíků, drobné, lesklé oválné, celokrajné a kožovité, jsou nahloučené na tenkých křehkých větvičkách. Bývají lesklé tmavozelené, naspodu světlezelené. Při rašení ovšem mohou být zbarvené i fialově. Kůra je červenohnědá a hladká. Později, olivové-zelená až šedá. Pupeny jsou skryty v úžlabí listů. Nažloutlé květy vyrůstají v květnu až červnu, v páru v úžlabí listů, ale jsou malé a nenápadné. Plod je fialově modrá bobule, která vyrůstá pouze u některých odrůd.\n\nZimolez lesklý lze použít na nízké živé ploty, nebo na pokrytí velkých ploch. Je velice odolný a dobře obráží i po rozsáhlém poškození. Větvičky samy zakořeňují, při pravidelném zastřihávání může živý plot dosáhnout výšky až 1 m, (2 m podle literatury ).\n\nKultivar 'Maigrün' bývá vysoký 1 m, zelenožlutě zabarvený. Oblíbený je i kultivar 'Elegant'.\n\nVegetativně, řízkováním. Velmi dobře se rozmnožuje se dřevitými řízky, bylinnými řízky.\n\nPři pěstování v mírném pásmu (ČR) roste na slunci i v polostínu. Vhodná je propustná, humózní půda dobře zásobená vodou. Nepřelévat. Rostlinám se daří dobře v živinami bohaté půdě s pH 5.6 - 7.5 (kyselé až mírně zásadité půdy). Zimolez lesklý lze pěstovat i v nádobách. Je ale třeba zabránit promrzání obalením nádoby, nebo ji zapustit do země. Zaléváním během zimy dbáme aby rostlina netrpěla suchem. Snáší exhalace. Velmi dobře snáší řez, obvykle netrpí škůdci.\n\n"}
{"id": "456396", "url": "https://cs.wikipedia.org/wiki?curid=456396", "title": "Maršál Francie", "text": "Maršál Francie\n\nMaršál Francie (fr. \"Maréchal de France\"), je v moderní francouzské armádě spíše čestným titulem udělovaným generálům za výjimečné úspěchy než vojenskou hodností. Svého času býval maršál Francie jedním z nejvyšších důstojníků v království, a to jak za starého režimu, tak za restaurace Bourbonů. V období císařství pak byl titul maršál Francie pozměněn na maršála císařství.\n\nMaršál nosí nárameníky se sedmi hvězdami, a při svém jmenováním obdrží hůl - modrý válec s hvězdami, za dob monarchie s fleurs-de-lis (stylizovaná lilie, znak francouzských králů) a za období císařství s orly a včelami. Na holi je latinský nápis: \"\"Terror belli, decus pacis.\"\" (Strach za války, ozdoba v míru).\n\nPouze šesti maršálům ve francouzské historii byl udělen titul ještě vyšší - vrchní maršál Francie: Biron, Lesdiguières, Turenne, Villars, de Saxe a Soult.\n\n\n"}
{"id": "456397", "url": "https://cs.wikipedia.org/wiki?curid=456397", "title": "Zimolez fialový", "text": "Zimolez fialový\n\nZimolez fialový (\"Lonicera pileata\"), často v odborné a populární literatuře uváděný pod názvem zimolez kloboukatý, je stálezelený keř z čeledi zimolezovité (\"Caprifoliaceae\"), dorůstající výšky do 1 metru. Pochází z Číny a je pěstován i v Česku jako okrasná dřevina.\n\nListy jsou drobné, lesklé, oválné, celokrajné a kožovité, přisedlé, nahloučené na tenkých křehkých větvičkách. Na líci jsou leskle tmavozelené, naspodu světle zelené. Při rašení ovšem mohou být zbarvené i fialově. Kůra je zprvu červenohnědá a hladká, později olivově zelená až šedá. Pupeny jsou skryty v  úžlabí listů. Bělavé květy vyrůstají v páru v úžlabí listů, ale jsou malé a nenápadné. Kvete v květnu až červnu. Plodem je fialově modrá bobule, která vyrůstá pouze u některých odrůd. Tento druh je velmi podobný druhu zimolez lesklý (\"Lonicera nitida\").\n\nZimolez lesklý lze použít na nízké živé ploty,nebo na pokrytí velkých ploch. Je velice odolný a dobře obráží i po rozsáhlém poškození. Větvičky samy zakořeňují při styku s povrchem půdy.\n\nVegetativně, nejefektivněji řízkováním. Velmi dobře se rozmnožuje se dřevitými řízky, bylinnými řízky, ale lze jej snadno rozmnožovat například i hřížením.\n\nPři pěstování v mírném pásmu (ČR) roste nejlépe na slunci ale lze jej pěstovat i v polostínu. Vhodná je propustná, humózní půda dobře zásobená vodou a živinami. Dlouhodobé zamokření nemusí snášet dobře. Vhodné pH půdy je 5,6–7,5 (kyselé až mírně zásadité půdy). V ČR může ve výjimečně nepříznivých zimách namrzat. Po řezu velmi dobře regeneruje.\n\nZimolezy lze pěstovat i v nádobách. Je ale třeba zabránit promrzání obalením nádoby, nebo ji zapustit do země. Zaléváním během zimy dbáme aby rostlina netrpěla suchem. Snáší exhalace. Podle některých informací snáší i mírné zasolení. Velmi dobře snáší řez, obvykle netrpí škůdci.\n\n"}
{"id": "456398", "url": "https://cs.wikipedia.org/wiki?curid=456398", "title": "Dieter Henrich", "text": "Dieter Henrich\n\nDieter Henrich (5. ledna 1927, Marburg, Německo) je německý filosof. Je znám jako současný zástupce německého idealismu a je proslulý především silným vlivem Kanta, Hegela a Fichteho na svá díla.\n\nHenrich studoval filosofii v Marburgu, Frankfurtu nad Mohanem a Heidelbergu mezi lety 1946 - 1950. Svou disertační práci sepsal pod vedením Hanse-Georga Gadamera. Působí jako profesor na Mnichovské, Berlínské a Heidelberské universitě, v minulosti byl také hostujícím profesorem ve Spojených státech, např. na Harvardově univerzitě nebo na Kolumbijské universitě.\n"}
{"id": "456399", "url": "https://cs.wikipedia.org/wiki?curid=456399", "title": "Basic access authentication", "text": "Basic access authentication\n\nBasic access authentication (v překladu \"jednoduché ověření přístupu\") je v informatice označení pro jednoduchou autentizaci při přístupu na webové stránky. Webový server vyzve pomocí protokolu HTTP přistupujícího klienta (typicky webový prohlížeč), aby poslal v rámci požadavku na stránku také autentizační informace (tj. jméno a heslo).\n\nJméno a heslo je zasláno jako jeden textový řetězec. Za jméno je připojena dvojtečka a za ni heslo. Výsledný řetězec je poté zakódován metodou Base64 a odeslán v rámci HTTP požadavku.\n\nPřestože zakódování znesnadňuje čtení autentizačních informací člověkem, není jeho smyslem tyto informace kryptograficky zabezpečit. Dekódování je možné provést velmi rychle, například v Perlu:\n\nv Pythonu:\n\nnebo pomocí openssl:\n\nSmyslem kódování je umožnit přenos jmen a hesel obsahujících znaky nepatřící do množiny povolených znaků pro HTTP. Původní návrh základního ověření přístupu byl popsán v (HTTP/1.0) a jeho další analýza a rozšíření jsou popsána v (HTTP/1.1) a (HTTP Authentication: Basic and Digest Access Authentication).\n\nVýhodou tohoto základní způsobu ověření přístupu je skutečnost, že je podporují všechny rozšířené webové prohlížeče (ty, které mají podíl alespoň 0,2%).\n\nMetoda je sice snadná na implementaci, ale počítá s tím, že spojení mezi klientem a serverem je bezpečné. Jméno a heslo je přenášeno nešifrovaně, tedy je pro útočníka snadné je odposlechnout. Další nevýhodou je skutečnost, že metoda neumožňuje serveru, aby klientovi nařídil se odhlásit. Prohlížeč si přihlášení proto pamatuje až do okamžiku, kdy je vypnut.\n\nTypicky probíhá komunikace následovně:\n\n1) Klient požádá o stránku, která vyžaduje autentizaci, ale neposkytne jméno a heslo (uživatel například netuší, že bude požadováno, a zkrátka zadá prohlížeči adresu, nebo klikne na odkaz)\n\n2) Server odpoví HTTP kódem 401 a zároveň poskytne informaci, k jaké oblasti přístupu se klient pokusil přistoupit\n\n3) Klient zobrazí informace o oblasti přístupu svému uživateli a zeptá se jej na jméno a heslo. Uživatel zadá jméno a heslo a prohlížeč znovu pošle svůj původní požadavek, nyní ovšem doplněn o autentizační údaje.\n\n4) Je-li jméno a heslo správně, pak server pošle požadovanou stránku.\n"}
{"id": "456402", "url": "https://cs.wikipedia.org/wiki?curid=456402", "title": "GRAMPS", "text": "GRAMPS\n\nGRAMPS (anglická zkratka z \"Genealogical Research and Analysis Management Programming System\", tedy zhruba \"Systém pro správu genealogického výzkumu a analýzy\") je svobodný genealogický software. Je naprogramován v jazyce Python s použitím knihovny PyGTK. Na vytváření grafů používá program Graphviz. Mezi podporované formáty pro výměnu dat patří GEDCOM. Program používá i vlastní souborový formát Gramps XML (dále zabaleno pomocí gzip). Databáze je postavena na Berkeley DB. První verze programu byla vydána v roce 2001 a vývoj stále probíhá.\n\n"}
{"id": "456406", "url": "https://cs.wikipedia.org/wiki?curid=456406", "title": "Západní jezero", "text": "Západní jezero\n\nZápadní jezero () je jezero, které se nachází v historickém centru Chang-čou (Hangzhou).\n\nJe známé svými scenériemi a kulturním dědictvím. Kolem jezera jsou roztroušeny pavilony, pagody, zahrady a mnoho historických budov.\n"}
{"id": "456411", "url": "https://cs.wikipedia.org/wiki?curid=456411", "title": "CFL cargo", "text": "CFL cargo\n\nCFL Cargo (VKM: CFLCA) je lucemburský nákladní železniční dopravce, který vznikl v roce 2006 vyčleněním z mateřské společnosti Société Nationale des Chemins de Fer Luxembourgeois (CFL). Majoritním vlastníkem CFL Cargo je CFL s podílem 66 %, zbývající část akcií je ve vlastnictví hutnického obra ArcelorMittal. CFL cargo provozuje nákladní dopravu také v Dánsku a Německu prostřednictvím dceřiných společností CFL Cargo Danmark (ex Dansk Jernbane) a CFL Cargo Deutschland (ex NEG Uetersen – Nord Eisenbahngesellschaft mbH).\n"}
{"id": "456423", "url": "https://cs.wikipedia.org/wiki?curid=456423", "title": "Jiří Schwarz", "text": "Jiří Schwarz\n\nJiří Schwarz (* 25. dubna 1960 Bílovec) je český ekonom. Působil na Katedře ekonomie Národohospodářské fakulty Vysoké školy ekonomické v Praze.\n\nPo maturitě na gymnáziu v Novém Jičíně absolvoval v roce 1984 Národohospodářskou fakultu Vysoké školy ekonomické a dále pokračoval ve svém působení na ní jako člen katedry dějin ekonomických teorií, později katedry ekonomických teorií a od roku 2004 katedry ekonomie. Získal zde titul kandidáta věd a docenta. V letech 2003–2010 působil na této fakultě jako děkan. V letech 1984 až 1989 byl členem KSČ.\n\nPůsobil či působí v českých i zahraničních vědeckých institucí v oboru ekonomie, např. lucemburském \"L´Institut de Recherches Economiques et Fiscales\", turínském \"International Center for Economic Research\", je členem Vědecké rady Národohospodářské fakulty VŠE a Vědecké rady Národohospodárskej fakulty Ekonomické univerzity v Bratislavě.\n\nOd roku 1990 je prezidentem Liberálního institutu, think-tanku klasického liberalismu. V roce 1994 se stal členem Montpelerinské společnosti a roku 2010 byl na šestileté období zvolen do její správní rady. \n\nV prosinci 1991 se stal členem představenstva privatizačního fondu Šrejber Tennis Investing, který založil Milan Šrejber.\nNa začátku roku 2009 a znovu v roce 2010 byl jmenován členem Národní ekonomické rady vlády.\n\nV kampani před sčítáním lidu roku 2011 se přihlásil ke katolické víře. Expremiér Mirek Topolánek jej uvádí jako svého kmotra při své konverzi ke katolické víře.\n\nVěnoval se přípravě majetkového vyrovnání státu s církvemi v době sociálnědemokratického ministra kultury Pavla Dostála. Vyrovnání obhajoval z pozice člena NERV znovu v roce 2012, za což byl kritizován sociálními demokraty a mluvčí vlády Michal Schuster upřesnil, že Schwarz prezentoval svůj pohled, nikoli postoj celé Národní ekonomické rady vlády.\n\nV září 2012 se stal jedním z šesti iniciátorů výzvy k přímé volbě poslanců do Parlamentu ČR.\n\n"}
{"id": "456425", "url": "https://cs.wikipedia.org/wiki?curid=456425", "title": "Psáry", "text": "Psáry\n\nObec Psáry se nachází v okrese Praha-západ ve Středočeském kraji,\nleží jihovýchodně od Prahy mezi Jesenicí a Jílovým u Prahy.\n\nV obci žije obyvatel. V říjnu 2008 jich měla 3132, v roce 1991 jich zde přitom žilo zhruba 1300. Obec spadá do oblasti, která se vlivem suburbanizace Prahy mohutně rozrůstá (např. město Jesenice mívalo 1700 obyvatel a k roku 2017 jich mělo již zhruba 9000).\n\nObec Psáry se skládá ze dvou částí na dvou stejnojmenných katastrálních územích:\n\nPrvní písemná zmínka o vsi pochází z roku 1088, kdy král Vratislav obdaroval vyšehradskou kapitulu pozemky v Psářích (\"Pzarih\").\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Psáry \"(636 obyvatel)\" byly v roce 1932 evidovány tyto živnosti a obchody: cihelna, 3 hostince, kovář, 2 obuvníci, 3 řezníci, sedlář, 2 obchody se smíšeným zbožím, spořitelní a záložní spolek pro Psáry, švadlena, trafika, truhlář.\n\nV obci Dolní Jirčany \"(přísl. Horní Jirčany, Štědřík, 562 obyvatel, samostatná obec se později stala součástí Psár)\" byly v roce 1932 evidovány tyto živnosti a obchody: autodoprava, obchod s dobytkem, 3 hostince, 2 kapelníci, kovář, krejčí, pokrývač, porodní asistentka, 6 rolníků, 4 řezníci, 2 obchody se smíšeným zbožím, švadlena, tesařský mistr, trafika, velkostatek.\n\nDopravní síť\n\nVeřejná doprava 2017\n\n"}
{"id": "456427", "url": "https://cs.wikipedia.org/wiki?curid=456427", "title": "Michael Jackson", "text": "Michael Jackson\n\nMichael Joseph Jackson (29. srpna 1958 Gary, Indiana, USA – 25. června 2009 Los Angeles, Kalifornie, USA) byl americký popový zpěvák, skladatel, choreograf, tanečník, producent a mecenáš afroamerického původu. Zařadil se na třetí místo nejprodávanějších interpretů po skupině The Beatles a zpěvákovi Elvisi Presleym. Jeho desky \"Thriller\" (1982), \"Bad\" (1987) a \"Dangerous\" (1991) patří mezi nejvýznamnější v oblasti pop music. Album \"Thriller\" je s výrazným náskokem nejprodávanějším albem všech dob, prodalo se ho 110 milionů kusů. Jackson je označován za Krále popu (King of Pop) a za jednu z nejslavnějších osob hudební historie. Byl zástupcem konvenčního popu a taneční hudby, vycházející ze soulu. Kromě svého charakteristicky vysokého hlasu, rytmického cítění a tanečních schopností byl znám i jako velký perfekcionista. Za svoji kariéru získal celkem 13 cen Grammy a 26 cen American Music Award.\n\"Michael Jackson\" se z devíti sourozenců narodil jako sedmý. Za zahájení jeho kariéry se pokládá rok 1964, když se svými bratry (skupina Jackson 5) vystoupil na pódiu. Sólovou kariéru zahájil v roce 1971, kdy vydal svou první baladu Got To Be There. Tuto píseň přidal v lednu 1972 na stejnojmenné album. Dále \"Michael\" vydal alba Ben, Music & Me a Forever, Michael. Tyto alba vydal pod společností Motown.\n\nPak přišel zlom. \"Michael Jackson\" i skupina \"Jackson 5\" už nechtěli vydávat alba pod Motownem. Tak tedy v roce 1976 odešli z této společnosti a přidali se k nahrávací společnosti Epic Records. Tam také skupina \"Jackson 5\" změnila svůj název na The Jacksons, protože \"Motown\" tvrdil, že název \"Jackson 5\" je \"jejich\".\n\n\"Michael\" od útlého věku velice trpěl s výchovou svého otce. Má se za to, že jeho otec Joe používal staromódní výchovné metody, tudíž že své děti často bil. \"Michael\" se mu také stal terčem posměchu kvůli svému nosu a otec mu začal říkat \"Velký nos\". Jeho matka \"Katherine\" tyto metody neschvalovala a svého syna vždy zahrnovala láskou. Michael se vždy přidával na stranu matky. V roce 2007 uvedl, že při domovních zkouškách, které měl před školou i po ní, držel jeho otec v ruce pásek a když někdo ze skupiny Jackson 5 něco pokazil, dostal jím. Na druhou stranu se mu to vyplatilo, protože takhle vytvořil jedinečného Krále popu.\n\nMichael Jackson pocházel z devíti sourozenců a svou hudební kariéru zahájil již jako chlapec. Počátkem 60. let jeho starší bratři vystupovali v sourozenecké skupině a Michael se k nim přidal v roce 1964. Jacksonovým vzorem byl již od útlého věku černošský zpěvák Frankie Lymon. Brzy se stal nejmladším leaderem skupiny The Jackson 5. Skupina prorazila v roce 1969 a první LP vydala, když bylo Michaelovi 12 let. Souběžně s tím už tehdy odstartoval sólovou kariéru. Prvním jeho hitem byla balada \"Got To Be There\" (1972). Naposledy s bratry vystoupil na turné v roce 1985.\n\nPrvní autorskou desku s názvem \"Off the Wall\" vydal v roce 1979. Projekt vzal za svůj jeden z nejvlivnějších hudebních producentů Quincy Jones a odstartoval tak Jacksonovu hvězdnou kariéru. Následující \"Thriller\" – nejprodávanější album všech dob – vydal tandem Jackson – Jones o tři roky později. Revoluční videoklip k titulní písni udal novou normu videoklipu jako takového. V roce 1983 předvedl Jackson při výroční show společnosti Motown na živo svou první sólovou taneční sestavu (včetně legendárního Moonwalk) k písni Billie Jean, čímž se vyprofiloval jako nejnadanější hudební performer své doby. Následovalo \"Bad\" – druhé nejprodávanější album všech dob. Album je výrazně kratší než Thriller, což bylo způsobeno Jacksonovým požadavkem novějšího a průbojnějšího zvuku alba – mnoho písní z té doby zůstalo dodnes nezařazených. Následující album \"Dangerous \" představuje zlom v Jacksonově kariéře. Odpoutal se od dosavadní spolupráce s Quincy Jonesem a výrazně proměnil „sound“ svých písní. Důležitou roli v tomto procesu hrál tzv. beatbox – Jacksonovy hlasové dispozice byly natolik pestré, že obsáhly nejen vokální linku, ale rovněž většinu hudebního doprovodu. Následovalo album \"HIStory\", ve kterém Jackson posílil roli elektroniky a výrazně propracoval zapojení svého hlasu, coby bicího nástroje. Samostatnou kapitolu tvoří film-videoklip \"Ghosts\" z roku 1997, na kterém Jackson spolupracoval s režisérem Stanem Winstonem, který je dokladem Jacksonova choreografického perfekcionismu. Následující album \"Blood on the Dance Floor\" vzniklo z popudu Sony music, která chtěla zpěváka dostat do diskotékových síní. Ač album obsahuje pět původních písní, většina tvoří remixy starších hitů a Jackson se s touto koncepcí nikdy zcela nespokojil. Album \"Invincible\" tak mělo být navázáním na Dangerous a History. Jackson nikdy nepřestal sledovat nové trendy v oblasti zvukové techniky, čehož je právě Invincible skvělým dokladem. Jacksonova nahrávací společnost Sony Music však neměla zájem o to, aby album \"Invincible\" mělo komerční úspěch, potřebovala Jacksona izolovat od finančních příjmů, aby byl nucen jí odprodat svůj podíl ve firemním ATV katalogu. Z alba \"Invincible\" vyšel jen jeden singl (\"You Rock my World\") a natočil se pouze jeden videoklip. I tak se alba prodalo úctyhodných 10 milionů nosičů. Tento spor se Sony v podstatě ukončil Jacksonovu kariéru, ten plánoval comeback u jiné nahrávací společnosti v roce 2008.\n\nJackson připravoval koncertní turné „This is it“, které mělo začít 13. července 2009. Měl vyprodaných 50 koncertů v londýnské O2 aréně. Michael se jich už nedožil.\nZa album Thriller dostal 8 cen Grammy. Celkem jich za svého života dostal 13. American Music Awards mu udělili titul \"Umělec století\". Album \"Thriller\" získalo zápis do Guinessovy knihy rekordů jako nejprodávanější album všech dob. Jako jeden z mála umělců byl Jackson dvakrát přijat do rockenrolové síně slávy. Má hvězdu na hollywoodském chodníku slávy. V roce 2008 album Thriller přijala knihovna amerického Kongresu do svých sbírek pro jeho nezpochybnitelný kulturní význam. Michael Jackson je považován za krále popu („King of Pop“). Toto označení (které mu dala jeho dlouholetá přítelkyně Elizabeth Taylor, konkrétně „král popu, rocku a soulu“) je však pro Michaela Jacksona omezující, ve své tvorbě obsáhl mnohem více žánrů, například již zmíněný rock a soul, dále R&B, funk, new jack swing a také například prvky gospelu či rappu.\n\nNeopomenutelný je jeho talent pro tanec a pohyb všeobecně. Michael Jackson se nikdy neučil tančit, a přesto je nazýván druhým Fredem Astairem. Mimo jiné výborně stepoval.\n\nV 80. letech Jackson spolupracoval s firmou Pepsi, která jej sponzorovala, a natočil pro ní několik reklamních videí. Na jednom z nich, v němž zazněl hudební motiv upravené skladby \"Billie Jean\", se pracovalo za účasti úplné sestavy skupiny Jacksons, a to 27. ledna 1984 v Shrine Auditorium v Los Angeles před 3000 fanoušky. Chybnou časovou koordinací došlo v Jacksonově těsné blízkosti k předčasnému odpálení pyrotechniky, která byla součástí speciálních efektů reklamy. Došlo ke vznícení Jacksonových vlasů, což umělec nezaregistroval a pokračoval v produkci. Po několika sekundách plamen uhasili Jacksonovi spoluhráči, přesto umělec utrpěl popáleniny 2. a 3. stupně na hlavě. Jiné verze na motivy (\"Billie Jean\" a \"Bad\") se již obešly bez komplikací.\n\nJackson nazpíval mnoho skladeb s různými interprety (kromě svých bratrů): Janet Jackson (Scream), Diana Ross (\"Ease On Down The Road\", \"Eaten alive\"), Paul McCartney (\"Say, Say, Say\", \"The Girl is Mine, Man\"), Stevie Wonder (Just Good Friends), 3T (Michaelovi synovci – \"I Need You\", \"Why\"), USA for Africa – United Support of Artists for Africa (\"We Are The World\"), Mick Jagger (\"State Of Shock\"), Freddie Mercury (\"State Of Shock\"), \"There Must Be More To Life Than This\", Eddie Murphy (\"Whatzupwitu\"), Siedah Garrett (\"I Just Can't Stop Loving You\", \"Man In The Mirror\"), Rockwell (\"Somebody's Watching Me\"), Britney Spears (\"The Way You Make Me Feel\"), will.i.am (\"The Girl Is Mine 2008\", \"P.Y.T. 2008\", \"Wanna Be Startin’ Somethin’ 2008\"), Akon (\"Wanna Be Startin’ Somethin’ 2008\", \"Hold My Hand\"), Fergie (\"Beat It 2008\")…\n\nJackson se spolupodílel i na hudební stránce početných filmů a seriálů (\"Zachraňte Willyho 1, 2\", \"Simpsonovi\", \"E.T. – Mimozemšťan\", \"Moonwalker\", \"Kapitán EO\", \"Čaroděj\", \"Safari\", \"Superman\"…).\n\nZ některých skladeb Jacksona, resp. sourozenecké skupiny vznikly i cover verze různých kvalit – Mariah Carey: „I’ll be there“; Weird Al Yankovic: „Fat“, „Eat it“ a jiné.\n\nMichael Jackson se aktivně (osobně i finančně) podílel na mnohých humanitárních akcích a projektech. Roku 1984 věnoval částku 1,5 milionu dolarů, kterou získal z mimosoudního vyrovnání s Pepsi commercial po nehodě z natáčení reklamního videa (více viz Spolupráce s Pepsi), nemocnici Brotman Medical Center v Culver City v Kalifornii, kde byl ošetřován na oddělení popálenin (později bylo pojmenováno \"Michael Jackson Burn Center\"). V roce 1985 spolupracoval s Lionelem Richiem na charitativním singlu \"We Are the World\", který se stal jedním z nejúspěšnějších v historii (prodáno téměř 20 milionů kusů a miliony dolarů byly věnovány na pomoc proti hladomoru). Výnos z prodeje nahrávky písně \"Man In the Mirror\", která byla realizována roku 1988, šel na podporu \"Camp Ronald McDonald for Good Times\" věnující se dětem, které trpí rakovinou. V roce 1992 založil charitativní organizaci \"Heal the World Foundation\" (\"Uzdravme svět\"), která zpřístupnila dětem \"Neverland\" a posílala do světa miliony dolarů na pomoc válkami a nemocemi ohroženým lidem. Vzdával se honorářů (např. svého podílu z výnosu \"Victory Tour\" skupiny The Jacksons v roce 1984, zisku z \"Dangerous World Tour\" o 69 koncertech v letech 1992–1993) atd.\nZa svůj život věnoval Michael Jackson na charitativní účely údajně více než 300 milionů dolarů.\n\nTexty mnohých svých písní Jackson poukazoval na aktuální společenské problémy, které se ho mnohdy týkaly osobně – na rasismus a jiné sociální nerovnosti, násilí, hladomor, zneužívání drog, na HIV/AIDS v době, kdy bylo téma stále kontroverzní, na ničení životního prostředí nebo i na mediální manipulaci (\"Black or White\", \"Gone Too Soon\", \"Heal the World\", \"Earth Song\", USA For Africa (United Support of Artists for Africa): \"We Are the World\", \"Will You Be There\", \"Tabloid Junkie\", \"Scream\", \"Money\", \"They Don’t Care About Us\", \"Little Susie\", \"The Lost Children\"…).\n\nZa charitativní činnost dostal 14. května 1984 cenu z rukou amerického prezidenta Ronalda Reagana a za podporu 39 charitativních institucí byl připsán do Guinessovy knihy rekordů. V roce 2004 byl ve Washingtonu vyznamenán cenou od \"The African Ambassadors’ Spouses Association\" za celosvětové humanitární úsilí, které zahrnovalo i finanční přispívání charitativním organizacím bojujícím proti hladomoru v Africe.\nPo Jacksonově smrti navrhla demokratická kongresmanka z Texasu Sheila Jackson Lee ve Sněmovně reprezentantů projednání rezoluce, která měla Jacksonovi přiznat (mimo jiné za mimořádné humanitární aktivity) status americké legendy. Kvůli eventuálním kontroverzím, jež by mohla rezoluce způsobit, však byla zamítnuta. Posmrtně byl Jackson za humanitární aktivity vyznamenán v Rakousku cenou Save the World Award, kterou převzal jeho bratr Jermaine.\n\nJackson byl sice afroamerického původu, jeho kůže ale postupně získávala světlejší odstín. Tato skutečnost vyvolala (částí veřejnosti dodnes vedené) spekulace, zda Jackson nepodstoupil bělení kůže, aby získal europoidní vzhled. Podle biografie J. Randyho Taraborrelliho však bylo umělci v roce 1986 diagnostikováno vitiligo, relativně neznámé kožní onemocnění, při kterém dochází k výpadkům pigmentu. Tyto informace potvrdil i Jacksonův osobní dermatolog Dr. Arnold Klein v talk show Larryho Kinga na americké stanici CNN. Jackson kryl příznaky zpočátku tmavým make-upem, s postupným rozvojem choroby ale začal používat make-up světlý a údajně i speciální přípravky na zestejnění zbývajících tmavých skvrn. Nechal si vytvořit tmavé tetování dokreslující obočí a drobné růžové tetování u rtů. Veřejnost o svém onemocnění poprvé informoval v roce 1993 v rozhovoru s Oprah Winfreyovou, ve kterém mimo jiné uvedl, že rozvoj vitiliga byl geneticky podmíněn z otcovy strany rodiny, což později potvrdily i Jacksonovy sestry Janet a La Toya. V listopadu roku 2009 La Toya sdělila, že pigmentovou poruchu zdědil i Jacksonův starší syn Prince Michael (I), který má skvrny patrné v oblasti rukou a krku. Pitevní zpráva Michaela Jacksona uvádí, že měl zpěvák na těle, hlavně pak na hrudi, břichu, obličeji a pažích v době úmrtí světlé skvrny svědčící o tom, že vitiligem skutečně trpěl.\n\nPrvní plastickou operaci Jackson podstoupil v roce 1979, když si zlomil nos při taneční zkoušce. Nos si nechal opět upravit v roce 1984 po ošetření popálenin z pyrotechnické nehody, která se přihodila při natáčení reklamního videoklipu (více viz Spolupráce s Pepsi). V dokumentu britského novináře Martina Bashira \"Living with Michael Jackson\" (2003) (více viz Dokumenty) se umělec svěřuje, že v mládí byl jeho vzhled, např. tvar nosu, terčem zvláště otcových zraňujících narážek nebo si potrpěl na akné. Někteří psychologové se domnívají, že Jackson trpěl dysmorfofobií, psychickým stavem, kdy se trpící obává přijetí svého vzhledu okolím.\n\nV roce 1986 byla Jacksonovi diagnostikována dvě kožní onemocnění: postupně ustupující lupus a rozšiřující se vitiligo, které způsobuje ztrátu pigmentu (více viz Barva kůže). V posledních letech Jacksonova života se množily bulvární zprávy o jeho údajném chatrném zdraví, které byly buď dementovány nebo zůstaly nepotvrzeny. Popíraly je nebo jejich předimenzovanou prezentaci snižovaly i samotné Jacksonovy veřejné výstupy. Více viz Pitva.\n\nJackson byl de facto v závěru své kariéry několikrát nařknut ze sexuálního obtěžování nezletilých dětí. Poprvé v létě roku 1993 zubařem Evanem Chandlerem za údajné Jacksonovo zneužívání jeho třináctiletého syna Jordana Chandlera. Požadavek soudního řízení byl stáhnut poté, co se Jackson v lednu roku 1994 s rodinou Chandlera finančně vyrovnal částkou 22 milionů dolarů.\nNěkolik měsíců po Jacksonově smrti v roce 2009 spáchal Evan Chandler, údajně trpící neznámou chorobou, z nevyjasněného důvodu sebevraždu střelbou do hlavy. Jeho syn pobývá pod změněným jménem pravděpodobně v Long Island v New Yorku.\n\nNa konci roku 2003 byl Jackson obviněn z dalšího sexuálního obtěžování, tentokrát třináctiletým chlapcem Gavinem Arvizem. Ten byl veřejnosti znám už z kontroverzního záběru z dříve odvysílaného (v USA 6. února 2003) dokumentu britského novináře Martina Bashira \"Living with Michael Jackson\" (2003) , kde chlapec drží Jacksona za ruku a pokládá mu hlavu na rameno. Jackson v Gavinově přítomnosti otevřeně říká, že s Gavinem stejně jako dalšími dětmi spává ve společné ložnici, pokud si to výslovně přejí a jejich rodiče s tím souhlasí – sám jim ale tuto alternativu nenabízí a má pro ně k dispozici pokoje pro hosty. V závěru dokumentu prohlašuje, že ani na sdílení jedné postele s dětmi neshledává nic špatného, neboť se z jeho strany nejedná o nijak sexuálně motivované jednání. Dodává, že takto by se měl naopak chovat celý svět, v němž se poslední dobou základní rodinné vazby zásadně zpřetrhávají. Soudní psycholog Dr. Stanley Katz v roce 2003 poznamenal, že Jacksona nelze kvalifikovat jako pedofila, nýbrž člověka, který pouze zažívá návrat do ztraceného dětství, čemuž víceméně odpovídá jeho duševní rozpoložení a chování. Během dvou let mezi obviněním a soudem se Jackson údajně stal závislý na uklidňujícím léku Demerolu a výrazně ztratil na váze. Proces s názvem \"The People of the State of California v. Michael Joseph Jackson\", v němž Jackson čelil obvinění Arviza a jeho sourozenců ze sexuálního obtěžování, začal v únoru roku 2005 a Jacksonovi v něm hrozilo až 20 let vězení. 13. června téhož roku jej porota vrchního soudu státu Kalifornie shledala nevinným ve všech deseti bodech obžaloby. Vyšetřování a soud trval 574 dnů. Po ukončení procesu se Jackson uchýlil do Bahrajnu, malého ostrova v jižní části Perského zálivu.\n\nAčkoli se oprávněnost obvinění ze sexuálních zneužívání dětí nikdy neprokázala, Jacksonova reputace byla kvůli neutuchajícím mediálním spekulacím u části veřejnosti natrvalo poškozena.\n\nMichael Jackson byl dvakrát ženatý.\nPrvní manželkou se stala zpěvačka Lisa Marie Presley, dcera Elvise Presleyho, s níž se Jackson seznámil už v roce 1975. Svatba se konala květnu roku 1994 v Dominikánské republice a ještě dva měsíce poté byla událost držena v tajnosti. Pár musel čelit mediálním spekulacím, že se oddal pouze za účelem napravení Jacksonovy reputace, která byla poškozena proběhlým soudním řízením (více viz Soudy). Manželé se odloučili v prosinci roku 1995 a rozvedli v srpnu roku 1996, poté zůstali přátelé.\n\nPodruhé se Jackson oženil 14. listopadu roku 1996 (bez příprav ve svém hotelovém pokoji) se zdravotní sestrou Deborah Jeanne Rowe (známou jako Debbie Rowe), která mu porodila 2 děti: Prince Michaela Jackson (nar. 1997) a Paris Jackson (nar. 1998). Krátce po umělcově smrti se v tisku objevily zprávy, podle nichž Rowe přiznala, že Jackson není jejich biologickým otcem – tato zpráva však byla později dementována (rozhovor byl falešný). Manželé žili odděleně a rozvedli se po necelých třech letech (1999) s tím, že Rowe přenechala Jacksonovi plné právo na opatrovnictví obou dětí.\n\nTotožnost náhradní matky nejmladšího dítěte – Prince Michaela Jacksona II, zvaného „Blanket“ (nar. 2002) – je neznámá.\n\nPřestože bulvární média dodnes spekulují o věrohodnosti Jacksonova otcovství kvůli odstínu pleti potomků, která je světlejší než Jacksonova původní barva kůže (více viz závěr sekce Barva kůže), ukazuje se, že Prince II. \"Blanket\" údajně vykazuje známky choroby vitiliga jako jeho otec, což v roce 2009 uvedla Jacksonova sestra La Toya, vyvracejíc tak v tomto případě pochyby o Jacksonově otcovství.\n\nJackson zemřel 25. června 2009 v oblasti Los Angeles v Kalifornii na selhání srdce.\n\nCentrála rychlé zdravotní pomoci 911 přijala ze zpěvákova pronajatého sídla v 100 North Carolwood Drive v Holmby Hills telefonát ve 12.21 místního času. Volající žádal o pomoc pro člověka v bezvědomí, kterého se přítomný osobní lékař pokoušel neúspěšně resuscitovat. Když do domu o tři minuty později dorazili zdravotníci, zpěvák nedýchal a byla mu zjištěna srdeční zástava. Resuscitace pokračovala během převozu a více než hodinu po příjezdu do Ronald Reagan UCLA Medical Center v 13.14 (20.14 UTC, tj. 22.14 SELČ). Po neúspěšných pokusech o oživení byl Jackson prohlášen ve 14:26 místního času (21.26 UTC, tj. 23.26 SELČ) za mrtvého.\n\nZa příčinu náhlého úmrtí byla určena akutní otrava silným sedativem propofolem, které Jacksonovi od května roku 2009 podával proti chronické nespavosti osobní lékař.\nZa Jacksonovu smrt, která byla po dlouhé době prohlášena koronerem za vraždu, je údajně zodpovědný Jacksonův osobní lékař – kardiolog Conrad Murray. Ten byl 8. února roku 2010 v Los Angeles obviněn z neúmyslného zabití, ale propuštěn na kauci (75.000 dolarů = 1,43 milionu korun) – s omezením lékařské praxe a zabavením pasu. V dubnu Conrad Murray stanul před soudem, ve kterém mu hrozily až čtyři roky vězení. 7. listopadu 2011 pak byl v procesu Conrad Robert Murray vs. lid státu Kalifornie jednohlasně všemi členy poroty uznán vinným z neúmyslného zabití svého pacienta Michaela Jacksona a následně odsouzen ke čtyřem letům vězení. Z vězení byl propuštěn po necelých dvou letech, 28. října 2013.\n\nPo Jacksonově smrti se objevily v bulvárních médiích zprávy o údajných „šokujících výsledcích pitvy“ umělce, ty však byly vzápětí popřeny. Začátkem října podalo BBC informace o závěru pitvy, podle níž měl Jackson silné srdce, jeho tělesná váha odpovídala výšce postavy a ačkoli mu byla zjištěna artritida a chronický zánět plic, byl to celkem zdravý padesátník.\n\n\n\n\n\n\n\n\n"}
{"id": "456429", "url": "https://cs.wikipedia.org/wiki?curid=456429", "title": "Kohesin", "text": "Kohesin\n\nKohesin či také kohezin je proteinový komplex složený z několika podjednotek, který drží u sebe sesterské chromatidy. Tuto funkci vykonává od doby, kdy došlo k replikaci DNA (tedy v S-fázi buněčného cyklu), až do anafáze mitotického dělení (či do anafáze II meiotického dělení). Kohesin se váže na sekvence DNA z tzv. Alu rodiny a jeho funkci v anafázi ukončí až enzym separáza (ale v anafázi I meiotického dělení tomuto oddělení zabrání protein Sgo).\n\n"}
{"id": "456434", "url": "https://cs.wikipedia.org/wiki?curid=456434", "title": "John Hughes", "text": "John Hughes\n\nJohn Hughes (18. února 1950, Lansing, Michigan - 6. srpna 2009, New York City, New York) byl americký filmový režisér, scenárista, producent a herec.\n\nHughes se proslavil zejména jako režisér komedií jako \"Snídaňový klub\" nebo \"Sixteen Candles.\" Byl scenáristou a producentem rodinné komedie \"Sám doma\", jehož dětskou hvězdou byl Macaulay Culkin. Pod pseudonymem Edmon Dantes napsat také scénář k filmu \"101 dalmatinů\". Jako herec se uplatnil např. ve filmech Ferrise Buellera jako \"Broken Vessels\" či \"Volný den\".\n\n"}
{"id": "456435", "url": "https://cs.wikipedia.org/wiki?curid=456435", "title": "Elektrické zařízení", "text": "Elektrické zařízení\n\nElektrické zařízení je technické zařízení, které ke své činnosti nebo působení využívá účinků elektrických nebo elektromagnetických jevů. Elektrické zařízení nebo jeho části se skládají z elektrických obvodů, elektrické instalace a elektrických předmětů. Elektrická zařízení se dělí podle účelu, podle napětí, podle druhu proudu, podle nebezpečí úrazu elektrickým proudem a podle provozní spolehlivosti.\n\n"}
{"id": "456440", "url": "https://cs.wikipedia.org/wiki?curid=456440", "title": "Indy", "text": "Indy\n\nIndy (* 20. leden 1978) je český rapper původním jménem Andreas Christodoulou. Společně s DJ Wichem tvoří skupinu Indy & Wich.\nV prosinci 2010 vydal společně s Raem (\"Radek Tomášek\") album \"KMBL\".\n\n\n\n"}
{"id": "456451", "url": "https://cs.wikipedia.org/wiki?curid=456451", "title": "Miloš Pokorný", "text": "Miloš Pokorný\n\nMiloš Pokorný (* 28. dubna 1964, Praha) je český zpěvák, bavič a moderátor. Působí společně se svým kolegou z rádia Romanem Ondráčkem v kapele Těžkej Pokondr. Moderuje každé ráno na rádiu Frekvence 1.\n"}
{"id": "456456", "url": "https://cs.wikipedia.org/wiki?curid=456456", "title": "Výbor pro veřejné blaho", "text": "Výbor pro veřejné blaho\n\nVýbor pro veřejné blaho (častěji překládaný jako \"Výbor veřejného blaha\", fr. \"Comité de salut public\"), ustanovený Národním konventem 6. dubna 1793 představoval de facto seskupení výkonné moci ve Francii v období Teroru v letech 1793-1794. Ve válečném stavu a s vidinou národního ohrožení, jakobíni pod vedením Maximiliena Robespierra přesunuli veřejné žaloby, soudy a popravy pod dohled této komise.\n\nVýbor byl osobně odpovědný za tisíce poprav, včetně poprav vysokých šlechticů a bývalých vládních činitelů, které posílal pod gilotinu. Nejčastějším důvodem pro popravu bylo obvinění z podporování monarchie a kontrarevoluce. Vláda výboru vešla do dějin jako vláda teroru.\n\nKomise se oficiálně skládala z dvanácti členů, přičemž všechny vybíral Národní konvent na dobu neurčitou. První členové byli jmenováni v 6. dubna 1793. Robespierre dominoval v první komisi už od svého zvolení.\n\n\nDne 10. července byla komise reorganizována a přejmenována na Velkou komisi pro veřejné blaho. Původní členové byli v podstatě znovuzvoleni a komise obdržela neobyčejnou moc. Stále však byla pod kontrolou Robespierra.\n\n\nKomise ztratila svou moc po Thermidorském převratu 27. července 1794, což účinně ukončilo vládu teroru a v podstatě i diktátorství Robespierrovo, který v předcházejících měsících a letech získal, po popravě Dantona a Héberta na jaře 1794, téměř nekontrolovatelnou moc. Robespierre byl gilotinován následujícího dne po pádu komise spolu s ostatními jejími členy. Formálně byla komise nahrazena ústavou z roku 1795, která zároveň ukončila vládu Národního konventu držícího se u moci od vyhlášení republiky v roce 1792.\n\n\n"}
{"id": "456460", "url": "https://cs.wikipedia.org/wiki?curid=456460", "title": "Charles Watson-Wentworth", "text": "Charles Watson-Wentworth\n\nCharles Watson-Wentworth, 2. markýz z Rockinghamu (13. květen 1730 – 1. červenec 1782) byl britský státník, člen strany Whigů, známý jako politik, který ve dvou obdobích zastával funkci britského premiéra. V době, kdy se aktivně zapojil do politiky, zastával pouze dvě významné pozice (premiér a předsedající Dolní sněmovny), ale byl velmi vlivným politikem.\n\nWatson se narodil 13. května 1730 v Rotherhamu v South Yorkshire a byl dědicem Thomase Wentwortha, 1. hraběte ze Staffordu. Studoval na Westminsterské škole a roku 1746 se přestěhoval do Carlisle, kde se připojil k princi Williamovi, mladšímu synovi Jiřího II. O čtyři roky později byl jmenován hrabětem z Maltonu a krátce nato zdědil i titul hraběte po svém otci.\n\nNásledující rok se stal členem Sněmovny lordů a roku 1751 se stal správcem královské domácnosti u Jiřího II. Byl povýšen do rytířského stavu a roku 1761 mu byl udělen podvazkový řád. Roku 1762 pověřil Jiří III. svého učitele Johna Stuarta funkcí premiéra. O několik měsíců později se proti němu v parlamentu zvedla opozice vedená předchozím premiérem Pelham-Hollesem, ke které se připojil i Watson, a která dosáhla Stuartovo odvolání. V následujících letech se stal Watson vůdcem Pelhamových spojenců.\n\nNeoblíbenost dalšího premiéra Grenvilleho u krále a jeho neschopnost získat parlamentní většinu vedla roku 1765 k jeho odvolání a po jednáních byl Watson pověřen sestavením vlády. Ten jmenoval své spojence Conwaye a Fotzroye správci severní a jižní části země. Jeho soukromým tajemníkem se stal Edmund Burke, irský státník a filozof. Ten se stal Watsonovým přítelem, politickým spojencem a rádcem. Nicméně vnitřní rozpory ve vládě vedly k Watsonově rezignaci a jmenování Williama Pitta premiérem.\n\nNásledujících šestnáct let strávil Watson v opozici. Byl silným podporovatelem ústavních práv kolonistů a podporoval nárok Amerických kolonií na nezávislost. Roku 1782 byl podruhé jmenován do funkce premiéra a v této pozici podporoval ukončení americké války za nezávislost a uznal samostatnost Spojených států amerických. Období této vlády však po čtrnácti týdnech ukončila jeho smrt.\n"}
{"id": "456461", "url": "https://cs.wikipedia.org/wiki?curid=456461", "title": "Bouře (Hvězdná brána: Atlantida)", "text": "Bouře (Hvězdná brána: Atlantida)\n\nBouře (v anglickém originále The Storm) je 10. epizoda I. série sci-fi seriálu .\n\nJohn Sheppard s Teylou objeví při projížďce jumperem obrovskou bouři, která míří přímo k pevnině a Atlantidě. McKay se Zelenkou zjistí, že bouře zabírá 20 procent povrchu planety a že se s ní Antikové setkávali každých 20 let. Dříve však byli lépe chráněni – pod hladinou oceánu nebo silným štítem. Dnes nemá ZPM dostatek energie a Atlantida by bouři pravděpodobně nepřečkala bez výrazného poškození. Proto se chystá plán dočasné evakuace. Sheppard najde možné přechodné útočiště na planete Manarii. Její obyvatelé však nejsou dočasnými návštěvníky nijak nadšeni.\n\nZelenka s McKayem přijdou na způsob, jímž by bylo možné Atlantidu před bouří ochránit. Město má čtyři velké uzemňovací stanice, které svádějí elektrickou energii blesků do oceánu pod ním. V případě odpojení těchto stanic by bylo možné svést energii do generátoru štítu a město by tak bouři odolalo. Času však není mnoho a přerušeny musí být všechny čtyři stanice. Posádka Atlantidy i Athosiané z pevniny se tedy přesunují na Manarii, na planetě zůstává pouze doktorka Weirová, Rodney McKay, Sheppard a pár vojáků, kteří mají v plánu odpojit uzemnění. Na pevnině uvízl také jumper s Teylou, doktorem Becketem a poručíkem Fordem, kteří čekali na poslední skupinu Athosianů, bouře je však předešla a znemožnila jim odlet.\n\nMezitím na Manarii se její vůdce rozhodl informovat Genie o oslabení Atlantidy a poskytnout jim také přístupový kód Athosianů. Geniové se tak (pod záminkou napadení Wraithy a prosby o pomoc) bez větších problémů dostanou na Atlantidu. Zde jejich vůdce Kolya zastřelí vojáky hlídající bránu a zajme doktorku Weirovou a McKaye. Požadují zásoby výbušniny C4, léky, jumper a navrácení wraithského datového disku. (viz ) Sheppard výbušninu schová, o situaci informuje Forda a spěchá odpojit poslední uzemňovací stanici. Tady však narazí na dva Kolyovy vojáky a zastřelí je. Kolya na oplátku vyhrožuje zabitím doktorky Weirové.\nMaraniané pravděpodobně dříve patřili do Geniijské konfederace a nadále s nimi v případě potřeby spolupracují.\n"}
{"id": "456462", "url": "https://cs.wikipedia.org/wiki?curid=456462", "title": "Vulci", "text": "Vulci\n\nVulci nebo Volci (etrusky \"Velch\" nebo \"Velx\") bylo etruské město ve dnešní provincii Viterbo severně od Říma ve střední Itálii.\n\nNázev Vulci nesl rovněž zdejší kmen Etrusků. Jednalo se o jeden z dvanácti etruských městských států, z nichž se zformovala etruská liga. Patronkou města byla bohyně Turan.\n\nPo porážce od Římanů byli Etruskové asimilováni, město ztratilo svůj původní význam a zaniklo. Z toho důvodu na místě Vulci nikdy nebylo vybudováno nové město.\n\nV roce 1828 zde byla objevena rozsáhlá nekropole, v níž bylo nalezeno více než 15 000 hrobek. Nejznámější z nich je Tomba François objevená v roce 1857. Zdejší fresková výzdoba je dnes vystavována v Museo Torlonia v Římě.\n\n"}
{"id": "456469", "url": "https://cs.wikipedia.org/wiki?curid=456469", "title": "Magical Mystery Tour", "text": "Magical Mystery Tour\n\nMagical Mystery Tour může mít více významů:\n"}
{"id": "456475", "url": "https://cs.wikipedia.org/wiki?curid=456475", "title": "Poslední výstřel (rozcestník)", "text": "Poslední výstřel (rozcestník)\n\nPoslední výstřel může znamenat:\n\n"}
{"id": "456486", "url": "https://cs.wikipedia.org/wiki?curid=456486", "title": "VSK Technika Blansko", "text": "VSK Technika Blansko\n\nVSK Technika Blansko (celým názvem: Vysokoškolský sportovní klub Technika Blansko) byl český klub ledního hokeje, který sídlil v Blansku v Jihomoravském kraji. V letech 2009–2010 působil ve 2. lize - sk. Východ, třetí české nejvyšší soutěži ledního hokeje.\n\nZaložen byl dne 12. června 2009 sloučením klubů VSK Technika Brno a HC Blansko na úrovni dorostu (krajský přebor), juniorů (krajský přebor) a mužů (2. liga). Původní kluby zůstaly, ale fungovaly pouze na úrovni přípravky a žáků. V sezóně 2009/2010 obsadilo Blansko ve své první sezóně 11. příčku ve 2. české hokejové lize – skupině Východ. Před sezónou 2010/2011 se klub přestěhoval do Rosic.\n\nSvé domácí zápasy odehrával na zimním stadionu Blansko s kapacitou 1 800 diváků.\n\n\nZdroj: \n\n\n\nZdroj: \n\n"}
{"id": "456491", "url": "https://cs.wikipedia.org/wiki?curid=456491", "title": "Prevét", "text": "Prevét\n\nPrevét (z latinského \"locus privatus\" – soukromé místo) je typ středověkého záchodu. Objevuje se na hradech, zámcích i jiných stavbách. Jednalo se zpravidla o malé arkýře umístěné na krakorcích, které dotvářejí kolorit celé stavby. Žádný splachovací systém nebyl potřebný, neboť o patřičný odvod výkalů se zpravidla postarala sama gravitace. Tento výraz, respektive jeho počeštěná forma „prevít“, se stal nadávkou a synonymem pro nečestného člověka.\n\nObvykle měl podobu výklenku ve zdi nebo malého arkýře. V případě, že budovu obíhal parkán, mohl být prevét umístěný v parkánové zdi. S obytnou budovou ho potom spojoval můstek (např. na hradě v Písku). Na některých hradech mohly vzniknout dokonce i specializované záchodové věže (v Čechách např. na Křivoklátě).\n\nNejstarším dochovaným záchodem v Česku je právě prevét, a to na hradě Přimda.\n\nPro často tradovaný český ekvivalent \"výsernice\" zatím chybí doklad v dobovém materiálu. Nevyskytuje se v žádném z českých slovníků od poloviny 14. do poloviny 20. století, nezachytila jej ani žádná z moderních lexikografických pomůcek, věnovaných staré češtině, ať již tištěných, anebo elektronických. Existuje proto důvodné podezření, že jde o neologismus vytvořený po roce 2000. Pro označení sociálního zařízení se uvádějí ve staré češtině následující pojmy: Bartoloměj Klaret z Chlumce, Glossarius (cca 1360) – záchod /priveta/, sráč /cloaca/, potřebnie /latrina/ (první dva výrazy jednotlivě doloženy i dříve); Daniel Adam z Veleslavína, Nomenclator quadrilinguis (1598) – záchod, prevít, sroň; Václav Jan Rosa, Thesaurus linguae Bohemicae (1680) – záchod, trativod, sráč, srovod /prevít/; Jan Václav Pohl, Slovník řeči české (1783) – záchod, serna /Abtritt/. \n"}
{"id": "456492", "url": "https://cs.wikipedia.org/wiki?curid=456492", "title": "Taylor Lautner", "text": "Taylor Lautner\n\nTaylor Lautner (* 11. února 1992 Grand Rapids, Michigan) je americký herec, který se nejvíce proslavil rolí Jacoba Blacka ve filmové sérii \"Stmívání\".\n\nNarodil se Deborah a Danieli Lautnerovým. Když mu bylo 6 let, začal se věnovat karate. Už v 8 letech reprezentoval svou zemi a vyhrál tři zlaté medaile. Karate studoval na Fabianově škole karate. Pak ho trénoval Mike Chat.\n\nV 7 letech pocítil, že by se chtěl věnovat herectví, a tak se přihlásil na konkurz do reklamy na Burger King. V konkurzu neuspěl, ale jeho rodiče ho nadále hodně podporovali a objížděli s ním plno konkurzů a pro větší šance se s ním přestěhovali do Los Angeles. Jejich úsilí se vyplatilo. Zahrál si v \"My Wife and Kids (2001)\", \"Kalifornské léto (2004)\", \"The Bernie Mac Show (2001)\", and \"The Nick & Jessica Variety Hour (2004)\". Taylor i daboval dvě epizody z \"Co je nového, Scooby-Doo? (2002)\" and \"Charlie Brown\".\n\nV roce 2005 dostal konečně pořádnou filmovou roli v \"Dobrodružství Žraločáka a Lávovky\" a v témže roce ve filmu \"Dvanáct do tuctu 2\".\n\nSvoji prozatím největší a nejznámější roli získal v roce 2008 ve filmu \"Stmívání\" jako Jacob Black. Roli si znovu zahrál ve druhém dílu série \"\", poté ve třetím dílu \"\" a ve čtvrtém dílu, který byl rozdělen na dvě části \" a \"\". V roce 2010 se objevil po boku Taylor Swift ve filmu \"Na sv. Valentýna\". O rok později získal hlavní roli ve filmu \"Bez dechu\", kde si zahrál s Lily Collins.\n\nV roce 2013 získal menší roli ve filmu \"Machři 2\". V roce 2014 získal hlavní roli v akčním filmu \"Tracers.\" V únoru 2014 bylo potvrzeno, že nahradí Andyho Samberga v seriálu britské stanice BBC Three \"Kuků\". V červnu 2016 bylo oznámeno, že se připojil k obsazení seriálu \"Scream Queens\". \n\nMezi lety 2006 až 2013 chodil se Sarou Hicks. Na začátku roku 2009 pak se Selenou Gomez a od září do prosince 2009 s Taylor Swift, se kterou se seznámil na natáčení \"Na sv. Valentýna\". V roce 2011 chodil s herečkou Lily Collins. Od roku 2013 chodil s kanadskou herečkou Marií Avgeropoulos až do roku 2014\".\" Od roku 2014 chodí s modelkou Rainou Lawson.\n\n"}
{"id": "456494", "url": "https://cs.wikipedia.org/wiki?curid=456494", "title": "Explorer 2", "text": "Explorer 2\n\nExplorer 2 (EXPLR2) bylo neúspěšné zopakování mise Explorer 1, sondě se nepodařilo opustit atmosféru Země.\n\nExplorer 2 odstartoval z Mysu Canaveral na Floridě 5. března 1958 v 18:28 UTC.\nNosnou raketou byla Juno I, která vznikla z Jupiteru-C. Projekt Jupiter-C byl vyvinut v roce 1954 a byl zrušen v roce 1955, kdy byl nahrazen programem Vanguard.\n"}
{"id": "456500", "url": "https://cs.wikipedia.org/wiki?curid=456500", "title": "ITL Eisenbahngesellschaft", "text": "ITL Eisenbahngesellschaft\n\nITL Eisenbahngesellschaft mbH (VKM: ITL) je německý nákladní železniční dopravce patřící do skupiny francouzského státního železničního dopravce SNCF.\n\nSpolečnost byla založena 17. prosince 1998 a jejím jediným majitelem byl Uwe Wegat. Od dubna 2008 patří 75% podíl ITL francouzské státní společnosti SNCF. S účinností od 1. prosince 2010 se 100% vlastníkem společnosti stává SNCF Geodis. Již dříve však dopravce ITL fungoval jako součást společnosti Captrain Deutschland, tj. německého představitele mezinárodních železničních aktivit logistického operátora SNCF Geodis.\n\nKromě Německa provozuje ITL drážní dopravu také v zemích Beneluxu (prostřednictvím dceřiné společnosti ITL Benelux) a v Polsku (prostřednictvím ITL Polska). V roce 2002 byla založena v Česku dceřiná společnost ITL - Železniční společnost Praha, ta však není dopravcem. Držitelem licence pro provozování drážní dopravy však má společnost DBV-ITL, kde má ITL Eisenbahngesellschaft od roku 2005 podíl 50 %.\n\nPro společnost je klíčová doprava vlaků mezi Německem a Českem přes hraniční přechod Děčín - Bad Schandau ve spolupráci s ČD Cargem i jinými českými dopravci.\n\n"}
{"id": "456501", "url": "https://cs.wikipedia.org/wiki?curid=456501", "title": "Pontiac (náčelník)", "text": "Pontiac (náčelník)\n\nPontiac nebo Obwandiyag (asi 1720 – 20. duben 1769, česky někdy Pontiak) byl náčelníkem indiánského kmene Ottawů a stal se slavným díky své roli v tzv. Pontiacově povstání v letech 1763-1766, což byl boj mnoha severoamerických indiánských kmenů proti britské přítomnosti v oblasti Velkých kanadských jezer následující po tzv. francouzské a indiánské válce. Historikové se neshodují na tom, jak důležitou roli hrál Pontiac v tomto povstání. Díla z 19. století ho zobrazují jako organizátora a vůdce bojů, zatímco mnohé modernější interpretace ho považují za lokálního náčelníka s omezeným vlivem.\n\nExistuje minimum spolehlivých informací o Pontiacovi před rokem 1763. Narodil se zřejmě mezi léty 1712-1725 v ottawské vesnici na řece Detroit nebo Maumee. Etnická příslušnost jeho rodičů je nejistá. Podle ottawské tradice z 18. století byl Pontiacův otec Ottawa a jeho matka z kmene Odžibvejů, nicméně jiná tradice tvrdí, že jeden z jeho rodičů pocházel z kmene Miami. Každopádně Pontiac byl svými současníky vždy považován za Ottawu. V roce 1747 již byl válečným náčelníkem, když se připojil k silám Nové Francie proti povstání, které vedl huronský náčelník Nicholas Orontony. Během francouzské a indiánské války v letech 1754-1760 podporoval francouzskou stranu. Ačkoli pro to neexistuje přímý důkaz, je pravděpodobné, že se mj. podílel na slavném vítězství Francouzů a Indiánů nad vojskem generála Braddocka 9. července 1755. Slavný britský voják ranger Robert Rogers uvádí, že se s Pontiacem setkal v roce 1760, nicméně současní historikové považují Rogersův příběh za nespolehlivý. Rogers napsal o Pontiacovi v roce 1765 hru nazvanou Ponteach: neboli divoši Ameriky (Ponteach: or the Savages of America), která přispěla k šíření Pontiacovy slávy a započala proces mytologizace ottawského náčelníka.\n\nPo francouzské a indiánské válce, v níž Francouzi prohráli a ztratili své pozice v Severní Americe, rostla u bývalých domorodých spojenců Francouzů nespokojenost s politikou a obchodními praktikami vítězných Britů, kteří převzali francouzskou doménu a obsadili většinu pevností v oblasti Velkých jezer. Architekt britské indiánské politiky generál Jeffrey Amherst rozhodl o zastavení přísunu zásob (darů), které byly Francouzi tradičně mezi Indiány distribuovány z jednotlivých pevností. Považoval je za uplácení. Navíc Francouzi dodávali Indiánům střelný prach a munici. Indiánští bojovníci používali ve velkém rozsahu pušky, tudíž na tom závisela obživa jich a jejich rodin a zároveň s nimi lovili kožešinovou zvěř pro obchod. Amherst nicméně nedůvěřoval svým dřívějším nepřátelům (naprostá většina jezerních kmenů se aktivně zúčastnila války na francouzské straně) a dodávky munice zastavil.\n\nIndiáni byli s touto britskou politikou krajně nespokojeni. Pontiac a mnozí další náčelníci začali plánovat odpor. Příčinou však nebyla jen tato britská politika. V té době se šířilo mezi domorodými kmeny náboženské obrození inspirované lenapským (delawarským) prorokem Neolinem. Ten brojil proti domorodé závislosti na evropském zboží a tvrdil, že Indiáni by se měli vrátit ke svým tradicím, přestat s alkoholem, odvrátit se od materializmu a polygamie. Neolin navíc prohlašoval, že Velký duch vyzývá domorodce, aby vyhnali Angličany ze své země. Na Pontiaca mělo toto „učení“ zřejmě velký vliv. Je však pravděpodobné, že neuvažoval o vyhnání všech bělochů, ale jeho cílem bylo umožnit návrat oblíbených Francouzů do oblasti Velkých jezer. Doufal, že vyžene britské vojáky a znovuoživí ceněnou francouzsko-indiánskou alianci.\n\n27. dubna 1763 proběhla asi deset mil od pevnosti Detroit (za Francouzů zvané Fort Ponchartrain du Detroit) velká porada. Pontiac naléhal na přítomné, aby se k němu připojili při plánovaném překvapivém útoku na pevnost Detroit. 1. května 1763 navštívil Pontiac spolu s 50 Ottawy pevnost, aby obhlédl sílu osádky a opevnění. Podle francouzského kronikáře pronesl na další poradě tato slova: „Je pro nás důležité, mí bratři, vypudit z naší země tento národ, kterému jde jen o to nás zničit. Vy i já vidíme, že už nemůžeme získávat věci pro naše potřeby, tak jak se to dělo za našich bratrů Francouzů... Proto, mí bratři, musíme přísahat na jejich zničení a již déle nečekat. Nic nám v tom nemůže zabránit; jich je málo a my to můžeme dokázat.“\n\nVálka (podrobněji viz Pontiacovo povstání) začala v květnu 1763, když se Pontiac a 300 bojovníků pokusili dobýt pevnost Detroit lstí. Plán se však nevydařil a Indiáni pevnost oblehli. Obléhací armáda čítala jednu dobu i přes 900 bojovníků z šesti kmenů. Mezitím poslové roznesli zprávu o Pontiacových akcích a válka se rozšířila na rozsáhlé území. V červenci 1763 porazili Pontiacovi bojovníci britský oddíl v bitvě u Bloody Run, ale nebyli schopni dobýt pevnost. V říjnu Pontiac obléhání zrušil a odešel do Illinois.\n\nMezitím Indiáni z mnoha kmenů začali napadat anglo-americké osady v Ohiu. Jak velký vliv měl na tyto útoky samotný Pontiac zůstává otázkou. Starší pojednání o válce ukazují Pontiaca jako divošského nicméně geniálního organizátora masivního „spiknutí“, které bylo pečlivě naplánované. (Parkman) Současní historikové obecně souhlasí, že Pontiacovy akce u Detroit byly jiskrou, jež zažehla rozsáhlé povstání. Sám Pontiac k rozšíření povstání velmi pomohl tím, že poslal posly k ostatním kmenům, aby se připojily, ale nevelel povstání jako celku. Například indiánští náčelníci v okolí pevností Pitt (Fort Pitt, Pensylvánie) a Niagara (Fort Niagara) již dlouho vyzývali k odporu vůči Britům a nepodléhali „velení“ Pontiaca. Podle Johna Sugdena Pontiac „nebyl ani organizátor ani stratég povstání, ale zažehnul ho tím, že se odvážil jednat. Jeho počáteční úspěch, úsilí a odhodlanost mu získaly dočasné vůdčí postavení, které neměl žádný z tehdejších domorodých náčelníků.“\n\nPo přesunu do Illinois pokračoval Pontiac v podněcování protibritského odporu. Ačkoli Britové úspěšně potlačili povstání v oblasti Ohia, bylo jejich vojenské postavení vratké, a tak se rozhodli s ottawským náčelníkem jednat. Ačkoli Pontiacův vliv v okolí Detroitu upadl, získal si v Illinois a v oblasti řeky Wabash dobré postavení, proto Britové zaměřili diplomatické úsilí na jeho osobu. Vyslali do Illinois vyjednavače George Croghana. Ten se setkal s Pontiacem v létě 1765 a nešetřil na jeho osobu slovy chvály: \"Je to bystrý, moudrý a málomluvný Indián, který požívá mezi svými druhy více respektu než jsem kdy u jakéhokoli Indiána viděl.\" Pontiac se sešel 25. července 1766 v Oswegu (Fort Ontario, New York) s britským pověřencem (superintendent) pro indiánské záležitosti sirem Williamem Johnsonem a formálně ukončil nepřátelství. Nicméně pozornost, kterou Britové věnovali Pontiacovi, vyvolávala mezi ostatními indiánskými náčelníky nelibost, neboť Pontiac si pak nárokoval větší moc, než jaká mu skutečně náležela. I díky tomu byl Pontiac postupně ostrakizován. V roce 1768 byl donucen opustit svou ottawskou vesnici na řece Maumee a vrátil se do Illinois. 20. dubna 1769 ho zde zavraždil Indián z kmene Peoria poblíž francouzské osady Cahokia. Šlo zřejmě o pomstu za to, že Pontiac dříve napadl a těžce zranil jeho strýce. Krátce poté se rozšířily různé zvěsti ohledně jeho smrti například, že si vraha najali Britové. Podle historika 19. století Francise Parkmana se po jeho zabití rozpoutala krutá pomsta na kmeni Peoria. Ačkoli je tato legenda stále občas opakována, neexistuje pro ní žádný důkaz.\n\nMísto Pontiacova hrobu není známo, možná byl pohřben v Cahokii, ale jisté důkazy a tradice tvrdí, že to bylo v St. Louis.\nPo Pontiacovi bylo pojmenováno několik měst (v Michiganu, Illinois, Quebecu) a značka automobilů.\n\n\n"}
{"id": "456502", "url": "https://cs.wikipedia.org/wiki?curid=456502", "title": "Viktor Ujčík", "text": "Viktor Ujčík\n\nViktor Ujčík (* 24. května 1972, Jihlava) je bývalý český profesionální hokejista, naposledy hrající 1. českou hokejovou ligu za tým HC Dukla Jihlava. Je členem Klubu hokejových střelců deníku Sport. Na začátku ledna 2014 kvůli vleklým zdravotním problémům ukončil kariéru.\n\nViktor Ujčík, který svého času vytvořil elitní formaci po boku Vladimíra Růžičky a Ivo Proroka, odehrál za reprezentaci celkem 165 mistrovských utkání, ve kterých svým soupeřům nastřílel dohromady 57 branek. Tento útočník nesmazatelně patří ke zlaté generaci 90. let české reprezentace.\n\nJe čtvrtým (a zatím posledním) hráčem, kterému se podařilo v domácí nejvyšší soutěži vstřelit více než 400 branek (1. Josef Černý, 2. Milan Nový, 3. Vladimír Růžička). Z hráčů aktivních v sezoně 2018/19 má k této metě nejblíže pardubický útočník Petr Sýkora.\n\n\n"}
{"id": "456503", "url": "https://cs.wikipedia.org/wiki?curid=456503", "title": "ITL", "text": "ITL\n\nZkratka ITL může mít několik významů:\n\n"}
{"id": "456509", "url": "https://cs.wikipedia.org/wiki?curid=456509", "title": "VIA", "text": "VIA\n\nVIA může být:\n\n\n"}
{"id": "456516", "url": "https://cs.wikipedia.org/wiki?curid=456516", "title": "Chris Owen", "text": "Chris Owen\n\nChris Owen (* 25. září 1980 v Michiganu, USA) je americký herec, který je\nznám pro svou roli \"Chucka Shermana tzv. Sherminatora\" ve filmové sérii \"Prci, prci, prcičky\".\n\n"}
{"id": "456521", "url": "https://cs.wikipedia.org/wiki?curid=456521", "title": "Blanka Bourbonská", "text": "Blanka Bourbonská\n\nBlanka Bourbonská (španělsky \"Blanca de Borbón\", 1339–1361, Medina Sidonia) byla kastilská královna z rodu Bourbonů.\n\nPedro, jediný legitimní syn kastilského krále Alfonse XI. měl být v útlém mládí původně zasnouben s anglickou princeznou Isabelou, k dohodě však nedošlo, a proto se měl oženit s její mladší sestrou Johanou, která po cestě do Kastilie roku 1348 zemřela v Bordeaux na mor. \n\n3. června roku 1353 se mladý král Pedro díky nátlaku své matky, kastilské šlechty a příslibu bohatého věna oženil s Blankou, dcerou bourbonského vévody Petra a přes sestru Johanu také švagrovou francouzského dauphina Karla V. \n\nBohužel byl v tu dobu pravděpodobně již ženatý se svou milenkou Marií z Padilly a s mladičkou Blankou strávil pouhé dva dny a poté ji nechal zavřenou na hradě v Arévalu. Pedrův zesnulý otec Alfons XI. byl v tomto synovi velkým vzorem - se svou zákonitou manželkou zplodil pouze Pedra a poté se zdržoval u své metresy Eleonory z Guzmánu, která mu dala deset dětí. Právě Pedrovi nevlastní bratři z otcova mimomanželského vztahu byli příčinou občanské války. Levoboček Jindřich byl dokonce o rok starší než Pedro.\n\nFrancouzský dvůr se cítil Blančiným zapuzením pochopitelně uražen a uzavřel spojenectví se sousední Aragonií. Bratranec uvězněné Blanky, francouzský král Jan II., podal stížnost k papeži Inocencovi VI. Výsledkem byla Pedrova exkomunikace. Reagoval na ni tím, že nechal manželství prohlásit za neplatné a znovu se oženil, a to s Juanou de Castro, kterou záhy zapudil rovněž. Poté se vrátil ke své původní milence či manželce Marii. \n\nNešťastná Blanka byla z Arévalu převezena do města Medina Sidonia, kde ji dle soudobých kronik nechal Pedro zavraždit. Je pohřbena v klášteře v Jerez de la Frontera na jihu Španělska. Králově pomstě neunikli ani ti, kteří hájili Blančina práva.\n\nMarie z Padilly, králova milenka či manželka, ke které se stále vracel, zemřela v tomtéž roce a Pedro ji po několika letech při zasedání kortesů nechal prohlásit za svou první a jedinou zákonitou choť a obě další manželství za neplatná.\n\n"}
{"id": "456525", "url": "https://cs.wikipedia.org/wiki?curid=456525", "title": "Třída Erzherzog Karl", "text": "Třída Erzherzog Karl\n\nTřída Erzherzog Karl byla třída predreadnoughtů Rakousko-uherského námořnictva, které bojovaly v první světové válce. Celkem byly postaveny tři jednotky této třídy. Ve službě byly v letech 1906–1918. Účastnily se první světové války. Po válce byly předány vítězným mocnostem a sešrotovány.\n\nNa počátku první dekády 20. století byl konstruktér Siegfried Popper pověřen vývojem nové třídy Rakousko-uherských bitevních lodí, které by se staly protiváhou italské třídy \"Regina Margherita\". Mezi hlavními požadavky byla instalace sekundární výzbroje překonávající italský protějšek, přičemž silnější bylo i jejich pancéřování. Vzniklá plavidla představovala do té doby největší Rakousko-uherské válečné lodě. Svým výtlakem přesto za ostatními bitevními plavidly své doby zaostávala. Popper totiž jako vždy musel hledat kompromis vynucený nedostatkem financí. Celkem byly objednány tři jednotky této třídy, pojmenované \"Erzherzog Karl\", \"Erzherzog Ferdinand Max\" a \"Erzherzog Friedrich\". Jejich stavba proběhla v letech 1902–1907 v loděnici Stabilimento Tecnico Triestino (STT) v Terstu.\n\nJednotky třídy \"Erzherzog Karl\":\nHlavní výzbroj představovaly čtyři 24cm kanóny Škoda L/40 K1 (licenční verze kanónů Krupp) umístěné ve dvoudělových věžích na přídi a na zádi. Proti 305mm kanónům italské třídy \"Regina Margherita\" byly slabší, na druhé straně jich byl dvojnásobný počet. Sekundární výzbroj představovalo dvanáct 19cm kanónů Škoda L42, z nichž čtyři byly umístěny v jednodělových věžích a osm v jednopatrové kasematě. Lehkou výzbroj tvořilo dvanáct 7cm kanónů Škoda L/45, čtyři rychlopalné 47mm kanóny Škoda L/44, dva rychlopalné 47mm kanóny Škoda L/33, čtyři 37mm kanóny Vickers a čtyři 8mm kulomety Schwarzlose. Plavidla dále nesla dva 450mm torpédomety.\n\nTrup byl rozdělen do 15 vodotěsných úseků. Pancéřování dodaly Vítkovické železárny. Hlavní pancéřový pás na bocích trupu měl sílu 50–210 mm a kasematy 170 mm. Hlavní dělové věže chránil 240mm pancíř, sekundární věže 150mm pancíř a velitelskou věž 220mm pancíř. Důležité vnitřní prostory chránila 55mm pancéřová paluba.\n\nPohonný systém tvořily dva čtyřválcové trojčinné parní stroje o výkonu 13 530 hp. Páru jim dodávalo dvanáct kotlů Yarrow, rozdělených do tří kotelen. Parní stroje roztáčely dva trojlisté lodní šrouby o průměru 5 metrů. Nejvyšší rychlost dosahovala 20 uzlů. Neseno bylo 1565 tun uhlí. Dosah byl 4000 námořních mil při rychlosti 10 uzlů.\n\nZa první světové války sloužila tato již ne zcela moderní plavidla především k ostřelování pozemních cílů. Všechny tři lodě se účastnily útoku na italské pobřeží, ke kterému došlo 24. května 1915, tedy den po vstupu Itálie do války. Ostřelovaly přístav Ancona. V únoru 1918 byly všechny tři lodě odeslány z Puly na jih, aby se zapojily do potlačení vzpoury v Boce Kotorské.\n\nV červnu 1918 všechny tři jednotky vypluly ze základny v Boce Kotorské, aby se zapojily do plánovaného velkého nájezdu Rakousko-uherského námořnictva na spojeneckou blokádu Otrantského průlivu, která držela jejich lodě a především ponorky uzavřené v Jaderském moři. Operace byla zrušena po potopení bitevní lodě SMS \"Szent István\" italskými torpédovými čluny MAS.\n\nPo prohrané válce získala \"Erzherzog Ferdinand Max\" v rámci reparací Velká Británie, přičemž \"Erzherzog Karl\" a \"Erzherzog Friedrich\" připadly Francii. Zastralá plavidla jejich nový vlastníci nechali sešrotovat.\n\n"}
{"id": "456529", "url": "https://cs.wikipedia.org/wiki?curid=456529", "title": "Charlie McCoy", "text": "Charlie McCoy\n\nCharlie McCoy, vlastním jménem Charles Ray McCoy (* 28. března 1941, Západní Virginie) je americký multiinstrumentalista.\n\nV osmi letech začal hrát na foukací harmoniku, v patnácti založil vlastní kapelu, a v jednadvaceti měl pověst vyhledávaného a výborného studiového hráče. Poprvé nahrával jako host u Roye Orbisona, a v šedesátých letech se živil jako bubeník (je multiinstrumentalistou - hraje i na kytaru, klávesy, basu, trubku, saxofon, vibrafon, tubu a další nástroje) u Stonevalla Jacksona. Slavnou nahrávku známé skladby Orange Blossom Special natočil na foukací harmoniku McCoy v roce 1965. Mezitím natáčel třeba s Johnnym Cashem, Bobem Dylanem, Elvisem Presleym, Krisem Kristoffersonem, Ringo Starrem, Alem Kooperem a dalšími...\n\nNěkolikrát také navštívil Českou republiku, a to většinou na pozvání členů skupiny Druhá tráva, a to například v letech 2001, 2003, 2004 nebo 2009. S Druhou trávou také natočil živé album a hostoval na jejím posledním albu. On sám vydal alb více než dvacet, a na mnohých také hostoval. V současnosti je McCoy asi nejlepším a nejznámějším hráčem na foukací harmoniku v USA.\nS Druhou trávou bude koncertovat v České republice počátkem srpna 2013.\n\n"}
{"id": "456532", "url": "https://cs.wikipedia.org/wiki?curid=456532", "title": "Golovin", "text": "Golovin\n\nRuské příjmení Golovin (Головин) nese nebo nesla řada osobností:\n\n\nŽenská podoba příjmení je Golovina (Головина)\n\n\n"}
{"id": "456533", "url": "https://cs.wikipedia.org/wiki?curid=456533", "title": "Pardus", "text": "Pardus\n\nPardus může být:\n\n\n\n"}
{"id": "456534", "url": "https://cs.wikipedia.org/wiki?curid=456534", "title": "Židovská diaspora", "text": "Židovská diaspora\n\nŽidovská diaspora (: גלות, \"galut\" „exil, zajetí“, nebo \"Tfuca\", „rozptýlení“) je židovské usídlení mimo Zemi izraelskou v důsledku vyhnání či emigrace Židů z jejich domoviny. Jako počátky rozptýlení a diaspory se pokládá zničení Šalomounova chrámu, vyhnání židovské populace a zničení druhého Chrámu po Bar Kochbově povstání, po němž Římané okupovali Judeu v 1. a 2. století n. l. Později se termínem diaspora začaly označovat židovské obce mimo zemi izraelskou (חוע לארע, \"chuc la-arec\").\n\nDiaspoře se věnuje izraelské muzeum v Tel Avivu, které se jmenuje Bejt ha-Tfucot.\n\n\n"}
{"id": "456535", "url": "https://cs.wikipedia.org/wiki?curid=456535", "title": "Joachim Murat", "text": "Joachim Murat\n\nJoachim-Napoléon Murat (25. března 1767, La Bastide-Fortunière – 13. října 1815) byl francouzský maršál, kníže Murat, velkovévoda z Bergu a Kleve, v letech 1808–1815 neapolský král. Své tituly obdržel zejména jakožto Napoleonův švagr – oženil se s jeho nejmladší sestrou Caroline. Proslul svými okázalými oděvy a byl proto také znám jako „král švihák“.\n\nNarodil se 25. března 1767 ve vesnici La Bastide-Fortunière (přejmenované později na Labastide-Murat podle Joachima) v departmentu Lot na jihu Francie, jako poslední – jedenácté dítě hostinského jménem Pierre Murat-Jordy a hostinské Jeanne Loubières. Rodiče byli ve službě vlivného šlechtického rodu Talleyrandů a zbožnými podporovateli dvou sousedních klášterů, proto dali Joachima studovat do Cahorského semináře na kněze a dále k lazaristům do Toulouse.\n\nVe 22 letech sběhl ze studií a dal se k jezdectvu, kde mu vojáci přezdívali \"abbé Murat\". V roce 1791 vstoupil do královské ústavní gardy, vytvořené pro ochranu krále, vzápětí ji však nahradila Národní garda). Brzy na to své místo opustil a nastoupil do běžné armády, kde se v roce 1792 stal důstojníkem. Byl zarytým zastáncem revolučních ideí Jeana Paula Marata, věřil v nadřazenost filozofie a silnou centralizovanou vládu ve formě republiky.\n\nNa podzim roku 1795, tři roky po popravě krále Ludvíka XVI., uspořádali roayalisté a kontrarevolucionáři vzpouru proti Republice. Generál Napoleon Bonaparte, tou dobou sídlem v Paříži byl 3. října jmenován do čela jednotek bránících Národní konvent. Bonaparte jej pověřil shromážděním artilérie z předměstí kontrolovaného vládními jednotkami. Muratovi se podařilo přivést děla do centra Paříže aniž by přišel do kontaktu se vzbouřenci. Použití kanónů Napoleonovi pomohlo zachránit členy Národního konventu. Za svůj úspěch byl povýšen na velitele brigády do hodnosti plukovníka a navíc se stal jedním z Bonapartových nejlepších mužů.\n\nRoku 1796 se situace v hlavním městě částečně stabilizovala, nicméně válka se ubírala špatným směrem (viz Francouzské revoluční války). Napoleon nabádal, aby se armády spojily proti intervenčním silám monarchistů, kteří jen čekali na moment slabosti, aby v příštím okamžiku vtrhli do Francie a nastolili starý řád. Proto s ním odjel do severní Itálie, kde působil zpočátku jako pobočník, později během tažení proti Rakušanům a jejich spojencům, byl jmenován velitelem jezdectva. Svou odvahou a odhodláním s jakým se vrhal se svými jezdci do boje si vysloužil hodnost generála. Napoleon proslul rychlým pohybem vojska a nečekanými manévry a za nimi stál často právě on sám se svým jezdectvem. Přispěl tak nejenom k Napoleonově proslulé vojenské genialitě, ale také k jeho oblíbenosti na domácí půdě.\n\nVelel kavalérii i během \"Francouzské expedice do Egypta\" v roce 1798, opět pod taktovkou Bonaparta. Strategickým cílem expedice bylo zastavit nebo alespoň zpomalit britské výpravy do Indie. Nicméně úkol zcela splněn nebyl, a to zejména díky porážce francouzského loďstva Brity, což vedlo k nedostatečnému zásobování a přinutilo Napoleona k návratu do Francie.\n\nKrátce poté sehrál životně důležitou roli v Napoleonově převratu 9. listopadu 1799, kdy se vůbec poprvé pokusil chopit moci nad národem, úspěšně. Krátce nato (20. ledna 1800) pojal za manželku Bonapartovu sestru Caroline, zatím však pouze v civilním obřadu. Oddáni byli znovu, tentokrát před Bohem, 4. ledna 1802 v Paříži. Stal se zetěm Letizie Ramolino, a švagrem Josefa, Napoleona I., Luciena, Elisy, Louise, Pauline a Jeroma Bonapartových.\n\nRoku 1804 jmenoval Napoleon Murata maršálem Francie. V roce 1805 se stal císařským princem, roku 1806 velkovévodou z Bergu a Kleve, a tento titul si podržel až do roku 1808, kdy se stal z Napoleonovy vůle králem v Neapoli a panovníkem Sicilského království. Sicílii ovšem prakticky nikdy celou neovládl.\n\nPři Napoleonově tažení do Ruska (1812) byl maršál Murat císaři Francouzů zprvu velice prospěšný. Přesto, že byli Francouzi v bitvě u Lipska v roce 1813 nakonec poraženi, byl Murat i tam pro Napoleona velkou oporou. Po prohrané bitvě se však dohodl s Rakouským císařstvím, aby zachránil svůj vlastní sicilský trůn. Uspěl a byl uznán králem i po Napoleonově pádu. Jeho moc však stála na vratkých základech.\n\nKdyž se Napoleon vrátil z Elby do Francie, dozvěděl se Murat, že evropské mocnosti se na Vídeňském kongresu dohodly na navrácení Království Neapolského a Sicilského do rukou jeho předchozího vládce. Murat se proto odvrátil od svých nových spojenců a zahájil Neapolskou válku, ve které chtěl bojovat s Rakouskem a posílit tak svou moc v Itálii. Byl však poražen generálem císaře Františka I. Frederikem Bianchim v bitvě u Tolentina ve dnech 2.-3. května 1815).\n\nPo prohrané válce uprchl na Korsiku a později do Francie, odkud se ještě jednou pokusil dobýt zpět své království, a to během povstání v Kalábrii. Byl zatčen vojáky svého rivala, Ferdinanda IV. Neapolského, a byl nakonec zastřelen popravčí četou v Castello di Pizzo v Kalábrii.\n\nPochován byl na hřbitově Père Lachaise v Paříži.\n\n\n"}
{"id": "456536", "url": "https://cs.wikipedia.org/wiki?curid=456536", "title": "Třída Habsburg", "text": "Třída Habsburg\n\nTřída Habsburg byla třída predreadnoughtů Rakousko-uherského námořnictva. Celkem byly postaveny tři jednotky této třídy. Ve službě byly v letech 1902–1913 a 1914–1918. Účastnily se první světové války. Po válce je získala Velká Británie a nechala je sešrotovat.\n\nRoku 1897 se velitelem rakousko-uherské floty stal viceadmirál Hermann von Spaun, který navrhl nový desetiletý plán rozvoje námořnictva. V plánu figurovala stavba 12 bitevních lodí, 12 křižníků, 12 torpédoborců a 72 torpédových člunů. Trojici již existujících bitevních lodí třídy \"Monarch\" proto mělo doplnit ještě devět nově postavených plavidel. Roku 1898 Spaun získal prostředky na zahájení stavby série tří bitevních lodí třídy \"Habsburg\". Stavbu provedla v letech 1899–1904 loděnice Stabilimento Tecnico Triestino (STT) v Terstu. Tři postavené jednotky dostaly jména \"Habsburg\", \"Árpád\" a \"Babenberg\". Byly to první postavené rakousko-uherské predreadnoughty.\n\nJednotky třídy \"Habsburg\":\nHlavní výzbroj tvořily tři kanóny 24cm Krupp L/40 C97 ve dvou dělových věžích. Poslední jednotka \"Babenberg\" byla vyzbrojena jejich licenční verzí 24cm Škoda L/40 K 01. Dvouhlavňová byla na přídi a jednohlavňová na zádi. Ve dvoupatrových kasematách pak bylo umístěno dvanáct kanónů 15cm Krupp L/40 C96 sekundární ráže (šest na každém patře). Toto řešení však zhoršovalo stabilitu plavidel a vedlo ke rekonstrukci (zmenšení) nástaveb prvních dvou jednotek. Lehkou výzbroj představovalo deset 7cm L/45 kanónů Škoda, dvanáct 37mm kanónů vickers a čtyři vodou chlazené 8mm kulomety Škoda 1902. Plavidla byla vybavena dvěma pevnými 450mm torpédomety, pro která bylo neseno šest torpéd Whitehead.\n\nPancéřování představovalo přibližně čtvrtinu výtlaku plavidla. Boční pancéřový pás měl sílu 180–220mm, přičemž na koncích zeslaboval až na 80 mm. Dělové věže měly až 280mm pancíř, velitelská věž 200 mm a kasematy 135 mm. Pancéřová paluba měla sílu 40 mm.\n\nPohonný systém tvořilo šestnáct kotlů Belleville, které dodávaly páru dvěma trojčinným parním strojům (výrobek STT). Ty roztáčely dva trojlisté bronzové lodní šrouby o průměru 4,88 m. Výkony a rychlost jednotlivých plavidel se mírně lišily. \"Habsburg\" dosáhl rychlosti až 19,62 uzlu. Zásoba 800 tun uhlí plavidlům umožňovala dosah až 3600 námořních mil při rychlosti 12 uzlů.\n\nVšechny tři jednotky třídy \"Habsburg\" byly roku 1913 vyřazeny a znovu reaktivovány po vypuknutí první světové války. Jejich jedinou bojovou akcí bylo bombardování Ancony, ke kterému došlo v noci na 24. května 1915 v reakci na vstup Itálie do války. Po zbytek války zůstaly zakotvené na základně v Pule, kde byly vyřazeny na počátku roku 1918. Po válce byly předány Velké Británii, která je nechala v Itálii sešrotovat.\n"}
{"id": "456538", "url": "https://cs.wikipedia.org/wiki?curid=456538", "title": "Dina Gottliebová", "text": "Dina Gottliebová\n\nDina Gottliebová-Babbittová vlastním křestním jménem Annemarie (21. ledna 1923 Brno – 29. července 2009 Felton) byla česko-americká výtvarnice židovského původu.\n\nDina Gottliebová se narodila 21. ledna 1923 v Brně jako dcera obchodního jednatele Richarda Gottlieba a Jany Gottliebové (rozené Schallové). V letech 1929–1934 navštěvovala obecnou školu na dnešní Lidické ulici v Brně, poté v letech 1934–1937 studovala na dívčí měšťanské škole na Merhautově ulici. Opustit musela Školu uměleckých řemesel, odkud byla vyloučena v 2. pololetí ročníku 1939–40 kvůli svému židovskému původu .\n\nDne 28. ledna 1942 odjela v transportu brněnských Židů do Terezína, odkud v prosinci 1943 byla deportována do koncentračního tábora Auschwitz-Birkenau. Byla zde umístěna v terezínském rodinném táboře B II b, kde využila svého výtvarného talentu k získání jistého prominentního postavení. Josef Mengele si jí poté vybral pro portrétování osob, na nichž prováděl své experimenty . Tyto ilustrace chtěl Mengele použít pro svou chystanou pseudovědeckou monografii a nebyl spokojený s černobílými fotografiemi, které nedokázaly zachytit barvu cikánské pleti .\n\nPo válce se Dina Gottliebová uchýlila do Paříže, kde začala pracovat jako animátor. Seznámila se zde s americkým animátorem Artem Babbittem, kterého si později vzala za manžela . S ním odjela do USA, kde se usadila v Santa Cruz v Kalifornii a začala zde pracovat jako výtvarnice. Pracovala mj. pro společnosti Warner Bros nebo Hanna-Barbera. Pomáhala vytvořit slavné postavičky ptáčka Tweetyho a Williho E. Kojota .\n\nZemřela 29. července 2009 ve Feltonu poblíž Santa Cruz na rakovinu ve věku 86 let.\n"}
{"id": "456539", "url": "https://cs.wikipedia.org/wiki?curid=456539", "title": "Saichania", "text": "Saichania\n\nSaichania („krásná“) byl býložravý, obrněný dinosaurus z čeledi Ankylosauridae. Žil v období svrchní křídy na území dnešního Mongolska (Khulsan v údolí Nemegt). Tento rod popsala polská paleontoložka Teresa Maryańska v roce 1977 spolu s dalším ankylosauridem rodu \"Tarchia\".\n\n\"Saichania\" dosahovala délky asi 5,2 až 7 metrů a hmotnosti kolem dvou tun. Jiné odhady udávají u tohoto druhu hmotnost pouze kolem 610 kilogramů. Celé její zavalité tělo bylo pokryto ostny a mohutným tělním pancířem. Na lebce byly dokonce objeveny stopy po adaptacích na život v pouštním klimatu (solná žláza u čenichu apod.). Brnění zřejmě tento ankylosaurid používal při obraně před velkými teropody, jako byl například \"Tarbosaurus\".\n\n\n"}
{"id": "456541", "url": "https://cs.wikipedia.org/wiki?curid=456541", "title": "Angustinaripterus", "text": "Angustinaripterus\n\nAngustinaripterus (\"křídlo s dlouhým nosem\") je vyhynulým rodem ramforynchoidního ptakoještěra, žijícího v období střední jury na území dnešní Číny (souvrství Dašanpu v provincii S’-čchuan). Tento rod je známý jen podle jedné zachované lebky.\n\nFosilní lebka (holotyp ZDM T8001) o délce 16,5 cm obsahuje velké, křížící se zuby na okraji zobáku, které zřejmě sloužily k zachycení ryb při lovu. Tvar zubů napovídá, že \"A. longicephalus\" byl příbuzný rodu \"Dorygnathus\", některé jiné znaky jej však řadí spíše k pozdějším azhdarchidům.\n\n"}
{"id": "456542", "url": "https://cs.wikipedia.org/wiki?curid=456542", "title": "Sarafán", "text": "Sarafán\n\nSarafán ( , \"sarafan\"; z perského \"sеrāрā\") je tradiční ruský venkovský národní oděv (kroj) bez rukávů, oblékaný ženami a dívkami. Jde o jednodílný šat, jehož nejdelší část tvoří sukně, dále střední část, občas opticky oddělena páskem nebo nošena s korzetem, a vrch šatů spojují pouze (tenčí či širší) „ramínka“. K sarafánu se nosily nadýchané bílé nebo zdobené bavlněné halenky a případně krátké korzety. K běžnějším sarafánům ženy nosily prosté zástěry.\n\nNejčastěji byly prosté černé, s květinovými nebo kostkovanými vzory – ty byly pro každodenní používání; anebo propracovanější, z lepších látek, např. brokátu, s lepším zdobením, prošíváním apod. Ty pak byly pro vzácnější události.\n\nByl nošen rolnickými ženami a dívkami ve středních a severních částech Ruska až do 20. století. Rusky z vyšší a střední třídy, s výjimkou \"kokošníků\" (tradičních ruských čepců), je přestaly coby dvorní šaty nosit už v 18. století, během modernizace Ruska Petrem Velikým (ale i předtím se styl odívání ruských aristokratů od obyčejných Rusů podstatně lišil). Prosté sarafány se stále navrhují a nosí po dobu léta jako lehký oděv, bez tradiční ruské blůzy. Jsou viděny během folklórních hudebních a tanečních představení a vyráběny jako suvenýry. \n\n\n"}
{"id": "456546", "url": "https://cs.wikipedia.org/wiki?curid=456546", "title": "Třída Monarch", "text": "Třída Monarch\n\nTřída Monarch byla třída pobřežních bitevních lodí Rakousko-uherského námořnictva. Bývají rovněž řazeny mezi predreadnoughty, byly však výrazně menší. Celkem byly postaveny tři jednotky této třídy. Ve službě byly od roku 1897. Navzdory své zastaralosti se účastnily první světové války. Ve válce byla jedna potopena a zbývající po jejím skončení předány vítězům a sešrotovány. Třída \"Monarch\" představuje první sériově stavěné rakousko-uherské bitevní lodě. Jsou to rovněž první rakousko-uherské válečné lodě s výzbrojí umístěnou v uzavřených dělových věžích.\n\nKolem roku 1890 se mezi světovými námořnictvy prosadilo nové pojetí bitevní lodě, tzv. predreadnoughtu. Velitel rakousko-uherského námořnictva Maximilian Daublebsky von Sterneck požádal roku 1892 o prostředky na stavbu série tří pobřežních bitevních lodí, které byly koncepcí predreadnoughtů ovlivněny. Designérem plavidel byl inženýr Siegfried Popper, který navrhoval i dálší třídy rakousko-uherských bitevních lodí. Už v případě třídy \"Monarch\" se Popper snažil navrhnout plavidlo co nejsilnější vzhledem k dlouhodobému nedostatku financí a omezené kapacitě loděnic. Patrně se přitom inspiroval britskou konstrukční školou, neboť třída \"Monarch\" připomínala zmenšenou verzi soudobých britských plavidel (např. třídy \"Royal Sovereign\"). Celkem byly v letech 1893–1898 postaveny tři jednotky této třídy. \"Monarch\" a \"Wien\" postavila loděnice Stabilimento Tecnico Triestino (STT) v Terstu a poslední \"Budapest\" námořní arzenál v Pule.\n\nJednotky třídy \"Monarch\":\nPlavidla svým vzhledem (nízký volný bok) připomínala monitory. Trup byl vybaven klounem. Hlavní výzbroj představovaly čtyři 24cm kanóny Krupp L/40 C94 ve dvou dvoudělových věžích. Výzbroj střední a malé ráže dodala Strojírna Škoda.. Sekundární výzbroj tvořilo šest 15cm kanónů Škoda L/40, umístěných v jednopatrové kasematě. Lodě dále nesly deset 4,7cm kanónů Škoda L/44, čtyři 47mm rychlopalné kanóny Hotchkiss L/33 a jeden vodou chlazený 8mm kulomet Škoda M1893. Výzbroj doplňovaly dva 450mm torpédomety se zásobou čtyř torpéd.\n\nPancéřování bylo dodáno Vítkovickými železárnami. Boční pancéřový pás měl sílu 120–270 mm. Kasematy měly sílu 80 mm, dělové věže 250 mm a velitelská věž 220 mm. Pancéřová paluba měla sílu 40 mm.\n\nPohonný systém plavidel \"Wien\" a \"Monarch\" tvořilo pět kotlů a dva trojčinné parní stroje o výkonu 8000 hp, pohánějící dva třílisté lodní šrouby o průměru 4,42 m. Nejvyšší rychlost dosahovala 17,5 uzlu. Bitevní loď \"Budapest\" se lišila instalcí 16 kotlů Belleville, díky čemuž výkon pohonného systému stoupl na 9100 hp a rychlost plavidla dosahovala 17,8 uzlu. Neseno bylo 500 tun uhlí. Dosah byl 3500 námořních mil při rychlosti 9 uzlů.\n\nRoku 1917 byly jednotky \"Wien\" a \"Monarch\" vybaveny jedním protiletadlovým kanónem 7cm Škoda L/50 K 10 BAG. Roku 1918 byla přední dělová věž bitevní lodě \"Budapest\" pokusně odstraněna a nahrazena 38cm L/17 houfnicí Škoda. Plavidlo mělo být využito k ostřelování pobřeží. Zkoušky však prokázaly nízkou přesnost střelby, takže bylo od záměru ustoupeno a houfnice byla demontována.\n\nVšechny tři lodě byly ve službě během první světové války, přičemž byly využívány zejména při výcviku a ostřelování pobřeží. Dokonce byly paradoxně za války nejvíce aktivní ze všech rakousko-uherských bitevních lodí. V září 1914 se \"Monarch\", \"Wien\" a \"Budapest\" přesunuly z Puly do Boky Kotorské, aby se zapojily do ostřelování černohorských sil v okolí hory Lovćen. V oblasti se vedly boje i v následujících letech. V lednu 1916 obrněnec \"Budapest\" podporoval rozhodující rakousko-uherský útok na horu Lovćen.\n\nPo bitvě u Caporetta v říjnu až listopadu 1917 se fronta posunula do italského vnitrozemí a stabilizovala na řece Piavě. Rakousko-uhersko-německý pokus o novou ofenzivu představovala bitva na Piavě, ve které byly při ostřelování pozemním cílů nasazeny i obrněnce \"Budapest\" a \"Wien\". Dne 16. listopadu 1916 ostřelovaly Cortellazzo poblíž ústí Piavy. Přitom je neuspěšně napadlo pět italských torpédových člunů MAS.\n\nDne 10. prosince 1917 pronikly do zátoky Muggia v Terstu italské torpédové čluny MAS 9 (velitel Luigi Rizzo) a MAS 13 (Andrea Ferrarini), kde svá torpéda vypustily na \"Wien\" a \"Budapest\". Zatímco \"Wien\" obě torpéda zasáhla, torpéda mířící na \"Budapest\" cíl minula. \"Wien\" se během pěti minut převrátil, přičemž zemřelo 46 členů posádky.\n\n\"Budapest\" a \"Monarch\" byly ještě za války vyřazeny. Uvolněné posádky byly potřebné zejména u ponorek. Po válce obě bitevní lodě získala Velká Británie, která je následně nechala sešrotovat.\n"}
{"id": "456549", "url": "https://cs.wikipedia.org/wiki?curid=456549", "title": "The Beatles (album)", "text": "The Beatles (album)\n\nThe Beatles je v britské diskografii deváté album stejnojmenné skupiny. Bylo vydáno 22. listopadu 1968. Obsahuje třicet skladeb a je jediným řadovým dvojalbem Beatles. Kvůli obalu se mu také lidově říká \"Bílé album\" (nebo anglicky The White Album). Původně se deska měla jmenovat \"A Doll's House\" (Domeček pro panenky), od tohoto názvu však bylo upuštěno, když britská rocková skupina Family vydala o něco dříve své album \"Music in a Doll's House\".\n\nVětšina skladeb byla složena v meditačním centru Mahariši Maheš Jógiho poblíž indického Rišikéše, kam členové skupiny se svými manželkami odcestovali v únoru 1968, aby se zrekreovali a věnovali se meditacím. Ringo Starr vydržel na místě necelý měsíc, McCartney o něco déle. Zbývající dva členové, Harrison a Lennon, zůstali až do dubna, kdy zjistili, že nemohou svému duchovnímu vůdci důvěřovat.\n\n30. května se Beatles sešli v Harrisonově bungalovu v anglickém Esheru a natočili celkem 23 demonahrávek. Některé z těchto písní nakonec nebyly použity a po rozpadu skupiny je bývalí členové znovu nahráli na svá sólová alba. Byly to např. McCartneyho \"Junk\", Harrisonovy \"Circles\" a \"Not Guilty\" nebo Lennonovy \"Child of Nature\" (přetextovaná na \"Jealous Guy\") a \"What's The New Mary Jane\" (která nikdy nevyšla a demo můžeme slyšet až na retrospektivní sbírce Anthology 3, vydané v roce 1996).\n\nNa rozdíl od předchozího alba, Sgt. Pepper's Lonely Hearts Club Band, nebylo The Beatles zamýšleno jako konceptuální album. Písně nespojuje žádné téma, střídá se i mnoho stylů hudby (blues, hard-rock, folk, ska a další). Je možné, že právě z důvodu takového množství nesourodých „škatulek“ či „koutků“ chtěli Beatles toto album nazvat Domeček pro panenky.\n\nZ období natáčení alba pochází dva singly. \"Ob-La-Di, Ob-La-Da/Julia\" (obě písně jsou na albu) a dvě písně, které na albu nejsou, \"Hey Jude/Revolution\" (rychlejší a rockovější verze \"Revolution 1\", která na albu je). Některé skladby byly natočeny v Trident Studios v londýnské čtvrti Soho. Jedná se o \"Dear Prudence\", \"Honey Pie\", \"Savoy Truffle\", \"Martha My Dear\" a rovněž zmiňovanou \"Hey Jude\". Zbytek písní byl natočen v domovském studiu Beatles, Abbey Road Studios.\n\nObal desky navrhl Richard Hamilton. Je v kontrastu s obalem „Sgt. Pepper's…“ stejně, jako je tomu v případě hudebního obsahu těchto dvou alb. Celá obálka má bílou barvu. Na obálce je pouze plasticky vytlačen název alba. Každá obálka také obsahovala unikátní sériové číslo výrobku. Vnitřní strany obsahovaly texty písní a fotografie. Album mělo i přílohu, plakát s foto-portréty členů skupiny.\n\nNa pozdějších vydáních na kompaktních discích či magnetofonových kazetách je místo vytlačeného nápisu použito černé nebo šedé písmo. Některé verze kazetových vydání však mají místo bílé obálky zmenšeninu původně vloženého plakátu.\n\nRutherford Chang v galerii Dust & Grooves zorganizoval výstavu \"We Buy White Albums\", která obsahuje 693 obalů alba, často různě poškozených, popsaných apod.\n\nPokud není uvedeno jinak, jsou autory Lennon/McCartney\n\n\n\n\n\n\n\n"}
{"id": "456555", "url": "https://cs.wikipedia.org/wiki?curid=456555", "title": "Jacques Rivette", "text": "Jacques Rivette\n\nJacques Rivette (1. března 1928 Rouen – 29. ledna 2016 Paříž) byl francouzský filmový režisér, herec a filmový kritik.\n\nSpolu s Jean-Luc Godardem patřil mezi experimentální představitele režie \"Francouzské nové vlny\" (Nouvelle vague). \n\nNarodil se v Rouen. Roku 1950 se přidal k \"Ciné-Club du Quartier Latin\" a začal psát filmové kritiky pro malý filmový žurnál \"Gazette du Cinema\". V tomto období natočil první krátkometrážní filmy \"Aux Quatre Coins\" (1950), \"Le Quadrille\" (1950) a \"Le Divertissment\" (1952). V roce 1952 začal přispívat do nejznámější francouzské kritické revue \"Cahiers du cinéma\" a s několika dalšími osobnostmi Éricem Rohmerem, Jean-Luc Godardem, François Truffautem, Claudem Chabrolem či Lucem Moulletem vytvořil základ \"Francouzské nové vlny\".\n\nRivettova tvorba a profesionální vývoj se ubíraly nestandardními cestami, často bojoval o pouhou možnost točit, jeho filmy byly často nízkonákladové. Prvních dvacet let své tvorby patřil mezi filmový underground a lze ho zařadit mezi velké filmové experimentátory. Ve svých filmech s oblibou směšoval několik příběhů (romantický, mysteriozní, komický) a dával ve velké míře prostor herecké stylizaci. Na rozdíl od svých generačních souputníků však vždy používal pevný scénář, umožňoval však hercům textové improvizace. \n\nSvou estetiku odvozoval v počátku z americké kinematografie, zejména ze snímků natočených režiséry, jako byli Robert Aldrich, Howard Hawks nebo Frank Tashlin. \n\nČasto zachycoval prolínání divadla, filmu a reality. Pro tvrdošíjnost s jakou se k těmto tématům vracel lze u některých filmů hovořit až o konceptuální tvorbě: například vedlejší \"produkt\" filmu La bande des quatre (1988) zachycujícího mimo jiné průběh zkoušek skupiny mladých hereckých adeptek byla reálná divadelní představení uváděná po určitou dobu herečkami v pařížských divadlech. \n\nRivette opakovaně spolupracoval se stejnými hereckými týmy mezi nimiž mají čestné místo Bulle Ogier a Jane Birkin. Nechával své herce často jednat s nepravděpodobnými přehrávanými gesty a v složitých, zjevně předpřipravených choreografiích, které nikterak nesouvisely s realitou zachycovaného děje, spíše zobrazovaly jeho druhé roviny. Rivettova estetika a dramaturgie zdůrazňovala záběry celků a polocelků namísto detailů tváří a upřednostňovala zachycování dlouhých, nesestříhaných pasáží umožňujících jednak proniknout skrz konvenční herectví a běžné filmově instantní zachycování reality, a jednak vytvářet až hypnotické plochy soustředící se na drobné detaily záběru: nechávající ožívat věci okolo jednajících postav. Vedlejším důsledkem toho bylo, že řada filmů má extrémně dlouhou stopáž a jejich promítání nebylo až do nástupu internetu nikterak časté. Například první díl experimentálního snímku \"Out 1 - Noli me tangere\" z roku 1970 trvá třináct hodin, ačkoli před uvedením byl zkrácen o čtyři a půl hodiny scén. \n\nJiž debutový Rivettův film \"Paříž nám patří\" (1958-61) vznikal pro nezájem producentů obtížně a dlouho, často s vypůjčeným vybavením. Rivetta během doby natáčení jeho debutu \"předběhly\" debuty jeho generačních souputníků Chabrola, Godarda a Truffauta, které nastolily směr do něhož se Rivette se svou komplikovanou výstavbou děje a intelektuálním zaměřením příliš nehodil. \"Paříž nám patří\" nepřinesl svému autorovi divácký úspěch, ale z dnešního pohledu je to mistrovské dílo, které vneslo do světa francouzské \"Francouzské nové vlny\" nevídaný technologický perfekcionismus, a také novou temnou atmosféru s až paranoidním tématem všeobecného světového spiknutí, které bude dalším z charakteristických rysů napříč Rivettovou tvorbou. \n\nDalší Rivettův film \"Jeptiška\" (1966) podle románu Denise Diderota vznikal jako kompromisní projekt s mezinárodním hereckým obsazením vynuceným producentem a vyvolal ve své době cenzurní zákaz a vzápětí konflikt mezi mladou generací filmařů a zástupci oficiální francouzské kultury. \n\nVětší vnější úspěch z řad publika získal Rivettovi až fantazijní yuppie příběh \"Céline a Julie si vyjely na lodi\" (1974). \n\nMezi další experimentální díla se řadí například obě části nedokončené filmové tetralogie \"Scény z paralelního života Duell (une quarantaine)\" (1976) anebo \"Severovýchodní vítr\" (\"Noroît\", 1976). V době natáčení tetralogie se Rivette nervově zhroutil a její dokončení zůstalo napůl torzovité, když témata druhých dvou filmů využil pro svůj muzikál Haut bas fragile (1995) a fantasy film \"Příběh Marie a Juliena\" (2003). \n\nZ pozdější Rivettovy filmografie vyniká v Cannes oceněná \"Krásná hašteřilka\" (1991) na motivy románu H. de Balzac a mistrovské dílo \"Příběh Marie a Juliena\" (2003). Tyto filmy překračují estetiku \"Francouzské nové vlny\" směrem do stylu postmoderny. \n\nRivettovým posledním snímkem se stalo drama \"36 pohledů z vrcholu Saint-Loup\" (2009). V závěru života trpěl Alzheimerovou chorobou. \n\n"}
{"id": "456557", "url": "https://cs.wikipedia.org/wiki?curid=456557", "title": "Luděk Sefzig", "text": "Luděk Sefzig\n\nLuděk Sefzig (* 15. února 1957 Rokycany) je český politik a lékař, v letech 2000 až 2012 senátor za obvod č. 8 – Rokycany, člen ODS.\n\nVystudoval Lékařskou fakultu Univerzity Karlovy v Plzni. Má dvě atestace v oboru chirurgie. Přes výkon politické funkce stále provozuje soukromou lékařskou praxi v Rokycanech a pracuje na chirurgickém oddělení rokycanské nemocnice.\n\nJe vdovec, má dvě děti.\n\nPoprvé se začal politicky angažovat v roce 1994, kdy byl zvolen do městského zastupitelstva Rokycan. Mandát zastupitele města obhájil také ve volbách v letech 2014 a 2018.\n\nV roce 2000 se jako nestraník na kandidátce ODS rozhodl kandidovat do senátu na Rokycansku. V prvním kole byl poražen nezávislou kandidátkou Helenou Suchou za KSČM, když obdržel 22,15 % hlasů oproti 23,57 % své politické soupeřky. Třetí skončil dosavadní senátor František Jirava za ČSSD. Ve druhém kole se ovšem situace obrátila a Luděk Sefzig vyhrál s poměrně vysokým odstupem – 60,76 % všech platných hlasů. Po vyhraných volbách vstoupil do ODS. V letech 2002 až 2004 v senátu zastával funkci místopředsedy Výboru pro evropskou integraci. Od roku 2004 působí jako předseda Výboru pro záležitosti EU.\n\nOd května do července 2004 byl kooptovaným poslancem Evropského parlamentu.\n\nRoku 2006 byl opětovně zvolen, když v první kole porazil komunistu Jana Mudru poměrem 37,65 % ku 16,85 %. Ve druhém kole se rozdíl příliš nezměnil a Luděk Sefzig obdržel 66,13 % všech platných hlasů.\n\nVyšlo najevo, že si pronajímá senátorskou kancelář ve vlastní nemovitosti jen několik kroků od své soukromé lékařské praxe, ale současně na pronájem kanceláře pobírá náhrady. Sám senátor se hájí tím, že je to lepší pro občany – kancelář byla využívána již jeho předchůdcem Františkem Jiravou, takže lidé vědí, kam se s případnými dotazy obrátit, a zároveň zde může pan senátor být častěji k zastižení, neboť to má blízko ze své ordinace. Zároveň přiznává, že si neúčtuje maximální částku, na kterou má nárok.\n\nSenátor Sefzig se tak kromě předsednictví Výboru pro záležitosti EU a zastávání senátního postu věnuje chirurgické praxi v soukromé ordinaci a k tomu slouží ve státních nemocnicích jako externista.\n\nJako český předseda Česko-německého diskuzního fóra se na podzim 2010 zasadil o vyřazení socioložky Terezy Stöckelové z programu výroční konference fóra, na kterou byla původně pozvána. Zdůvodnění tohoto kroku jejími kritickými postoji k politice vlády vyvolalo řadu nesouhlasných reakcí.\n\nV senátních volbách v roce 2012 skončil na třetím místě se ziskem 21,29 % (za kandidáty ČSSD a KSČM, tj. Miladou Emmerovou a Jiřím Valentou) a nepostoupil tak ani do druhého kola.\n\nVe volbách do Evropského parlamentu v květnu 2019 kandidoval na 16. místě kandidátky ODS, ale nebyl zvolen.\n\n"}
{"id": "456560", "url": "https://cs.wikipedia.org/wiki?curid=456560", "title": "Česká obchodní inspekce", "text": "Česká obchodní inspekce\n\nČeská obchodní inspekce (zkráceně ČOI) je orgán státní správy podřízený Ministerstvu průmyslu a obchodu ČR. Ústředního ředitele ČOI jmenuje ministr průmyslu a obchodu. ČOI byla ustanovena zákonem č. 64/1986 Sb., o České obchodní inspekci. Je nástupnickou organizací někdejší Státní obchodní inspekce. Člení se na ústřední inspektorát a jemu podřízené inspektoráty se sídly v krajských městech.\n\nČeská obchodní inspekce kontroluje a dozoruje právnické a fyzické osoby prodávající nebo dodávající výrobky a zboží na vnitřní trh, poskytující služby nebo vyvíjející jinou podobnou činnost na vnitřním trhu, poskytující spotřebitelský úvěr nebo provozující tržiště (tržnice), pokud podle zvláštních právních předpisů nevykonává tento dozor jiný správní úřad.\n\n\n\nZa porušení uvedených zákonů může Česká obchodní inspekce v některých případech uložit kontrolovanému subjektu pokutu až do výše 50 milionů Kč. Za méně závažná porušení zákona mohou inspektoři ČOI uložit příkazem na místě kontrolované osobě blokovou pokutu do 5000 Kč, a to i fyzickým osobám prodávajícím produkty z vlastní drobné chovatelské či pěstitelské činnosti anebo lesní plodiny.\n\nKromě finančních sankcí uplatňuje ČOI i zákazy prodeje výrobků, resp. zákazy uvádění výrobků na trh, a to v případě, že tyto neodpovídají požadavkům právních předpisů.\n\nČeská obchodní inspekce nekontroluje kvalitu potravin, pokrmů a tabákových výrobků. Těmito produkty a službami se ČOI zabývá pouze z hlediska poctivosti jejich prodeje (jako je správné účtování ceny a pod.). Dozor nad kvalitou potravinářských výrobků vykonává Státní zemědělská a potravinářská inspekce.\n\nDozor nad zdravotní nezávadností potravin živočišného původu, nad ochranou našeho území před možným zavlečením nebezpečných nákaz nebo jejich nositelů vykonává Státní veterinární správa České republiky.\n\nStátní zdravotní dozor nad dodržováním zákazů a plněním povinností stanovených zákony a předpisy o ochraně veřejného zdraví, včetně ochrany zdraví při práci, vykonávají orgány ochrany veřejného zdraví.\n\nNa internetových stránkách www.coi.cz naleznete všechny základní informace o České obchodní inspekci. Jsou zde rovněž zveřejňovány informace v souladu se zákonem č. 106/1999 Sb., o svobodném přístupu k informacím.\n\nČeská obchodní inspekce poskytuje občanům informační a poradenské služby, a to v obvyklých pracovních dnech na každém z jejích pracovišť.\n\nInformace pro média poskytuje v souladu se zákonem č. 46/2000 Sb. tiskový mluvčí ČOI. Od 27. října 2013 zveřejňuje veškerá data o provedených kontrolách, přijatých opatření a uložených pokutách ve formátu otevřených dat. ČOI byla prvním orgánem veřejné správy, který začal poskytovat otevřená data o kontrolách a také prvním orgánem veřejné správy, který začal poskytovat otevřená data v podobě Linked open data (propojitelných otevřených dat) ve formátu RDF.\n\nPři ČOI působí také Evropské spotřebitelské centrum ČR, které poskytuje informace o právech spotřebitelů při přeshraničním nakupování u obchodníků z jiných zemí Evropské unie, Norska a Islandu a také bezplatně pomáhá řešit spory českých spotřebitelů s prodejci zboží a poskytovateli služeb z uvedených zemí. ESC ČR je členem sítě Evropských spotřebitelských center (ECC-Net), zřízené a financované Evropskou komisí a státy, podílejícími se na tomto projektu. Více naleznete na webu www.evropskyspotrebitel.cz.\n\n"}
{"id": "456563", "url": "https://cs.wikipedia.org/wiki?curid=456563", "title": "Magelang", "text": "Magelang\n\nMagelang je město na Jávě v Indonésii. Nachází se asi 43 kilometrů severně od Yogyakarty a 75 kilometrů od Semarangu, hlavního města centrální Jávy. Jedná se největší město planiny Kedu, podle tradičního datování bylo založeno v roce 907.\n"}
{"id": "456564", "url": "https://cs.wikipedia.org/wiki?curid=456564", "title": "Třída Indiana", "text": "Třída Indiana\n\nTřída Indiana byla třída predreadnoughtů amerického námořnictva. Celkem byly postaveny tři jednotky této třídy. Ve službě byly v letech 1895–1919. V roce 1898 se účastnily Španělsko-americké války. Byly to první americké moderní bitevní lodě (jinak též bitevní lodě první třídy).\n\nCelkem byly postaveny tři jednotky této třídy, pojmenované USS \"Indiana\", USS \"Massachusetts\" a USS \"Oregon\". Postaveny byly v letech 1891–1896 v amerických loděnicích William Cramp & Sons a Union Iron Works.\n\nJednotky třídy \"Indiana\":\nPlavidla nesla poměrně silnou výzbroj. Hlavní výzbroj představovaly čtyři 305mm kanóny ve dvoudělových věžích na přídi a na zádi, které doplňovalo osm 203mm kanónů ve čtyřech dvoudělových věžích na bocích nástavby. Dělostřelectvo sekundární ráže tvořilyčtyři 152mm kanóny v kasematách. Dále bylo neseno dvacet 57mm kanónů, šest 37mm kanónů a dva 457mm torpédomety. Pohonný systém tvořilo šest kotlů a dva parní trojčinné stroje o výkonu 9000 ihp, pohánějící dva lodní šrouby. Nejvyšší rychlost dosahovala 15 uzlů.\n\n\"Indiana\", \"Massachusetts\" a \"Oregon\" hrály důležitou roli ve Španělsko-americké válce v roce 1898, jelikož se podílely na blokádě španělských válečných lodí v přístavu Santiago de Cuba. \"Indiana\" a \"Oregon\" se dne 3. července 1898 účastnily bitvy u Santiaga de Cuba, ve které byla zničena španělská eskadra složená z pancéřových křižníků \"Infanta Maria Teresa\", \"Vizcaya\", \"Cristóbal Colón\" a \"Almirante Oquendo\" a torpédoborců \"Pluton\" a \"Furor\".\n\n\"Indiana\" za první světové války sloužila ve výcviku, v roce 1919 byla vyřazena a v roce 1920 potopena jako cvičný cíl. \"Massachusetts\" za světové války pomáhala při dělostřeleckém výcviku, v roce 1919 byla vyřazena ze služby a v roce 1921 potopena. \"Oregon\" sloužil za první světové války ve druhé linii. V roce 1919 byl vyřazen a od roku 1925 byl muzejní lodi. Za druhé světové války byla loď částečně rozebrána na šrot, ale trup byl ještě v roce 1944 použit pro dopravu munice pro invazi na Guam. Zbytek lodi byl definitivně sešrotován v roce 1956.\n\n\n"}
{"id": "456573", "url": "https://cs.wikipedia.org/wiki?curid=456573", "title": "Dermatitida", "text": "Dermatitida\n\nDermatitida (latinsky \"dermatitis\") je společný termín pro všechny záněty kůže. Existuje řada různých typů dermatitidy. Některé jsou běžnou alergickou reakcí na určité alergeny. Termín lze použít v souvislosti s ekzémem, který je též známý jako dermatitický ekzém nebo ekzematická dermatitida. Diagnóza ekzému často znamená dětskou neboli atopickou dermatitidu, ale bez odpovídajícího kontextu neznamená nic víc než pouhou vyrážku. Dermatitida je s alergickou rýmou úzce geneticky spjata.\n\nTento typ kožní reakce zahrnuje mnoho různých podtypů – iritační dermatitidu, seborrhoickou dermatitidu, atopickou dermatitidu, alergickou kontaktní dermatitidu, tepelně vyvolávanou dermatitidu a chemicky vyvolávanou dermatitidu.\n\nJe též známý jako atopická dermatitida nebo atopický ekzém. Může se jednat o imunologicky zprostředkovanou dermatitidu. U psů je často spjata se vzdušným nebo potravním alergenem. U člověka bývá spjata s potravinovou alergií. Většina případů lidské atopické dermatitidy však není spjata s alergií. Zřejmě se jedná o absenci ochranné lipidové látky, kvůli čemuž je kůže svědivá a náchylná na poškrábání.\n\nKontaktní dermatitida může být způsobována vnějšími sloučeninami, konzervanty, vonnými látkami nebo rostlinami. Klasickým případem je dermatitida způsobovaná břečťanem. Lze provést epikutánní testy na mnoho různých alergenů (například TRUE TEST patch test na 29 alergenů).\n\nSeboroická dermatitida je známa též jako lupy. Vyrážka se vyskytuje na vlasové části hlavy, obličeji, občas i na hrudníku a v tříslech. Je spojena s běžnou kvasinkou \"Pityrosporum\". Léčí se buď protizánětlivým nebo protihoubovým léčivem, anebo kombinací obou.\n\nPsoriáza nebo psoriatická dermatitida je typem dermatitidy se specifickým vztahem k definované entitě, psoriáze. Může být dědičná nebo souviset s artritidou.\n\nDyshidrotická dermatitida je známa též jako Pompholyx. Je typem spongiotické dermatitidy a průvodním jevem jsou malé puchýřky na rukách a nohách naplněné tekutinou nebo hnisem. Příčina není známa, tato dermatitida je však spojována s kontaktní dermatitidou. Některé případy jsou způsobeny potravní nesnášenlivostí niklu.\n\nKopřivka (\"urticaria\") je typem dermatitidy charakterizovaným přechodnými otoky a podlitinami. Definice vyžaduje, aby se léze posouvaly nebo měnily do 24 hodin. Nemohou být statické, jinak nelze stanovit jako diagnózu kopřivku.\n\nMůže být způsobena reakcí na chemické látky nebo autoimunitním onemocněním. Mezi příklady patří Stevensův-Johnsonův syndrom, multiformní bulózní erytém, bulózní pemphigoid nebo pemphigoid vulgaris. Houba způsobující \"atletickou nohu\" (\"Trichophyton mentagrophytes\") může způsobovat také bulózní dermatitidu na nohách.\n\nTyp dermatitidy vyskytující se často po reakci na štípnutí hmyzem. Dermatitida při bleším kousnutí se u chodících lidí koncentruje okolo kotníků. U lezoucích batolat může být kdekoli na těle.\n\n"}
{"id": "456576", "url": "https://cs.wikipedia.org/wiki?curid=456576", "title": "Tomáš Vlasák", "text": "Tomáš Vlasák\n\nTomáš Vlasák (* 1. února 1975, Praha) je bývalý český profesionální hokejista. Nastupoval na pozici útočníka. Od 27. listopadu 2009 je členem Klubu hokejových střelců deníku Sport. Kariéru ukončil po posledním zápase sezóny 2014/2015 ve které s týmem HC Slavia Praha sestoupil z extraligy.\n\nStatistiky reprezentace:\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n"}
{"id": "456578", "url": "https://cs.wikipedia.org/wiki?curid=456578", "title": "Best", "text": "Best\n\nSlovo best může mít více významů:\n\n\n"}
{"id": "456579", "url": "https://cs.wikipedia.org/wiki?curid=456579", "title": "Vlasák", "text": "Vlasák\n\nPříjmení Vlasák nosí více různých osobností:\n\n"}
{"id": "456580", "url": "https://cs.wikipedia.org/wiki?curid=456580", "title": "Hrozba z vesmíru", "text": "Hrozba z vesmíru\n\nHrozba z vesmíru ( ) je kniha Gene Roddenberryho z roku 1979 na motivy celovečerního snímku \"\" z téhož roku.\n\nObsah knihy i filmu jsou shodné.\n\nJak v TV seriálu, tak knihách včetně této na seriál navazující je v popředí děje trojice tvořená kapitánem Jamesem Kirkem, prvním, vědeckým důstojníkem Spockem z planety Vulkán a vrchním lékařem Dr. Leonardem McCoyem. Tuto trojici doplňují další důstojníci – vrchní inženýr Montgomery Scott, komunikační důstojnice Nyota Uhura a dvojice navigačních důstojníků Hikaru Sulu a Pavel Čechov.\nGalaxií se pohybuje podivný modrý oblak, který ničí vše, co mu stojí v cestě, včetně letky klingonských křižníků. Zastavit jej se vydá loď USS \"Enterprise\" pod vedením admirála Kirka, které se podaří do něj vplout a proniknout až do jeho středu. Uvnitř mračna je megastavba supervyspělé civilizace, která se s Enterprise snaží nakonec navázat kontakt prostřednictvím uměle vytvořené bytosti. Příčinou útoku energetického mraku vůči Zemi je zachycená americká sonda Voyager 6 jejíž původ se rozhodne inteligence zjistit i za cenu likvidace všeho živého. Posádce Enterprise se podaří problém vyřešit a na poslední chvíli Zemi zachránit.\nDo češtiny knihu přeložil Zdeněk Volný a vydalo jej nakladatelství Baronet Praha roku 1993 jako první knihu z tzv. filmové řady. Jejím obsahem jsou přepisy filmů. Od druhé knihy této řady je ve stejném formátu, grafické úpravě a číslování uváděn v tiráži vydavatel Albert Boskovice s souhlasem vydavatelství Bonus Press.\n"}
{"id": "456581", "url": "https://cs.wikipedia.org/wiki?curid=456581", "title": "VD", "text": "VD\n\nSpojení písmen V a D může mít různé významy:\n\n\n"}
{"id": "456584", "url": "https://cs.wikipedia.org/wiki?curid=456584", "title": "Nelly a pan Arnaud", "text": "Nelly a pan Arnaud\n\nNelly a pan Arnaud (originální francouzský název \"Nelly et Monsieur Arnaud\") je francouzské komorní filmové drama režiséra Clauda Sauteta z roku 1995. V hlavních rolích se představili Michel Serrault, Emmanuelle Béart a Jean-Hugues Anglade. Film získal dva Césary, celkově však obdržel 11 nominací na toto ocenění. Snímek vznikl ve francouzsko-italsko-německé koprodukci.\n\nNelly je vdaná za Jerôma, který nemá práci. Ona sama je zaměstnaná na částečný úvazek v tiskárně a dluží nájemné za posledních šest měsíců. Během setkání se svou přítelkyní Jacquelline v restauraci pozná bohatého obchodníka v důchodu, Pierra Arnauda. Poté, co se mu svěří se svými finančními potížemi, přijímá od něj 30 000 franků jako dar. Trápí jí výčitky svědomí, zaplatí dluhy a odchází z bytu od svého muže.\n\nKladně reaguje na nabídku pana Arnauda, který pracuje na svých pamětech a stává se jeho písařkou. Tato práce však není protislužbou za poskytnutou pomoc a pan Arnaud je rozhodnut jí dávat plat. Dochází ke sblížení a Nelly se dozvídá více o soukromém životě obchodníka. O tom, že byl soudcem ve francouzských koloniích a poté se z něj stal podnikatel. Nelly prožije milostnou pletku s jeho nakladatelem a pan Arnaud pociťuje mírnou žárlivost.\n\n\n\n\n\n"}
{"id": "456590", "url": "https://cs.wikipedia.org/wiki?curid=456590", "title": "USS Texas (1892)", "text": "USS Texas (1892)\n\nUSS Texas byla barbetová obrněná loď námořnictva Spojených států, která byla v USA klasifikována jako bitevní loď druhé třídy. Byla to první americká válečná loď pojmenována na počest státu Texas. Účastnila se Španělsko-americké války v roce 1898. V aktivní službě pak byla až do roku 1911, kdy byla potopena jako cvičný cíl.\n\nPlavidlo navrhla britská loděnice Barrow Shipbuilding Co. Loď byla postavena v loděnici Norfolk Navy Yard v Portsmouthu ve státě Virginia. Kýl byl založen 1. června 1889, dne 28. června 1892 byl trup spuštěn na vodu a do služby loď vstoupila 15. srpna 1895.\n\nHlavní výzbroj lodi byla umístěna v barbetě uprostřed lodi, přičemž na každém boku bylo jedno 305mm dělo. Sekundární výzbroj tvořilo šest 152mm kanónů, které doplňoval stejný počet 37mm kanónů a dva 356mm torpédomety. Pohonný systém tvořily čtyři kotle dodávající páru dvěma parním strojům o výkonu 8600 ihp, pohánějícím dva lodní šrouby. Nejvyšší rychlost dosahovala 17 uzlů.\n\n\"Texas\" byl nasazen ve Španělsko-americké válce v roce 1898. Nejprve se podílel na blokádě španělských válečných lodí v přístavu Santiago de Cuba. Dne 3. července 1898 se účastnil bitvy u Santiago de Cuba, ve které byla při pokusu o průlom blokády zničena španělská eskadra složená z pancéřových křižníků \"Infanta Maria Teresa\", \"Vizcaya\", \"Cristóbal Colón\" a \"Almirante Oquendo\" a torpédoborců \"Pluton\" a \"Furor\".\n\nPo válce \"Texas\" působil v západním Atlantiku. V únoru roku 1911 byl vyřazen ze služby. Dne 16. února 1911 byl přejmenován na \"San Marcos\" a 11. března 1911 byl v Chesapeakské zátoce potopen jako cvičný cíl.\n\n\n"}
{"id": "456593", "url": "https://cs.wikipedia.org/wiki?curid=456593", "title": "Ozvěny (Hvězdná brána: Atlantida)", "text": "Ozvěny (Hvězdná brána: Atlantida)\n\nOzvěny (v anglickém originále Echoes) je dvanáctý třetí řady sci-fi seriálu .\n\nPři návratu z pevniny má jumper doktora Zelenky problémy s navigací, což by mohlo být mimo jiné způsobeno erupcemi na Slunci.\n\nNa Atlantidě si zatím Rodney všimne velryby obeplouvající město a pozná, že se jedná o zvíře, které na něj upozornilo v havarovaném jumperu (díl ). Nedlouho poté se Teyle zjeví přízrak vyděšené antické ženy. McKay a Sheppard se vydávají na bližší obhlídku velryb a oba zničehonic rozbolí hlava. Rodney pod návalem bolesti dokonce omdlí. Doktor Zelenka si zatím v kontrolní místnosti všimne desítek velryb mířících k Atlantidě.\n\nPřízraky se začnou zjevovat i dalším lidem na Atlantidě, stejně tak přibývá případů bolestí hlavy. Teyla má teorii, že se duchové Antiků snaží obyvatele města před něčím varovat – pravděpodobně před velrybami. Z antické databáze však Rodney zjistí, že dávní Antikové se pokoušeli naučit velryby svému jazyku. V té době došlo k rozsáhlé katastrofě, kterou velryby přečkaly pod ochranou štítu města. Nyní se tato katastrofa opět blíží a velryby se před ní snaží varovat. Touto katastrofou je extrémně silný výbuch sluneční korony, který by mohl zahubit život na celé planetě.\n\nMožností záchrany není mnoho (např. mají jen jedno ZPM a pro dostatečně široký štít by potřebovali tři) a zbývá pouze pár minut. Sheppard navrhne zoufalý plán – použít Daidalos k odklonění proudu částic od planety. Po úspěšném odvrácení globální katastrofy velryby odplují.\n"}
{"id": "456603", "url": "https://cs.wikipedia.org/wiki?curid=456603", "title": "ISAS", "text": "ISAS\n\nISAS je počítačový informační systém pro okresní soudy obsahující zejména údaje o jednotlivých spisech, účastnících řízení a jejich adresách, soudních jednáních a vydaných rozhodnutích, jakož i dokumenty vztahující se k jednotlivým řízením. Nahradil mimo jiné dřívější papírové soudní rejstříky.\n\nNa rozdíl od systému ISVKS, který byl vybudován na platformě Lotus Notes, je ISAS založen na systému Oracle. V poslední době jsou činěny pokusy propojit ISAS se systémem ISVKS tak, aby dokumenty okresního a krajského soudu v téže věci byly vzájemně dostupné v elektronické podobě.\n\nPočátek vývoje systému sahá do roku 1995, kdy byla společností CCA Plzeň zpracována studie proveditelnosti. Poté byl systém postupně vytvářen (po skupinách funkcí) a zkušebně zaváděn u vybraných soudů, po dokončení vývoje v roce 1997 pak začal být zaváděn i u dalších okresních soudů. V roce 1998 byl do systému doplněn nový modul pro agendu platebních rozkazů ve věcech pokut za nezaplacení jízdného na linkách veřejné dopravy a přeprogramován do nového vývojového prostředí.\n\n\nSoudy se dále významnou měrou podílejí na využívání ISDS (Informačního systému datových schránek).\n\n"}
{"id": "456608", "url": "https://cs.wikipedia.org/wiki?curid=456608", "title": "IRES", "text": "IRES\n\nIRES (zkratka z angl. \"internal ribosome entry site\", tzn. „vnitřní místo pro vstup ribozomu“) je zvláštní sekvence přítomná v oblasti před začátkem genu, která umožňuje nasednutí ribozomu a tedy spuštění translace. Jedná se o výjimku z pravidla, že ribozom nasedá na 5' čepičky, jak je to běžné u eukaryotické mRNA. IRES se zřejmě vážou do speciálního místa na ribozomu, tzv. E-místa, které přibližuje IRES startkodon (AUG) k P místu ribozomu, kde se odehrává iniciace translace.\n\nIRES místa (dost výrazně vzdálená od 5' začátku molekuly) mají nejen normální eukaryotické mRNA, ale také (možná zejména) různé viry. K buněčným mRNA s IRES místy patří namátkou Apaf-1 mRNA, Bcl2 mRNA, c-myc mRNA, eIF4G mRNA, hsp70 mRNA a mnohé další. Z virů byla IRES místa nalezena např. u viru SV40, u poliovirů, u viru hepatitidy C i A, nicméně také třeba u viru tabákové mozaiky.\n"}
{"id": "456610", "url": "https://cs.wikipedia.org/wiki?curid=456610", "title": "Antonio da Sangallo", "text": "Antonio da Sangallo\n\nAntonio da Sangallo je jméno a příjmení italských renesančních architektů:\n\n"}
{"id": "456615", "url": "https://cs.wikipedia.org/wiki?curid=456615", "title": "Rúdakí", "text": "Rúdakí\n\nAbú Abdulláh Dža’far Rúdakí (858 – asi 940) byl významný muslimský básník a faktický zakladatel novoperské poezie.\n\nRúdakí se narodil v Pandžrúdaku (v dnešním Tádžikistánu) a zemřel v Bucháře v Uzbekistánu. Již od mládí byl mistrem ve svém oboru – skládal básně, písně a byl rovněž hudebníkem. Není jasné, kdy oslepl. Odedávna koluje mnoho legend o jeho životě a tvorbě. Samánovský panovník Amír Nasr ibn Ahmad II. ho pozval ke dvoru, kde se stal ozdobou kulturního života. Později byl však Rúdakí vyhnán a vrátil se do své vlasti.\n\nZ jeho díla se zachovalo skoro dva tisíce veršů. Ve svých básních užíval již většinu základních básnických forem klasické tvorby – gazely, kasídy, robájí.\n\n\"Žaloba na stáří\" (Citováno z překladu E. Štolbové)\n\n<poem>\nÓ krásko, jejíž líce luně podobá se,\nco ty víš o mém mládí, někdejší mé kráse!\nTeď stavíš na odiv svůj mošusový vlas-\nkéž vlas můj v dobách mého mládí spatřilas!\nA tvář mou kdybys tehdy vidět směla!\nUž přešel čas, a vlas se všecek bělá.\nJá hostem býval vzácným v každém domě-\nach, vzácný host! Už jiní přišli po mně.\nU krasavic jsem krásou úžas vzbouzel,\nsám očarován mocí jejich kouzel.\nUž minuly ty dny, kdy šťasten jsem byl stále,\nradosti míval velké, zármutky jen malé.\nPro lásku něžných Turkyň častokráte\nsvé dináry jsem utrácíval zlaté-\na jak mne měly rády krásné otrokyně!\nVždy tajně plížívaly se za noci stinné,\nneb za mnou jít se bály v světle denním-\npřed hněvem pánů měly strach a před vězením.\n</poem>\n\n"}
{"id": "456624", "url": "https://cs.wikipedia.org/wiki?curid=456624", "title": "Černihivske", "text": "Černihivske\n\nČernihivske ( ) je jeden z nejrozšířenějších pivních značek na Ukrajině. Název má podle města Černihiv. Černihivske je jedním ze značek koncernu SAN InBev Ukrajina (САН ІнБев Україна) se sídlem v Kyjevě.\n\nPod značkou Černihivske se vaří a prodávají jak klasická piva („Světlé“, „Premium“, „Silné“, nealkoholické), tak nefiltrovaná pšeničná piva \"Bile\" (světlé) a \"Bila nič\" (tmavé).\n\n"}
{"id": "456638", "url": "https://cs.wikipedia.org/wiki?curid=456638", "title": "Halové mistrovství světa v atletice 2004", "text": "Halové mistrovství světa v atletice 2004\n\n10. halové mistrovství světa v atletice se odehrávalo v maďarské Budapešti od 5. března do 7. března 2004. Budapešť hostila halové MS již v roce 1989. V budapešťské sportovní aréně pojmenované po maďarském boxerovi László Pappovi se představilo 677 atletů a atletek ze 139 států světa. Březnové číslo časopisu \"Atletika\" z roku 2004 uvádí celkem 148 výprav. Článek na stránkách Českého atletického svazu pak uvádí celkem 763 atletů ze 150 států světa. V téže hale probíhalo také halové ME v roce 1983 a 1988.\n\nNa tomto šampionátu se naposledy uskutečnily závody ve sprinterské disciplíně běhu na 200 metrů.\n\nKouli žen vyhrála původně hodem dlouhým 20,49m Ukrajinka Vita Pavlyšová. Brzy ovšem vyšlo najevo, že Pavlyšová měla pozitivní dopingový nález na anabolické steroidy a medaile ji byla odebrána. Tato dnes již bývalá koulařka se ovšem zde neprovinila poprvé. Již při HMS v roce 1999 v Maebaši měla pozitivní test na stanozolol.\n\nI závod na trati 200 metrů měl původně jinou vítězku. Ruska Anastasija Kapačinská vyhrála časem 22,78 s avšak pozitivní dopingový nález odhalil v jejím organismu anabolický steroid stanozolol, stejně jako u koulařky Pavlyšové. Kapačinská si tak musela odpykat dvouletý trest.\n\nČeskou republiku na tomto šampionátu reprezentovalo 11 atletů (5 mužů a 6 žen).\n\n"}
{"id": "456639", "url": "https://cs.wikipedia.org/wiki?curid=456639", "title": "Mravenčan vápenatý", "text": "Mravenčan vápenatý\n\nMravenčan vápenatý (systematický název \"methanoát vápenatý\" nebo \"vápenatá sůl kyseliny methanové\") je vápenatá sůl kyseliny mravenčí. Je to bílá krystalická látka bez zápachu. Má chemický vzorec Ca(HCOO). Existuje jako minerál formikait, ale vyskytuje se velmi řídce. Je znám z ložisek bóru. Tato látka se používala v potravinářství jako přídavná látka pod označením E238 do roku 1998.\n\nMravenčan vápenatý se vyrábí reakcí oxidu uhelnatého s hydroxidem vápenatým za zvýšené teploty:\n\n2 CO + Ca(OH)2 → Ca(HCOO)2\n"}
{"id": "456643", "url": "https://cs.wikipedia.org/wiki?curid=456643", "title": "Třída Montana", "text": "Třída Montana\n\nTřída Montana byla plánovaná třída bitevních lodí amerického námořnictva. Stavba plánovaných pěti jednotek však byla zrušena v roce 1943 – ještě před založením alespoň jediného z jejich kýlů. Lodě třídy \"Montana\" měly být výrazně větší, lépe pancéřované a vyzbrojené, než předchozí třída \"Iowa\", která nakonec oproti předpokladům uzavřela vývoj amerických bitevních lodí. V případě, že by byly postaveny, by to byly největší a nejsilněji vyzbrojené americké bitevní lodě a byly by ekvivalentem japonských obrů \"Jamato\" a \"Musaši\".\n\nPlánovanou hlavní výzbroj mělo tvořit dvanáct 406mm kanónů ve čtyřech třídělových věžích, dvacet 127mm kanónů v deseti věžích, které by doplňovaly protiletadlové kanóny ráží 20 a 40 mm. Pohon měla tvořit čtyři turbínová soustrojí, kterým mělo páru dodávat osm kotlů Babcock & Wilcox. Pro své velké rozměry by lodě této třídy nebyly schopny proplout Panamským průplavem.\n\n\n"}
{"id": "456645", "url": "https://cs.wikipedia.org/wiki?curid=456645", "title": "Carsten Ball", "text": "Carsten Ball\n\nCarsten Ball (* 20. června 1987, Newport Beach, Kalifornie, Spojené státy americké) je současný australský profesionální tenista.\n\nVe své dosavadní kariéře zatím na okruhu ATP World Tour nevyhrál žádný turnaj.\n\nCarsten Ball se zúčastnil 2 zápasů v Davisově poháru za tým Austrálie s bilancí 1-0 ve dvouhře a 2-0 ve čtyřhře.\n\n\n"}
{"id": "456646", "url": "https://cs.wikipedia.org/wiki?curid=456646", "title": "Sacco di Roma", "text": "Sacco di Roma\n\nSacco di Roma je italské označení pro vyplenění Říma v roce 1527. Toto pojmenování se používá v české historiografii relativně často a používá se i v řadě zejména středoevropských jazyků. Toto označení má tu výhodu, že nemusíme upřesňovat kdy k němu došlo. V onen čas se již běžně v Itálii používala toskánština, základ dnešní italštiny, a v ní se o onom plenění psalo. Kdežto o předchozích vypleněních Říma se psalo nejvíce latinsky. Drancování města začalo 6. května 1527 a trvalo až do září téhož roku. \n\nHabsburkové od konce 15. století do půle 17. století usilovali o nadvládu v západní, střední a jižní Evropě, čemuž po celou tuto dobu oponovali ostatní vládcové či stavy některých \"habsburských\" zemí. Ve většině historiografií se tyto války referencují jakožto \"Italské války\", protože vždy se bojové akce vedly i v Itálii a často jen v Itálii. V letech 1516–1556 byly tyto habsburské snahy zosobněny císařem Karlem V. V letech 1526–1530 proti nim byla uzavřena Cognacká liga, podle místa dojednání, jejímiž členy byli Francie, papež Klement VII., Benátská republika, Anglie, Milánské vévodství a Florentská republika.\n\nCognacká liga byla po počátečních úspěších (obsazení Lodi) poražena vojsky Karla V. v síle 34 000 mužů, které byly tvořeny 6 000 Španěly pod vedením vévody Karla III. Bourbonského (connétabla Francie, který se poté, co bylo dědictví po jeho ženě konfiskováno králem Františkem, přidal ke Karlu V.) – vrchního velitele, 14 000 landsknechtů pod Georgem von Frundsberg, italskou pěchotou vedenou Fabriziem Maramaldou, Sciarrou Colonnou a Luigim Gonzagou a jízdou vedenou Ferdinandem Gonzagou a Filibertem ze Châlonu princem Oranžským. Císař Karel V., prakticky v trvalé finanční tísni – přes vládu v mnoha bohatých zemích a zlato a stříbro z Amerik, neměl dost peněz na výplatu žoldu.\n\nVojáci onen dlužný žold – jak bylo tehdy (a nejen tehdy) zvykem – chtěli dostat od poražených a to měl být zejména papež. Papežské síly vedené Francescem Guicciardinim nebyly s to klást efektivní odpor, a tak se císařští ocitli před městem Římem. Řím měl kolem 53 000 obyvatel, sotva šestina byli Římané, čtvrtina byli mimoitalští a zbytek byli Italové. Obyvatelé různých \"rioni\" (čtvrtí) spolu necítili příliš sounáležitosti. Colonnové půl roků předtím napadli Vatikán. Vůle ke společné obraně nebyla, obrana nebyla organizována.\n\nVelmi brzy ráno, když okolí hradeb a je samotné, včetně útočníků, zahalovala mlha, po prvním neúspěšném, při druhém pokusu o dobytí hradeb, byl oblíbený vrchní velitel vévoda Karel Bourbonský, nosící bílý plášť, aby ho jeho vojáci poznali (bohužel ale i nepřátelé), zasažen výstřelem, k němuž se později hlásil Benvenuto Cellini, jenž řídil papežskou dělostřelbu, a zabit, což vojáky „dost naštvalo\". Prudkým útokem, kdy \"papežští\" pro onu mlhu nemohli použít dělostřelectvo na střeše Andělského hradu, na nějž při obraně spoléhali, byly hradby Říma ztečeny. Papež na poslední chvíli utekl chodbou na vrchol hradby Borga a po ní visutým chodníkem (Passetto di Borgo) do Andělského hradu. Aby mu to umožnili, kladli švýcarští gardisté statečně velmi tuhý a houževnatý odpor: ze 189 jich přežilo jen 42. Císařští vojáci Andělský hrad obléhali a dobývali, ale nikterak s velkou vervou: jejich hlavní zájem byla kořist. Ještě během téhož dne bylo dobyto Trastevere. Most z něj –San Sisto – nebyl ani opevněn, ani zbořen: císařští přešli na druhou stranu řeky, přes platonickou snahu oddílu jízdy. V křivolakých a úzkých uličkách by se dalo bránit velmi účinně, ale nebránilo se. Philibert ze Châlonu princ Oranžský, na kterého přešlo velení po vévodovi Karlu III. Bourbonském, nebyl tak oblíbený jako on a neměl jeho autoritu: jeho rozkaz, aby se po třech dnech přestalo s rabováním neměl valného efektu. Část landsknechtů byli protestanti a ti ničili i to, co se nedalo odnést a bylo podle nich známkou nepřiměřeného luxusu církve či modloslužebnými předměty. Řada památek byla zničena. Obyčejní obyvatelé Říma, zejména ti, kterým se dalo sebrat více a hlavně klérus a především kuriální byli vystaveni nasilí postupně různých jednotek a zabíjeni. Ti, kteří již neměli čím zaplatit, museli vystavit směnky. Katoličtí španělští vojáci v tom za svými německými protestantskými spolubojovníky nezaostávali, právě naopak. Je zajímavé, že v převečer více než sta let sektářských válek mezi katolíky a protestanty v mordování a loupení v papežském Římě byli katoličtí a protestantští vojáci Jeho Nejkatoličtějšího Veličenstva v podstatě dosti svorní. Zhruba 20 000 obyvatel Říma zemřelo násilnou smrtí nebo na následky nemocí. Velmi mnoho uprchlo nebo odešlo, jakmile to šlo. Počet obyvatel klesl na polovinu. Ještě nejméně tři století strašily římské matky své děti \"Barbonem\", což bylo zkomolené jméno Bourbona (vévody Karla).\n\nPro své katolictví, jež bylo i vírou většiny jeho poddaných, nemohl císař Karel V. papeže zajmout. Dostal se do nezáviděníhodné situace, vlastně oba. Císař Karel „musel” papeže respektovat a papež zase nemohl být ponížen, ale ani provokovat k rasantnějšímu postupu vůči sobě. Proto bylo dobývání Andělského hradu docela vlažné. Papež se posléze vzdal. Souhlasil, že za svůj život zaplatí výkupné 400 000 dukátů, další podmínkou bylo, že postupuje Parmu, Piacenzu, Civitavecchiu a Modenu říši. Zrovna tak součástí dohody bylo, že papež zruší „všechna odsouzení, exkomunikace, tresty či interdikty, zákazy, jež si (kapitáni a vojáci) mohli přivodit za skutky spáchané dříve proti Jeho Svatosti a apoštolskému stolci”. Rukojmí v Andělském hradu – papež i kardinálové – utekli komínem, když měli být hlídáni Španěly. Útočiště potom papež našel v Orvietu, ve svém paláci a svém městě (dokonce ze strachu z obléhání císařskými nechal kopat velmi hlubokou studnu) – byl ale de facto v zajetí: vojskům Karla V. by nedalo příliš práce Orvieto dobýt a jinam nebylo kam utéci. Francouzský maršál Lautrec se až v srpnu objevil na severu Itálie, minul Řím a zamířil k Neapoli, kde mnoho nedokázal a zanedlouho zemřel. Císař své vojáky stále spíše neplatil než platil. Byl ve Španělsku, takže, když už něco rozhodl, tak se to na bojištích hned tak nedověděli, zvláště když Janované byli členy proticísařské Cognacké ligy (zanedlouho přešli na druhou stranu) a blokovali přístavy. Další císařova armáda vedená vévodou z Brunswicku, která měla opanovat střed Lombardie, byla u Lodi odražena Gian-Paolem Sforzou. Papež se „tak trochu” stal císařovým kaplanem, což se například projevilo v kause nezrušení sňatku tety císaře Karla Kateřiny Aragonské a Jindřicha VIII., přestože byl (Jindřich) papežovým spojencem – to spojuje Sacco di Roma se vznikem a rozmachem protestantismu v Anglii: následně v budoucnu nejsilnější protestantské velmoci. Mír mezi papežem a císařem byl nastolen Smlouvou z Barcelony z roku 1529, která mimo jiné Medicejským vrátila Florencii – jen ji bylo třeba společnými silami dobýt. V srpnu 1530 uzavřeli císař Karel a francouzský král František I. mír v Cambrai. Papež Klement na znamení smutku kvůli Saccu di Roma (podobně jako předtím papež Julius II. kvůli \"nesvobodě\" Itálie) začal nosit plnovous a po něm i ostatní církevní hodnostáři. Ovzduší ve Vatikánu se změnilo: jeho vyjádřením byla i Michelangelova freska Poslední soud a papežové byli i svolnější ke svolání všeobecného reformního koncilu (konal se potom v Tridentu).\n\nŠvédská power metalová skupina Sabaton složila píseň \"The last Stand\", která opěvuje hrdinský boj papežské švýcarské gardy během Sacco di Roma.\n<br>\nNíže citovaná kniha\n"}
{"id": "456647", "url": "https://cs.wikipedia.org/wiki?curid=456647", "title": "První Francouzská republika", "text": "První Francouzská republika\n\nPrvní Francouzská republika ( ) byla vyhlášena 22. září 1792 právě ustanoveným Národním konventem. Oficiálně trvala až do vyhlášení prvního císařství Napoleonem v roce 1804. Období první republiky je charakteristické pádem monarchie, ustanovením Národního konventu, Jakobínskou hrůzovládou, založením Direktoria, thermidorskou reakcí a konečně vytvořením Konzulátu a Napoleonovým vzestupem.\n\nPod vedením Národního shromáždění, které se drželo u moci před vyhlášením republiky, vedla Francie válku s Pruskem a Rakouskem (nejedná se zatím o Rakouské císařství, to vzniklo až v roce 1804, ale o arcivévodství). V červnu 1792 vydal brunšvický vévoda Karel II. Vilém Ferdinand manifest, v němž prohlásil, že srovná Paříž se zemí, pokud se cokoli stane králi Ludvíku XVI.\n\nZatímco pruská armáda pochodovala k městu, došlo v Paříži k povstání. Občané zaútočili na Tuilerijský palác, kde zabili (a ke všemu znetvořili) 600 příslušníků švýcarské gardy a dožadovali se okamžitého odstranění krále. Strach z odvety monarchistů a kontrarevolucionářů způsobil, že v prvním záříjovém týdnu roku 1792 davy Pařížanů vtrhly do městských věznic a zabili více než polovinu vězňů. Šlechtici, duchovní a političní vězni byli přímo ve svých celách oběšeni, ubodání nebo ubiti k smrti. Tato událost vešla ve známost jako Zářijové masakry.\n\nVýsledkem veřejného násilí a politické nestability v křehké konstituční monarchii bylo zvolení šesti zástupců Národního shromáždění, kteří měli dohlédnout na nové volby. Jejich výsledkem bylo založení Národního konventu, jenž měl dva cíle - potlačit monarchii a vydat novou ústavu. Vůbec prvním činem Konventu bylo vyhlášení republiky a následné zbavení krále veškeré politické moci. Král, tou dobou již obyčejný občan nesoucí rodinné jméno Kapet, byl postaven před soud za zločiny velezrady. Soud započal v prosinci 1792, 16. ledna 1793 byl Ludvík Kapet shledán vinným v rozsahu obžaloby a 21. ledna popraven gilotinou.\n\nV zimě 1792 a na jaře 1793 byla Paříž zachvácena nepokoji z blížícího se hladomoru. Konvent, zaneprázdněný válkou, napravil problém až ke konci jara založením Výboru pro veřejné blaho, vedeným Maximilienem Robespierem. Výbor dostal smělý úkol - vypořádat se s enragéty, malými dodávkami jídla a nepokoji, vzpourou ve Vendée a Bretani, nedávnými porážkami armády a dezercí velících důstojníků. Patrně však nejznámější činností Výboru je založení politiky teroru, přičemž gilotina začala srážet hlavy nepřátel republiky čím dál častěji. Začíná tak období známé jako Hrůzovláda.\n\nNavzdory rostoucí nespokojenosti s Národním konventem jako hlavou republiky byla v srpnu schválena ústava (Ústava z roku 1793). Nicméně Výbor byl stále viděn jako \"nouzová\" vláda, a proto mu byla podřízena i Deklarace práv člověka a občana z roku 1789. Pokračoval v tisícovkách poprav reálných i domnělých nepřátel republiky, a to až do bodu, kdy gilotina vešla ve známost jako \"národní břitva\" - protože se zdálo, že dopadá na krk každého.\n\nZákony a politika Výboru přenesla revoluci do neočekávaných rozměrů - představil revoluční kalendář, uzavřel kostely v Paříži a jejím okolí jako součást dekristianizace, soudil a nakonec i popravil Marii Antoinettu a vydal Zákon o podezřelých. Pod Robespierrovým vedením byla řada členů revoluční stran a seskupení popravována jako například hébertisté a dantonisté, z nichž mnozí bývali Robespierrovými blízkými přáteli.\n\nVálka se pro Francii začala vyvíjet dobře až v roce 1794, částečně zásluhou mladého vojenského génia, Napoleona Bonaparte. Mnoho lidí v Národním konventu volalo po ukončení teroru, ale Robespierre nesouhlasil. Mezi masovými popravami, strachem a Festivalem rozumu, tu v půli roku 1794 bylo \"obrovské nadšení pro ukončení vlády teroru, jenomže nikdo nedokázal vyřešit, jak na to. Jedinou věcí, která by dokázala teror ukončit, a zároveň jedinou, na které se dokázali shodnout, bylo odstranění Robespierra.\" Byl popraven 28. července 1794.\n\nPo pádu Robespierra byl klub jakobínů uzavřen a přeživší girondisté se vrátili k moci. V srpnu vydal Konvent ústavu (Ústava roku 1795). Obnovili tak svobodu vyznání, začali propouštět vězně, ale co bylo nejdůležitější, připravili volby do nového legislativního orgánu. Tak bylo 3. listopadu 1795 ustanoveno Direktorium, pod jehož vedením se Francie přijala dvoukomorový systém vlády, skládající se z vyšší Rady starších (250 členů) a nižší nazvané Rada pěti set (500 členů). Výkonná moc byla svěřena do rukou pěti mužů, tzv. Direktoria (od něj dostalo toto historické období své jméno). V důsledku vnitřní nestability a pohrom francouzských armád v letech 1798–1799 nevydrželo Direktorium déle než čtyři roky.\n\nVláda se rozpadla po převratu 18. brumaira v roce 1799, po němž následovalo období známé jako Francouzský konzulát. Samotní členové direktoria, vědomi si své klesající moci, převrat naplánovali společně s Napoleonem Bonapartem, jenž se později stal Prvním konzulem republiky. Krátce na to se však prohlásil císařem, čímž skončila nejen vláda konzulátu, ale i samotná první republika, která byla nahrazena prvním císařstvím.\n"}
{"id": "456648", "url": "https://cs.wikipedia.org/wiki?curid=456648", "title": "Chlormethan", "text": "Chlormethan\n\nChlormethan (též monochlormethan nebo methylchlorid) je organická sloučenina (nejjednodušší chlorovaný uhlovodík). Používal se jako chladivo známé pod označením R-40 nebo HCC 40. Je to bezbarvý, velmi hořlavý plyn s mírně nasládlou vůní, která je však cítit až při úrovních, které již mohou být toxické. Kvůli obavám z jeho toxicity se již ve výrobcích pro spotřebitele nepoužívá.\n\nChlormethan poprvé (v roce 1835) syntetizovali francouzští chemici Jean-Baptiste Dumas a Eugene Peligot, když vařili směs methanolu, kyseliny sírové a chloridu sodného. Tato metoda je podobná té dnes používané.\n\nChlormethan se široce používal jako chladivo, toto použití však je již minulostí kvůli toxicitě a hořlavosti plynu. Používal se i při výrobě olovnatých aditiv (tetramethylolova) do automobilového benzinu, ve většině průmyslového světa se však již olovnaté benziny nepoužívají (významnou výjimkou jsou však některé státy bývalého Sovětského svazu).\n\nNejdůležitější dnešní oblastí použití je jako surovina pro výrobu silikonových polymerů. Malá množství se používají jako rozpouštědlo butylové pryže a při rafinaci ropy.\n\nChlormethan se využívá jako methylační a chlorační činidlo v organické chemii. Používá se i na řadě dalších míst – při extrakci vazelin, olejů a pryskyřic, jako propelent a nadouvadlo při výrobě pěnového polystyrenu, jako lokální anestetikum, při výrobě léčiv, jako nosič katalyzátorů při nízkoteplotní polymeraci, jako tekutina pro měření a regulaci teploty nebo jako herbicid.\n\nVdechování plynného chlormethanu má na centrální nervový systém podobné účinky jako při opilosti. Postižený může cítit ospalost, závratě a otupělost, ztížené dýchání s dušením a lapáním po dechu, motorický neklid a hovornost. Při vyšších koncentracích může nastat paralýza, křeče a kóma.\n\nPři požití se může objevit nausea a zvracení. Kontakt kůže se zkapalněným plynem může způsobit omrzliny. Kontakt s očima může způsobovat zhoršené vidění a široce roztaženou duhovku, která jen pomalu reaguje na změnu světla.\n\nChronická expozice chlormethanu je spojována s vrozenými poruchami u myší. U člověka může expozice chlormethanu v těhotenství způsobit, že se u plodu nesprávně vyvíjí dolní část páteře, pánev a nohy, ale nebylo to dostatečně prokázáno.\n\nPři opětovném vyšetřování (1997) tragického požáru v bostonském nočním klubu Cocoanut Grove (492 mrtvých, stovky zraněných) byl za hlavní příčinu neštěstí označen únik chlormethanu z chladicího zařízení.\n\n"}
{"id": "456650", "url": "https://cs.wikipedia.org/wiki?curid=456650", "title": "Antonio da Sangallo mladší", "text": "Antonio da Sangallo mladší\n\nAntonio da Sangallo mladší, vlastním jménem Antonio Cordiani (12. dubna 1484 — 3. srpna 1546), byl italský renesanční architekt, synovec architektů Giuliana da Sangalla a Antonia da Sangalla staršího, kteří tak jako on působili v období italské renesance. Antonio da Sangallo je představitelem vrcholné renesance s ranými barokními formami.\n\nSangallo se narodil ve Florencii v rodině s uměleckými tradicemi. Jeho dědeček Francesco Giamberti byl řezbář a strýcové známí florentští architekti.\nJeště coby mladík odešel Antonio do Říma, kde se stal žákem a následovníkem Donata Bramanteho. Po většinu života pracoval převážně v Římě ve službách několika papežů. K jeho nejkrásnějším stavbám patří kostel Santa Maria di Loreto postavený z cihel a travertinu. Dokončil také kostel San Giovanni dei Fiorentini započatý Jacopem Sansovinem, který se hrdě zvedá nad Tiberou nedaleko mostu Sant'Angelo.\n\nPo Raffaelově smrti v roce 1520 byl jmenován hlavním architektem baziliky sv. Petra. Kromě toho se v Římě i v samotném Vatikánu podílel na stavbě celé řady církevních i světských budov. Za všechny lze uvést alespoň palác rodu Farnesiů posléze dokončený Michelangelem.\n\nPo vyplenění Říma německými lancknechty císaře Karla V. v roce 1527 (tzv. sacco di Roma) pracoval Antonio da Sangallo převážně v jiných italských městech, hlavně jako vojenský architekt. Navrhl mimo jiné opevnění města Ancona a na žádost papeže Klementa VII. zbudoval 62 m hlubokou, ve skále vytesanou studnu ve městě Orvieto.\n\n"}
{"id": "456675", "url": "https://cs.wikipedia.org/wiki?curid=456675", "title": "Pijavenky", "text": "Pijavenky\n\nPijavenky (Bdelloidea) je třída drobných vodních a půdních organizmů z kmene vířníci (Rotifera). Zahrnuje asi 360 druhů v 18 rodech.\n\nPijavenky se rozmnožují výhradně nepohlavně, pohlavní rozmnožování u nich nikdy nebylo pozorováno už z toho důvodu, že nikdy nebyla prokázána existence samců. Samice produkují partenogeneticky vajíčka s diploidním genomem, která tedy již nejsou oplozena a rovnou se z nich vyvíjí nové pijavenky. Skutečnost, že nedochází k pohlavnímu rozmnožování u žádných pijavenek, znamená, že se takto nerozmnožoval ani jejich společný předek před cca 40 miliony lety. Dodnes není uspokojivě vysvětleno, jak mohla bez pohlavního rozmnožování vzniknout takto početná skupina živočichů.\n\nS možným vysvětlením ale přišli na sklonku roku 2012 vědci z Cambridgeské univerzity, kteří zkoumali transkriptom (soubor veškeré RNA, která vzniká v buňkách) australské pijavenky Adineta ricciae. Navázali přitom na studii z roku 2008, která v genomu pijavenek objevila kousky cizí genetické informace. Podle výzkumu 10 % aktivních genů patří jiným organismům než pijavenkám. Ty zřejmě využívají DNA bakterií, hub, řas i prvoků.\n\nJedná se o takzvaný horizontální přenos genetické informace, který je známý především u bakterií. Probíhá i u bezobratlých živočichů, ale jak se zdá, u pijavenek je mnohem intenzivnější než u jiných druhů. Asi 80 % ukradených genů kóduje enzymy, z nichž se mnoho podílí na degradaci toxických látek nebo zvyšuje produkci ochranných antioxidantů. Jak přesně pijavenky cizí DNA získávají a začleňují do svého genomu, zatím není jasné.\n"}
{"id": "456681", "url": "https://cs.wikipedia.org/wiki?curid=456681", "title": "Novaspace", "text": "Novaspace\n\nNovaspace je německý eurodance projekt známý z let 2002-2004 coververzemi několika hitů 80. let (\"Time After Time\", \"Guardian Angel\", \"Beds Are Burning\") a později remixy novějších skladeb. Umístili se v Top-20 v Německu, Rakousku a Austrálii.\n\nNovaspace založil v roce 2002 producent Felix Gauderin. První frontmankou byla Jessica Böhrs, kterou v roce 2008 nahradila Jenny Marsala.\n\n'Jessica Böhrs'\n'Jenny Marsala'\n\n\n\n\n\n\n\n\n\n\n\n\n\n\n\n"}
{"id": "456684", "url": "https://cs.wikipedia.org/wiki?curid=456684", "title": "Pavlína Moskalyková Solo", "text": "Pavlína Moskalyková Solo\n\nPavlína Moskalyková Solo (* 22. listopadu 1960) je česká televizní scenáristka a režisérka. Jejím otcem byl televizní a filmový režisér Antonín Moskalyk.\n\nPo studiu na FAMU se v roce 1990 provdala za Matthewa Sola (a přijala i jeho příjmení). Narodily se jim dvě dcery, Maya a Camille.\n\nPůsobí na poli režijním i hereckém.\n\nV roce 2006 (konkrétně 15. prosince) byla též hostem v pořadu Michala Prokopa \"Krásný ztráty\".\n\n\n\n"}
{"id": "456698", "url": "https://cs.wikipedia.org/wiki?curid=456698", "title": "SMS Sankt Georg", "text": "SMS Sankt Georg\n\nSMS Sankt Georg byl třetí a poslední postavený pancéřový křižník rakousko-uherského námořnictva. Jako nejmodernější rakousko-uherský pancéřový křižník byl velice aktivní za první světové války, přičemž především kryl operace lehkých sil. Po skončení války byl předán Velké Británii, která jej nechala sešrotovat.\n\n\"Sankt Georg\" byl spolu s křižníkem SMS \"Aspern\" poslední rakousko-uherskou válečnou lodí, která navštívila USA. Stalo se tak roku 1907 při příležitosti 300. výročí založení Jamestownu – první trvalé anglické kolonie v Severní Americe. Tuto cestu v roce 2005 připomněla rakouská pamětní stříbrná mince v nominální hodnotě 20 euro, na které je vyobrazen \"Sankt Georg\" se Sochou Svobody v pozadí.\n\n\"Sankt Georg\" postavila loděnice v Pule. Kýl plavidla byl založen 11. března 1901. Loď byla na vodu spuštěna 8. února 1903 a do služby vstoupila v roce 1905.\n\nVeškerou dělovou výzbroj lodi vyrobila Škoda Plzeň. Na přídi lodi byla dvoudělová věž s 240mm kanóny, v zadní dělové věži ale byl pouze jeden 190mm kanón a další čtyři kanóny stejné ráže byly po dvou na každém boku v kasematech. V kasematech byly také čtyři 150mm kanóny. Lehkou výzbroj představovalo devět 70mm kanónů a osm 47mm kanónů. Loď nesla jeden torpédomet.\n\nBoční 210mm silný pancéřový pás chránil boky lodi od přídě až po zadní dělovou věž, kde byl ukončen přepážkou. Mezi věžemi byl nad ním ještě 90mm pancéřový pás, který chránil boky až po dělovou palubu se 190mm a 150mm kanóny.\n\nV polovině roku 1907 podnikl \"Sankt Georg\" v doprovodu malého křižníku \"Aspern\" zámořskou cestu dobré vůle při příležitosti 300. výročí založení Jamestownu – první trvalé anglické kolonie v Severní Americe. V rámci cesty navštívil americká města New York, Baltimore a Roanoke. Byl tak poslední válečnou lodí rakousko-uherského námořnictva, která navštívila USA.\n\nBěhem první světové války byl \"Sankt Georg\" velice aktivní, přičemž zejména kryl lehké síly Rakousko-uherského námořnictva. Hned druhý den po vstupu Itálie do války 24. května 1915, podniklo rakousko-uherské námořnictvo velký útok na italské pobřeží, kterého se křižník také účastnil. Jím vedená skupina ostřelovala přístav Rimini.\n\nJiný útok na italské pobřeží provedly \"Sankt Georg\" a starý křižník SMS \"Szigetvár\" v noci ze 17. na 18. června 1915. Ostřelovaly opět přístav Rimini a další cíle, přičemž je kryly lehké křižníky SMS \"Helgoland\" a SMS \"Saida\" s osmi torpédoborci.\n\n\"Sankt Georg\" se 14–15. května 1917 účastnil bitvy v Otrantské úžině, tedy úspěšného napadení spojenecké protiponorkové bariéry Otrantského průlivu. Samotného útoku na blokádu úžiny se neúčastnil, kryl ale ústup vlastních lehkých křižníků a torpédoborců. Těm se podařilo blokádu úžiny na několik týdnů narušit.\n\nPrávě na palubě \"Sankt Georgu\" vypukla 1. února 1918 rozsáhlá, ale neúspěšná vzpoura v boce Kotorské. Jerko Sisgorič, který na \"Sankt Georgu\" sloužil jako kulometčík, byl jedním ze čtyř námořníků, popravených po potlačení vzpoury.\n\nPo skončení války byl \"Sankt Georg\" předán Velké Británii, která ho v roce 1920 nechala sešrotovat.\n\n"}
{"id": "456700", "url": "https://cs.wikipedia.org/wiki?curid=456700", "title": "Hana Dostalová", "text": "Hana Dostalová\n\nHana Dostalová, v tisku obvykle chybně jako Hana Dostálová (11. listopadu 1890, Poděbrady – 25. února 1981, Praha) byla česká malířka, ilustrátorka, textilní a sklářská návrhářka. Navrhovala rovněž knižní úpravy. Sestra herečky Leopoldy Dostalové a režiséra Karla Dostala.\n\nOtec Leopold Dostal (1835–1907) byl spolumajitelem poděbradského pivovaru, matka Marie, rozená Kallmünzerová (1847–1917) byla za svobodna herečkou Prozatímního divadla, kde vystupovala pod pseudonymem Marie Horská.\n\nV letech 1920–1924 studovala na Umělecko-průmyslové škole v Praze. Souběžně studovala i na Filosofické fakultě University Karlovy. Žačka V. H. Brunnera. Poté studovala soukromě v Paříži, Drážďanech a v Mnichově. Byla členkou SVU Mánes.\n\n\n\n\n"}
{"id": "456701", "url": "https://cs.wikipedia.org/wiki?curid=456701", "title": "SA-4", "text": "SA-4\n\nSA-4 (Saturn-Apollo 4) byl čtvrtý a poslední test prvního stupně rakety Saturn I. Byl součástí programu Apollo.\n\nSA-4 byl poslední test samostatného prvního stupně rakety Saturn I, všechny příští mise již měly plně funkční druhý stupeň. Stejně jako při předchozích testech se pozornost zaměřovala na tuhost konstrukce rakety při letu. Měla být také provedena simulace poruchy motorů. Přibližně 100 sekund po startu se měl vypnout jeden z motorů H-1 a řídící systém rakety měl automaticky přesměrovat palivo do zbylých motorů. Aerodynamický design makety druhého stupně byl stejný, jako budoucí druhý stupeň S-IV. To zahrnovalo ventilační potrubí, kamerové podvěsy, aerodynamické kryty a antény pro variantu rakety Saturn I Block II.\n\nStart proběhl podle plánu a raketa pracovala bezchybně. Po sto sekundách letu byl odstaven motor číslo 5 a řídící systém převedl palivo do zbylých motorů. Tento test byl velmi důležitý pro pozdější použití svazků motorů a získané zkušenosti byly zúročeny při misích Apollo 6 a Apollo 13, kdy došlo k výpadkům motorů. Raketa dosáhla apogea ve výšce 129 kilometrů a rychlosti 5900 km/h. Při dosažení apogea byly odpáleny zpětné rakety na tuhé pohonné látky pro zpomalení prvního stupně a oddělení druhého. Při tomto testu se stupně neoddělovaly, ale rakety byly odpáleny jako test jejich funkčnosti.\n\n"}
{"id": "456702", "url": "https://cs.wikipedia.org/wiki?curid=456702", "title": "Etruská mytologie", "text": "Etruská mytologie\n\nEtruskové byli národ neznámého původu žijící na severu Itálie, který byl inkorporován do římské kultury a politicky se stal součástí Římské republiky. Etruskové měli náboženství i podpůrnou mytologii. Náboženství a mytologie se zčásti inspirovaly u starších domorodých a řeckých náboženství. Ovlivněni byli zejména Řeky. Mnoho etruských zvyků, názorů a duchovna se stalo součástí římské kultury, včetně římského pantheonu.\n\nEtruský systém víry byl polyteistický, takže všechny viditelné jevy byly považovány za projev boží síly a ta síla se dělila na božstva, která neustále působila na lidském světě. Evidentní jsou tři skupiny rozsáhlých etruských uměleckých motivů. Jedním z nich byla božstva přírody: Catha a Usil – Slunce, Tivr – měsíc, Selvans, Turan – bohyně lásky, Laran – bůh války, Leinth – bohyně smrti, Maris, Thalna, Turms a slavný Fufluns, jehož jméno se vztahuje (neznámo jak) k městu Populonia a na „populus Romanus“ (lid římský). Pravděpodobně byl bohem lidí.\n\nNad tímto společenstvím nižších božstev vládla božstva vyšší, zřejmě převzatý indo-evropský systém: Tin či Tinia – nebesa, jeho manželka Uni (Juno) a Cel – bohyně země. Do etruského systému byli přidáni řečtí bohové Aritimi (Artemis), Menrva (Minerva), Pacha (Dionýsos). Do uměleckých motivů byli převzati i řečtí hrdinové od Homéra.\n\nEtruskové věřili v blízký osobní kontakt s bohy. Bez konzultace s nimi a božských znamení nic nečinili. Tyto praktiky byly později plně převzaty Římany. Pro boha měli označení \"ais\" (později \"eis\", plurál je \"aisar\"). Místo, kde se nacházeli se označovalo jako \"fanu\" či \"luth\", posvátné místo, stejně jako \"favi\", hrob či chrám. Na těchto místech se prováděla \"fler\" (pl. \"flerchva\"), tj. oběť či obětní dar.\n\nKolem \"mun\" či \"muni\", tj. hrobek, byli \"man\" či \"mani\" (: \"manes\"), duchové předků. Zesnulý cestoval do posvětí označovaného \"Aita\" „Hádés“ a bývá označován jako \"hinthial\" (doslova „ten kdo je dole“). Zvláštní soudce \"cechase\" dohlížel na \"cecha\" či \"rath\", tj. svaté věci. Každý člověk měl náboženské povinnosti. Etruskové například uměli „číst“ z jater ovce, kterou obětovali. Byl nalezen model jater vyrobených z bronzu, jehož náboženská hodnota je stále předmětem sporů. Věštění pomocí haruspicie (Haruspik, latinsky: \"haruspex\"), bylo označení pro původně etruského kněze, který se věnoval předpovídání budoucnosti z vnitřností obětovaných zvířat. Tento způsob věštění je tradicí pocházející ze zemí úrodného půlměsíce.\n\nStejně jako Egypťané, i Etruskové věřili ve věčný život, ale posmrtný blahobyt byl spojený se způsobem pochování. Hrobky byly v mnohých případech lépe zařízené než domy, měly rozsáhlé prostory, na stěnách byly namalovaná fresky a nechyběl ani nábytek. Většina etruských hrobek byla vypleněna. V hrobce, obzvlášť na sarkofágu, byla znázorněna osoba, pravděpodobně tak, jak chtěla vypadat v posmrtném životě. Některé sochy jsou velmi realistické, a tak není žádný problém rekonstruovat vzhled Etrusků. Jejich cílem bylo vypadat jako usměvaví lidé, kteří mají blízko ke své rodině a přátelům.\n\nMezi mnohé mytologické postavy patří také ty z podsvětí, například Charun, Culsu, Februus, Mania, Mantus, Nethuns, Tuchulcha a Vanth.\n"}
{"id": "456703", "url": "https://cs.wikipedia.org/wiki?curid=456703", "title": "Somme", "text": "Somme\n\nSomme může znamenat:\n\n\n"}
{"id": "456707", "url": "https://cs.wikipedia.org/wiki?curid=456707", "title": "Krásný ztráty", "text": "Krásný ztráty\n\nKrásný ztráty byl televizní pořad vysílaný od roku 2000 do prosince 2013 Českou televizí, v němž si do stylizovaného televizního baru zval jeho moderátor Michal Prokop dvojici hostů a s nimi v uvolněnějším duchu rozmlouvá o jejich životě. V roce 2013 Michal Prokop oznámil, že po 14 letech pořad ukončí 500. dílem a vánočním koncertem v Divadle Archa. Podobný pořad s názvem \"Nic ve zlým\" moderoval Michal Prokop pro televizi Prima v letech 1998–2000. Byli do něj zváni lidé, jimž společenský vývoj po listopadu 1989 změnil život.\n\nŘada rozhovorů byla vydána knižně. První publikace rozhovorů s 24 osobnostmi vyšla v roce 2004, druhá v roce 2006.\n\nV roce 2005 vznikl v Praze v Náprstkově ulici skutečný bar (a kavárna) Krásný ztráty, který společně s Michalem Prokopem a Nakladatelstvím Lidové noviny založil scenárista a producent Jan Lacina. Ten se v roce 2014 stal místostarostou městské části Praha 6, a tak prodal svůj vlastnický podíl. V roce 2015 se bar a kavárna přejmenovala na Café Kampus a funguje téměř ve stejné podobě.\n\n\n\n"}
{"id": "456708", "url": "https://cs.wikipedia.org/wiki?curid=456708", "title": "Carey Lowellová", "text": "Carey Lowellová\n\nCarey Lowellová (* 11. února 1961 Huntigton, stát New York) je americká herečka a bývalá modelka. Známou se stala v roce 1989 rolí Bond girl Pam Bouvierové v bondovce \"Povolení zabíjet\".\n\nNarodila se v Huntingtonu, Suffolském okresu New Yorku. Dětství strávila častým cestováním s otcem Jamesem Lowellem, který byl geologem. Po ukončení střední školy podepsala smlouvu s Fordovou modelingovou agenturou. Na New York University studovala hlavní obor literaturu, ale školu nedokončila pro časovou kolizi s herectvím.\n\nNejznámějšími postavami, které ztvárnila, byly Bond girl v bondovce \"Povolení zabíjet\" (1989) a zástupkyně státního návladního Jamie Rossová v televizním seriálu \"Zákon a pořádek\". Tuto roli si zopakovala v seriálu \"Zákon a pořádek: Porota\" (2005), který navazoval na původní námět.\n\nPrvním manželem byl módní fotograf John Stember (1984–1988), druhým pak herec Griffin Dunne (1989–1995), s nímž má dceru Hannah Dunneovou (nar. 1990). V letech 2002–2016 byla potřetí vdaná za herce Richarda Gerea. Do manželství se narodil syn Homer James Jigme Gere (nar. 2000). Společně s manželem praktikovali buddhismus a zastávali uchování tibetské kultury. V září 2013 začal žít pár odděleně, s následným tříletým rozvodým řízením u vrchního soudu na Manhattanu. Manželství bylo rozvedeno v říjnu 2016.\n\n"}
{"id": "456712", "url": "https://cs.wikipedia.org/wiki?curid=456712", "title": "Enragéti", "text": "Enragéti\n\nEnragéti (fr. \"Les Enragés\", doslovně \"zběsilí\") byli radikální politická skupina Velké francouzské revoluce, která stála v opozici jakobínů. Založena byla Jacquesem Rouxem, Théophilem Leclercem, Jeanem Varletem a dalšími, kteří věřili, že osobní svoboda stojí vysoko nad právy zajišťovanými ústavou. Roux osobně prohlásil: \"Svoboda je jen prázdnou skořápkou, když někomu dovolí odsoudit jiného k hladovění, aniž by tomu zabránila.\"\n\nPožadavky zběsilých byly následující:\n\nEnragéti byli hojně podporováni \"sansculoty\", z nichž většina ke zběsilým patřila. Mocný Robespierre s nimi, coby levicí v Hoře vedl nelítostnou politickou válku, kterou nakonec prohráli. Nemohli soupeřit s jeho Výborem. Enragéti se však znovu objevili jako hébertisté. Jejich ideály a nápady převzal a rozvinul Gracchus Babeuf a jeho společníci. \n\nByli také považováni za největší radikály Francouzské revoluce. Vypovídá o tom čin, jehož se dopustili na osobách podezřelých z kontrarevoluce. Celou skupinku umístili na člun, který pak vyslali na moře a potopili.\n"}
{"id": "456714", "url": "https://cs.wikipedia.org/wiki?curid=456714", "title": "Josef Tejkl", "text": "Josef Tejkl\n\nJosef Tejkl (8. července 1952, Těchonín – 4. dubna 2009 na Králickém Sněžníku) byl český pedagog, divadelní režisér, herec, dramatik, scénograf, divadelní organizátor, textař (např. pro skupinu Kantoři), autor, který byl celkem čtyřikrát nominován na Cenu Alfréda Radoka, držitel ocenění Zlatý Alois. Byl zakladatelem královéhradeckého divadla Jesličky a uměleckým vedoucím divadelních souborů Černí Šviháci a Samohana.\n\nKromě divadelní scény byl Josef Tejkl i velkým propagátorem dobývání hor, zorganizoval a sám zrealizoval mnoho horských výprav v tuzemsku, Evropě i ve světě. Svým osobitým přístupem získal mnoho lidí pro tento sport, originálním kulturním zážitkem bylo dramatické zpracování zpráv z těchto výprav v samostatném programu divadla Jesličky.\n\n"}
{"id": "456717", "url": "https://cs.wikipedia.org/wiki?curid=456717", "title": "Grupoid (teorie kategorií)", "text": "Grupoid (teorie kategorií)\n\nGrupoid (teorie kategorií) je pojem z matematiky, přesněji z homotopické teorie a teorie kategorií. Grupoid zachycuje vlastnosti několika matematických struktur souvisejících s (neúplnými) symetriemi, konexemi, homotopií ad. Lze pomocí něj zachytit ale i strukturu excitací a deexcitací elektronů v obalu atomu.\n\nKategorii formula_1 nazveme grupoid, pokud je každý morfizmus v formula_1 mezi libovolnými dvěma objekty kategorie formula_1 izomorfizmem.\n\nGrupa je grupoid s jedním objektem. Objasněme tento příklad. Nechť formula_4 je kategorie s jedním objektem formula_5, v níž každý morfizmus je izomorfizmus. Sestrojme grupu formula_6, jejíž prvky jsou právě všechny morfizmy z formula_4, tj. elementy formula_8. Pro formula_9 definujme formula_10 následovně. Jelikož formula_11, jsou formula_12 i formula_13 morfizmy, které lze skládat (viz teorii kategorií). Výsledkem je morfizmus formula_14, tj. prvek z formula_6. Neutrální prvek v formula_6 je definitoricky identita formula_17 na formula_5, která je dle definice kategorie jediná. Inverze k formula_19 se definuje jako inverzní morfizmus k formula_20, který existuje dle definice grupoidu a je jediný dle definice kategorie. Asociativita na formula_6 definovaného násobení plyne snadno z definice kategorie, kde je asociativita podmínkou, která musí být splněna pro operaci skládání morfizmů.\n\nObráceně lze ke každé grupě přiřadit jednoprvkový grupoid a tato konstrukce je inverzní ke konstrukce popsané v odstavci výše.\n\nPředstavme si, že máme stěnu pokrytou dlaždičkami stejného obdélníkového tvaru o rozměrech 3 krát 4. Předpokládejme, že dlaždičky vyplňují právě obdélníkovou síť skládající se z např. 5 krát 7 dlaždiček. Zaveďme kartézskou souřadnou soustavu v rovině dlaždiček tak, že její počátek splývá s levým dolním rohem levé dolní dlaždičky, horizontální osa je rozdělena na 3 . 5 = 15 a vertikální na 4 . 7 = 28 dílků. Definujme grupoid formula_4 symetrie dlaždiček následovně.\nOznačme množinu všech dlaždiček symbolem formula_23 a definujme formula_24.\nPokud formula_25, definujme formula_26 kde formula_27 je grupa ortogonálních transformací v rovině, formula_28 reprezentuje translace vektory z formula_28 a formula_30 je tzv. polopřímý neboli semidirektní součin. Tj. morfizmus, mezi dvěma dlaždičkami je libovolný tuhý pohyb (složení translace s (event. nepřímou) rotací.\nSkládání morfizmů je definováno jako skládání zobrazení, pokud tyto skládat lze, tj. obor hodnot jednoho je definičním oborem druhého.\n\nI když zobrazení z formula_8 působí na formula_32 tranzitivně, jednotlivé prvky z Ob(K) mají obecně různé stabilizátory, tj. „objekty“ formula_33 nejsou obecně izomorfní pro různá formula_34. (Poznamenejme, že není složité ověřit, že formula_35 jsou grupy, a tedy lze hovořit o izomorfnosti.)\nTak např. stabilizátory dlaždiček „uvnitř“ stěny jsou různé od stabilizátorů těch v „rozích“ a různé od stabilizátorů těch na „hranách mimo rohy“. Je to tak proto, že vzniklý grupoid není grupa. Kdyby byl, byly by stabilizátory izomorfní.\n\nPokud uvažujeme složitější prostory, pocházející např. z teoretické fyziky nebo geometrie, než je prostor dlaždiček, můžeme právě porovnáváním různých stabilizátorů co do izomorfnosti matematicky zachytit fakt, že objekty, jako např. dlaždička v levém dolním a např. pravém dolním rohu jsou z hlediska symetrie stejné. Pojem grupy v tomto případě nepomůže přesně, neboť např. ne všechny translace lze skládat a přitom nevyjít z obloženého prostoru.\n\nStručně řekněme, že tento grupoid je tvořen všemi přípustnými přechody elektronů v obalu atomu mezi jednotlivými „energetickými hladinami“. Jedná se zřejmě o grupoid, neboť přechody mezi hladinami jsou reverzibilní a navíc jejich skládání je asociativní.\nTento grupoid souvisí s řešeními Schroedingerovy rovnice pro vlastní stavy hamiltoniánu atomu a příslušným poruchovým počtem.\n\nNechť formula_36 je topologický prostor, obecně ne nutně obloukově souvislý.\nObjekty grupoidu definujme jako body prostoru formula_36. Morfizmy mezi dvěma objekty formula_38 definujme jako třídy ekvivalence spojitých oblouků spojujících bod formula_39 s bodem formula_40, přičemž řekneme, že dva oblouky jsou ekvivalentní, pokud jsou homotopické. Vzniklý objekt je grupoid, jak se snadno ověří, a navíc není grupou, pokud prostor formula_36 není obloukově souvislý (oblouky ležící v různých komponentách obloukové souvislosti nelze skládat). Vzniklému grupoidu se říká homotopický grupoid. Pokud formula_36 je obloukově souvislý, je homotopický grupoid izomorfní homotopické grupě.\n\nAtlasy fíbrovaných bandlů, tj. množina dvojic otevřených okolí báze a na nich definovaných trivializujících map, tvoří také grupoid.\n\nPojem grupoid je často používán v současné algebraické geometrii, jejímž základním v současnosti „nejobecnějším“ objektem výzkumu (model „prostoru“ zkoumaný touto teorií) je tzv. zásobník (anglicky , francouzsky ), což je kategorie fíbrovaná v kategorii grupoidů splňující jistou (technickou, ale podstatnou) podmínku lokality (tzv. podmínka efektivnosti sestupujících dat).\n\nGrupoid je používán také v homotopické teorii, teorii konexí a v symplektické geometrii nebo v teorii deformačního kvantování.\n\n"}
{"id": "456718", "url": "https://cs.wikipedia.org/wiki?curid=456718", "title": "Expedice 21", "text": "Expedice 21\n\nExpedice 21 byla jednadvacátou výpravou na Mezinárodní vesmírné stanici. Expedice byla zahájena odletem kosmické lodě Sojuz TMA-14 od stanice 11. října 2009 a trvala do odletu Sojuzu TMA-15 1. prosince 2009. Velitelem Expedice 21 a prvním velitelem ISS z ESA byl belgický astronaut Frank De Winne.\n\nSojuz TMA-15 a Sojuz TMA-16 připojené k modulu Zarja sloužily u ISS jako záchranné lodě.\n\nZdroj pro tabulku: NASA\n\n\n"}
{"id": "456720", "url": "https://cs.wikipedia.org/wiki?curid=456720", "title": "Zdeslav z Divišova", "text": "Zdeslav z Divišova\n\nZdeslav II. z Divišova († 1265?) byl český šlechtic a zakladatel rodového hradu Český Šternberk.\n\nByl synem Diviše z Divišova († okolo 1240). Původně se psal \"z Chlumce\" a ovládal rodové državy Divišoviců ve středních Čechách (hrad Divišov, pravděpodobně založený jeho otcem), roku 1241 založil na ostrohu nad řekou Sázavou nový hrad Český Šternberk, který se stal novým rodovým sídlem. Od té doby se již rodina píše \"ze Šternberka\" podle jejich nového hradu, který nese jméno podle rodového erbu (Stern = hvězda, berg = hora). Zdeslav, který se uváděl s přídomkem \"\"ze Šternberka\"\", zastával významné funkce u přemyslovského královského dvora (např. nejvyšší číšník) a byl ve družině Přemysla Otakara II. kterého doprovázel do Rakous. Zemřel pravděpodobně roku 1265.\n\nZdeslav měl celkově čtyři syny, pro další vývoj rodu měli největší význam tři. Albrecht byl zakladatelem moravské pošlosti rodu, která zde vládla až do 16. století, Jaroslav byl nejspíš zakladatelem tzv. konopišťské větve, která přežívá až do dnes a Zdeslav byl nejspíše předkem holických Šternberků (větev vymřela v 18. století).\n\nK obléhání Olomouce kumány se váže pověst, vzniklá na základě nepřesné interpretace středověkých kronik. Ty namísto Kumánů kladou Mongoly, jejichž invaze do Evropy však již v době uhersko-české války nebyla aktuálním tématem, jelikož Mongolové (Tataři) odtáhli zpět do střední Asie, aniž by došlo k větším vojenským akcím na území Moravy. Místo Zdeslava se pak setkáváme s jakýmsi Jaroslavem. Tato legenda byla obnovena a živena především v 19. století v souvislosti s rukopisnými boji. Rukopis královédvorský obsahuje báseň \"Jaroslav\", oslavující právě boj tohoto nejspíš smyšleného Šternberka proti Tatarům při mongolském vpádu na Moravu (který se udál jen v oblasti Opavska a jablunkovského průsmyku). Po definitivním odsouzení rukopisů však byla i tato báseň vržena zpět do oblasti pověstí.\n\n\n"}
{"id": "456721", "url": "https://cs.wikipedia.org/wiki?curid=456721", "title": "Expedice 22", "text": "Expedice 22\n\nExpedice 22 byla dvaadvacátou expedicí na Mezinárodní vesmírné stanici. Expedice byla zahájena odletem kosmické lodě Sojuz TMA-15 od stanice 1. prosince 2009 a ukončena odletem Sojuzu TMA-16 18. března 2010. Velitelem Expedice 22 byl americký astronaut Jeffrey Williams.\n\nSojuz TMA-16 a Sojuz TMA-17 připojené k modulu Zarja sloužily u ISS jako záchranné lodě.\n\nZdroj pro tabulku: NASA\n\n\n"}
{"id": "456722", "url": "https://cs.wikipedia.org/wiki?curid=456722", "title": "Antonín Molčík", "text": "Antonín Molčík\n\nAntonín Molčík (8. září 1939 v Třebíči − 18. dubna 2014) byl český herec.\n\nPocházel z nehereckého prostředí, jeho tatínek byl četník a maminka úřednice. Ti jeho uměleckým sklonům příliš nepřáli a donutili jej vystudovat střední ekonomickou školu. Nicméně po maturitě se přihlásil ke studiu herectví na brněnské JAMU, kterou absolvoval v roce 1962. Po absolutoriu školy začínal nejprve rok ve Východočeském divadle v Pardubicích, odkud v roce 1963 přešel do Divadla S.K.Neumanna v pražské Libni, kde zůstal prakticky po 30 let až do roku 1993. Jednalo se také o významného rozhlasového herce.\n\nOd 90. let se velmi intenzivně a úspěšně věnoval dabingovému herectví. Jeho hlas jsme mohli slyšet v řadě zahraničních filmů a televizních seriálů. Z velkých amerických hereckých hvězd daboval např. Morgana Freemana nebo Dannyho Glovera, z evropských pak italského komika Paola Villaggia nebo francouzského herce Rogera Hanina v serialu Navarro. Daboval i postavu Dona Salieriho v české počítačové hře a Winchestera v MASHI.\n\n\n"}
{"id": "456724", "url": "https://cs.wikipedia.org/wiki?curid=456724", "title": "Expedice 23", "text": "Expedice 23\n\nExpedice 23 byla třiadvacátou výpravou na Mezinárodní vesmírné stanici. Expedice byla zahájena odletem kosmické lodě Sojuz TMA-16 od stanice 18. března 2010 a ukončena odletem Sojuzu TMA-17 2. června 2010. Velitelem expedice byl ruský kosmonaut Oleg Kotov.\n\nSojuz TMA-17 a Sojuz TMA-18 připojené k modulu Zarja sloužily u ISS jako záchranné lodě.\n\nZdroj pro tabulku: NASA\n\n\n"}
{"id": "456725", "url": "https://cs.wikipedia.org/wiki?curid=456725", "title": "Sacuki (1925)", "text": "Sacuki (1925)\n\nSacuki (: ) byl pátý torpédoborec třídy \"Mucuki\" japonského císařského námořnictva. Po dokončení nesl pouze označení „27. torpédoborec“ ( \"Dai-nidžúnana-gó Kučikukan\"). Dne 1. srpna 1928 byl spolu s ostatními sesterskými jednotkami přejmenován a dostal jméno \"Sacuki\".\n\nNa začátku druhé světové války podporoval japonskou invazi na Filipíny a obsazení Jávy. V únoru 1943 podporoval evakuaci japonských vojsk z Guadalcanalu. Od března do května 1943 se zúčastnil několika tokijských expresů na Novou Guineu. V noci z 28. na 29. května najel u jihovýchodního Bougainville na útes a byl lehce poškozen. Po opravě se opět zapojil do „krysích transportů“ v Šalomounových ostrovech. Během bitvy v zálivu Kula (noc z 5. na 6. července) převzal posádku ze zasažené sesterské lodě \"Nagacuki\". Během bitvy u ostrova Kolombangara v noci z 12. na 13. července splnil úkol a vyložil přepravované jednotky, což mu zabránilo zúčastnit se boje. Dne 17. července byl poškozen blízkými explozemi a postřelováním během amerického náletu na Shortland. Po opravách v Rabaulu se opět věnoval eskortním a evakuačním plavbám. Během plavby z Rabaulu do Kaviengu 3. až 4. ledna 1944 byl opět poškozen leteckým útokem. To se opakovalo i 4. července během transportní mise z Jokosuky do Bonis na Bougainville. Dne 21. září 1944 byl potopen americkými palubními letouny v Manilské zátoce\n\n\"Sacuki\" byl pátým z dvanácti torpédoborců třídy \"Mucuki\". Jeho hlavní výzbroj sestávala zpočátku ze čtyř jednohlavňových 120mm kanónů typu 3. roku a dvou tříhlavňových 610mm torpédometů modelu 1923.\n\nBěhem druhé světové války byl demontován jeden ze 120mm kanónů a byla instalována další protiletadlová výzbroj, takže 20. srpna 1944 (měsíc před potopením) nesl tři 120mm kanóny, 25mm protiletadlové kanóny typu 96 lafetované 3xIII, 2xII a 9xI a pět jednohlavňových 13,2mm kulometů typu 93.\n\nV pozdější fázi války byl pravděpodobně instalován metrový přehledový radar 13 Gó pro sledování vzdušných cílů.\n\nDne 21. září 1944 kotvil v Manilské zátoce, kam předchozího dne doprovodil konvoj ze Singapuru. Během náletu letadel z TF 38 byl zasažen třemi pumami, které zabily 52 a zranily 12 mužů, a potopil se.\n\nDne 10. listopadu 1944 byl \"Sacuki\" vyškrtnut ze seznamu lodí japonského císařského námořnictva.\n\n\n"}
{"id": "456728", "url": "https://cs.wikipedia.org/wiki?curid=456728", "title": "Tři muži", "text": "Tři muži\n\nTři muži může být:\n\n\n"}
{"id": "456735", "url": "https://cs.wikipedia.org/wiki?curid=456735", "title": "Program Voyager", "text": "Program Voyager\n\nProgram Voyager se skládal ze 2 nepilotovaných družic, \"Voyager 1\" a \"Voyager 2\" vyslaných v roce 1977, v tom roce totiž byla příznivá konjunkce planet. Přestože byly oficiálně určené pouze pro výzkum Jupitera a Saturna, obě byly schopné pokračovat dál v cestě ke vnějším planetám a v současnosti opouští sluneční soustavu. Vyvinula je Jet Propulsion Laboratory a vyslala NASA. Obě družice nashromáždily spoustu nových informací o plynných obrech.\n\nSondy Voyager byly původně koncipovány jako součást programu Mariner a měly se jmenovat \"Mariner 11\" a \"Mariner 12\", jenže byly přesunuty do samostatného programu \"Mariner Jupiter-Saturn\", který se poté přejmenoval na \"Voyager\" (česky \"Cestovatel\".), jelikož se lidé z NASA domnívali, že se od Marineru liší tak, že zasluhují samostatný název. Voyager je v podstatě opakování neúspěšného programu Grand Tour z konce 60. a začátku 70. let. Program Grand Tour měl stejný cíl jako Voyager, ale byl zrušen, kvůli škrtům v rozpočtu.\n\nPrvní byl vypuštěn Voyager 2, navržená trajektorie letu využívala velice příznivé konjunkce Uranu a Neptunu. Voyager 1 byl vypuštěn později, ale letěl po rychlejší trajektorii, ta umožnila, aby se k Jupiteru a Saturnu dostala dříve než Voyager 2, ovšem na úkor vnějších planet.\n\nV roce 1979 dosáhl Voyager 1 Jupitera a pořídil tehdy i snímek velké rudé skvrny velké jako Země, především díky tomu snímku sestrojila NASA sondu Galileo, která vyletěla v roce 1989 a Jupitera dosáhla v roce 1995. Na přelomu let 1982/1983 doletěl Voyager 1 k Saturnu a objevil silné větry o rychlosti až 5000 km/h. (což je více než 100 krát více než stupeň 5 na Fujitově stupnici). Sonda rovněž objevila uhlovodíky v atmosféře Titanu a především proto vyslala ESA sondu Cassini-Huygens.\n\nVoyager 2 v roce 1988 přeletěl kolem Uranu, studoval jeho satelity a prstence a zjistil, že je vytvořily úlomky jeho největšího měsíce, Mirandy, když do něj narazilo těleso velké jako polovina satelitu. Sonda také zjistila, že (v porovnání s ostatními planetami Sluneční soustavy) je Uranova atmosféra velice klidná.\nDále zjistil že uranova osa má úhel sklonu téměř 90°, takže se po oběžné dráze „valí“, to znamená, že pokud by někdo žil na jižní polokouli nedostalo by se k němu žádné sluneční světlo.V roce 1992 přeletěl Voyager 2 kolem Neptunu, objevil 6 nových satelitů, takže se počet známých zvýšil na 8. V roce 1990 přeletěl Voyager 1 pomalejší sondu Pioneer 10 a stal se nejvzdálenějším lidským výtvorem.\n\nPo studiu 4 plynných obrů pokračoval Voyager 2 ven ze sluneční soustavy. V roce 2003 se oficiálně dostal do mezihvězdného prostoru a o 40 000 let později by se dostal k nejbližší hvězdě. Zatím je stále aktivní informace na Zemi posílá přes 70metrovou anténu. 15. srpna 2006 byl Voyager 1 od Slunce vzdálen již 100 astronomických jednotek (100 AU neboli 15 000 000 000 km)\n\nSondy Voyager přenáší na zemi signál již více než 30 let, hlavně díky tomu, že radioizotopový termoelektrický generátor je robustní a má dlouhou životnost. Přijaté signály dnes analyzuje 10 lidí.\n\nNa rozdíl od umělých družic určených jen pro oběžnou dráhu Země družicím Voyager dodávají elektřinu tři radioizotopové termoelektrické generátory poháněné rozpadem Plutonia-238, který poskytne přibližně 470 W na 30 voltů ve stejnosměrném proudu. Plutonium-238 má poločas přeměny 87,74 let. To znamená, že se jeho výkon snižuje o 0,78 % ročně. V roce 2006, 29 let po startu pouze 470 W × 2 ~= 373 W — neboli okolo 79,5 % své původní síly. Nicméně bimetalové termočlánky, které přeměňují teplo na elektrickou energii se také rozkládají a tudíž výsledná síla je ještě nižší. Dne 11. srpna 2006 byl výkon generovaný sondami asi 290 W tj. asi o 40 % nižší než výkon při startu.\n\n"}
{"id": "456736", "url": "https://cs.wikipedia.org/wiki?curid=456736", "title": "Zanbató", "text": "Zanbató\n\nZanbató (japonsky 斬馬刀 \"Zanbató\"), doslova „koně-zabíjející meč“ nebo „koně-sekající šavle“) je výjimečně velký typ japonského meče, jehož historické užití je stále sporné. Meč je blízce podobný nodači nebo odači, přestože od nodači se zanbató liší ricassem (nejspíše myšleno jako záštita či šířka čepele) o délce přibližně 12-18 palců. To podporuje domněnku o praktickém užití meče ve feudálním Japonsku. Extrémní délka čepele, se speciálním úchopem vpředu, mu propůjčuje dvojí užití. Obojí jako válečná zbraň proti kavalerii. Tyto typy mečů zanbatou se dají najít prodeji ve venkovských turistických obchodech a stáncích v částech Japonska jako je Kyoto a Nara. Je možné, že výroba zanbató byla inspirována čínským zhǎn mǎ dāo (viz níže). Oba meče byly používány k zabíjení koně i jezdce jedním sekem. Skoro to vypadá, že zanbatou je ve skutečnosti pouze jinou verzí zhǎn mǎ dāo, pouze špatně vytvořený či přeložený do Japonštiny japonskými cestovateli, kteří byli svědkem použití meče v bitvách.\n\nExtrémně dlouhé či vlnité (točité) meče zanbató také existovaly a bývaly používány při oslavách a podobných akcích. Zkušení kováři se obvykle snažili potvrdit svůj talent výrobou těchto takzvaných „zanbató“ jako důkaz soutěživosti mezi kováři obecně. To způsobilo, že na starých zobrazeních byly k vidění extrémně dlouhé meče, z nichž některé byly tak dlouhé (i kolem 12 stop), že těžko mohly být zaměněny za cokoli jiného než ukázkové kusy.\n\nČínská zbraň proti kavalerii z dynastie Song nazývaná též zhan ma dao či literárně „koně-sekající čepel“, je podobný proporcí a měr jako zanbató, pochopitelně má i odlišné formy. Některé případy meč se mohou konstrukčně podobat nagamaki. Má krytou rukojeť dlouhou až 37 centimetrů (15 palců), stejně jako zanbatou. Jakkoli se čepele podobají či liší, má zhan ma dao v druhé půlce tenkou vlnku, kdežto vlnka zanbató prochází celým mečem – podobně jako u katany.\n\nFiktivní přepis zbraně obsahuje velký a široký meč zakončený rozšířenou jakoby tyčovitou rukojetí. Meč a jeho varianty používají různé postavy v anime, manze a video hrách. Tyto interpretace obvykle popisují zbraň jako neobyčejně velký meč či zbraň s magickými výhodami či prostředky. Přesto zbraň, která se takovým zobrazením podobá, je eku „dřevěné veslo“.\n\nMangy obsahující zobrazení zanbatou jsou například série Ruróni Kenšin (るろうに剣心), kde jeden z hlavních postav Sagara Sanosuke, zvaný též Zanza – ten, co bojuje se zanbató, používá zanbató jako svou hlavní zbraň. Zanbató je též použita v 137 epizodě Naruta - A Town of Outlaws. Dále je používán v populární RPG Ohnivý emblém, kde je to zbraň specializována na jízdní jednotky, a ve Final Fantasy, kde „Zanmató“ je speciální útok způsobující smrt, rovněž zbraně hlavních hrdinů, jako je Zack Fair či Cloud se zanbatou velmi podobají.\n\n\n\n"}
{"id": "456739", "url": "https://cs.wikipedia.org/wiki?curid=456739", "title": "Tetrachlorethylen", "text": "Tetrachlorethylen\n\nTetrachlorethylen (systematický název \"tetrachlorethen\"; často se používá označení perchlorethylen, lidově také tetrachlorethylmarmeláda nebo různé další názvy) je chlorovaný uhlovodík s chemickým vzorcem ClC=CCl. Jedná se o bezbarvou kapalinu široce používanou k chemickému čištění oděvů. Má sladkou vůni vnímanou většinou lidí již při koncentraci 1 ppm. Roční světová výroba v roce 1985 byla 1 milion tun. \n\nTetrachlorethylen je výtečné rozpouštědlo organických látek. Je těkavý, velmi stabilní a nehořlavý. Proto se široce používá pro suché čištění. Většinou ve směsi s dalšími chlorovanými uhlovodíky se užívá k odmašťování kovových částí v automobilovém a jiném kovodělném průmyslu. Je obsažen v některých spotřebitelských výrobcích, například odstraňovačích nátěrů.\n\nTetrachlorethylen se dříve rozsáhle používal jako meziprodukt při výrobě 1,1,1,2-tetrafluorethanu (HFC-134a) a podobných chladiv. Na počátku 20. století byl také nejúčinnějším dostupným prostředkem proti měchovcům.\n\nIARC klasifikuje tetrachlorethen jako karcinogen skupiny 2A, což znamená pravděpodobnou karcinogenitu pro člověka. Podobně jako mnoho dalších chlorovaných uhlovodíků působí tetrachlorethylen tlumivě na centrální nervový systém a může vstupovat do těla přes dýchací ústrojí nebo kůži. Rozpouští tuky v kůži a může ji dráždit.\n\nTetrachlorethylen je běžným kontaminantem půdy. Vzhledem k jeho mobilitě v podzemní vodě, nízkoúrovňové toxicitě a vysoké hustotě (vyšší než hustota vody) je jeho odstraňování mnohem složitější než u úniků ropy.\n\n\n"}
{"id": "456743", "url": "https://cs.wikipedia.org/wiki?curid=456743", "title": "Restaurace Bourbonů", "text": "Restaurace Bourbonů\n\nPo Napoleonově vypuzení z Francie v roce 1814 Spojenci (Rakouské císařství, Prusko, Rusko a Spojené království) dosadili na prázdný francouzský trůn Ludvíka XVIII. s cílem obnovit starou monarchii. Následující éra je nazývána Restaurací (obnovou), a je charakteristická ostrými reakcemi konzervativců a obnovením moci římskokatolické církve ve Francii.\n\nLudvík XVIII. vděčil za svůj trůn a v podstatě i za návrat své rodiny do Francie zejména jedné osobě. Nebyl jí nikdo jiný než bývalý Napoleonův ministr zahraničí Talleyrand, který přesvědčil vítězné mocnosti, že návrat Bourbonů na francouzský trůn je životně důležitý pro přežití a stabilizaci Francie. Ludvík byl nucen předem schválit novou ústavu (z roku 1814), jež Francii dala dvoukomorový parlament. Do horní komory, nesoucí název Sněmovna pairů, její členové svůj titul buď dědili nebo byli jmenováni králem. Dolní komorou byla Poslanecká sněmovna, do níž byli voleni občané z lidu, a to pouze majetnými občany. Řada právních, úředních a ekonomických reforem z dob revoluce zůstala nedotčená, stejně tak Napoleonův občanský zákoník pomáhající obyčejným lidem k držení půdy, a v neposlední řadě také rozčlenění země na departementy. Vztahy mezi církví a královstvím se i nadále řídily konkordátem z roku 1801.\n\nPo krátké době plné sentimentu a vzrůstající popularity začala postava krále, zejména díky svým negativním postojům k výsledkům revoluce, již se snažil potlačit (v podstatě se pokoušel zlikvidovat to dobré, co revoluce přinesla), ztrácet na úctě a prestiži, a to hlavně mezi lidem bez volebního práva. Během následujícího roku (1815) opustil spěšně Paříž před navracejícím se Napoleonem, jenž uprchl z Elby. Nicméně po jeho porážce u Waterloo a konci Stodenního císařství se vrací zpět.\n\n\"Druhá restaurace\" se nesla ve znamení neuvěřitelných krutostí Bílého teroru (bílá byla barva francouzských králů a monarchie). Nejvíce byl postižen jih Francie, který Napoleona podporoval od prvního momentu, kdy vkročil znovu na francouzskou půdu. Ačkoli král a jeho ministři odsuzoval vraždy, jichž se dopouštěli stoupenci monarchie, nikdy nepodnikl žádné kroky, aby je zastavil.\n\nLudvíkovi ministerští předsedové byli zprvu umírnění, a to jak Talleyrand, tak vévoda z Richelieu, Élie Decazes. Všichni včetně Ludvíka samotného byli v politice velice opatrní. Komora nedosažitelných (nový zákonodárný orgán Druhé restaurace) založená roku 1815 byla zcela pod kontrolou ultra-roajalistů, načež Richelieu prohlásil, že je absolutně nemožné s někým takovým spolupracovat. V roce 1816 pak po zmanipulovaných volbách vzniká sněmovna s liberálnějším smýšlením. Téhož roku byly znovu zakázány rozvody, ale liberálové se ukazují být stejně tak nezvladatelní jako ultra-roajalisté. Proto v roce 1820 král společně se svým prvním ministrem hledá cestu, jak znovu upravit volební zákony tak, aby byla sněmovna poddajnější a konzervativnější. Nicméně zdařený atentát na vévodu du Berry, syna Ludvíkova bratra, budoucího krále Karla X., způsobil Dacazesův pád a triumf ultra-roajalistů. Po krátkém období, v němž se Richelieu opět vrací k moci (1820-1821), je sestaven nový kabinet, vedený hrabětem de Villèle, předsedou extrémistů. I on však byl velice zdrženlivý a za Ludvíkova života byla reakční politika omezena na minimum.\n\nLudvík XVIII. umírá 16. září, 1824 a na trůn nastupuje jeho bratr, hrabě Artois, který vešel ve známost jako král Karel X.\n\nBěhem vlády svého bratra vedl hrabě Artois ultra-roajalistickou opozici, která se dostala k moci po atentátu na vévodu du Berry. Nutno podotknout, že se král nikdy skutečně nevzpamatoval ze smrti svého syna.\n\nVillèlův kabinet rezignoval v roce 1827 pod tlakem liberálního tisku, mj. Žurnálu debat, do něhož přispíval Chateaubriand. Nový premiér vikomt de Martignac se pokoušel udržet svou politiku ve středu, nicméně i on byl v roce 1829 nahrazen, a to knížetem de Polignac, ultra-reakcionářem. Polignac odstartoval kolonizaci Alžírska, rozpustil Poslaneckou sněmovnu a jeho Červencové reformy, jež mimo jiné potlačovaly svobodu tisku a omezovaly volební právo, vyústily v Červencovou revoluci v roce 1830. Polignac byl oblíben u aristokracie i u církve a venkovanů, nicméně za jeho pádem stála nízká podpora dělníků a buržoazie.\n\nKarel abdikoval ve prospěch svého vnuka, hraběte de Chambord, a odjel do Anglie. Liberální, buržoazií kontrolovaná Poslanecká sněmovna odmítla potvrdit nástupnictví hraběte, který se měl stát králem Jindřichem V. a místo toho ve volbě bojkotované zástupci konzervativců prohlásila francouzský trůn za prázdný. K moci se dostává Ludvík Filip, hrabě Orleánský, jediný francouzský král z orléanského rodu.\n\n"}
{"id": "456744", "url": "https://cs.wikipedia.org/wiki?curid=456744", "title": "Hermann Oberth", "text": "Hermann Oberth\n\nHermann Julius Oberth (25. června 1894, Sibiu, Sedmihradsko, Rakousko-Uhersko – 28. prosince 1989, Norimberk, Západní Německo) byl německý fyzik a průkopník v oblasti raket. Spolu s Ciolkovským a Goddardem je považován za jednoho z nejvýznamnějších teoretiků kosmických letů. Je po něm pojmenován Oberthův efekt.\n\n"}
{"id": "456745", "url": "https://cs.wikipedia.org/wiki?curid=456745", "title": "Jakub Špalek", "text": "Jakub Špalek\n\nJakub Špalek (* 8. května 1968, Brumov-Bylnice) je český herec, divadelní režisér a organizátor. Jedná se o dlouholetého uměleckého vedoucího a producenta Divadelního spolku Kašpar a ředitele Divadla v Celetné v Praze.\n\n\n"}
{"id": "456746", "url": "https://cs.wikipedia.org/wiki?curid=456746", "title": "2 Unlimited", "text": "2 Unlimited\n\n2 Unlimited byla eurodance skupina založená v roce 1991. Jednalo se o projekt belgických producentů Jean-Paula DeCostera a Phila Wilda. Skupinu tvořilo nizozemské pěvecké duo, rapper Ray Slijngaard (nar. 1971) a zpěvačka Anita Doth (nar. 1971). Během prvních pěti let dosáhli výrazných úspěchů, měli šestnáct hitů jako například \"„Get Ready For This“, „Twilight Zone“, „No Limit“\" nebo \"„Tribal Dance“\". Celosvětově prodali přes 18 miliónů alb. Skupina se rozpadla roku 1996.\n\nProducenti Jean-Paul DeCoster a Phil Wilde vlastní značku \"2 Unlimited\" a v roce 1998 se opět pokusili o obnovu skupiny, když do ní přijali nové nizozemské duo zpěvaček Romy van Ooijen (nar. 1971) a Marjon van Iwaarden (nar. 1974). Došlo k vydání alba \"II\", ale záměr navázat na minulé úspěchy skončil nezdarem a skupina se znovu rozpadla v roce 1999.\n\n11. dubna 2009 společně vystoupili po třinácti letech původní členové Ray a Anita na koncertu \"„I Love The 90s“\" v belgickém Hasseltu.\n\n"}
{"id": "456750", "url": "https://cs.wikipedia.org/wiki?curid=456750", "title": "Ladislav Metelka", "text": "Ladislav Metelka\n\nLadislav Metelka (*  Hradec Králové) je český klimatolog.\n\nV roce 1982 dokončil studium meteorologie a klimatologie na Matematicko-fyzikální fakultě UK v Praze a v roce 1998 úspěšně zakončil postgraduální doktorské studium na MFF UK. Od roku 1982 zaměstnán jako klimatolog na pobočce Českého hydrometeorologického ústavu v Hradci Králové. Profesionálně se zabývá zejména nelineárním modelováním procesů klimatického systému a využitím systémů umělé inteligence v meteorologii a klimatologii.\n\n\n"}
{"id": "456753", "url": "https://cs.wikipedia.org/wiki?curid=456753", "title": "Yves-Marie André", "text": "Yves-Marie André\n\nYves-Marie André, řečený \"Père André\", (22. května 1675 Châteaulin - 25. února 1764 Caen) byl francouzský filozof, spisovatel, matematik a jezuita.\nDo jezuitského řádu vstoupil roku 1693. Sympatizoval s názory Descarta a Malebrancheho, nemohl vyučovat filozofii a bylo mu přiděleno místo profesora matematiky v Caen.\nRukopisy jsou uloženy v knihovně v Caen. Několik děl bylo vydáno posmrtně.\n\n"}
{"id": "456755", "url": "https://cs.wikipedia.org/wiki?curid=456755", "title": "Symplektický vektorový prostor", "text": "Symplektický vektorový prostor\n\nSymplektický vektorový prostor je pojem z matematiky, přesněji z lineární algebry.\n\nSymplektický vektorový prostor formalizuje některé vlastnosti Hamiltonovy mechaniky a je analogický prostorům se skalárním součinem.\n\nDvojici formula_1 nazveme symplektický vektorový prostor, pokud formula_2 je vektorový prostor a formula_3 je bilineární antisymetrická nedegenerovaná forma.\n\nPokud formula_2 je konečné dimenze, je slovo nedegenerovanost jednoznačné. Pokud je formula_2 nekonečné dimenze, označuje v literatuře slovo nedegenerovanost převážně následující dva pojmy. Bilineární formu\nformula_6 nazveme nedegenerovanou, pokud formula_7 definované předpisem formula_8 je izomorfizmus vektorových prostorů.\nDruhé pojetí definuje formula_3 nedegenerovanou, pokud\nformula_10 pro každé formula_11, pak je formula_12\n\nPokud je symplektický vektorový prostor konečné dimenze, potom dimenze V je sudá.\n\nNechť formula_2 je konečné dimenze formula_14.\nBázi formula_15 prostoru formula_2 nazveme symplektickou, pokud formula_17 pokud formula_18 a formula_19;\nformula_20, pokud formula_21 a formula_22 a pro ostatní dvojice formula_23 je formula_24\n\nTato věta je paralelní k větě o setrvačnosti kvadratických forem a je speciální formou (důsledkem) Darbouxovy věty pro hladké variety.\n\nTvrzení: Pro každý symplektický vektorový prostor existuje jeho symplektická báze.\n\nGrupou symetrie symplektického vektorové prostoru je tzv. symplektická grupa, která je označována formula_25 Přesněji definujeme formula_26 \n\nTvrzení: Symplektická grupa je Lieova grupa, pokud formula_2 je reálný nebo komplexní vektorový prostor.\n\n\n"}
{"id": "456756", "url": "https://cs.wikipedia.org/wiki?curid=456756", "title": "Jiří Bis", "text": "Jiří Bis\n\nJiří Bis (26. dubna 1941 Ivančice – 3. října 2018) byl politik, v letech 2008 až 2014 senátor za senátní obvod č. 9 – Plzeň-město, od listopadu 1994 zastupitel města Plzně a odborník na energetiku.\n\nV roce 1958 ukončil střední školu v Moravském Krumlově maturitou, následně nastoupil na ČVUT, kde studoval dva roky, poté přestoupil na Moskevský energetický institut, kde v roce 1964 získal titul inženýra pro projektování a provoz jaderných elektráren.\n\nPo studiu nastoupil do podniku Škoda Plzeň, kde působil na různých pozicích do roku 1991, potom vystřídal několik převážně manažerských pozic v různých soukromých společnostech. V letech 2005–2006 působil jako náměstek na Ministerstvu průmyslu a obchodu za Milana Urbana.\n\nS manželkou Jitkou měl syna Lubomíra a dceru Jitku.\n\nMezi lety 1963–70 byl členem KSČ (za normalizace vyloučen). Od roku 1994 až do smrti působil v Zastupitelstvu města Plzeň. V roce 1995 vstoupil do ČSSD.\n\nV roce 2008 se rozhodl kandidovat do Senátu. V prvním kole obdržel 26,58 % hlasů a skončil na druhém místě, když ho porazil kandidát ODS a lékař Zdeněk Rokyta se ziskem 27,28 % hlasů. Třetí skončil dosavadní senátor a nezávislý kandidát za SOS Richard Sequens. Ve druhém kole se situace obrátila a Jiří Bis vyhrál s 52,97 % všech platných hlasů.\n\nV senátu působil ve Výboru pro hospodářství, zemědělství a dopravu a byl předsedou Podvýboru pro energetiku Výboru pro hospodářství, zemědělství a dopravu.\n\nV komunálních volbách v roce 2014 obhájil za ČSSD post zastupitele města Plzně.\n\nV komunálních volbách v roce 2018 chtěl obhajovat za ČSSD post zastupitele města Plzně, zemřel dva dny před začátkem voleb.\n\n"}
{"id": "456759", "url": "https://cs.wikipedia.org/wiki?curid=456759", "title": "Gallipoli", "text": "Gallipoli\n\nGallipoli (turecky \"Gelibolu Yarımadası\") je poloostrov nacházející se v provincii Çanakkale v evropské části Turecka. Leží mezi Egejským mořem na západě a Dardanelskou úžinou na východě. Jméno poloostrova původně pochází z řeckého slova \"Kallipolis\" (\"Καλλίπολις\"), což znamená \"Překrásné město\".\n\nPo většinu středověku se území nacházelo pod kontrolou byzantské říše, roku 1354 ji získali osmanští Turci. Gallipoli se stalo odrazovým můstkem osmanské expanze na Balkán a dále do střední Evropy.\n\nBěhem první světové války se zde odehrála bitva o Gallipoli mezi vojsky Osmanské říše a britskými výsadkovými jednotkami, která skončila osmanským vítězstvím. Po prohře Osmanů v první světové válce a turecké válce za nezávislost se území Gallipoli stalo součástí nově vzniklé Turecké republiky a je jím dodnes.\n\n"}
{"id": "456760", "url": "https://cs.wikipedia.org/wiki?curid=456760", "title": "Beatrix Kastilská (1242–1303)", "text": "Beatrix Kastilská (1242–1303)\n\nBeatrix Kastilská ( \"Beatriz de Castela e Gusmão\", \"Beatriz de Castilla y Guzmán\", 1242 Zaragoza – 27. října 1303) byla portugalská královna z rodu burgundsko-ivrejského.\n\nBeatrix se narodila z mileneckého vztahu kastilského infanta Alfonse X. s Marií Guillén de Guzmán a měla ještě několik vlastních i nevlastních sourozenců z otcova oficiálního manželství s Jolandou Aragonskou. Jako dvanáctiletá dívenka byla 1253 provdána za ovdovělého a o třicet let staršího krále sousedního Portugalska. Jednalo se o politický tah týkající se sporu obou králů o Algarve. Kastilský král přislíbil, že se vzdá všech práv na Algarve ve prospěch prvního mužského potomka Alfonse a Beatrix ve chvíli, když dítěti bude sedm let.\n\nAlfons III. nutně potřeboval legitimního následníka trůnu, vzdal se francouzského hrabství Boulogne a i přes existenci manželství s Matyldou z Boulogne, se s Beatrix oženil. Matylda si na manželovu bigamii stěžovala u papeže a Alexandr VI. vynesl nad oblastmi království, kde Alfons se svou mladou chotí pobýval, interdikt. Král se papežskému nátlaku se nepodvolil. Patová situace se vyřešila Matyldinou smrtí roku 1258.\n\nBeatrix porodila staršímu manželovi osm legitimních potomků a přežila jej o čtyřiadvacet let. V roce 1284 byla přítomna u smrtelné postele svého otce. Společně s manželem je pohřbena v cisterciáckém klášteře Alcobaça.\n"}
{"id": "456761", "url": "https://cs.wikipedia.org/wiki?curid=456761", "title": "Anathéma", "text": "Anathéma\n\nAnathéma nebo anathema (řec. od \"ana-tithémi\", vyzvednout) znamená původně vynětí něčeho z běžného užívání, později klatbu a vyloučení z obce či církve. Jako církevní trest se vzácně užívá v pravoslavných církvích, katolická církev je od roku 1917 nahradila pojmem vyloučení či exkomunikace. \n\nV běžné řeči se někdy užívá metaforicky pro prokletí a zavržení.\n\nŘecké \"anathéma\" znamenalo původně jakékoli „vyzvednutí“ nebo ozvláštnění, v náboženské řeči vyjmutí věci z lidského užívání a obětování bohům, podobně jako hebrejské \"cherem\". V tomto smyslu je vzácně užívá i Bible, například nebo , kde se slovo překládá jako „dary“, podobně jako hebrejské \"korban\" (). V Bibli a v pozdějším židovském i křesťanském užívání však převládl užší význam něčeho nenapravitelně prokletého, co má být „odevzdáno božímu trestu“, vyhubeno a zničeno (např. nebo ). Jinde se předpokládá, že majetek „postižený klatbou“ patří kněžím ().\n\nV Novém zákoně slovo znamená, že se někdo zapřísahá nebo „zaklíná“, tj. přivolává na sebe boží trest, pokud by něco nesplnil, např. . V listech svatého Pavla už se užívá v pozdějším smyslu vyloučení či „klatby“ vůči lidem, kteří se zřekli nebo odcizili evangeliu, například nebo .\n\nV tomto smyslu přísného vyloučení, případně i zákazu s takovým člověkem se stýkat, slovo užívaly křesťanské církve. Ve středověku se rozlišovalo dočasné vyobcování (exkomunikace) a výslovná klatba (\"anathema\"), s níž mohlo být spojeno i „vydání k potrestání“ světské moci: člověk vyloučený z církve byl něco jako veřejný nepřítel, pro něhož ve společnosti nebylo místo. Klatbu vyhlašoval papež a mohla postihnout i panovníka. V takových případech se vyhlašovala v kostele přečtením papežské buly, načež přítomní kněží zhasli svíce, zlomili je a hodili na zem. \n\nStředověká klatba byla pochopitelně i prostředkem politického boje, protože zbavovala šlechtice i poddané závazku poslušnosti, a papežové pozdního středověku ji užívali až příliš často. Reformátoři instituci anathematu potvrdili a založili na Ježíšově výkladu (), zdůraznili však její výchovnou povahu (možnost smíření). Od 17. století slavnostní klatby i v katolické církvi mizí a převládá „automatická“ klatba, jakou nad sebou (\"ipso facto\") vyslovuje heretik nebo schizmatik. Kodex církevního práva z roku 1917 anathema zrušil resp. ztotožnil s vyobcováním (exkomunikací). V pravoslavných církvích se výslovné anathema dnes užívá jen ve výjimečných případech, stejně jako podobné tresty v některých protestantských církvích, v synagogách nebo v moderních církvích amerického původu (Svědkové Jehovovi, Mormoni atd.), může však mít pro postiženého závažné společenské důsledky.\n\nV judaismu je dnes \"cherem\" vyloučení z účasti na bohoslužbách, o němž rozhoduje místní obec, a podobné tresty zná i hinduismus. Islámský \"takfir\", prohlášení určité osoby za nevěřícího, se vždy užíval spíše výjimečně, v současných muslimských státech však může znamenat i vážný společenský trest jako například v případě S. Rushdieho. Také v některých sektách může vyloučení znamenat naprosté přerušení kontaktů.\n\n\n\n"}
{"id": "456764", "url": "https://cs.wikipedia.org/wiki?curid=456764", "title": "Navara", "text": "Navara\n\nNavara může být:\n\n\n\n"}
{"id": "456766", "url": "https://cs.wikipedia.org/wiki?curid=456766", "title": "Výprava Jindřicha Lva do Svaté země", "text": "Výprava Jindřicha Lva do Svaté země\n\nVýprava Jindřicha Lva do Svaté země, která proběhla v letech 1172–73, byla výprava předních saských šlechtických a církevních osobností do Svaté země, mající politické i náboženské pozadí. Saský a bavorský vévoda Jindřich Lev v doprovodu několika vysokých feudálů a církevních hodnostářů výpravu zahájil v Brunšviku, prošel Bavorskem, Rakousy, Uhry a byl v Konstantinopoli přijat byzantským císařem Manuelem I. Komnenem, s nímž vedl politická jednání. Poté navštívil nejvýznamnější místa Svaté země a setkal se s jeruzalémským králem Amaurym I. Na zpáteční cestě se setkal také s antiochijským knížetem Bohemundem III. a s Kilič Arslanem II., sultánem ikonským.\n\nOhledně skutečného účelu cesty Jindřicha Lva do Palestiny je mnoho nejasností a dohadů. Jindřich Lev byl svého času nejmocnější šlechtic Svaté říše římské, který zcela bez skrupulí prosazoval své osobní zájmy. Jeho moc byla srovnatelná s mocí císaře Fridricha Barbarossy. Přestože Jindřich Lev císaře loajálně podporoval při prosazování císařské moci v říši, není zřejmé, nakolik byla tato loajalita pouze předstíraná. Oba rody, Welfové a Hohenštaufové, vedly dlouhodobé boje o nadvládu v říši a loajalita Jindřicha Lva k císaři byla jen projevem současného mocenského poměru sil v říši. Jindřich Lev se pokoušel pro upevnění své moci v říši získat spojence, o čemž svědčí jeho dlouhodobé kontakty s Byzancí, které se otevřeně projevily již roku 1164, kdy Jindřicha Lva navštívil v Brunšviku vyslanec byzantského císaře s nímž dojednával alianci proti císaři Fridrichovi. Přestože stěžejní jednání Jindřicha Lva s císařem Manuelem byla důvěrná a jejich obsah nebyl kronikáři zdokumentován, lze se oprávněně domnívat, že jejich cílem bylo prohloubení politického spojenectví obou stran.\n\nNa podzim roku 1171 Jindřich Lev, vévoda saský a bavorský, začal připravovat a organizovat výpravu do Svaté země. O skutečném smyslu a cílech této výpravy se vedou spory: vedle názorů, že příčinou výpravy byly pouze náboženské pohnutky, někteří historici předpokládají, že Jindřich Lev výpravou sledoval, pod náboženskou maskou, především politické cíle. Výpravy se zúčastnila řada prominentních saských šlechticů a osobností. Vedle obodritského knížete Pribislava, doprovázel Jindřicha Lva do Svaté země např. brémský arcibiskup Balduin, lübecký biskup Konrád, brunšvický opat Jindřich, lüneburský opat Bertold, schwerinský hrabě Gunzelin, hrabě Siegfried z Blankenburgu, hrabě Sigebodo ze Scharzfeldu, Jordan z Blankenburgu, vévodův senešal, hrabě Helger z Hohensteinu aj. a dvanáct set ozbrojených mužů. Někteří historici se domnívají, že účastníkem výpravy byl i kronikář Arnold z Lübecku.\n\nVévoda po dobu své nepřítomnosti ustanovil saským regentem arcibiskupa Wichmana z Magdeburgu.\n\nVýprava vyrazila z Brunšviku v lednu 1172. V Bavorsku se k ní připojili zdejší účastníci výpravy. Odtud výprava postupovala na jihovýchod do Rakous, kde ji v Klosterneuburgu uvítalo velké shromáždění duchovních i prostého lidu, v čele s Jindřichovým nevlastním otcem Jindřichem Jasomirgottem. Ve Vídni se k výpravě připojil biskup Konrád II. z Wormsu, pověřený vyslanec císaře Fridricha Barbarossy. Smyslem účasti Konráda z Wormsu na výpravě bylo zřejmě informování císaře Fridricha a vyjednávání Jindřicha Lva s císařem Manuelem Komnénem.\n\nV Mesenburgu na uherských hranicích se výprava setkala s Florentinem, vyslancem uherského krále Štěpána III. 4. března výprava dorazila do Ostřihomi, avšak k setkání s králem nedošlo, protože Štěpán III. téhož dne zemřel, pravděpodobně otráven.\n\nZ Ostřihomi výprava pokračovala dále plavbou po Dunaji. Po několika dnech plavby došlo k nehodě, která mohla mít na výpravu osudový dopad. Jedna z lodí výpravy narazila do skalního útesu a těžce se poškodila. A byla to právě loď, na které plul vévoda Jindřich s hrabětem Gunzelinem. Část posádky poničené lodi doplavala na břeh a vévodu zachránili muži z nedaleké pevnosti. Po opravě lodi pokračovali v plavbě, kterou ukončili v okolí Braničeva. V těchto místech se také setkali s legátem byzantského císaře Manuela, který je dále doprovázel. Prošli oblastí zvanou Bulharský les a územím nepřátelských Srbů. Poté přijeli do města Niš, kde byli s poctami uvítáni a pak s byzantským vojenským doprovodem dorazili do Sofie, Filipopolisu a Adrianopole.\nNa Veliký pátek 14. dubna 1172 se utábořili nedaleko Konstantinopole, kde setrvali dva dny. Tato přestávka byla způsobena náboženskými důvody; účastníci výpravy si přáli strávit velikonoční dny v tiché pokoře, předtím než vstoupí do byzantského hlavního města.\n\nCísař Manuel ve společnosti byzantské aristokracie přijal Jindřicha Lva s doprovodem v poledne velikonoční soboty. Po ukončení velikonočních oslav uspořádal pro vévodu velkolepé přivítání, které se konalo nejprve v císařském paláci a poté pokračovalo na hippodromu, jež byl pro ten účel skvostně upraven. Na ploše hippodromu bylo postaveno množství purpurových stanů se zlatými vrcholy, rozmanitě vyzdobených podle významu ubytovaných hostů. Manuel byl při setkání ozdoben korunovačními klenoty. Během návštěvy Jindřicha Lva na byzantském dvoře došlo také k několika setkáním církevních osobností obou stran a k diskuzím k náboženským otázkám.\nKdyž se přiblížil konec Jindřichovy návštěvy u byzantského dvora, zajistil císař Manuel pro Jindřicha Lva mohutnou loď pro plavbu do Akry. Všichni účastníci výpravy se pochopitelně nemohli plavit na jediné lodi spolu s vévodou Jindřichem. Není pravděpodobné, že se zbytek výpravy vypravil do Akry přes Bospor po souši, ale spíše počkal v Konstantinopoli. Plavba do Akry byla pro Jindřicha Lva značně nebezpečná, protože zřejmě téměř nikdo z výpravy neměl zkušenosti s námořní plavbou. Během plavby Marmarským mořem se loď dostala do mohutné bouře a jen náhodou nenarazila do skal, mezi nimiž proplouvala. V Akře byl Jindřich Lev slavnostně uvítán, ale zdržel se zde pouze na nezbytně nutnou dobu, aby obstaral vybavení na další cestu. Podle kronikáře Arnolda bylo první věcí, kterou se Jindřich Lev věnoval po příjezdu do Jeruzaléma, předání darů, které přivezl. Obdaroval především jeruzalémského patriarchu a kanovníky kostela Svatého hrobu. Kapli, v níž byly uloženy, jak se věřilo, zbytky Svatého kříže, nechal vyzdobit mozaikou a její dveře nechal vyložit stříbrem. Dále poskytl finanční dotaci pro tři \"věčné\" lampy, hořící v kostele Svatého hrobu, což písemně stvrdil diplomem. \n\nPrvé tři dny pobytu v Jeruzalémě byli Jindřich Lev a jeho nejbližší doprovod ubytováni v rezidenci krále Amauryho I. Poté navštívil několik svatých míst v okolí: Olivovou horu, Betlém a také Nazareth. Na cestách ho doprovázeli rytíři templářského řádu. Po návratu do Jeruzaléma se Jindřich Lev ještě dva dny zdržel u patriarchy a poté odjel zpět do Akry.\n\nVévoda se rozhodl, že zpáteční cestu z Akry nevykoná po moři, jak bylo pro poutníky zvykem, ale cestou po souši a zamířil nejprve do Antiochijského knížectví. Cesta vedla přes nebezpečné území asasínů a poutníci byli proto doprovázeni silným oddílem templářů. Biskup Konrád z Lübecku byl v době odjezdu Jindřicha Lva z Akry nemocen a tak se rozhodl, že Akru opustí na lodi, plavbou na sever podél palestinského pobřeží. Na lodi ho doprovázel opat Bertold. Konrádovi se během plavby však nemoc zhoršila a během přistání v Týru, 17. července 1172 zemřel. Opat Berthold se poté vrátil do Akry, kde však i on 24. července zemřel.\n\nPo dosažení Antiochie byl Bohemund III., kníže antiochijský, Jindřichu Lvovi nápomocen k vybavení výpravy na další cestu, která směřovala přes arménskou Kilíkii, kde v té době vládl Mleh, bratr Thora II. Mleh byl svého času členem Řádu templářů, ale posléze porušil řádový slib a stal se nepřítelem řádu a vykázal všechny jeho členy ze země. Jindřich Lev proto nejprve poslal do Kilíkie vyslance s žádostí o zajištění bezpečného průchodu zemí. Mleh Jindřichovi poslal v ústrety dvacet šlechticů, kteří měli dbát o jeho bezpečný průchod královstvím. Jindřich Lev však nakonec, na nabádání knížete Bohemunda, změnil své rozhodnutí a využil Bohemundovu nabídku na poskytnutí lodi pro další plavbu po moři. Loď vyplula z antiochijského přístavu Svatého Simeona a po dnu plavby dopravila výpravu k městu Tarsu, které bylo v té době ještě byzantské, avšak již začátkem roku 1173 bylo spolu s městy Magistrou a Adanou dobyto Mlehem.\nPoté, co Jindřich Lev dosáhl Tarsu, ikonský sultán Kilič Arslan II. mu poslal pět set jezdců, aby ho chránili na cestě napříč západní částí Mlehova království. Výprava pak několik dnů putovala rozsáhlým vyprahlým územím, které kronikář Arnold označuje latinským jménem \"Rumenia deserta\", až dorazila do Heraklea, kde se jim dostalo skvělého přivítání. Odtud pak byli dopraveni do místa, Arnoldem zvaného Axarat, kde byla sultánova rezidence. Přesné umístění Axaratu neznáme; pravděpodobně se toto místo nacházelo na cestě mezi Herakleem a Ismilem. Zde byl Jindřich Lev přijat sultánem Kiličem Arslanem II. Sultán vévodu vřele přivítal a sdělil mu, že jsou pokrevní příbuzní. Odpověď sultána na otázku překvapeného vévody zaznamenal Arnold ve své kronice:\n\nO skutečném příbuzenském vztahu obou mužů však neexistují žádné jiné důkazy a spíše se předpokládá, že to byl ze strany sultána pouze projev srdečnosti. Sultán a vévoda se vzájemně obdarovali. Sultán požádal vévodu, aby si pro sebe a své muže vybral z osmnácti set sultánových koní ty, které se mu zlíbí. Věnoval Jindřichovi také slonovinou vykládaná sedla, šest plstěných stanů včetně šesti velbloudů, kteří je nesli a dokonce i dva leopardy a otroky, kteří o ně pečovali.\n\nZ Axaratu vedla další cesta vedla do Ikonia, hlavního města Rúmského sultanátu. Odtud pokračovali na severozápad a po překročení hranic byzantské říše dorazili do byzantské pevnosti Germanicopolis v Bithýnii, kterou Arnold nazýval \"castelum Alamanorum\".\nPřes opevněné město Nikaiu se výprava vrátila do Konstantinopole. Císař Manuel v té době ovšem nebyl v Konstantinopoli a přebýval v místě, které Arnold nazývá Manopolis (zřejmě šlo o Maximianopolis.), a Jindřich Lev jej tam navštívil a setrval u něho několik dní. Manuel chtěl Jindřicha opět štědře obdarovat, avšak ten dary odmítl a přijal pouze svaté relikvie.\n\nZ Konstantinopole výprava putovala stejnou cestou, kterou přijela, tedy přes město Niš a Bulharský les. V Uhrách byli přijati novým králem Bélou III., který jim zaručil bezpečný průchod královstvím. V prosinci 1172 byl již Jindřich Lev v Bavorsku, kde nějaký čas setrval. O Vánocích roku 1172 dorazil do švábského Augsburgu, kde se setkal s císařem Fridrichem Barbarossou. Začátkem ledna 1173 Jindřich Lev dorazil do Brunšviku.\n\n"}
{"id": "456770", "url": "https://cs.wikipedia.org/wiki?curid=456770", "title": "Armand Hammer", "text": "Armand Hammer\n\nArmand Hammer (21. května 1898 New York – 10. prosince 1990) byl americký podnikatel v oboru paliv (ředitel nadnárodní firmy Occidental Petroleum), filantrop a sběratel umění, a také člověk s nadstandardně dobrými vztahy s představiteli Sovětského svazu i USA (přátelil se s V. I. Leninem i Ronaldem Reaganem).\n\nJeho otec Julian Hammer byl členem Americké socialistické strany po, jejím rozštěpení, které následovalo po VŘSR, byl jedním ze zakladatelů Komunistické strany USA a v roce 1919 jejím generálním tajemníkem. Armand Hammer byl nicméně horlivý stoupenec republikánů Richardu Nixonovi např. poskytl 54000 dolarů na kampaň, nakonec ale musel zaplatit pokutu 3000 dolarů, když se zjistilo, že tyto peníze byly přijaty nelegálně.\n"}
{"id": "456774", "url": "https://cs.wikipedia.org/wiki?curid=456774", "title": "Grand Prix Singapuru 2009", "text": "Grand Prix Singapuru 2009\n\nGrand Prix Singapuru 2009 (II SingTel Singapore Grand Prix), 14. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 817. grand prix, se již podruhé odehraje na okruhu v Singapuru.\n"}
{"id": "456777", "url": "https://cs.wikipedia.org/wiki?curid=456777", "title": "Mistrovství světa v orientačním běhu 2004", "text": "Mistrovství světa v orientačním běhu 2004\n\n21. Mistrovství světa v orientačním běhu proběhlo ve Švédsku s centrem ve městě Västerås a termínu 11. - 19. září 2004. Šlo o jednadvacáté mistrovství světa a třetí pořádané Švédským svazem orientačního běhu (SOFT - Svenska Orienteringsförbundet). Našim nejlepším závodníkem na tomto mistrovství světa byl Michal Jedlička, v longu skončil na 15. místě a závodnicí Dana Brožková, která skončila v longu na 8. místě.\n\nNominační závody české reprezentace se konaly ve Švédsku u měst Kolsva, Köping a v Norbergu.\nZa ČR byli nominovaní:\n\nMuži - Michal Horáček (VSK Slavia TU Liberec), Michal Jedlička (TJ Slavia Hradec Králové), Vladimír Lučan (Dukla Liberec), Radek Novotný (OK 99 Hradec Králové), Rudolf Ropek (Dukla Liberec), Michal Smola (Sportovní klub orientačního běhu Zlín)\nŽeny - Dana Brožková (Sportcentrum Jičín), Vendula Klechová (TJ Tesla Brno), Zuzana Macúchová (TJ Tesla Brno), Iva Navrátilová (OK 99 Hradec Králové), Zuzana Stehnová (TJ Slavia Hradec Králové), Zdenka Stará (TJ Tesla Brno), Marta Štěrbová (Lokomotiva Pardubice)\n\nÚplná medailová tabulka:\n"}
{"id": "456779", "url": "https://cs.wikipedia.org/wiki?curid=456779", "title": "Rogers Cup 2009 – muži", "text": "Rogers Cup 2009 – muži\n\nTenisový turnaj na okruhu ATP Rogers Cup 2009 se konal ve dnech 10. - 16. srpna v kanadském Montrealu venku na kurtech s tvrdým povrchem. Odměny činily 3,000,000 USD.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\nV závorce je kolo, ve kterém hráči vypadli. Všechny nasazené páry měly v 1. kole volný los.\n\n\n"}
{"id": "456782", "url": "https://cs.wikipedia.org/wiki?curid=456782", "title": "Gaelská gramatika", "text": "Gaelská gramatika\n\nVýraz gaelská gramatika se může vztahovat ke gramatice dvou různých (i když spřízněných) jazyků:\n"}
{"id": "456787", "url": "https://cs.wikipedia.org/wiki?curid=456787", "title": "Eurobeat", "text": "Eurobeat\n\nEurobeat je převážně italský žánr pocházející z 90. let. Je to podžánr Italo Disca a Hi-NRG. V USA se někdy Eurobeat hudba kategorizovala jako \"\"Hi-NRG\"\" (společně s některými freestyle music hity).\n\nEurobeat je také mimo jiné spojen s japonskou para para dance kulturou.\n\nTermín \"eurobeat\" byl poprvé použit ve Velké Británii, aby popsal písně produkované britskou Motown verzí Stock, Aitken & Waterman, kteří psali hity kapelám a hudebníkům jako například Dead or Alive, Bananarama, Jason Donovan, Sonia, či Kylie Minogue. Tento \"britishebeat\" byl méně Hi-NRG orientován, než japonsko-italská verze.\n\nTermín \"Eurobeat\" se v Británii také používal pro konkrétní Italo Disco typu Sabrina Salerno a další.\n\nV Japonsku se slovo \"eurobeat\" používalo na italo-disco produkované v Německu či Itálii. Italo-disco importy se brzy spojovaly s noční Para Para kulturou, která vznikla v brzkých osmdesátých letech.\n\nTento nový styl se jevil jako velice populární v Japonsku, ale ve zbytku světa byl prakticky neznámý. V Japonsku tato hudba byla nazývána jako \"eurobeat\".\n\nJelikož trh s eurobeat hudbou velice v Japonsku vycházel, italští producenti se tedy soustředlii především na něj a pro něj také vytvářeli hudbu.\n\nEurobeat je v Evropě málo známý žánr, přestože je produkován právě v Itálii.\n\nV anime seriálu \"Intial D\", jež je založen na manga komiksu od Shuichiho Shigena, se, především během závodních scén, rozezní Eurobeat hudba, což upoutalo pozornost ne-japonských anime fanoušků.\n\nEurobeat (v Japonsku) připomíná původy italo-disca, se kterými se synteticky experimentovalo. Typické znaky: stalá, přímočará, měnící se bass oktáva (Hi-NRG element), syntezátory (některé z nich představují například smyčce či dechy), perkuse v pozadí. Tyto zvuky jsou prokládané vokály a \"přírodními\" akustickými nástroji typu piáno, či kytara (nejběžnější). Celý mix přináší střídavý melodický energický komplex.\n\nV roce 1998, BEMANI, sesterská větev KONAMI vytvořila video taneční hru \"Dance Dance Revolution\". Tato hra nabízí Eurobeat hudbu z labelu Dancemania (patří firmě Toshiba-EMI). KONAMI ještě vytvořila \"Para Para Paradise\", video taneční hru plnou Eurobeat písní. Arkáda/Akční hra \"Sonic the Fighters\" od firmy SEGA obsahuje soundtrack ovlivněný eurobeatem.\n\nEurobeat se vyvinul z různých stylů od Hi-NRG, Space Disca, Italo-Disca, kanadského Disca a elektronické hudby, stylů které vznikly na přelomu sedmdesátých a osmdesátých let. V té době kdy Disco hudba přestávala být populární v USA vlivem velkého odporu. Zatímco moderní hudba se většinou rozlišuje podle jejich textů, Eurobeat se nerozlišuje jenom podle textů, ale podle synthetizovaných refrenů známých též jako Sabi (zkráceně pro Sabishagaru, což znamená \"připomenout si něco, někoho\").\n\nPodle tzv. sabi se Eurobeat dá rozložit na další podžánry, které mají typické znaky od rytmu po harmonii. Někdy může připomínat staré disco, někdy může být velmi \"rychlé a veselé\" jako Happy Hardcore nebo Speed Music, nebo používat více el. kytar.\n\nDalší typická věc na Eurobeatu je ta, že hudebníci obvykle používají více pseudonymů, závisejících na \"náladě\" konkrétní písně, atd. Například Ennio Zanini, jehož písně jsou obvykle úderné a rychlejší, si obvykle zvolí jméno jako \"Fastway\", u těch vážnějších písní vybírá jména jako například \"Dusty\".\n\nNěkteré písně Eurobeat mohou připomínat známé \"klasiky\": \"Like a Virgin\", \"Goodbye Yellow Brick Road\", \"What is Love\", či \"Station to Station\". Tyto písně mají stejné jména, ale nejsou to cover verze.\n\nJako většina hudebních stylů, i (moderní) Eurobeat má svůj typický \"vzorec\", podle kterého je složena píseň:\n\nIntro je úvodní část písně, \"riff\" je hudební část bez vokálů. \"Melo\"(die) je první sloka písně, to samé \"melo\"(die)2 .\n\nZvláštní je, že ten \"typický vzorec\" má každá nahrávací společnost jiná:\n\nA-Beat C je zřejmě nejznámější label vůbec. A-Beat C byla v Japonsku uvedena kompilací \"VA – Super Eurobeat 9\" (Avex Trax) v roce 1994. Producenti a hudebníci z tohoto labelu pracovali s Eurobeatem a Italo-Discem ještě předtím, než tento label vznikl, takže je možné tu \"narazit\" na některé \"známé tváře\".\nNejznámější autoři A-Beat C: Dave Rodgers, Powerful T, Norma Sheffield and Futura. Po roce 2007 spousta producentů a hudebníků tento Eurobeat label opustila, mezi nimi jsou Domino, Sandro Oliva, Matt Land, Mega NRG Man, Lolita, the Go Go Girls, Neo, Nuage, Annerley Gordon, Kiko Loureiro, Mickey B., atd.\nV současnosti je A-Beat C kritizován ze strany fanoušků, jelikož se domnívají, že nejnovější nahrávky jsou \"špatně produkovány, chabé, opakující se a bez inspirace\".\n\nVýznamné A-Beat C písně:\n\"Fever the Night\" – Matt Land\n\nSoučasné významné písně:\n\nDelta patří mezi starší eurobeat labely. Byla vytvořena v roce 1995, kdy producent A. Leonardi z \"A-Beat C\", L. Newfield & C. Moroni z \"Time\" spojili své síly, aby vytvořili nový Eurobeat label. První \"Super Eurobeat\" album, které mělo i \"Delta\" skladby, bylo \"Vol, 64\". Delta také měla jeden velký hit, tím byl Marko Polo – \"Money Go! So\", postupně Delta měla víc a víc hitů. Do Delty spadají Marko Polo, Niko, Vicky Vale, Cherry, Pizza Girl, Suzy Lazy, Max Coveri, Dr. Love.\n\nVýznamné Delta písně:\n\"Doctor Love\" – Dr. Love\n\"Killing My Love\" – Leslie Parrish\n\"Running In the 90's\" / \"Golden Age\" – Max Coveri\n\"Crazy For You\" – Pizza Girl\nSoučasné významné písně:\n\"Full Metal Cars\" – Daniel\n\"Burning Up The Night (Total Fire)\" – 2 Fast\n\"Set Me Free\" – Cherry\n\nExistuje spousta Eurobeat kompilací, tou nejznámější je \" Super Eurobeat \" a různé \"\"Super Eurobeat presents...\"\" kompilace, publikované společností Avex Trax.\n\n\n\n"}
{"id": "456793", "url": "https://cs.wikipedia.org/wiki?curid=456793", "title": "Mistrovství světa v orientačním běhu 2005", "text": "Mistrovství světa v orientačním běhu 2005\n\n22. Mistrovství světa v orientačním běhu proběhlo v Japonsku s centrem ve vesnici Tsukude Village, prefektuře Aichi a termínu 5. - 15. srpna 2005. Šlo o dvacáté druhé mistrovství světa a první pořádané Japonským svazem orientačního běhu (Nihon Orienteering Kyokai).\n\nZa ČR byli nominovaní:\n\nMuži - Michal Horáček (VSK Slavia TU Liberec), Michal Jedlička (TJ Slavia Hradec Králové), Tomáš Dlabaja (Žabovřesky Brno), Petr Losman (OK 99 Hradec Králové)\nŽeny - Dana Brožková (Sportcentrum Jičín), Martina Dočkalová (Lokomotiva Pardubice), Eva Juřeníková (Domnarvets GOIF), Vendula Klechová (Tesla Brno), Marta Štěrbová (Lokomotiva Pardubice)\n\n"}
{"id": "456794", "url": "https://cs.wikipedia.org/wiki?curid=456794", "title": "Cesta do Remeše", "text": "Cesta do Remeše\n\nCesta do Remeše (italsky: Il viaggio a Reims, ossia L'albergo del giglio d'oro - Cesta do Remeše aneb Hotel u zlaté lilie) je korunovační opera Gioacchina Rossiniho z roku 1825 ke korunovaci francouzského krále Karla X. Žánrově se jedná o Dramma giocoso. Libreto napsal Luigi Balocchi podle románu Madame de Staël \"Corinne, ou l'Italie\". Premiéru měla 19. června 1825 v \"Comédie-Italienne\" v Paříži.\n\n\n"}
{"id": "456803", "url": "https://cs.wikipedia.org/wiki?curid=456803", "title": "Zbiroh (zámek)", "text": "Zbiroh (zámek)\n\nZbiroh je hrad přestavěný na zámek ve stejnojmenném městě v okrese Rokycany v Plzeňském kraji. Od roku 1964 je chráněn jako kulturní památka.\n\nDnešní zámek vznikl z původního opevněného hradu, který byl založen na počátku 13. století. Za jeho zakladatele je považován Břetislav ze Zbirohu (\"Brechizlaus de Zbiroh\", 1247) z rodu Sulislavců. Ale již v roce 1230 zpráva připomíná jisté bratry Chřena a Sulislava ze Zbiroha. Později byli mezi vlastníky hradu rod Drslaviců (Děpolt ze Zbiroha), král Přemysl Otakar II., rod Rožmberků, král Zikmund, rod Kolovratů, rod Lobkoviců, nebo císař Rudolf II.\n\nV roce 1868 jej zakoupil podnikatel baron Bethel Heinrich Strousberg, který zámek v letech 1869 až 1870 razantně přestavěl podle projektu architekta Augusta Ortha do novorenesanční podoby. V roce 1879 po Strousbergově bankrotu prázdný zámek koupili Colloredo-Mansfeldové.\n\nVe východním křídle bydlel v letech 1912 až 1928 se svou rodinou malíř Alfons Mucha. Zde ve velkém sálu zámku namaloval slavný obrazový cyklus Slovanská epopej, který byl v letech 1962–2011 vystaven na zámku v Moravském Krumlově.\n\nV letech 1943 až 1945 byl zámek sídlem štábu SS. Poté se areál stal majetkem Československého státu a byl využíván armádou. Po roce 1989 zámek získalo město Zbiroh, které jej v roce 2004 prodalo firmě Gastro Žofin.\n\nNa zámku Zbiroh se nachází 163 metrů hluboká studna, která je nejhlubší zámeckou studnou v Evropě. Studna se ve vertikálním směru stáčí do šroubovice, což je způsobeno náročným hloubením do mimořádně tvrdé buližníkové skály.\n\n\n"}
{"id": "456806", "url": "https://cs.wikipedia.org/wiki?curid=456806", "title": "Nicole Stottová", "text": "Nicole Stottová\n\nNicole Passonno Stottová (* 19. listopadu 1962 Albany, stát New York, USA) byla původně inženýrkou, od července 2000 je americkou astronautkou, členkou oddílu astronautů NASA. V srpnu 2009 se vydala do vesmíru na několikatýdenní let na Mezinárodní vesmírnou stanici (ISS) jako členka Expedicí 20 a 21. \n\nNicole Stottová se narodila v Albany ve státě New York, dětství prožila ve městě Clearwater na Floridě, zde také roku 1980 ukončila střední školu. Roku 1987 získala bakalářský titul na \"Embry-Riddle Aeronautical University\" a stala se konstruktérkou u společnosti Pratt and Whitney. O rok později přešla do Kennedyho vesmírného střediska, zde se věnovala otázkám efektivnosti přípravy raketoplánů k letům. Roku 1992 získala magisterský titul na \"University of Central Florida\". V letech 1996–1998 byla přeložena do Huntington Beach v Kalifornii, zde řídila práce na příhradových konstrukcích ISS. Po návratu do Houstonu pracovala na simulátoru letu raketoplánů.\n\nZúčastnila se 17. náboru astronautů NASA v letech 1997–1998, kdy se pouze dostala mezi 121 finalistů. V červenci 2000 v 18. náboru už byla vybrána mezi astronauty. Absolvovala všeobecnou kosmickou přípravu a získala kvalifikaci letové specialistky. \n\nV únoru 2007 byla jmenována náhradnicí Sandry Magnusové (startovala k ISS na palubě STS-126 v listopadu 2008, přistála s STS-119 v březnu 2009). V srpnu 2007 byla předběžně určena do Expedice 19 se startem na STS-128 v dubnu 2009, v únoru 2008 byl její let oficiálně potvrzen. V důsledku odkladů letů raketoplánů se let STS-128 posunul na srpen 2009.\n\nNakonec raketoplán Discovery k misi STS-128 vzlétl 29. srpna 2009, Stottová na ISS vystřídala Tima Kopru a zůstane na stanici do příletu raketoplánu Atlantis koncem listopadu 2009.\n\n"}
{"id": "456810", "url": "https://cs.wikipedia.org/wiki?curid=456810", "title": "Condé Nast Publications", "text": "Condé Nast Publications\n\nCondé Nast Publications, Inc. je společnost, která vydává časopisy. Její hlavní kanceláře jsou umístěny v New Yorku, Miami, Londýně, Milanu, Paříži, Madridu a Tokiu. Condé Nast řídí S. I. Newhouse junior.\n\nCondé Nast se zaměřuje na určité společenské třídy a vydává pro ně takzvané „časopisy životního stylu“. Řada z nich má své hlavní zaměření na módu, a dále na cestování, jídlo, domov, kulturu a další zájmy.\n\nDo roku 1998 portfolio zahrnovalo 17 publikací, mnohé z nich je největší ve své oblasti na trhu. Průměr celkového množství je více než 13 milionů výtisků za měsíc a odhad skutečných čtenářů je ještě pětkrát větší.\n\nSpolečnost Condé Nast Publications založil Condé Montrose Nast, když začal vydávat svůj první časopis s názvem \"Vogue\" v roce 1909. Jedním z nejstarších titulů je více než stošestiletý \"House and Garden\", který však skončil v prosinci roku 2007.\n\nPro společnost pracovali světoznámí fotografové, jako byli například Maďar André Kertész, Američan Irving Penn nebo britský módní fotograf David McCabe.\n\nSpolečnost má v časopiseckém průmyslu jedno z nejlépe rozpoznatelných portfolií.\n\n\n\n\n\n\n\n\n\n\n\n\n\n"}
{"id": "456811", "url": "https://cs.wikipedia.org/wiki?curid=456811", "title": "Condé Montrose Nast", "text": "Condé Montrose Nast\n\nCondé Montrose Nast (26. března, 1873 – 19. září, 1942) byl zakladatel společnosti Condé Nast Publications - předního amerického vydavatele časopisů a známých publikací, jako jsou \"Vanity Fair\", \"Vogue\" nebo \"House and Garden\".\n\nJeho otec byl neúspěšným makléřem a vynálezcem a sloužil také jako americký atašé v Berlíně. Jeho matka byla dcerou prominentního bankéře. Nastova teta financovala jeho studie na Georgetown University, kterou dokončil v roce 1894.\n\nPoté pracoval pro svého spolužáka jako reklamní manažer pro časopis \"Collier's Weekly\", kterému během deseti let reklamní příjmy zvýšil 100krát. Poté tuto redakci opustil a koupil časopis Vogue, ze kterého učinil světoznámý módní magazín.\n\n"}
{"id": "456813", "url": "https://cs.wikipedia.org/wiki?curid=456813", "title": "Friedrich Kussin", "text": "Friedrich Kussin\n\nFriedrich Kussin (1. březen, 1895 - 17. září, 1944) byl německý důstojník Wehrmachtu v hodnosti generálmajor za druhé světové války. Nejznámější je díky svému působení jako velitel holandského města Arnhem během spojenecké operace Market Garden.\n\nFriedrich Kussin se narodil 1. března roku 1895 v dolnosaském městě Aurich. Po dokončení základního vzdělaní absolvoval vojenskou akademii, po jejímž dokončení vstupuje 26. března roku 1913 do armády v hodnosti \"Fahnenjunker\" a je zařazen ke 2. železničnímu pluku. U této jednotky zůstává po celou dobu války a v jejích řadách dosáhne hodnosti \"Oberleutnant\" (Nadporučík) a získá oba dva stupně železného kříže.\n\nPo skončení války zůstává Kussin v armádě a s nově vznikajícím Reichswehrem je jeho jednotka přeměněna na 4. ženijní prapor Reichswehru (\"Reichswehr-Pionier-Batalion 4\"). \n\nŽenijní vojsko se mu stává osudným a během své vzestupné kariéry střídá mnoho ženijních jednotek.\n\nS vypuknutím druhé světové války se odvelen do Polska, kde již v hodnosti \"Oberstleutnant\" (Podplukovník) velí 80. ženijnímu praporu (\"Pionier-Batalion Nr. 80\"), který je součástí 44. pěší divize generálporučíka Albrechta Schuberta. U této jednotky zůstává až do února roku 1940.\n\nNásledně již v hodnost plukovníka (\"Oberst\") velí dalším ženijním jednotkám včetně výcvikové ženijní školy nebo výcvikového ženijního prostoru v německém Klausdorfu.\n\nK 1. dubnu 1943 je povýšen do hodnosti Generálmajor a převelen do zálohy. V záloze zůstává pouze do počátku září téhož roku, kdy je povolán zpět a je jmenován do funkce pozemního velitele č. 642 (\"Feldkommandantur 642\") v holandském městě Arnhem.\n\nO rok později, přesněji 17. září 1944 vypukne spojenecká operace Market Garden a nedaleko Arnhemu začnou přistávat výsadkaři britské 1. výsadkové divize s úkolem zajmout most v Arnhemu, který je důležitý pro další postup jejich jednotek.\n\nGenerál Kussin se proto vydal svým štábním vozem směrem k vesnici Wolfheze, která se nachází 10 kilometrů severozápadně od Arnhemu. Zde se nacházel 16. záložní výcvikový prapor tankových granátníků SS (\"SS-Panzer-Grenadier-Ausbildung und Ersatz-Batalion 16\") pod velením SS-Sturmbannführera Seppa Kraffta. Krafft zrovna vydával svým mužům rozkazy, když se před jeho velitelství přiřítil štábní Citroën s generálem Kussinem.\n\nKussin chtěl vědět, co se děje. Teď viděl pláň plnou britských výsadkářů. Generál Kussin byl zaskočen a sdělil Krafftovi, že do 18 hodin sežene nějaké posily. Zároveň mu také sdělil, že po cestě k němu potkal polního maršála Walthera Modela, velitele skupiny armád B, a ten mu rozkázal, aby vyvolal poplach a informoval hlavní velitelství v Berlíně o vývoji situace.\n\nPři odjezdu sdělil major SS Krafft generálovi Kussinovi, aby se vyhnul utrechtské silnici, po které k němu přijel. Podle nových zpráv je prý silnice v rukou britů. Také mu poradil, aby jel po menších okresních silnicích. Kussin z toho nadšený zjevně nebyl a řekl, že nějak se do Arnhemu dostane.\n\nKussin si zřejmě myslel, že po hlavní silnici ještě nějak stihne projet, avšak po chvíli narazil na 3. britský prapor podplukovníka Johna Fitche. Když Kussinův řidič, svobodník Josef Willeke, uviděl, že cesta je zablokovaná, tak se pokusil zařadit zpátečku a ujet zpět. Avšak muži z čety poručíka Jamese Cleminsona začali střílet a generálův vůz doslova rozstříleli.\n\nGenerál Kussin neměl vůči smršti nepřátelských kulek nejmenší šanci a zemřel okamžitě na místě. Kromě generála Kussina a jeho řidiče byl zabit také generálův pobočník, četař Max Köster.\n\nPo Kussinově smrti jmenoval polní maršál Walther Model dočasným velitelem města majora Ernsta Schliefenbauma, který působil jako náčelník Kussinova štábu.\n\nTělo generála Kussina bylo později převezeno na vojenský hřbitov Ysselsteyn nacházející se v holandské provincii Limburg.\n\nData povýšení\n\nVyznamenání\n\n\n"}
{"id": "456816", "url": "https://cs.wikipedia.org/wiki?curid=456816", "title": "American Society of Media Photographers", "text": "American Society of Media Photographers\n\nAmerican Society of Media Photographers, zkráceně ASMP, je společnost profesionálních fotografů, včetně mnoha fotoreportérů, ale také odborníků na architektonickou, podvodní, kulinární a reklamní fotografii a další specialisty. Jejími členy jsou především ti, jejichž fotografie jsou určené ke zveřejnění v časopisech (v kontrastu k těm, kteří dělají fotografie přímo spotřebiteli, jako například svatební a portrétní fotografové).\n\nSpolečnost byla založena v roce 1944 jako Society of Magazine Photographers, ale brzy změnila svůj název na American Society of Magazine Photographers, protože zkratku SMP již používala jiná organizace. V roce 1992 přijala současný název, jelikož byla zaměřena na širší okruh fotografů než jen z oblasti průmyslu.\n\nU příležitosti svého 60. výročí, společnost připravila svou retrospektivu. ASMP má v současné době přes 5000 členů ve více než 30 zemích.\n\nASMP poskytuje fotografům právní podporu, podporuje sdílení informací mezi členy, a poskytuje obchodní a technické informace. Velká část materiálu je volně přístupná veřejnosti. Například nabízí „webový tutoriál“, pomáhá také uživatelům najít kvalifikované fotografy a pro jejich projekty kvalitní fotografie.\n\nSpolečnost každoročně uděluje ocenění ASMP Award.\n\n\n"}
{"id": "456818", "url": "https://cs.wikipedia.org/wiki?curid=456818", "title": "École polytechnique", "text": "École polytechnique\n\nÉcole Polytechnique (často přezdívána X) je nejvýznamnější a nejznámější francouzská vysoká škola technického zaměření. Je známa svými vysoce náročnými přijímacími testy, ale také tím, že její absolventi jsou ve Francii považováni za elitu; samotná škola má podobné postavení, jako například Massachusettský technologický institut ve Spojených státech. Absolventi školy také zastávají mnoho důležitých řídících míst ve francouzském průmyslu a ekonomice. Z řad studentů a absolventů vzešlo také několik držitelů Nobelovy ceny či jiných prestižních vědeckých ocenění.\n\nÉcole Polytechnique byla založena již v roce 1794 a její sídlo se nacházelo v Latinské čtvrti v Paříži. V roce 1805 z ní Napoleon Bonaparte udělal důstojnickou školu a studenti - pokud jsou francouzští občané - mají uniformy, statut a plat důstojníků, ale ani cizinci neplatí školné. Dnes sídlí ve městě Palaiseau asi 15 km jihozápadně od Paříže, kam se přestěhovala v roce 1976. Škola patřila též k zakládajícím členům sdružení ParisTech a každoročně na ní úspěšně dostuduje přes 500 studentů. Na škole studuje přes 2000 studentů. Barvami univerzity jsou červená a žlutá. Jako důstojníci se studenti školy také pravidelně účastní oslav pádu Bastilly a také jsou známi tím, že v dobách ohrožení země bojovali za svoji vlast, například v roce 1814. Na nádvoří školy je pomník všem studentům, kteří padli za obranu vlasti.\n\nPolytechnika nabízí tříletý bakalářský a čtyřletý inženýrský program v řadě oborů a vedle toho několik magisterských a doktorských programů. Asi třetina studentů jsou cizinci, magisterské a doktorské programy se učí většinou v angličtině. Nejdůležitější je inženýrský program, který začíná 8 měsíci vojenského výcviku a čtyřmi měsíci společných kurzů matematiky, fyziky, počítačů a ekonomie. Ve druhém roce si každý student vybere 12 kurzů z nejméně 5 různých disciplin, včetně humanitních a společenských věd. Třetí rok je věnován intenzivnímu studiu určitého oboru nebo tématu a končí čtyřměsiční praxí. Čtvrtý rok tráví většina studentů na nějaké jiné polytechnické škole, 35 % studentů volí zahraniční školy. Už během studia se nejlepším studentům otvírá přístup do státní služby.\n\n\n\n"}
{"id": "456820", "url": "https://cs.wikipedia.org/wiki?curid=456820", "title": "Ivry-sur-Seine", "text": "Ivry-sur-Seine\n\nIvry-sur-Seine je francouzské město v departementu Val-de-Marne, v regionu Ile-de-France. Leží zhruba 5,3 km jihovýchodním směrem od centra Paříže. Má samostatnou správu, ale je součástí městské aglomerace \"Grand Paris\".\n\nDo 19. století se oblast nazývala pouze Ivry. Jméno Ivry je galského původu, původně znělo \"Eburiacum\", z něj byly odvozeny varianty středověkého \"Ivriacum\" či \"Ibriacum\". V roce 1897 se začal používat dnes oficiální název Ivry-sur-Seine, který znamená Ivry nad Seinou.\n\nNejstarší osídlení je doloženo archeologickými nálezy z blízkosti Seiny z doby před 4000 lety. V následujícím období osídlení Kelty bylo území osady dobýváno Římany. Roku 52 před naším letopočtem je dobyl oddíl Parisiů pod vedením velitele Camulogena. Po něm přitáhly oddíly Julia Caesara pod vedením Labiéna.\nLegenda spojuje christianizaci místa, stejně jako celého kraje, s galským poustevníkem a misionářem svatým Frambourgem (Fraimbaultem z Lassay). Žil v letech 500-570 a měl stát u založení první svatyně za panování královny Adelaidy. V 9.století získala toto území s vesnicí královská kapitula katedrály Notre-Dame v Paříži, která zde ve 12.-13. století zbudovala kamenný kostel sv. Petra a Pavla. Pozemky byly využívány zemědělsky, zejména k pěstování obilí. V 17.století zde vznikly rozsáhlé klenuté kamenné prostory podzemní sýpky, jež jsou ojedinělou památkou svého druhu (projekt nové výstavby z roku 2016 počítá s jejich zbořením). V téže době se zde začaly stavět venkovské rezidence pařížské šlechty.\n\nV 19. století město získalo průmyslový charakter, pálily se zda keramické obkladačky na dekoraci fasád domů, dále zde byla čokoládovna, pivovar a řada menších provozů.\nV oblasti byla věznice, kde byl popraven například Jean-Marie Bastien-Thiry.\n\n\nPo polovině 19. století spojila město s Paříží železnice. V současnosti tudy vede pařížské metro linky č. 7, jehož trasa má ve městě tři stanice a končí u radnice (Mairie d'Ivry). Dále městem prochází rychlodráha RER a příměstská autobusová doprava.\n\n\nVe městě je rovnoměrně zastoupena křesťanská, židovská a islámská komunita.\n\"Počet obyvatel\"\n\n\n\n\n"}
{"id": "456821", "url": "https://cs.wikipedia.org/wiki?curid=456821", "title": "Amanda Bynesová", "text": "Amanda Bynesová\n\nAmanda Laura Bynesová, nepřechýleně Amanda Laura Bynes (* 3. dubna 1986 Thousand Oaks, Kalifornie) je americká herečka a moderátorka televizního kanálu Nickelodeon.\n\n"}
{"id": "456822", "url": "https://cs.wikipedia.org/wiki?curid=456822", "title": "Jamolice", "text": "Jamolice\n\nObec Jamolice () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1281. V 13. století zde byl postaven kostel, ke kterému byla v 15. století přistavěna zvonice a na počátku 17. století byla ke kostelu přistavěna sakristie. Roku 1818 byl kostel zrekonstruován. V roce 1886 zde místní učitel založil knihovnu.\n\nV Jamolicích bývala základní škola (1.-5. ročník). V současnosti zde funguje pouze mateřská škola. Do základní školy místní školáci dojíždějí do Moravského Krumlova. Také jsou zde dvě hospody a jeden obchod s potravinami.\n\n\n\n"}
{"id": "456823", "url": "https://cs.wikipedia.org/wiki?curid=456823", "title": "Rassemblement du Peuple Français", "text": "Rassemblement du Peuple Français\n\nRassemblement du Peuple Français (RPF) (: Sdružení francouzského lidu) byla francouzská politická strana, jejímž hlavním představitelem a ideologem byl Charles de Gaulle.\n\nRPF vznikla 14. dubna 1947 ve Štrasburku na popud Charlese de Gaulla, který rok předtím rezignoval na post předsedy prozatímní vlády a 4 měsíce po vyhlášení francouzské Čtvrté republiky. Kvůli neshodám s komunisty a socialisty odstoupil, ale Čtvrtá republika byla zkorumpovaná a vydržela pouze do roku 1958, kdy se prezidentem stal Charless de Gaulle a dal vzniknout Páté republice.\n"}
{"id": "456833", "url": "https://cs.wikipedia.org/wiki?curid=456833", "title": "Selzthal", "text": "Selzthal\n\nSelzthal je obec v okresu Liezen v rakouské spolkové zemi Štýrsko. Žije zde obyvatel. Město je významným železničním uzlem, tratě odsud vedou do Vídně, Salcburku, Lince a Štýrského Hradce. Zajímavostí je, že ve vlaku nedaleko tohoto sídla zemřel český průmyslník Emil Škoda.\n"}
{"id": "456836", "url": "https://cs.wikipedia.org/wiki?curid=456836", "title": "Co jsem našel, to je moje", "text": "Co jsem našel, to je moje\n\nCo jsem našel, to je moje je americký komediální film z roku 1984.\n\n"}
{"id": "456840", "url": "https://cs.wikipedia.org/wiki?curid=456840", "title": "Liber Pontificalis", "text": "Liber Pontificalis\n\nLiber Pontificalis anebo Kniha papežů je písemný pramen dějin raného středověku. Obsahuje chronologicky seřazenou sérii stručných životopisných záznamů papežů do 9. století.\n\nPrvní vydání vzniklo kolem roku 530 tak, že neznámý autor značně rozšířil \" Catalogus Liberianus \" až po Felixe III. (526 - 530).\n"}
{"id": "456841", "url": "https://cs.wikipedia.org/wiki?curid=456841", "title": "Catalogus Liberianus", "text": "Catalogus Liberianus\n\nCatalogus Liberianus je seznam papežů končící Libériem († 366), podle kterého dostal jméno.\n\nObsahuje několik nesrovnalostí.\n\n"}
{"id": "456844", "url": "https://cs.wikipedia.org/wiki?curid=456844", "title": "Reiter Alpe", "text": "Reiter Alpe\n\nReiter Alpe (též Reiter Steinberge) je horský masiv na pomezí Rakouska a Německa, je součástí Berchtesgadenských Alp. Má rozlohu přibližně 10 km². Nejvyšším vrcholem masivu je Stadelhorn 2287 m. Opěrným bodem pro turistiku v Reiter Alpe je Neue Traunsteiner Hütte (1560 m).\n\n"}
{"id": "456853", "url": "https://cs.wikipedia.org/wiki?curid=456853", "title": "Oberthův efekt", "text": "Oberthův efekt\n\nOberthův efekt je poznatek, že změna rychlosti kosmické sondy pomocí raketového motoru je tím větší, čím rychleji se sonda již pohybuje. Tento efekt je dán skutečností, že palivo nesené sondou již má určitou kinetickou energii.\n\n\nOberthův manévr není totéž co gravitační manévr. Základem Oberthova manévru je aktivní změna rychlosti sondy, zatímco při gravitačním manévru sonda pouze pasivně prolétá po vhodné dráze. Oba manévry však mohou být provedeny současně.\n\nVelikost Oberthova efektu pro parabolickou dráhu je \nkde \n\n\n"}
{"id": "456857", "url": "https://cs.wikipedia.org/wiki?curid=456857", "title": "Kreuzspitze (Ötztalské Alpy)", "text": "Kreuzspitze (Ötztalské Alpy)\n\nKreuzspitze (3 455 m) je hora v Ötztalských Alpách. Je to domovská hora chaty Martin-Busch-Hütte. Z jejího vrcholu se otevírá výhled na nejvyšší partie Ötztalských Alp, včetně Wildspitze. Patří mezi sto nejvyšších vrcholů Rakouska – podle různých zdrojů je uváděna na 69. nebo 72. místě.\n\nJe to jedna z nejvyšších hor ve Východních Alpách, která je snadno dostupná bez přechodu přes ledovec. Turistická stezka vede na Kreuzspitze z jižní strany. Od Martin-Busch-Hütte (2 501 m) trvá výstup 3 hodiny.\n"}
{"id": "456858", "url": "https://cs.wikipedia.org/wiki?curid=456858", "title": "Robert Desnos", "text": "Robert Desnos\n\nRobert Desnos (4. července 1900 Paříž – 8. června 1945 Terezín) byl francouzský básník. Jeho dílo a život jsou spjaty s vývojem surrealismu v meziválečné Francii.\nRobert Desnos prožil téměř celý život v Paříži. Narodil se v ní roku 1900 v domě na rue Saint-Martin. Stejně jako ulice i celá čtvrť je pojmenovaná po svatém Martinovi a Desnos na tuto část města, kde prožil své mládí, pak odkazuje i ve své poezii. Vystudoval obecnou a následně obchodní školu, ale na univerzitě již nestudoval. Během první světové války dochází k roztržce mezi Robertem a zbytkem rodiny. Osamostatňuje se, střídá mnoho zaměstnání a stěhuje se pryč z rue Saint-Martin. V roce 1925 se nakonec usadil v ateliéru v rue Blomet, kde před ním bydlel André Masson.\n\nV roce 1930 se seznamuje s Youki, ženou japonského malíře Tsuguhara Foujity. Foujita svou manželku během roku 1931 opustil a odstěhoval se zpět do Japonska, a tak začíná Youki žít společně s Desnosem. Nejdříve spolu žijí v ulici Lacretelle, ale v roce 1934 se stěhují do rue Mazarine 19. Byt v rue Mazarine 19 se stal místem pravidelných sobotních setkávání umělců, básníků, spisovatelů, cestovatelů atd. (Mezi návštěvníky těchto setkání byli např. Pablo Picasso, Joan Miró, Jean-Louis Barrault).\n\nV roce 1932 a 1935 podniká Desnos s Youki cesty po Španělsku. Při druhé cestě je hostí Pablo Neruda, který byl v té době chilským konzulem v Madridu.\n\nRoku 1939 vypukla 2. světová válka. Robert Desnos narukoval, nejdřív působí v Nantes, poté je převelen do Alsaska. Je ovšem zajat a po uzavření příměří (22. června v Compiègne) se Desnos vrací do civilu a do Paříže. Ale Desnos nezůstává nečinný a v roce 1942 se stává členem ilegální skupiny AGIR.\n\n22. února 1944 je Desnos zatčen gestapem. Je internován ve Fresnes, poté v Compiègne a pak nedaleko saského města Flöha. Z Flöhy je na konci války přesunut do českého Terezína. Desnos se sice dožil osvobození tábora, ale v té době již trpěl tyfovou nákazou. Zemřel 8. června 1945.\n\n20. října 1945 předala česká delegace vedená Františkem Halasem v Paříži urnu s básníkovými ostatky. Ta byla uložena do rodinné hrobky na Montparnasském hřbitově.\n\nS literární tvorbou začal Desnos už na studiích. V roce 1917 (tedy v jeho 17 letech) poprvé vydává své básně a to časopisecky (převážně v revui \"La Tribune des Jeunes\"). Po první světové válce začal Desnos spolupracovat s revuí \"Le Trait d'Union\" (Zde uveřejňuje své básně, které se dají někdy označit za provokativní nebo nonkonformní např. \"Óda na kokain\". Některé jeho pozdější práce byly i zcenzurovány jako „nemravné“ např. \"Svoboda nebo láska\").\n\nV roce 1920 se Desnos seznámil s Benjaminem Péretem, který ho pak seznamuje s dadaistickým hnutím (mimo jiné s Tristanem Tzarou a André Bretonem). Po rozpadu dadaistického hnutí se podílí na vzniku hnutí surrealistického.\nV roce 1925 je zahájena první surrealistická výstava. Desnos je spolu s Bretonem autorem předmluvy v katalogu k výstavě. Desnos v tomto období publikuje v revuí \"La Révolution surréaliste\", ale vychází mu i samostatné sbírky (např. \"Smutek za smutek\"). V roce 1930 se vyhrocují jeho vztahy s Bretonem, píše proti němu spolu s dalšími surrealistickými básníky text s názvem \"Mrtvola\" a s nimi taky vydává 3. manifest surrealismu (taky směřovaný proti osobě André Bretona).\n\nI během druhé světové války nadále píše a publikuje. V roce 1942 vydává sbírku \"Fortunes\", která shrnuje jeho dílo za období 1930-1937. V následujících letech už publikuje pod pseudonymy (např. \"Lucien Gallois\"). I po jeho uvěznění i po jeho smrti jsou nadále vydávány jeho básně, které do té doby nestihl vydat.\n\nKromě básnické činnosti se Desnos věnoval i próze a filmu. Pro \"Paris-Journal\" psal články o filmu a filmové recenze. Podle jeho básně \"Mořská hvězda\" natočil Man Ray film. V roce 1930 vydal v \"Revue du cinéma\" filmový scénář \"Úskalí lásky\". V roce 1933 je pak podle jeho dalšího scénáře natočen film \"Ve vepřové pečínce jsou připínáčky\". Ještě v roce 1944 přichází do pařížských kin Desnosův film \"Dobrý večer, dámy, dobrý večer, pánové\".\n\nSpolupracuje také s rozhlasem, pro který vytvořil pásmo \"Fantomas\" (1933). Píše i texty pro zhudebnění: \"Kantáta čtyř živlů\", \"Kantáta k otevření muzea\". Hudbu k nim složil Darius Milhaud.\n\nčeskoslovenská a česká vydání:\n"}
{"id": "456861", "url": "https://cs.wikipedia.org/wiki?curid=456861", "title": "John Casper", "text": "John Casper\n\nJohn Howard Casper (* 9. červenec 1943 Greenville, stát Severní Karolína, Spojené státy americké) je americký vojenský pilot a astronaut, který absolvoval čtyři lety raketoplánem v období let 1990–1996. Byl 227. astronautem ve vesmíru, kde strávil 34 dní.\n\nVystudoval v roce 1966 vojenskou akademii a o rok později na Purdueově univerzitě vzdělání v oboru astronautiky ukončil. Jako vojenský pilot se zúčastnil války ve Vietnamu. Nalétal 7000 hodin. Pak absolvoval školu testovacích pilotů a pokračoval v létání. V NASA byl od 23. května 1984 a o šest let později do vesmíru odletěl.\n\nPoprvé letěl v únoru 1990 na palubě raketoplánu Atlantis. Start byl jako obvykle na kosmodromu Mysu Canaveral (USA, stát Florida). Čtyřdenní mise STS-36 (dle COSPAR katalogizována 1990-019A) na oběžné dráze Země se zúčastnila tato pětice astronautů, vesměs občanů USA: John Creighton, Richard Mullane, David Hilmers, Pierre Thuot a nováček John Casper, který zde byl jako pilot. Během letu vypustili špionážní vojenskou družici, která se po měsíci letu rozpadla na šest částí. Přistáli na základně a kosmodromu Edwards v Kalifornii v (Mohavské poušti)\n\nZa tři roky letěl do vesmíru podruhé v raketoplánu Endeavour na misi STS-54 (COSPAR 1993-003A), tentokrát již jako velitel mise. Spolu s ním na palubě byli:\nDonald Ray McMonagle, Mario Runco, Gregory Harbaugh a jedna žena – Susan Helmsová. Všichni Američané. Let trval 6 dní a během něj vypustili na orbitu Země spojovací družicí TDRS-F. Přistáli tam kde startovali, na mysu Canaveral.\n\nTřetí let absolvoval v raketoplánu Columbia v březnu 1994. Patnáctidenní mise STS-62 (COSPAR 1994-015A) se spolu s ním, velitelem lodě ve vojenské hodnosti plukovníka , zúčastnila tato pětice zkušených astronautů Andrew Allen, Pierre Thuot, Charles Gemar a Marsha Ivinsová. Raketoplán přistál na Floridě, základna Cape Canaveral.\n\nČtvrtým letem byla mise STS-77 (COSPAR 1996-032A) s raketoplánem Atlantis v září 1996. Velel šestičlenné mezinárodní posádce ve složení: Curtis Brown, Andrew Thomas, Daniel Bursch, Mario Runco a Marc Garneau. Během letu vypustili a později zas zachytili družici Spartan 207 IAE. Start i přistání byly opět na Floridě.\n\n\n\n"}
{"id": "456862", "url": "https://cs.wikipedia.org/wiki?curid=456862", "title": "Seznam obcí v departementu Loir-et-Cher", "text": "Seznam obcí v departementu Loir-et-Cher\n\nToto je seznam obcí v departementu Loir-et-Cher ve Francii, jichž je celkem 291:\n"}
{"id": "456869", "url": "https://cs.wikipedia.org/wiki?curid=456869", "title": "Pawon", "text": "Pawon\n\nPawon (známý též pod místním názvem Candi Pawon) je relativně malý buddhistický chrám na Střední Jávě v Indonésii. Nachází se mezi dvěma dalšími chrámy – Borobudurem (1,75 km na severovýchod) a Mendutem (1,15 km na jihozápad). Všechny vyjmenované chrámy včetně Pawonu byly postaveny za vlády Šailendrů (8.–9. století). Výzkumy detailů i celkového stylu Pawonu napovídají, že chrám je ještě o něco starší než Borobudur. Všechny tři chrámy se nacházejí v jedné přímé linii. Tato skutečnost není zcela objasněna, může být následkem jakési symboliky spojující všechny tři chrámy.\n\nPůvodní jméno chrámu Pawon zůstává dosud nejasné. Výraz \"Pawon\" v javánštině doslova znamená „kuchyně“ a je odvozen z kořene \"awu\", čili „prach“. Spojení se slovem „prach“ může rovněž naznačovat, že chrám Pawon byl původně postaven jako hrobka či pohřební chrám pro krále.\n\nV současné době je součást dějiště oslav svátku vesak, který se slaví každoročně o úplňku v období od května do června a během kterého indonéští buddhisté i další účastníci vesaku z různých částí světa přecházejí od Mendutu kolem Pawna až k Borobuduru.\n\nChrám je lehce orientován směrem k severozápadu, je postaven na čtvercové základně. Na každé straně schodišť a vrcholu bran se nachází \"Kálamakara\", která je běžně k vidění na klasických javánských chrámech. Vnější zeď chrámu je pokryta reliéfy bódhisattvů. Na reliéfních zobrazeních se rovněž nachází reliéfy \"kalpavrkši\" („stromu života“), kolem nějž jsou rozmístěny kinnary. Uprostřed chrámu se nachází místnost čtvercového půdorysu a malou, rovněž čtvercovou nádrží uprostřed. V místnosti je několik malých oken, které pravděpodobně sloužily k ventilaci. Střecha Pawonu je završena pěti malými stúpami. Kvůli relativní jednoduchosti, symetrii a harmonii stavby historici považují tento malý chrám za „klenot javánské chrámové architektury“. \n\n"}
{"id": "456870", "url": "https://cs.wikipedia.org/wiki?curid=456870", "title": "Jan Svoboda (pedagog)", "text": "Jan Svoboda (pedagog)\n\nJan Svoboda (\"9. května 1800 \" Hořepník – 27. září 1844 Praha), označovaný i jako Jan Vlastimír Svoboda, byl český pedagog, průkopník nových směrů v předškolní výchově.\n\nNarodil se do rodiny měšťana Václava Svobody a jeho ženy Josefy rozené Procházkové. Studoval na kněžském semináři v Klagenfurtu, ale těsně před vysvěcením se vrátil do Čech a nastoupil jako vychovatel v Týnské škole škole v Praze. Jeho učitelského talentu si brzy všiml purkmistr Petr ze Sporschilů a zaplatil mu studijní cestu po Německu, aby se seznámil s tamním školským systémem. Po návratu jej hrabě Karel Chotek požádal, aby založil opatrovnu (dnes bychom řekli mateřskou školu) pro 2 – 6leté děti, která by se měla stát vzorem pro další podobná zařízení.\n\nSvobodova vzorná opatrovna vznikla roku 1832 v ulici Na Hrádku na Novém Městě pražském a sloužila rodinám ze čtvrti pod Emauzy. K hlavní zásadě jejího zakladatele patřilo, že základem duševního vychování je zdravé tělo. Denní program přenesl z budovy na čerstvý vzduch do zahrady. Dále pomocí her, říkanek a zpěvu připravoval své svěřence na vstup do školy. Pořídil pro děti malé nářadíčko a vysvětloval na něm práci řemeslníků. Učil děti základům čtení (porovnáváním vyslovených hlásek s napsanými písmeny) a psaní (přes „rejsování“), učil i základům němčiny na předmětech z denního života. Jeho žáci tak přicházeli v šesti letech se solidním základem na běžné školy. Opatrovna také poskytovala praxi budoucím učitelům. Pomocným učitelem tu určitou dobu byl i obrozenec Josef Franta Šumavský.\n\nSvoje zkušenosti vydal i knižně – známé byly jeho knihy \"Školka\" (přeložena i do polštiny a dánštiny), \"Malý čtenář\", \"Malý písař\" a \"Malý Čech a Němec\".\n\nV roce 1842 přestoupil jako učitel do běžné školy u sv. Mikuláše na Malé Straně, údajně jako první, kdo za to nemusel zaplatit úplatek. Dva roky na to ale zemřel na tuberkulózu.\nJan Svoboda položil základ pozdějšímu vývoji v předškolní výchově. V roce 1846 byl na budově hrádecké opatrovny, kterou převzal Řád milosrdných sester, odhalen jeho pomník. V roce 1908 umístili pamětní desku i na jeho rodný dům v Hořepníku č. 66.\n"}
{"id": "456873", "url": "https://cs.wikipedia.org/wiki?curid=456873", "title": "Karcinom děložního hrdla", "text": "Karcinom děložního hrdla\n\nKarcinom děložního hrdla nebo též karcinom děložního čípku je zhoubný nádor děložního hrdla. Jde o sedmé nejčastější zhoubné onemocnění a tvoří 4 % všech maligních onemocnění.\n\nVýskyt je nejčastější mezi 35. až 45. a mezi 60. až 65. rokem života, s tendencí poklesu do nižších věkových skupin. Celkově dochází k poklesu případů i úmrtnosti, v některých zemí až na 40 % v porovnání se 70. lety 20. století. Příčinou je cytologický screening, který zachycuje značné množství prekanceróz (přednádorových stavů), které jsou následně léčeny a nepřejdou tak do stádia invazivního karcinomu. Překancerózy přecházejí do stádia invazivního karcinomu zhruba po deseti letech; zároveň jsou vzniklé invazivní karcinomy u mladších žen všeobecně zhoubnější (agresivnější). Včasné odhalení tak znamená nižší stádium onemocnění, větší šanci na uzdravení a celkové snížení úmrtnosti na toto zhoubné onemocnění. Průměrné přežití pěti let od diagnózy se v současnosti ve vyspělých zemích pohybuje na úrovni 65 až 70 %.\n\nHlavní příčinou karcinomu děložního hrdla je infekce jeho epitelu jedním z typů lidského papilomaviru (HPV, z anglického \"human papilloma virus\"). Vysoce rizikové typy jsou zejména HPV-16 a HPV-18. Infikovaných je 5 až 20 % žen, přičemž spontánní vyléčení je běžné. Riziko se zvyšuje ve spojení s dalšími faktory: sexuální promiskuita, špatná hygiena, vícečetné těhotenství, snížená imunita (AIDS), dlouhodobé užívání hormonální antikoncepce, kouření, genetická predispozice.\n\nAbsolutně nejčastějším typem karcinomu děložního hrdla je epidermoidní karcinom, který se postupně vyvíjí z místního růstu epitelu, přes jednotlivé stupně dysplasie až do pravé prekancerózy. Stádia prekancerózy se označují zkratkou CIN I až CIN III (z anglického \"cervical intraepithelial neoplasia\") a neléčená se mohou vyvinout zpočátku v lokální (karcinom in situ), později invazivní karcinom. Změny typicky začínají v místě přechodu dlaždicového epitelu děložního hrdla do cylindrického epitelu cervikálního kanálu. Výskyt CIN se odhaduje na 3 až 5 % dospělých žen.\n\nRizikové typy papillomaviru (16 a 18) se přenáší sexuálním kontaktem, ale nakažlivost je nízká. Imunitní systém však u 80 až 90 % nakažených žen infekci spontánně vyeliminuje dříve, než se projeví počáteční stadium CIN I, které navíc ve většině případů spontánně vymizí. Pouze u 1 % žen nakažených rizikovými typy viru se do 15 až 20 let po nákaze vyvine rakovina, ale toto riziko se pravidelnými preventivními prohlídkami (screeningem) snižuje na pětinu.\n\nVčasný a plošný screening ve vyspělých zemích výrazně snížil výskyt (incidenci) i úmrtnost (mortalitu) na rakovinu děložního hrdla. Pro jeho úspěch je zásadní dlouhý časový interval od vzniku prekancerózy po rozvoj invazivního zhoubného nádoru a přístupnost děložního hrdla vyšetření. Díky screeningu se více než 80 % případů zachytí v I. stádiu.\n\nRané stádium karcinomu děložního hrdla nemá žádné klinické příznaky, prekancerózní stadia (CIN I až CIN III) jsou však zjistitelná screeningem. Klinické příznaky se objevují až později, když je nádor už často značně pokročilý. K nejtypičtějším patří krvácení mimo menstruační cyklus, výtok a bolest při souloži (dyspareunie). Bolesti pánve a kříže už často svědčí pro prorůstání rakoviny do okolí. Postihnutí lymfatických uzlin se může projevit jednostranným otokem nohy.\n\nPokročilé formy provází často ascites, hubnutí a celkové snížení tělesné výkonnosti.\n\nJako karcinom děložního hrdla je různorodá skupina zhoubných nádorů. Nejčastější je rohovatějící a nerohovatějící epidermoidní karcinom (80 % případů) a adenokarcinom (15 % případů). Výskyt adenokarcinomu se v poslední době zvyšuje, je spojený s chronickým zánětem děložního hrdla a zvýšenou hladinou estrogenu, a má o něco horší prognózu (vyšší pravděpodobnost redicivy, tendence k infiltrativnímu růstu, problematičtější histologická i zobrazovací diagnostika).\n\nSpecifickou formou adenokarcinomu s 3% výskytem je tzv. \"adenoma malignum\". Ačkoliv je to dobře diferencovaný mucinózní adenokarcinom, má velmi špatnou prognózu: rychle metastazuje, špatně reaguje na radio- i chemoterapii a navíc se problematicky diagnostikuje. Má totiž podobný vzhled jako běžné a nezhoubné cysty děložního hrdla. Tento typ nádoru je častý u pacientek trpících Peutz-Jeghersovým syndromem.\n\nK vzácnějším typům karcinomu děložního hrdla dále patří prognosticky špatný adenoskvamózní karcinom (3% výskyt). Ostatní jsou vzácné a rovněž většinou prognosticky nepříznivé: malobuněčný karcinom a další neuroendokrinní nádory.\n\nKarcinom děložního hrdla většinou vzniká na rozhraní dlaždicového epitelu, který pokrývá plochu hrdla obrácenou do pochvy, a cylindrického epitelu, který vystýlá kanál děložního hrdla, spojující pochvu s dutinou dělohy. Většinou roste exofyticky, tedy ve formy polypu směrem do pochvy, ale není vzácná ani endofytická forma – ať již ve formě vředu nebo expanze šířící se směrem k tělu dělohy.\n\nNejpoužívanějším systémem určeným k hodnocení pokročilosti karcinomu děložního hrdla je FIGO (: \"International Federation of Gynecology and Obstetrics\"). Tento systém však nezohledňuje moderní diagnostické metody jako CT či MRI a byl založený primárně na nálezu při gynekologických vyšetřeních, což mělo za následek jeho poměrně nízkou přesnost. Navíc nezohledňuje stav lymfatických uzlin, který je pro pacientovu prognózu rozhodující. Z těchto důvodů se postupně prosazuje TNM klasifikace podle AJCC (\"American Joint Committee on Cancer\") a UICC (\"United International Cancer Congress\").\nMRI a CT jsou optimální zobrazovací metody na predoperační staging a následné sledování pacientů s rakovinou děložního hrdla. Onkomarkery mají nízkou senzitivitu a specifičnost, proto se běžně v této indikaci nepoužívají.\n\nKarcinom děložního hrdla metastazuje do lymfatických uzlin; nejdříve v oblasti \"fossa obturatoria\" a podél vnějších, vnitřních a společných iliackých cév, do presakrálních a nakonec paraaortálních lymfatických uzlin (postižení paraaortálních lymfatických uzlin se již považuje za vzdálené metastázy). Riziko postižení lymfatických uzlin se stupněm pokročilosti nádoru je ve stádiu IIA přibližně 25 %.\n\nRozsev hematogenní (krevním řečištěm) cestou je vzácný a vyskytuje se jen v pokročilém stádiu. Nejčastěji jsou postiženy plíce a skelet (kosti).\n\nPro správné zhodnocení nálezu potřebuje radiolog kromě anamnézy i informace o léčby (zejména radioterapii a hormonální léčbě), chirurgických zákrocích ve vyšetřované oblasti (druh i čas) a vědět aktuální stádium menstruačního cyklu. Mezi druhy zobrazovacích diagnostik patří:\n\nMetodou první volby v určení lokálního rozsahu onemocnění od stádia IB je magnetická rezonance (MRI). Celková senzitivita metody je 95 %). Poskytuje zásadní informace pro rozhodnutí o způsobu léčby (operace či radioterapie). Informuje o velikosti nádoru a jeho případném šíření do okolí. Je nejpřesnější zobrazovací metodou pro odlišení karcinomu ohraničeného na děložní hrdlo od karcinomu infiltrujícího okolní struktury (zejména parametria, přesnost je více než 90%). Klinické vyšetření je nejpřesnější v odhadu infiltrace do parametrií, močového měchýře a konečníku, naopak kolposkopie je přesnější v hodnocení infiltrace pochvy.\n\nVětšina pacientek má v době vyšetření již histologicky stanovenou diagnózu a MR vyšetření je tedy určené primárně na posouzení rozsahu, ne na detekci onemocnění.\n\nMagnetická rezonance se také považuje za nejlepší zobrazovací metodu pro plánování radiochemoterapie a pro sledování lokální reakce na léčbu. Po šesti měsících od operace je MR schopná zodpovědně odlišit pooperační jizvovitou tkáň od lokální recidivy onemocnění.\n\nMagnetická rezonance nedokáže vzájemně odlišit jednotlivé histologické typy karcinomu děložního hrdla. Problematické je zobrazení zejména při malých adenokarcinomech, které rostou difuzně a jejichž signál je podobný signálu okolní stromatů.\n\nPacientka nemusí být nalačno více než 2 až 3 hodiny. Doporučuje se mírně naplněný močový měchýř. Vyšetřuje se v poloze na zádech a na omezení pohybových artefaktů střevní peristaltiky se podává spazmolytikum (většinou Buscopan). Při vyšetření se používají povrchové „phased-array“ cívky, které umožňují snímání s vysokým rozlišením a odstupem signál-šum. Endorektální a endovaginální cívky se používají vzácně. Nastavuje se malá oblast zájmu (: \"field of view, FOV\") s využitím tzv. fázového oversamplingu (brání artefaktům v „překlopení“ obrazu) a presaturace přední břišní stěny (cílem je odstranit rušivý signál z jejího pohybu při dýchání.\n\nZákladem pro zobrazení karcinomu děložního hrdla je T2 vážení (přístroj s hodnotou magnetického pole 1-3T, matrix 512, hloubka řezů 4–5 mm, fázové rozlišení nejméně 75 %), přičemž se vyšetřuje minimálně ve dvou rovinách (nejprve v dlouhé ose hrdla – sagitální rovina, poté kolmo na dlouhou osu – tranzverzální či šikmá tranzverzální rovina). Součástí standardního protokolu na určení stádia onemocnění by mělo být i vyšetření paraaortálních lymfatických uzlin (tedy kromě pánve i vyšetření dolního břicha). Ke standardním sekvencím dále patří tranzverzální sekvence v T1 vážení (6mm, matrix 512, fázové rozlišení nejméně 60 %), určená na posouzení bočních stěn pánve a lymfatických uzlin. Podávání nitrožilní kontrastní látky není při primárním stagingu potřebné, v individuálních případech může pomoci při identifikaci infiltrace rakoviny do stěny močového měchýře či konečníku. Podání kontrastní látky s následným rychlým dynamickým vyšetřením (ultrarychle T1 GRE sekvence) je naopak potřebné při rozlišení recidivy rakoviny od pooperačních a poradiačních změn.\n\nPři podezření na infiltraci pochvy se pro ideální zobrazení doporučuje naplnit pochvu sonografickým gelem. Tuto přípravu považují některá centra za poměrně kontroverzní – infiltraci je možné s podobnou citlivostí zhodnotit i při gynekologickém vyšetření, roztáhnutá pochva narušuje přehlednost okolních anatomických poměrů a navíc je příprava pro pacientku poměrně nepříjemná.\n\nDalší sekvence jsou volitelné a závisí na rozsahu onemocnění, preferencích radiologa a požadovaných informacích: ischemické sekvence v T2 vážení a MR urografie na posouzení případné infiltrace močovodů, T1 vážené sekvence po podání kontrastní látky v minimálně 2 rovinách a T2 vážené sekvence po potlačení signálu tuku při pátrání po píštělech (komplikace radiochemoterapie) a další.\n\nPočítačová tomografie (CT) se na posouzení lokálního rozsahu karcinomu děložního hrdla používá méně často; důvodem je její nižší tkáňový kontrast a tím pádem nižší přesnost. Je však ideální metodou na posouzení šíření onemocnění mimo pánev (70 %). Její největší výhodou je rychlost a vysoké prostorové rozlišení. Při vyšetření je kromě podání kontrastní látky do krevního oběhu vhodné podat i kontrastní látku \"per os\" (vypitím) a \"per rectum\" (do konečníku v podobě vodní klyzmy).\n\nCT je hlavní zobrazovací metodou pro plánování radioterapie.\n\nPozitronová emisní tomografie (PET) a její použití v rámci karcinomu děložního hrdla je dosud ve stádiu výzkumu a používá se v současnosti spíše individuálně při problematických případech.\n\nUltrasonografie (USG), zejména endovaginální, zatím na rozdíl od diagnostiky endometriálního karcinomu, hraje při diagnostice a sledování karcinomu děložního hrdla pouze okrajovou roli. Transabdominální USG má význam v detekci ascitu či přítomnosti metastáz v játrech, méně pak v retroperitoneálních lymfatických uzlinách.\n\nLéčba karcinomu děložního hrdla závisí na stádiu onemocnění.\n\nMikroinvazivní typ ve stádiu IA1 je možné řešit konizací nebo jednoduchou hysterektomií. U vyšších stádií (IB a IIA) se přistupuje k radikální hysterektomii (podle Wertheima) s odstraněním dělohy, parametrií a horní částí pochvy, včetně parakolpií. Součástí zákroku je v případě nálezu invaze karcinomu do cév i intrapelvická a paaortální lymfadenektomie (odstranění lymfatických uzlin). U mladých žen, které si chtějí zachovat plodnost, existuje možnost tzv. radikální trachelektomie kombinované s lymfadenektomií. Vyžaduje však velmi zkušeného operatéra.\n\nNejradikálnější operací je tzv. exenteracie pánve. Je možné k ní přistoupit u pokročilých nádorů či recidiv s prorůstáním do okolních orgánů (močový měchýř, konečník), ale ne do pánevních stěn, s cílem jej kompletně odstranit. Při přísném výběru vhodných pacientů je 5roční přežití až 82 %; operace značně snižuje kvalitu života (kolostomie, ureterostomie).\n\nPoužívá se primárně nebo jako neoadjuvantní léčba (léčba před operací s cílem zmenšit nádor). Radikální radioterapie je součástí léčby stádia IIB a vyšších. Pooperační radiochemoterapie se aplikuje pacientům, u kterých je vyšší riziko recidivy (velký objem nádorové masy, pozitivní resekční linie, malý bezpečnostní lem, cévní invaze, adenokarcinom, světlobuněčný karcinom). Pokročilá stádia (FIGO III a IV) jsou chirurgicky neléčitelná a léčí se radiochemoterapií.\n\nRadioterapie může být externí (zářič je vně těla pacienta) nebo tzv. brachyterapie (zářič se dočasně zavádí přímo do těla). Externí radioterapie se využívá při ozařování pánevních a paraaortálních lymfatických uzlin a parametrií (do 45 Gy). Brachyterapie je kontraindikovaná u pacientek s prorůstáním karcinomu do močového měchýře nebo konečníku kvůli riziku vzniku píštěle.\n\nNejdůležitějším prognostickým faktorem je velikost nádoru a přítomnost metastáz v lymfatických uzlinách. Gynekologické vyšetření má sklon skutečnou velikost podcenit. MRI dokáže identifikovat nádory od velikosti 1 cm a objektivně stanovit jejich velikost (objem); v případě vnějšího edému naopak skutečnou velikost spíše přeceňuje.\n\nNepříznivé prognostické faktory (faktory svědčící pro horší průběh onemocnění) jsou invaze nádorových buněk do cévního systému, pokročilé stádium onemocnění, postižení lymfatických uzlin, nádor větší než 4 cm a v neposlední řadě výskyt v mladém věku. Ve stádiu IA přežívá 5 roků celkem 95 % pacientek, ve stádiu IIB už jen 73 % a při vzdálených metastázích je to pouze 20 %. Rozšíření nádoru a paraaortálních lymfatických uzlin snižuje dobu přežití na polovinu. Prognóza recidivujícího karcinomu je velmi variabilní, od 10 až po 70 %, podle způsobu léčby a charakteru recidivy.\n\nDo oblasti děložního hrdla nejčastěji metastazuje, či přímo z dělohy prorůstá endometriální karcinom.\n\nMelanom se u žen z 1 až 3 % vyskytuje v oblasti genitálu, nejčastěji v poševní sliznici, odkud přímo prorůstá na děložní hrdlo. Primární maligní melanom děložního hrdla je vzácný.\n\nLymfom do oblasti děložního hrdla prorůstá zejména z okolních oblastí. Primární lymfom dělohy tvoří pouze 2 % všech mimouzlinových maligních lymfomů a nejčastěji postihuje právě děložní hrdlo. V oblasti děložního těla převažuje infiltrativní růst, který se projeví jeho celkovým výrazným zvětšením.\n\n"}
{"id": "456884", "url": "https://cs.wikipedia.org/wiki?curid=456884", "title": "Rakousko-uherské námořnictvo", "text": "Rakousko-uherské námořnictvo\n\nRakousko-uherské námořnictvo, plným názvem Císařské a královské válečné námořnictvo, zkráceně C. a k. válečné námořnictvo (německy \"Kaiserliche und Königliche Kriegsmarine\", ve zkratce \"K. u. k. Kriegsmarine\", maďarsky \"Császári és Királyi Haditengerészet\") bylo námořní složkou ozbrojených sil Rakousko-Uherska. Do roku 1867 loďstvo patřilo pod Rakouské císařství a na základě Rakousko-uherského vyrovnání se v roce 1867 změnil. Námořnictvo zaniklo společně s celou monarchií po skončení první světové války v roce 1918. Po první světové válce se Rakousko-Uhersko rozpadlo a ani jedna z těchto zemí díky tomu neměla pobřeží a tak byly všechny přístavy na Jadranu předány Itálii a Jugoslávii.\n\nO vybudování silného a moderního válečného loďstva se zasazoval především následník trůnu a generální inspektor branné moci František Ferdinand d'Este.\n\nRakousko-uherské lodě, podobně jako německé, nesly před svým názvem zkratku SMS (Seiner Majestät Schiff – loď Jeho Veličenstva), s výjimkou torpédovek a ponorek. Ty měly jen označení SM (Seiner Majestät) + německý název lodi, např. SM Unterseeboot 3 či SM Torpedoboot 100M.\n\nPočátky Rakousko-uherského námořnictva se datují do druhé poloviny 18. století. Habsburská monarchie roku 1797 ztratila po uzavření míru v Campo Formio Rakouské Nizozemí a Lombardii a naopak získalo část Benátska s Istrií a Dalmácií. Oblast Jaderského moře se pak stala prostorem formování námořnictva, které mělo nové rakouské državy bránit. Hlavním vojenským přístavem pak byly nadlouho Benátky.\n\nOd roku 1844 až do své smrti roku 1847 byl velitelem rakouského námořnictva arcivévoda Fridrich, syn arcivévody Karla. Arcivévoda Fridrich provedl v námořnictvu řadu změn, zejména ve školství a výcviku. Například zavedl pravidelnou výuku námořních oborů.\n\nBěhem revoluce v roce 1848 rakouské císařství dočasně ztratilo kontrolu nad vzbouřenou hlavní námořní základnou v Benátkách. Na stranu vzbouřenců se přidala i většina námořníků a prozatímní vláda nezávislé republiky Benátky navíc získala řadu rakouských válečných lodí. Námořnictvo muselo být obnoveno a v té době ztratilo svůj italský charakter. V této době se jeho hlavní základnou stala Pula. Nejdůležitější roli měl v obnově námořnictva dánský komodor I. třídy Hans Birch Dahlerup, který byl jeho velitelem jmenován 4. dubna 1849. Služební řečí se stala němčina a mezi důstojníky začaly převládat Rakušané. Dahlerup dále obnovil námořní blokádu Benátek, během které byl poprvé v historii použit letecký útok: z kolesového parníku \"Vulkan\" byly na město vypouštěny horkovzdušné balóny se střelným prachem. Benátky nakonec v srpnu 1849 obsadila vojska maršála Radeckého. Dahlerup také nechal postavit několik nových lodí a v Terstu zřídil námořní učiliště (\"Marine-Cadette-Collegium\"). Z vedení námořnictva Dahlerup odešel v roce 1851 a nahradil ho hrabě Wimpffen.\n\nV roce 1854 se velitelem námořnictva ujal arcivévoda Ferdinand Maximilián, který se zasadil o jeho zvětšení a modernizaci. V roce 1859 mělo k dispozici 44 válečných lodí a na počátku 60. let 19. století začala stavba prvních lodí vybavených parním strojem, lodním šroubem a chráněných pancířem. V roce 1864 odplul arcivévoda Ferdinand Maxmilián na palubě fregaty SMS \"Novara\" do Mexika, kde se stal mexickým císařem.\n\nV letech 1864 a 1866 rakouské námořnictvo úspěšně absolvovalo své první dvě námořní bitvy. Prvním střetnutím byla bitva u Helgolandu dne 9. května 1864, která byla součástí druhé války o Šlesvicko-Holštýnsko. Dánská flota v ní blokovala severoněmecké přístavy v okolí ústí Labe (především Brémy a Hamburk). Likvidací blokády bylo pověřeno rakouské námořnictvo, které jako jediná země Německého spolku disponovalo silnější flotou. Po dlouhé cestě ze Středozemního moře připluly v květnu 1864 do Severního moře dřevěné šroubové fregaty \"Radetzky\" a \"Schwarzenberg\", ke kterým se zde připojily tři pruské dělové čluny. Eskadře velel kapitán Wilhelm von Tegetthoff. Střetnutí se silnějším dánským svazem, tvořeným šroubovými fregatami \"Nils Juel\", \"Jylland\" a šroubovou korvetou \"Heimdal\" sice dopadlo nerozhodně, blokádu však přerušit dokázalo.\n\nDne 20. července 1866 se hlavní síly rakouského námořnictva vedené Tegetthoffem střetly u rakouského ostrova Vis s početnější a technicky vyspělejší italskou flotou a připravily jí v bitvě u Visu těžkou porážku.\n\nFregata SMS \"Novara\" jako první rakouská válečná loď podnikla v letech 1857–1859 cestu okolo světa. Loď vyplula 30. dubna 1857 z Terstu, dále navštívila Gibraltar, Madeiru, Rio de Janeiro, Kapské město, Cejlon, Madras, Nicobary, Singapur, Manilu, Hong Kong, Šanghaj, Sydney, Auckland, Tahiti a Valparaiso. Zpět do Terstu se \"Novara\" vrátila 30. srpna 1859. Během plavby posádka lodi nasbírala celou řadu vědeckých poznatků.\n\nKřižníky \"Kaiserin und Königin Maria Theresia\", \"Aspern\" a \"Kaiserin Elisabeth\" byly v letech 1900–1902 nasazeny při potlačení boxerského povstání v Číně. Různé rakousko-uherské lodě pak v Asii operovaly až do první světové války.\n\nRakousko-Uhersko začalo od 70. let 19. století budovat silnou říční flotilu, určenou pro operace na Dunaji a jeho přítocích. Jejím jádrem byly silně vyzbrojené a pancéřované říční monitory, kterých bylo postaveno celkem deset v pěti třídách. Monitory se dobře osvědčily v bojích první světové války a po jejím skončení některé z nich převzala Jugoslávie a Rumunsko. Zajímavostí je, že největší československá válečná loď \"President Masaryk\" konstrukčně vycházela z rakousko-uherského hlídkového člunu třídy \"Wels\".\n\nPo atentátu na Františka Ferdinanda d'Este a jeho choť Žofii, převezla jachta SMS \"Dalmat\" jejich ostatky z Metkoviće k ústí Neretvy a odkud je do Terstu přepravil dreadnought \"Viribus Unitis\".\n\nDne 28. července 1914 byla vyhlášena válka Srbsku, které ovšem nemělo přístup k moři a spojenecká Černá Hora neměla vlastní námořnictvo (pouze královskou jachtu). Opravdová válka na Jadranu proto vypukla teprve 12. srpna 1914, kdy se do konfliktu zapojily Francie a Velká Británie.\n\nRakousko-Uhersko bylo na počátku první světové války nejslabší z osmi tehdejších námořních mocností. Skládalo se ze tří dreadnoughtů třídy \"Tegetthoff\", devíti predreadnoughtů (tříd \"Radetzky\", \"Erzherzog Karl\" a \"Habsburg\"), tří pobřežních obrněných lodí třídy \"Monarch\", tří pancéřových křižníků (\"Sankt Georg\", \"Kaiserin und Königin Maria Theresia\" a \"Kaiser Karl VI.\"), čtyř lehkých křižníků (\"Admiral Spaun\" a třída \"Novara\"), pěti chráněných křižníků (tříd \"Zenta\" a \"Panther\"), 6 velkých torpédoborců třídy \"Tátra\" a 12 malých torpédoborců (zejména třídy \"Huszár\"), 71 torpédovek, šesti ponorek a řady menších lodí (včetně plavidel Dunajské flotily).\n\nTéměř všechny lodě se v době vypuknutí války nacházely na Jadranu. Jedinou výjimkou byl chráněný křižník SMS \"Kaiserin Elisabeth\", operující na Dálném Východě a ztracený v bitvě o Čching-tao. Námořnictvu velel admirál Anton Haus.\n\nPodle předválečných plánů měly rakousko-uherské a italské námořnictvo společně operovat z Messiny a přerušit přepravu francouzských vojsk z Afriky na Evropská válčiště. Tyto plány se však ukázaly jako nepoužitelné, jelikož se Itálie do války nezapojila a zachovala neutralitu. V nové situaci se rakousko-uherské námořnictvo omezilo na obranu svého pobřeží, blokádu pobřeží Černé Hory a podporu pozemních jednotek.\n\nStáty Dohody měly v oblasti výraznou převahu, která se stala zdrcující poté, co se do války na jejich straně roku 1915 připojila Itálie. Rakousko-uherské námořnictvo proto převážnou část války strávilo kotvíc na základnách a do bojů se zapojily zejména jeho lehké síly a ponorky. I tak ale bylo úspěšné, protože za celou válku neztratilo kontrolu nad Jaderským mořem (zejména operace ponorek odradily státy Dohody od operací na Jadranu a pokusů o vylodění a proto se spokojily s vybudováním blokády Otrantské úžiny) a navíc na sebe vázalo celé italské námořnictvo, většinu francouzského a k tomu i britské Středomořské loďstvo.\n\nČerná Hora do války vstoupila 8. srpna 1914 a již o dva dny později vyhlásilo Rakousko-Uhersko blokádu černohorského pobřeží, kterou prováděly křižníky \"Szigetvár\" a \"Zenta\", torpédoborce \"Ulan\", \"Uskoke\" a \"Streiter\" a čtyři torpédovky. Hladinové lodě však nemohly blokádu dlouhodobě udržet, protože do války mezitím vstoupily Francie a Velká Británie. Silná anglo-francouzská námořní eskadra, čítající dohromady 17 lodí, vplula na Jadran, aby blokádu prolomila. Zahrnovala například francouzské dreadnoughty \"Courbet\", \"Jean Bart\", dvě eskadry predreadnoughtů a eskadru britských pancéřových křižníků. Dne 16. srpna 1914 se tato eskadra přiblížila do oblasti, kde hlídkovala \"Zenta\" společně s torpédoborcem SMS \"Ulan\". Po krátkém boji byla \"Zenta\" potopena poblíž přístavu Bar, zatímco \"Ulan\" unikl. Tím započala námořní blokáda vedená Dohodou, která se však do nitra Jadranu téměř nepouštěla. Jedinou výjimkou byl neúspěšný pokus francouzské ponorky \"Curie\" proniknout do Puly z 16. prosince 1914.\n\nV blokádě tak pokračovaly pouze rakousko-uherské ponorky, které však působily Dohodě citelné ztráty a omezovaly dodávky Srbsku, čímž nemalou mírou přispěly k jeho vyčerpání a porážce. Například \"U-12\" 21. prosince 1914 torpédem poškodila francouzský dreadnought \"Jean Bart\" a citelně blokádu oslabila, protože moderní francouzské dreadnoughty se již na Jadran neodvážily.\n\nDne 23. května vstoupila do války na straně Dohody i doposud neutrální Itálie. Hned druhý den podniklo rakousko-uherské námořnictvo velký útok na italské pobřeží, během kterého byla ostřelována Ancona a další italské přístavy.\n\nVe dnech 14–15. května 1917 napadlo rakousko-uherské loďstvo protiponorkové bariéry Otrantského průlivu, které zde zřídily Dohoda, aby jeho lodě a zejména ponorky uzavřela v Jaderském moři. Operace vyústila v bitvu v Otrantské úžině, ve které se lehkým křižníkům a torpédoborcům, operujícím s krytím těžších jednotek, podařilo blokádu úžiny na několik týdnů narušit.\n\nV říjnu 1917 se vzbouřila část posádky torpédovky \"Tb.11\" a i s plavidlem dezertovala do Itálie.\n\nV roce 1918 už válečné možnosti Rakousko-Uherska silně negativně ovlivňoval nedostatek potravin i národnostní třenice. Také v námořnictvu vypuklo několik vzpour. Nejvýznamnější byla vzpoura v boce Kotorské, která vypukla 1. února 1918 na palubě pancéřového křižníku \"Sankt Georg\". V reakci na kotorskou vzpouru se novým velitelem námořnictva stal kontradmirál Miklós Horthy, který se pokusil znovu převzít bojovou iniciativu a na červen 1918 naplánoval velký útok na blokádu Otrantského průlivu. Rakousko-uherské lodě, rozdělené do několika skupin, vypluly večer 8. června k útoku. Druhou skupinu však u ostrova Premuda napadly italské torpédové čluny MAS, které dvěma torpédy potopily dreadnought \"Szent István\". Jelikož byl útok vyzrazen, celá operace byla ihned zrušena. Do konce války proběhlo již jen několik menších střetnutí, ale již žádná operace takového rozsahu.\n\nRakousko-uherské ponorky dosáhly během války několika úspěchů. Ponorka \"U 12\" zasáhla 21. prosince 1914 torpédem francouzskou bitevní loď \"Jean Bart\". Ponorka \"U 5\" potopila 27. dubna 1915 v Otrantské úžině francouzský pancéřový křižník \"Léon Gambetta\" a \"U 4\" potopila 18. července 1915 italský křižník \"Giuseppe Garibaldi\". Poškozeny byly také britské lehké křižníky HMS \"Dublin\" a HMS \"Weymouth\". Celkem rakousko-uherské ponorky potopily 2 pancéřové křižníky, 5 torpédoborců, 1 torpédovku a 3 ponorky a poškodily 1 bitevní loď, 2 lehké křižníky a jeden torpédoborec při ztrátě 7 člunů. Nejúspěšnější velitelé rakousko-uherských ponorek byli Zdenko Hudeček (47 726 BRT/11 lodí) a Georg Ludwig von Trapp (45 668 BRT/12 lodí včetně křižníku \"Léon Gambetta\").\n\nOd roku 1916 mělo rakousko-uherské námořnictvo i svou leteckou složku (\"K.u.K. Seeflugwesen\", později \"K.u.K. Seefliegerkorps\"). Její letounům se jako prvním na světě podařilo ze vzduchu potopit nepřátelskou ponorku. Stalo se tak v Benátkách 8. června 1916 a obětí rakousko-uherských letounů se stala britská ponorka \"B-10\". Dne 15. září 1916 navíc před bokou Kotorskou potopily ještě francouzskou ponorku \"Foucault\".\n\nOd léta 1918 námořnictvo přestávalo být bojeschopné. Po zahájení ofenzivy Dohody na italské frontě dne 24. října 1918 zachvátila námořnictvo téměř všeobecná vzpoura. Dne 30. října 1918 rozhodl císař Karel I. o předání celého loďstva nově vzniklému Království Srbů, Chorvatů a Slovinců, které o ně mělo eminentní zájem. Následujícího dne v 16:45 byla na vlajkové lodi \"Viribus Unitis\" stažena rakousko-uherská válečná vlajka a následně vztyčena jihoslovanská vlajka. Předání lodí pokračovalo až do druhého dne. Ještě v noci z 31. října na 1. listopadu však \"Viribus Unitis\" potopila pomocí magnetické miny posádka italského živého torpéda (o předání lodi jihoslovanům jeho posádka nevěděla). Za několik dnů všechny původně rakousko-uherské válečné lodě obsadily italské výsadky. Předání bylo vítězi války anulováno, všechny velké lodě si rozdělily státy Dohody a Království Srbů, Chorvatů a Slovinců bylo ponecháno jen 12 torpédovek. Bývalé hlavní rakousko-uherské námořní základny se pak nacházely na jeho území.\n\nHlavní základnou Rakousko-uherského námořnictva byla Pula, která v této roli nahradila Benátky – město, kde se moderní Rakousko-uherské námořnictvo zformovalo. Týlové základny byly v Terstu a Rijece. Pomocné základny byly Kotor, Dubrovnik, Zadar, Šibenik a Split. V Pule a Terstu stály nejdůležitější loděnice. Rakousko-uherská námořní akademie (\"k.u.k. Marine-Akademie\") byla v Rijece.\n\n\n\n"}
{"id": "456886", "url": "https://cs.wikipedia.org/wiki?curid=456886", "title": "Rousínov (Svor)", "text": "Rousínov (Svor)\n\nRousínov (německy: \"Morgentau\" či \"Morgenthau\") je malebná vesnička v okrese Česká Lípa, část obce Svor. Žije zde 37 obyvatel.\n\nRousínov se nachází v srdci Lužických hor, 2 kilometry severně od Svoru a 3 kilometry severozápadně od Cvikova, sevřená mezi kopci Pařez a Rousínovský vrch. Severně od obce se nachází zřícenina hradu Milštejn a byl zde Rousínovský hrádek. Vesnicí protéká Boberský potok.\n\nPrvní písemná zmínka pochází z roku 1612, ale vznik je odhadován na konec 14. století. V minulosti se v obci nacházely sklárny a 12 brusíren skla. Byl zde také mlýn. Většina domů pochází z první poloviny 19. století. Jedná se převážně o přízemní roubené domy s podstávkou. Dnes je jedinou společenskou budovou ve vsi penzion a restaurace Milštejn, které jsou pojmenovány po nedaleké hradní zřícenině. Byla zde škola, založená roku 1876, dnes doplněná kamennou skupinkou od místního umělce Augusta Albera. U obce na zalesněném návrší jsou zbytky Rousínovského hrádku.\n\nZe Cvikova vzdáleného 4 km sem vede zelená turistická značka, přes Milštejn do Rousínova cesta značená červeně.\n"}
{"id": "456893", "url": "https://cs.wikipedia.org/wiki?curid=456893", "title": "Důchodové pojištění", "text": "Důchodové pojištění\n\nDůchodové pojištění (příp. též penzijní pojištění, I. pilíř) tvoří spolu s nemocenským pojištěním součást sociálního zabezpečení.\n\nZákon o důchodovém pojištění upravuje hmotné zabezpečení pojištěnců pro případ stáří, poklesu pracovní schopnosti z důvodu dlouhodobě nepříznivého zdravotního stavu (tj. invalidity) a úmrtí živitele prostřednictvím důchodů. Jiné dávky se z důchodového pojištění neposkytují. Důchodové pojištění je podle zákona jednotné pro všechny skupiny pojištěnců, tj. zaměstnance, osoby ve služebním poměru, členy družstev, osoby samostatně výdělečně činné a další skupiny pojištěnců. Při splnění stanovených podmínek je pojištění povinné (jen v určitém rozsahu je možné se účastnit dobrovolně).\n\nNa sklonku 90. let minulého století přijaly státy střední a východní Evropy zásadní změny právní úpravy důchodového systému. Tato reforma byla vedena nezbytností přetvořit velmi nákladnou úpravu důchodů, kdy toto uspořádání bylo hrazeno ze zdrojů podniků, na pevný důchodový systém, který by zvýšil podíl pojištěných osob ve vztahu ke hrazení nákladů a poskytl jim vyšší ochranu práv nabytých v tomto systému. Výsledkem reformy byl smíšený systém veřejnoprávního a soukromého uspořádání, který by měl zahrnovat stálá a udržitelná práva.\n\nČeská důchodová reforma byla zásadní změnou důchodového systému v České republice. Nově vznikl tzv. II. pilíř, neboli důchodové spoření, do kterého bylo možné dobrovolně vstoupit od 1. ledna 2013. Byla představena ekonomickými ministry vlády ČR v únoru 2011. Lidé si sami mohli vybrat, zda budou spořit část svých peněz na důchod v soukromých penzijních fondech. Kromě změny systému důchodů, bylo součástí reformy i sjednocení výše DPH na 17,5 %, aby se vyrovnaly ztráty příjmů státního rozpočtu.\n\nDůchodový systém se skládá ze tří pilířů:\nPrvní pilíř představuje zajištění od státu. Ve druhém pilíři se účastníci zajišťují svými vlastními prostředky s výraznou podporou státu, který jim umožní vyvést 3 % ze státního prvního pilíře na jejich soukromé účty v důchodovém pojištění. Třetí pilíř je čistě soukromý, ale stát jej podporuje pomocí státních příspěvků. Mohou do něj přispívat také zaměstnavatelé.\n\nÚčast je povinná pro tyto fyzické osoby:\nPojištěncem se rozumí ten, který je nebo byl účasten pojištění. Rozlišujeme účast povinnou a dobrovolnou (souběh obou je možný):\n\nZákon o důchodovém pojištění rozlišuje u dob pojištění dva pojmy: dobu pojištění a náhradní dobu pojištění. Pro vznik nároku na důchod ve výši procentní výměry důchodu se náhradní doba pojištění hodnotí stejně jako doba pojištění, pokud v zákoně o důchodovém pojištění není stanoveno jinak. Základní rozdíl mezi těmito dva pojmy je ten, že za dobu pojištění se platí pojistné na důchodové pojištění, zatímco za náhradní dobu pojištění se toto pojistné neplatí.\n\nZa dobu pojištění je tedy považováno to období, ve kterém za osoby účastnící se důchodového pojištění bylo zaplaceno pojistné. Podmínka je většinou považována za splněnou i přesto, že zaměstnavatel pojistné neodvedl. Za dobu pojištění nelze považovat měsíc, ve kterém nebyly dosaženy požadované příjmy, pro zaplacení pojistného. Omluvné důvody se vztahují na pracovní neschopnost, ošetřování dítěte (do 10 let věku) či jiné blízké osoby a těhotenství.\n\nDůchodový věk je diferencován podle toho, zda se jedná o muže nebo o ženu. U žen pak záleží na počtu vychovaných dětí. Dalším kritériem stanovení důchodového věku je rok narození pojištěnce, tj. zda se narodil před rokem 1936, v období let 1936 až 1968 a po roce 1968. Důchodový věk můžeme pro zjednodušení rozdělit na obecný (v závislosti na časovém období - specificky vymezen) a snížený (podle počtu strávených let ve vymezených zaměstnáních).\nZ důchodového pojištění se poskytují tzv. dávky důchodového pojištění.\n\nPřímé - jejich výše (procentní výměra) se odvozuje z výše příjmů pojištěnce:\nOdvozené (pozůstalostní) - jejich výše (procentní výměra) se odvozuje z výše důchodu jiné osoby, tj. zemřelého důchodce nebo pojištěnce:\n\nPojištěnec má nárok na starobní důchod, jestliže získal potřebnou dobu pojištění a dosáhl stanoveného věku (v roce 2015 dosáhl důchodového věku a splnil 31 let doby pojištění), popř. splňuje další podmínky stanovené v zákoně o důchodovém pojištění. Výše důchodu se skládá ze základní výměry (2400,- Kč pro rok 2015) a výměry procentní. Výše procentní výměry se obecně určuje stanovenou procentní sazbou z výpočtového základu podle získané doby pojištění. Rozlišuje se doba pojištění získaná do vzniku nároku na tento důchod (1,5 % výpočtového základu za každý celý kalendářní rok) a doba získaná po vzniku nároku na tento důchod (důchod se bude stanoveným způsobem zvyšovat).\n\nPojištěnec má nárok na tento důchod, jestliže nedosáhl věku 65 let nebo důchodového věku, je-li vyšší, a stal se:\nInvalidita se posuzuje na základě poklesu pracovní neschopnosti nejméně o 35 %. Posuzují ji lékaři okresních správ sociálního zabezpečení při zjišťovacích lékařských prohlídkách a při kontrolních prohlídkách. Rozlišujeme 3 stupně:\nPotřebná doba pojištění je upravená v zákoně o důchodovém pojištění a je odstupňovaná podle věku pojištěnce. U pojištěnce nad 28 let činí potřebná doba pojištění 5 let v období posledních 10 let před vznikem invalidity a u pojištěnce ve věku nad 38 let ještě 10 let v období posledních 20 let před vznikem invalidity.\n\nZákladní výměra invalidního důchodu náleží v obecné výši (v roce 2015 ve výši 2400 Kč měsíčně). Procentní výměra se stanoví tak, že za každý rok doby pojištění činí:\nPři změně invalidity nedochází k zániku nároku na tento důchod. Stanoví se jen nová výše procentní výměry v závislosti na novém stupni invalidity.\n\nVdova má nárok na vdovský důchod po manželovi, který byl buď poživatelem starobního nebo invalidního důchodu, nebo splnil ke dni smrti podmínku potřebné doby pojištění pro nárok na invalidní důchod, podmínky nároku na důchod starobní, nebo zemřel následkem pracovního úrazu.\n\nVdovský důchod náleží vždy po dobu jednoho roku od smrti manžela. Po uplynutí této doby má vdova nárok na vdovský důchod, jestliže splňuje alespoň jednu z následujících podmínek:\nNárok zaniká:\nZákladní výměra činí měsíčně 2400,- Kč v roce 2015. Procentní výměra činí 50% výměry starobního nebo invalidního důchodu pro invaliditu třetího stupně, na který měl nebo by měl nárok zemřelý v době smrti.\n\nNa sirotčí důchod má nárok nezaopatřené dítě, zemře-li rodič (osvojitel) dítěte nebo osoba, která převzala dítě do péče nahrazující péči rodičů na základě rozhodnutí soudu o svěření dítěte do výchovy jiné osoby. Rodič (osvojitel) a uvedená osoba však museli splňovat stejné podmínky jako zemřelý manžel pro nárok na vdovský důchod. Nárok na sirotčí důchod vzniká i v případě, že zemřelá osoba splnila jen polovinu potřebné doby pro vznik nároku na invalidní důchod. Nárok nevzniká po pěstounovi nebo jeho manželovi. V případě úmrtí obou rodičů vzniká nárok na tento důchod po každém z rodičů.\n\nNárok zaniká, přestane-li být dítě nezaopatřené (dovršením 26 let věku nebo ukončením soustavné přípravy na budoucí povolání) nebo osvojením anebo na základě rozhodnutí soudu, že dítě úmyslně způsobilo smrt osoby, po níž náleží sirotčí důchod.\n\nZákladní výměra důchodu činí 2400,- Kč pro rok 2015. Výše procentní výměry 40% výměry starobního nebo invalidního důchodu pro invaliditu třetího stupně, na který měl nebo by měl nárok zemřelý rodič. Oboustranně osiřelému dítěti náleží 40 % výměry důchodů po každém z rodičů, základní výměra však náleží pouze jednou.\n\nNárok na důchod mají všichni, kteří splní podmínky stanovené zákonem o důchodovém pojištění. Podmínky jsou odlišné pro jednotlivé typy důchodů. Nárok nezaniká uplynutím času. Vzniká v případě, že je splněna podmínka nároku na důchod, jsou splněny podmínky pro jeho výplatu (příjem z výdělečné činnosti) či byla podána žádost o přiznání nebo vyplacení důchodu.\n\nNárok na výplatu důchodu se liší od nároku na důchod. Zaniká uplynutím 5 let ode dne, za který důchod náleží. Lze uzavřít dohodu o srážkách, ale jen pro pohledávky na výživném a na úhradu přeplatku na důchodu.\n\nDůchod lze přiznat jen na základě písemné žádosti oprávněné osoby. Řízení o změně poskytování nebo výše již přiznaného důchodu se zahajuje na základě písemné žádosti nebo z podnětu orgánu, který je příslušný rozhodnutí o této změně.\n\nDůchody se vyplácejí buď v hotovosti, nebo na účet příslušné banky (na základě žádosti příjemce). Občanům umístěným v ústavech sociální péče je prováděna výplata v hotovosti prostřednictvím ústavů. V nemocničních zařízeních lze o výplatu požádat, bude-li pobyt trvat déle než 1 měsíc.\n\nZa příjemce důchodu se považuje oprávněný, jeho zákonný zástupce nebo zvláštní příjemce (občan určený rozhodnutím obecního úřadu).\n\nVýplata dávek probíhá pravidelně v měsíčních lhůtách (určuje plátce dávky). Pokud byl důchod vyplacen ve vyšší částce nebo neprávem (příjemce nesplnil některou z daných povinností), má plátce nárok na jeho navrácení; tento nárok zaniká po 5 letech ode dne vyplacení dávky. Jedinci, který musí na základě rozhodnutí pravomocného orgánu důchodového pojištění vrátit dávku, je možné srazit přeplatek z důchodu, mzdy nebo jiného příjmu.\n\nProti rozhodnutí České správy sociálního zabezpečení lze podat od roku 2010 jako řádný opravný prostředek písemné námitky, a to do 30 dnů ode dne oznámení rozhodnutí účastníků řízení. Námitky se podávají u ČSSZ nebo u kterékoliv okresní správy sociálního zabezpečení. Proti rozhodnutí o námitkách lze podat žalobu, o níž rozhoduje soud.\n\n\n\n\n"}
{"id": "456894", "url": "https://cs.wikipedia.org/wiki?curid=456894", "title": "Daniel Jarque", "text": "Daniel Jarque\n\nDaniel Jarque González (1. ledna 1983 – 8. srpna 2009) byl španělský fotbalový střední obránce.\n\nDaniel Jarque hrál téměř celou kariéru v týmu RCD Espanyol, v roce 2009 byl jmenován kapitánem týmu a v srpnu téhož roku v šestadvaceti letech zemřel.\n\nJarque se narodil v Barceloně a byl účastníkem mládežnické výchovy týmu RCD Espanyol, debut v první lize odehrál 20. října 2002 v utkání proti týmu Recreativo de Huelva. Po obnovení smlouvy platné do roku 2009 v sezóně 2006–2007 se účastnil 14 zápasů v Evropské lize UEFA, v tomto roce se Espanyol dostal do finále poháru UEFA, kde prohrál při penaltovém rozstřelu s týmem Sevilla FC.\n\nNa začátku sezóny 2009–2010 převzal po legendárním Raúlu Tamudovi kapitánskou pásku.\n\nPodle některých španělských online deníků Jarque byl nalezen mrtvý před začátkem sezóny v Covercianu ve Florencii. Měl telefonovat se svojí přítelkyní z hotelového pokoje, kde měl být postižen infarktem myokardu. Byl nalezen poté, když spoluhráči zjistili, že nepřišel na jídlo.\n\nNěkteré další zdroje uvádějí, že přítelkyně Daniela Jarqueho informovala jeho spoluhráče o výpadku na telefonu.\n\n\n\n"}
{"id": "456897", "url": "https://cs.wikipedia.org/wiki?curid=456897", "title": "Globin", "text": "Globin\n\nGlobin je bílkovinný řetězec, který spolu s porfyrinovou skupinou a navázaným železem tvoří jednu ze čtyř podjednotek hemoglobinu, tedy červeného krevního barviva. V širším smyslu se termín vztahuje nejen na tetramerické (čtyř-podjednotkové) hemoglobiny, ale i monomerický myoglobin a rostlinný leghemoglobin.\n\nLidský hemoglobin obsahuje čtyři globiny:\n"}
{"id": "456904", "url": "https://cs.wikipedia.org/wiki?curid=456904", "title": "Seznam obcí v departementu Tarn", "text": "Seznam obcí v departementu Tarn\n\nToto je seznam obcí v departementu Tarn ve Francii, jichž je celkem 323:\n"}
{"id": "456905", "url": "https://cs.wikipedia.org/wiki?curid=456905", "title": "Cetnov", "text": "Cetnov\n\nCetnov () je převážně chatová a rekreační vesnice, místní část města Chebu, v okrese Cheb, v Karlovarském kraji. V roce 2011 zde trvale žilo 52 obyvatel.\n\nCetnov leží v nadmořské výšce 450 metrů, přibližně 5 kilometrů severozápadně od Chebu. Sousedí s vesnicí Bříza. Nachází se na severním břehu vodní nádrže Skalka, v blízkosti státních hranic s Německem.\n\nPrvní písemná zmínka o Cetnovu pochází z roku 1221, kdy pod názvem plnila funkci ministeriálního sídla s vlastním opevněním. V roce 1462 byla vesnice dobyta českými vojsky a vypálena. Panské sídlo však bylo opět postaveno, a přežilo až do požáru v roce 1892. V letech 1961–1964, kdy se začala budovat vodní nádrž Skalka, se začala hladina Ohře k obci přibližovat, až se nakonec Cetnov ocitl přímo u okraje přehrady. Protože většina statků a původních domů byla v minulosti zbořena, začíná se z Cetnova stávat rekreační oblast. Z původní zástavby zůstaly pouhé dva statky. V roce 1930 zde žilo v patnácti domech 97 lidí. V roce 1980 už zde bylo evidováno již jen šest stálých obyvatel.\n\nOd 16. století patřil Cetnov do majetku chebského, v roce 1850 se stal místní částí obce Pomezí nad Ohří, a nakonec, v roce 1976 připadl jako místní část městu Chebu, jíž je dodnes.\n\n\nCetnovem prochází červeně značená turistická stezka. Nachází se zde několik pohostinství a penzionů.\n"}
{"id": "456908", "url": "https://cs.wikipedia.org/wiki?curid=456908", "title": "Hapax legomenon", "text": "Hapax legomenon\n\nHapax legomenon (ř. ἅπαξ λεγόμενον, tj. jedinkrát řečené) nebo pouze hapax znamená slovo, které se v určitém textovém souboru vyskytuje jen jednou. Textovým souborem mohou být veškeré písemnosti v daném jazyce, spisy určitého autora apod.\n\n\"Hapax legomena\" jsou zpravidla obtížně přeložitelná, zvláště pokud se vyskytují jen jednou ve všech literárních památkách určitého, zejména mrtvého jazyka. Zkoumání mrtvých jazyků je omezeno na zachované literární památky a významy jednotlivých slov se pak dají určovat jen podle jejich různých kontextů a použití, případně podle etymologie a slov podobných. \n\nZkoumání hapax legomen je důležité například v biblistice, při textové kritice a překladech biblických textů.\n\nPojem hapax legomenon označuje slovo, resp. slovní tvar, který se vyskytuje v textu (v mluveném či psaném projevu) pouze jedenkrát. Hapax legomena se – vzhledem k nedostatečným dokladům o jejich původu – zpravidla nevyskytují ani ve slovnících. Nejčastější výskyt hapax legomenon je spojen zejména s malokorpusovými jazyky, jejich výskyt je však doložitelný i u ostatních jazyků. V jazyce se kromě slovního spojení hapax legomenon můžeme setkat ještě s pojmy jako dis legomenon, tris legomenon a tetrakis legomenon. Tato označení (dis, tris, tetrakis) odpovídají četnosti výskytu daného slova v textu, tato násobná označení nejsou však tolik užívána.\n\nVýskyt hapax legomen ovlivňují následující faktory: délka textu, tematická bohatost textu, publikum, pro které je text určen, a časové období, v němž byl text vytvořen. Jako příklady hapax legomen uvádí \"Encyklopedický slovník češtiny\" např. výrazy: (ze staroslověnštiny) \"povslún\", \"posvázanie\"; (ze slovníků Klaretovy družiny') \"posvěcen/posviecan\", \"požlát\"; (z Rukopisu královédvorského) \"pietný\", \"jarohlavý\", \"dlúhopustý\". \n\nPůvod slova hapax legomenon je transliterací řeckého ἅπαξ λεγόμενον, což je možné přeložit jako „řečený pouze jednou“. Výskyt hapax legomenon ve starší literatuře je obtížněji zjistitelný, jelikož máme k dispozici jen omezený počet dochovaných textů; je tedy pravděpodobné, že některá slova nacházející se ve starší literatuře považujeme za hapaxy nenáležitě, z důvodu nedostatečné evidence. Dodnes existuje např. spousta nerozluštěných hebrejských slov. Vysoký výskyt hapax legomenon je spojen s Biblí, ve Starém zákoně je přibližně 400 slov považováno za přímá vyjádření hapax legomen.\n\nZnalost hapax legomenon by bylo možné využít při určování autorství psaných děl, jelikož výskyt hapaxů bývá spjat s určitým dílem či částí autorské tvorby. Konkrétním příkladem může být dramatická tvorba Williama Shakespeara obsahující v celé své šíři přibližně stejné procentuální zastoupení hapax legomen. \n\nHapax legomena nejsou jen jakousi statistickou náhodou, přestože mohou být snadno určována pomocí matematických pravidel jazyka. Tak fenomén hapax legomenon existuje ruku v ruce se Zipfovým zákonem, který říká, že relativní pořadí slova v textu a jeho frekvence je konstantní.\n\nČili platí r×f = c (slovo s největší četností se vyskytuje v textu dvakrát častěji než druhé nejčastější slovo, třikrát častěji než třetí, čtyřikrát častěji než čtvrté. Řada by takto pokračovala donekonečna). V závislosti na tvaru křivky, která je Zipfovým zákonem popisována, zjistíme, že značná část slov v korpusu se vyskytuje právě pouze jednou, jedná se tedy o hapax legomena. Ačkoli výskyt konkrétního hapaxu v určitém textu nelze očekávat příliš často, možnost výskytu blíže neurčeného hapax legomena je poměrně vysoká.\n\nFrekvence hapax legomen souvisí s typem jazyka; jazyky syntetické obsahují vyšší počet hapax legomen než jazyky analytické. To je dáno skutečností, že analytické jazyky tvoří méně slovních forem, je u nich tedy větší šance, že dojde k opakování jednotlivých tvarů.\n\nBohatství textu je charakterizováno všemi slovními tvary kromě pomocných sloves. V praxi lze hapax legomen užít právě k měření bohatosti slovní zásoby. Ovšem v případě, že slovní tvary nejsou lemmatizovány, charakterizují spíše bohatost forem v určitém jazyce. Jinými slovy, užití hapax legomen má své opodstatnění spíše při určování syntetičnosti či analytičnosti konkrétního jazyka. V homogenních textech střední délky tak hapaxy fungují spíše jako indikátory pozice daného jazyka na škále syntetických–analytických jazyků\n\nVýskyt hapax legomen v textu značně komplikuje možnosti automatického zpracování přirozeného jazyka a ztěžuje strojům možnost porozumět textu.\n\n„Hapax legomenon společně s dalšími vzácnými jazykovými jevy tvoří zajímavý problém pro aplikace tvořené na základě korpusů: kvůli nízké frekvenci jejich výskytu neposkytují dostatečná data pro aplikace, jako je srovnávání jazyků nebo strojový překlad.“ („Hapax legomenon and other so called rare events present an interesting problem for corpus based applications: due to their low frequency, they fail to provide enough statistical data for applications like word alignment or statistical machine translation.“)\n\nVýraz „nonce word“ lze přeložit jako „záměrné slovo“. Zatímco hapax legomenon vypovídá o určitém textu, nikoli o původu slova nebo o jeho četnosti užívání v řeči, nonce word je utvořeno speciálně pro určitou příležitost či situaci. Oba pojmy tak stojí ve vzájemném napětí. Přesto v některých výkladech mohou oba termíny splývat; např. v díle \"Encyklopedia jazykovědy\" chápe Jozef Mistrik hapax legomenon podobně jako \"nonce word\", tedy jako výraz, který „slouží například k ozvláštnění jazykových prostředků v uměleckém díle“. Tuto tendenci k synonymnímu užívání obou pojmů lze pozorovat především v uměleckých a publicistických textech.\n\n\n\n"}
{"id": "456911", "url": "https://cs.wikipedia.org/wiki?curid=456911", "title": "Bellatrix", "text": "Bellatrix\n\nGama Orionis (γ Ori/γ Orionis) nebo Bellatrix je modrobílý obr ve vzdálenosti 326 světelných let od Slunce. Je třetí nejjasnější hvězdou v souhvězdí Orionu a dvacátou sedmou nejjasnější hvězdou na noční obloze.\n\nNachází se v centrální části souhvězdí (na levém rameni) severně od Orionova pásu (tvořeného Alnitakem, Alnilamem a Mintakou) a na západ od Betelgeuze, s nímž tvoří horní stranu postavy ve tvaru přesýpacích hodin, která je složena z nejjasnějších hvězd souhvězdí.\n\nBellatrix je hvězda severní polokoule, je však snadno pozorovatelná ze všech obydlených oblastí Země. Je neviditelná pouze na vnitřních oblastech Antarktidy. Na druhé straně je hvězda cirkumpolární pouze pro území poblíž severního pólu Země.\n\nJedná se o mladou hvězdu, starou asi 10-20 milionů let, u níž se blíží konec současné fáze svého životního cyklu. Bellatrix má satelit, který se nachází v úhlové vzdálenosti 179\" od hlavní hvězdy.\n\nNejvýhodnější doba pro její pozorování na noční obloze je v zimě od ledna do března.\n\nSouhvězdí Orionu obsahuje mnoho modrých hvězd. Drtivá většina z nich patří k velké OB asociaci Orion OB1, jedné z nejznámějších a nejvíce studovaných OB sdruženích na obloze. Na nějakou dobu se věřilo, že Bellatrix patří do stejné hvězdné asociace (Orion OB1), jako většina jasných hvězd v souhvězdí Orionu, ale po měření prostřednictvím trigonometrické paralaxy, měřené v průběhu mise Hipparchos, se ukazálo, že je Bellatrix o hodně blíže k Slunci, než Orionova asociace. Vzdálenost hvězdy od nás se odhaduje na 243 světelných let (někde se uvádí 240±20 světelných let), zatímco hvězd asociace Orion OB1 na více než 1000 světelných let (průměr 1140).\n\nV minulosti byla tato hvězda používána astronomy jako standard pro stanovení variabilního jasu jiných hvězd. Později však bylo zjištěno, že jas Bellatrix není konstantní. Tato proměnná hvězda třídy Ina pravidelně mění svůj jas o méně než 6 % (pohybuje se v rozmezí od 1,59 do 1,64).\n\n\n"}
{"id": "456913", "url": "https://cs.wikipedia.org/wiki?curid=456913", "title": "Palais des Tuileries", "text": "Palais des Tuileries\n\nPalais des Tuileries (česky \"Tuilerijský palác\") byl královský palác v Paříži. Původní zámek byl vzdálený asi 500 m od paláce Louvre, se kterým byl posléze spojen dvěma křídly (dnešní \"Pavillon de Flore\" a \"Pavillon de Marsan\") a uzavíral tak západní stranu komplexu. Palác vyhořel během potlačování Pařížské komuny v roce 1871 a posléze byl stržen. Západně od paláce se rozkládal zámecký park Jardin des Tuileries.\n\nVýstavba paláce začala v roce 1564 pro královnu Kateřinu Medicejskou podle plánů architekta Philiberta Delorma (1510–1570) na místě bývalé cihelny (fr. \"la tuilerie\"), která dala paláci jméno. Po královnině smrti nebyl palác dostavěn podle původních plánů.\n\nKrál Jindřich IV. se rozhodl spojit paláce Louvre a Tuilerie výstavbou dvou galerií. Tento projekt ovšem nebyl zcela realizován. Ovšem už za Karla IX. byla jižně podél řeky Seiny postavena \"Grande Galerie\". V 17. století, kdy Ludvík XIV. přesunul své sídlo z Louvru do Versailles, palác Tuileries ztratil svůj význam a dokonce byl dočasně prázdný.\n\nPo vypuknutí Velké francouzské revoluce byla v paláci od října 1789 internována královská rodina. Dne 10. srpna 1792 došlo k útoku na Tuilerijský palác, při kterém padla většina královské švýcarské gardy. Ludvík XVI., Marie Antoinetta a jejich děti byly umístěny v důsledku těchto událostí do vězení v pařížském Templu.\nV roce 1806 byly zahájeny práce na spojení obou paláců. Architekti Charles Percier a Pierre-François-Léonard Fontaine začali paralelně s Velkou galerií budovat severní křídlo – \"Galerie Napoléon\". Za Ludvíka XVIII. a během Druhého císařství práce vedli architekti Louis Visconti a Hector Lefuel. Napoleon III. inauguroval hotový \"Nouveau Louvre\" v roce 1857. Ovšem během krvavého týdne při bojích proti Pařížské komuně v květnu 1871 byly Tuilerie vypáleny a jejich ruiny byly v roce 1880 zbourány. Zůstaly pouze dva malé pavilony, které sloužily od roku 1887 jako výstavní prostor pro Salón nezávislých.\nMalá část ruin byla v roce 1871 prodána do Berlína. Pozůstatky se nacházejí na ostrově Schwanenwerder.\n\nOd roku 2002 existuje sdružení usilující o kompletní rekonstrukci Tuilerijského paláce. Protože existují fotografie královských komnat, byla by rekonstrukce teoreticky možná. Při obnovení paláce by se zvýšila kapacita muzea Louvre.\n\n\n"}
{"id": "456914", "url": "https://cs.wikipedia.org/wiki?curid=456914", "title": "Alkoholdehydrogenáza", "text": "Alkoholdehydrogenáza\n\nAlkoholdehydrogenáza (ADH) je enzym ze skupiny dehydrogenáz, který katalyzuje přeměnu primárních a sekundárních alkoholů na jim odpovídající aldehydy či ketony. Enzymy ze skupiny alkoholdehydrogenáz obsahují zinek a byly nalezeny nejen u člověka, ale i mnoha ostatních živočichů, rostlin, kvasinek či bakterií. U kvasinek například katalyzuje poslední krok v metabolismu alkoholických sloučenin.\n\nU člověka se vyskytuje několik typů alkoholdehydrogenáz, které jsou kódovány dohromady asi sedmi různými geny. Rozlišuje se pět tříd těchto enzymů, ale první třída alkoholdehydrogenáz je nejznámější. Tento enzym se skládá z podjednotek A, B a C (kódují je geny ADH1A, ADH1B a ADH1C). Je přítomen v žaludku a játrech a katalyzuje oxidaci ethanolu na acetaldehyd za současné redukce NAD:\n\n"}
{"id": "456917", "url": "https://cs.wikipedia.org/wiki?curid=456917", "title": "Bob Woodward", "text": "Bob Woodward\n\nRobert Upshur \"Bob\" Woodward (26. března 1943 Geneva, Illinois) je americký investigativní novinář a spisovatel. \n\nVyrůstal na předměstí Chicaga, jeho otec zde byl vlivným právníkem. Bob chtěl jít v jeho stopách, a tak vystudoval právo na Yaleově univerzitě. Pak pět let sloužil u amerického námořnictva. V roce 1970 se rozhodl pro novinařinu, začal psát pro marylandský deník \"Montgomery County Sentinel.\" V roce 1971 začal pracovat ve \"Washington Post.\" S kolegou Carlem Bernsteinem se rok poté podílel na odhalením skandálu týkajícího se nezákonných telefonních odposlechů ve prospěch prezidenta Nixona známého jako aféra Watergate. Jejich zpráva popisující aféru byla zveřejněna 10. října 1972 a za reportáž obdrželi společně v roce 1973 Pullitzerovu cenu. Své zážitky zpracoval s kolegou do podoby knihy \"All the President's Men\", která se v roce 1976 stala předlohou pro stejnojmenné americké filmové drama režiséra Alana Pakuly, kde dvojici reportérů ztvárnili Dustin Hoffman a Robert Redford. Film získal 8 nominací a 3 ceny Americké filmové akademie Oscar a z obou reportérů učinil světové celebrity.\n\n"}
{"id": "456920", "url": "https://cs.wikipedia.org/wiki?curid=456920", "title": "Robert Woodward", "text": "Robert Woodward\n\nRobert Woodward může být:\n\n"}
{"id": "456921", "url": "https://cs.wikipedia.org/wiki?curid=456921", "title": "Petinet (pletenina)", "text": "Petinet (pletenina)\n\nPetinet je zátažná pletenina s prolamovaným dírkovým vzorem. Původní francouzský název se překládá jako \"jemná síť\". \n\nPetinet se někdy zařazuje k ažurovým textiliím, se kterými se často zaměňuje.\n\nJednolicní vazba vzniká na \"zátažných\" strojích s jedním jehlovým lůžkem \"přenášením\" oček do sousedního sloupku. Nad očkem se vytvoří nejprve záchytná klička a teprve potom nové očko. V pletenině chybí nad sebou dvě očka, čímž se vytvoří charakteristický otvor a vyvýšenina. Očka se dají přenášet jednotlivě nebo i po skupinách, známé je také přenášení poloviny očka (\"polopetinet\"). Seskupením otvorů se dají v pletenině vytvářet různé obrazce (viz snímek vpravo). \n\nOboulícní vazba se dá vytvořit jen na dvoulůžkových strojích \"převěšováním\" oček z jednoho lůžka na druhé. Dírky jsou u oboulícních pletenin méně výrazné, protože jsou na lícní straně částečně zakryté rubními očky.\nPetinety se původně vyráběly jen na kotonových strojích. Koncem 19. století se pak zejména v Anglii uplatnily tzv. \"petinetové\" \"osnovní pletací stroje\" na výrobu krajek. O jejich použití v současnosti není však nic známo.\n\nPleteniny s petinetovou vazbou mají vysokou prodyšnost, nízkou pevnost a tažnost. Používají se především na dámské vrchní ošacení a punčochy.\n\n"}
{"id": "456926", "url": "https://cs.wikipedia.org/wiki?curid=456926", "title": "Pong", "text": "Pong\n\nPong je jedna z nejstarších videoher. Je to tenisová počítačová hra s jednoduchou 2D grafikou pro dva hráče. Hra originálně vyšla pod firmou Atari v roce 1972. Pong vytvořil Allan Alcorn jako cvičení; zadal mu ho zakladatel firmy Atari Nolan Bushnell.\n\nNa vytvoření prototypu Alcorn použil černobílý televizor značky Hitachi, vložil ho do dřevěné skříňky a potřebné obvody přidělal k deskám. Použitím „sync generatoru“ vytvářel různé tóny pro herní zvukové efekty. V září 1972 Bushnell a Alcorn instalovali prototyp Pongu v místním baru Andy Capp's Tavern v Kalifornii, kam již dříve Atari dodávala pinballové automaty. Hra byla dobře přijata a její popularita nadále rostla. Společnost oznámila uvedení Pongu 29. listopadu 1972. První hry ve větší, žluté skříni se sestavovaly velmi pomalu, v počtu asi deseti za den, ale po zjednodušení procesu se je podařilo produkovat ve větším množství. Od roku 1973 se Pong dodával i do zahraničí, včetně Evropy.\n\nV roce 1975 byla představená domácí verze herní konzole \"Home Pong\", která se dala doma připojit k TV. Bushnell vedl Atari k produkci různých variací Pongu (\"Pong Doubles\", \"Super Pong\", \"Quadrapong\", \"Doctor Pong\" a \"Pin Pong\"), které měly stejnou grafiku, ale obsahovaly různé nové herní prvky.\n\nV květnu 2017 byl v České republice, v Mostě, zahájen provoz climballu, tj. pong na horolezecké stěně.\n\n"}
{"id": "456927", "url": "https://cs.wikipedia.org/wiki?curid=456927", "title": "Belmondo", "text": "Belmondo\n\nPříjmení Belmondo patří těmto osobám:\n\n\n"}
{"id": "456928", "url": "https://cs.wikipedia.org/wiki?curid=456928", "title": "Albert Decourtray", "text": "Albert Decourtray\n\nAlbert Decourtray (9. dubna 1923 Wattignies – 16. září 1994 Lyon) byl francouzský kardinál, lyonský arcibiskup a člen Francouzské akademie. Jeho devíza byla \"In simplicitate\".\n\nRoku 1941 vstoupil do katolického semináře v Lille. Byl vysvěcen na kněze 29. června 1947. Ve studiích pokračoval na Fédération universitaire et polytechnique de Lille a roku 1948 vstoupil na Pontificia Università Gregoriana v Římě, kde vykonával funkci kaplana v kostele San Luigi dei francesi . Doktorát z teologie získal roku 1951.\n\nPo návratu domů se stal učitelem semináře v Lille (1952 až 1966). Roku 1966 byl jmenován generálním vikářem v lillské diecezi.\n\nPavel VI. jej jmenoval 27. května 1971 pomocným biskupem v Dijonu. Byl vysvěcen 3. července téhož roku. Dijonským biskupem byl jmenován 22. dubna 1974 a nahradil tak rezignovaného André Charlese de la Brousseho. 29. října 1981 jej Jan Pavel II. jmenoval lyonským arcibiskupem. Předsedal francouzské biskupské konferenci v letech 1987 až 1990. Kardinálem se stal 25. května 1985 (titulus Trinità dei Monti). Byl členem rady pro komunikaci s nevěřícími. Byl známý svým dlouhodobým dialogem s židovskou komunitou.\nČlenem Francouzské akademie se stal 1. července 1993.\n\nZemřel v Lyonu na krvácení do mozku.\n\n\n\n"}
{"id": "456929", "url": "https://cs.wikipedia.org/wiki?curid=456929", "title": "Zdeněk Velíšek", "text": "Zdeněk Velíšek\n\nZdeněk Velíšek (* 23. února 1933 Český Krumlov) je moderátor, redaktor, reportér, editor, překladatel a tlumočník. V současné době je členem zahraniční redakce České televize a podílí se na tvorbě pořadu Horizont ČT24. Spolupracuje také s Českým rozhlasem Plus - přispívá do pořadu \"Názory a argumenty\".\n\nVystudoval děčínské gymnázium a v roce 1956 také ukončil studium filologie na FF UK (hispanistika a bohemistika). Od roku 1962 pracoval v Mezinárodní organizaci pro rozhlas a televizi, východnímu protipólu Evropské vysílací unie. V roce 1968 dostal nabídku práce v Československé televizi, kterou přijal. Podílel se na televizním vysílání v době invaze do Československa a kvůli tomu musel ČST později opustit a živil se překladatelstvím a tlumočnictvím. Do televize se vrátil po Sametové revoluci roku 1990.\n\nZdeněk Velíšek dlouhodobě komentuje celospolečenské a politické dění, jak v České republice, tak ve světě. Zajímá se především o dění ve Francii, Španělsku, či v EU obecně. Ovládá španělštinu, francouzštinu aj.\n\n\n\n"}
{"id": "456933", "url": "https://cs.wikipedia.org/wiki?curid=456933", "title": "Velká cena Austrálie silničních motocyklů 2008", "text": "Velká cena Austrálie silničních motocyklů 2008\n\nVelká cena Austrálie silničních motocyklů 2008 se uskutečnila od 3.-5. října, 2008 na okruhu Phillip Island Grand Prix Circuit.\n\nUž osminásobný světový šampión Valentino Rossi přijel do Austrálie vyhrát a tím poděkovat týmu za letošní odvedenou práci. Loňské vítězství obhajoval domácí jezdec Casey Stoner, který se na Phillip Island vrátil před domácí fanoušky již bez titulu. Okruh patří mezi nejrychlejší a nejoblíbenější v kalendáři.\n\nValentino Rossi měl po závodě v Motegi poprvé osedlat stroj na příští sezónu Yamaha M1. Kvůli dešti však byl test zrušen a jediný kdo se objevil na trati byl Daniel Pedrosa. Odjel 22 kol s nejrychlejším časem 1:48.110.\n\nPřed Velkou cenou Austrálie byla potvrzena zásadní změna pravidel. Příští rok by měl obouvat všechny jezdce MotoGP jediný dodavatel firma Bridgestone. Nová pravidla vyvolala spoustu negativních reakcí.\n\nde Angelis padá a končí.\nNakano předjíždí Edwardse a jde na 6.místo.\nDovizioso předjíždí Lorenza a jde na 5.místo.\nNakano a Toseland předjíždí Doviziosa a jdou na 5 a 6.místo.\n\n100.start Colina Edwardse v MotoGP\n\nValentino Rossi dokázal v Austrálii pokaždé od roku 1998 stanout na stupních vítězů.\n\nAlex de Angelis už letos posedmé v závodě nebodoval. Je to poprvé od roku 2000,kdy také sedmkrát v sezóně nedokázal dojet pro body.\n\nSimon předjíždí Faubela a jde na 5.místo.\nDebon předjíždí Pasiniho a jde na 6.místo.\nPasini předjíždí Debona a jde na 6.místo.\nAoyama pro poruchu odstupuje ze závodu.\n\nSmith padá,ale vrací se na 34.místě.\nCortese padá,ale vrací se na 27.místě.\nDi Meglio předjíždí Iannoneho a jde do vedení.\nTalmacsi předjíždí Marqueze a Iannoneho a jde na 2.místo.\nBradl a Gadea předjíždí Oliva a jdou na 5 a 6.místo.\nGadea předjíždí Marqueze a jde na 6.místo.\nTalmacsi předjíždí Iannoneho a Bradla a jde na 2.místo.\nGadea pro poruchu odstupuje ze závodu.\nMarquez předjíždí Espargara a jde na 6.místo.\n"}
{"id": "456934", "url": "https://cs.wikipedia.org/wiki?curid=456934", "title": "Peter Kreeft", "text": "Peter Kreeft\n\nPeter Kreeft (* 16. března 1937) je katolický filosof a spisovatel, profesor filosofie na Boston College a The King's College v New Yorku. Česky vyšly jeho knihy \"Mezi nebem a peklem\", \"Ach, ten Sokrates...\" a \"Tolkienovo vidění světa\".\n\n\n"}
{"id": "456940", "url": "https://cs.wikipedia.org/wiki?curid=456940", "title": "Til Schweiger", "text": "Til Schweiger\n\nTilman Valentin Schweiger (* 19. prosince 1963) je německý herec, režisér, scenárista a producent.\n\nNarodil se ve Freiburgu v Německu. Vzal si za ženu americkou modelku Danu Carlson 19. června 1995. Pár má společně 4 děti: Valentin Florian (nar. 1995), Luna Marie (nar. 1997), Lilli Camille (nar. 1998) a Emma Tiger (nar. říjen 2002). Rozešli se v roce 2005, a jsou rozvedeni od roku 2014 . V roce 2007 si zahrál společně se svými všemi dětmi v jeho filmu \"Zajíček bez oušek\".\nOd 2013 Til Schweiger také produkoval reklamy s jeho dcery.(Watchever,VHV Gruppe) \n\n\n"}
{"id": "456945", "url": "https://cs.wikipedia.org/wiki?curid=456945", "title": "Ivan Pinkava", "text": "Ivan Pinkava\n\nIvan Pinkava (* 1. února 1961, Náchod) je český fotograf.\n\nNarodil se 1. února 1961 v Náchodě. V letech 1977 – 1981 studoval Střední průmyslovou školu grafickou v Praze, pak od roku 1982 do roku 1986 studoval obor Umělecká fotografie na Filmové a televizní fakultě Akademie múzických umění v Praze. V roce 1989 spolu s fotografy Pavlem Baňkou, Jaroslavem Benešem, Janem Ságlem, Jaroslavem Bártou a Josefem Mouchou založili Prague House of Photography (PHP) - Pražský dům fotografie. Na konci 90. let 20. století byl dva roky předsedou správní rady PHP. V období 2005 – 2007 působil jako vedoucí pedagog fotografického ateliéru na Vysoké škole uměleckoprůmyslové v Praze.\n\nVěnuje se volné fotografii.\n\nIvan Pinkava si během takřka třiceti let vytvořil vlastní, svébytný vizuální jazyk, který lze ztotožnit s jeho vlastním uvažováním o světě. Figury a zátiší se v jeho díle prolínají, jsou aktualizovaným zrcadlením hlubších myšlenkových procesů navázaných na řeč tradiční západní kultury. Autor cíleně vstupuje do známých ikonografických situací, aby je – někde nepatrně, jinde radikálně – pozměnil, zpřeházel, přejmenoval, vyprázdnil, zastřel nebo jim dal vyniknout v jiném osvětlení. Za dějinnými kulisami nachází cosi společného, platného pro současnost i budoucnost – předobrazy lidské nejistoty pramenící z vlastní tělesné pomíjivosti.\n\n„Vše se u Ivana Pinkavy nějakým způsobem dotýká jinotajnosti času, jeho artikulace a proměn. Čas je tu postaven do světla lidské zkušenosti. Je nahlížen jako motiv prostorotvorný, mýtotvorný ale i destruktivní. Pinkava podchycuje důsledky vnímání času pro lidské vědomí a pro zkušenost, a to opět ze dvou pohledových úhlů – bezprostředního (osobního) a historického (distančního). Čas je prostorem interpretace a zároveň prostorem skrývání (převlékání) významů. Jsme a žijeme s časem a v čase, ale potřebujeme zároveň obranné mechanismy, které nás chrání před „šokem“ z jeho plynutí.“\n\nZbytky molitanů a staré deky jako odpadky naší skutečnosti. Dojemné a krásné svou zbytečností. Ještě naposledy, dříve než je světlo samo odsoudí k rozpadu nebytí, expozicí světla zrecyklované do svého zvěčnění. Pokus o uniknutí zkáze.\n\nNechci být více konkrétní, jen bych tak osekal vše, co trčí, vše co se příčí, co nutí k otázce, tedy to, co skrytě sděluje.\n\nSmrtelnost, dusivá uzavřenost, konec – a naděje. Temné světlo, nalézání očistné krásy, zrození nové skutečnosti, hry, neustálé obrozování. Podivný koloběh se zdá být statický a neměnný. Nekonečný pokus o vymanění se z tohoto koloběhu odstředivou silou. Erós jako smrt. Smrt jako erós. Počátek skrze noc se zdá být samozřejmý, iniciace je vědomá. Zkušenost světla.“\n\n„…..Teprve v této konfrontaci se ukazuje, proč je Ivan Pinkava skutečně, hlubinně anachronický: Ne proto, že si bere náměty z Bible, parafrázuje Caravaggia a fotografuje pečlivě naaranžované akty. Nýbrž proto, že svým dílem klade tuto nejen absurdní, nýbrž i drzou, směšnou, neodpustitelně naivní otázku po kráse. Nýbrž proto, že nad jeho dílem diváka takováto otázka vůbec napadá. Nýbrž proto, že v jeho díle má divák příležitost naučit se vnímat ony „přebytky“, ony byť i nepatrné nánosy, skvrny, zkreslení a pokřivení, patrná na tělech a tvářích, jako poukazy ke kánonu krásy, který však v naší době nelze zobrazovat jinak než per negationem, než skrze odchylky od něho.“\n\n\n\n\n"}
{"id": "456951", "url": "https://cs.wikipedia.org/wiki?curid=456951", "title": "Chromozom X", "text": "Chromozom X\n\nChromozom X je pohlavní chromozom přítomný u mnoha skupin živočichů včetně člověka (druhým je chromozom Y). Na základě chromozomů X a Y je založeno jedno z nejčastějších systémů určení pohlaví: buňky s dvěma chromozomy X (XX) jsou samice a buňky XY představují samce. Chromozom X byl pojmenován podle svých unikátních vlastností, načež byl druhý objevený chromozom Y pojmenován jakožto jeho protipól.\n\nChromozom X je submetacentrický, rozměrově jednoznačně větší chromozom než chromozom Y. Má velikost asi 155 milionů párů bází (Mbp). Obsahuje 1098 genů. Pouze 54 z nich má svůj protějšek v chromozomu Y, a tato oblast DNA s 54 geny se při meióze u mužů spáruje a dochází v ní ke crossing-overu. U žen, jejichž somatické buňky obsahují tyto chromozomy dva, je jeden z gonozomů umlčen v tzv. Barrovo tělísko. V tomto stavu je nejméně 75% jeho genů neaktivních (nedochází k transkripci), jisté geny však této inaktivaci unikají.\n\n\n"}
{"id": "456958", "url": "https://cs.wikipedia.org/wiki?curid=456958", "title": "RMS Oceanic (1899)", "text": "RMS Oceanic (1899)\n\nRMS Oceanic byla loď vybudovaná pro společnost White Star Line. Na svoji první plavbu se vydal v roce 1899 a do roku 1901 byl největší loď na světě. Po vypuknutí první světové války roku 1914 sloužil od 8. srpna v Royal Navy jako ozbrojený křižník.\n\n25. srpna 1914 opustil upravený HMS Oceanic Southampton, aby střežil vody mezi severním Skotskem a Faerskými ostrovy a 8. 9. 1914 ztroskotal, když najel u Shetland na mělčinu.\n\nKýl byl položen v lednu 1897. Loď byla vybudována pod dohledem svého tvůrce, Thomase Ismaye, lodního konstruktéra a vlastníka Oceanic Steam Navigation Company (White Star Line).\nLoď dostala jméno po společnosti a stala se její vlajkovou lodí. Byla navržena hlavně pro rychlost a říkalo se, že překonala 30 uzlů.\nRMS Oceanic se proslavil jako „Královna oceánu“, stál milion liber šterlinků, jeho vybavení vyžadovalo 1 500 dělníků pro dokončení a spuštěn byl 14. 1. 1899 před 1 000 pozvanými hosty. Jeho můstek byl navržen tak, aby z něho byl dobrý výhled na vodu a byl použit i u dalších 4 velkých lodí White Star Line: \"Cedric\", \"Celtic\", \"Baltic\" a \"Adriatic\". Vybudován byl v loděnicích Harland & Wolff v Belfastu, tradičních loděnicích White Star Line. Byla to největší loď na světě, první, která překonala délku (nikoli tonáž) parníku Great Eastern. Překonal ho \"Celtic\" v roce 1901.\nS pohodlnou rychlostí 19 uzlů byla loď schopna obeplout Zemi bez tankování. Byl navržen na přepravu 2 000 pasažérů s 349 členy posádky.\n\nV roce 1901 kolidoval v husté mlze s lodí Waterford Steamship Company SS Kincora, kterou potopil.\nV roce 1905 proběhla (poprvé u White Star Line) na Oceaniku vzpoura, která měla za následek uvěznění 35 topičů, kteří se přeli s důstojníky kvůli svým pracovním podmínkám.\nV roce 1912 byl Oceanic jednou z lodí, která hledala pasažéry potopeného \"Titaniku\".\n\nKrátce po vypuknutí v roce 1914 se dostal Oceanic na seznam lodí, které jsou schopné sloužit u Královského námořnictva (Royal Navy). \"Největší parník své doby\" sloužil pod námořictvem od 8. 8. 1914 jako pomocný křižník.\n25. 8. 1914 Oceanic opustil Southampton a vydal se na hlídku. Měl zastavit lodě (podle úsudku kapitána), prohledávat je a hledat každou spojitost s Němci. Pro tyto účely na něm pluli královští námořníci a jejich velitel, kapitán Henry Smith, který zde sloužil 2 roky.\nOceanic mířil do Scapa Flow, hlavnímu britskému kotvišti se snadným přístupem do Severního moře a Atlantiku. Odtud pokračoval na sever k Shetlandám klikatým kurzem, aby nebyli zaměřeni ponorkami. Toto obtížné manévrování vyžadovalo přesnou navigaci, obzvlášť u velkých lodí. Spíše nepřesná navigace než nepřátelé byla osudem Oceaniku.\n\nNavigátor David Blair (který byl na poslední chvíli vyřazen z posádky Titaniku a vzal s sebou i své tak důležité dalekohledy) určil přesnou pozici v noci 7. září. Zatímco všichni na můstku věřili, že jsou jihozápadně od ostrova Foula, byli odhadem 13-14 mil mimo kurs a na špatné straně ostrova. Kurs je navedl přímo na nechvalně známý útes Shaalds of Foula, který představuje největší nebezpečí lodí - plutí blízko pevniny, který na sebe v klidném bezvětrném počasí nedával vůbec žádný varovný signál.\nKapitán Slayter skončil po své noční hlídce, neseznámen se situací, s rozkazem plout k ostrovu Foula. Kapitán Smith převzal ranní hlídku a se svou znalostí lodě byl jen šťastný, že byla loď na otevřeném moři. I když mu neodsouhlasili jeho taktiku vyhnout se ostrovům, nařídil navigátorovi, aby plul po otevřeném moři. Slayter vycítil změnu kurzu a šel na můstek a zrušil Smithův rozkaz, což se ukázalo jako ukvapené rozhodnutí při jeho nízké informovanosti. Bylo ráno 8. září a loď teď směřovala přímo na Shaalds of Foula. Ztroskotala v klidném bezvětrném počasí. Byla to první spojenecká civilní loď ztracená ve válce.\n"}
{"id": "456960", "url": "https://cs.wikipedia.org/wiki?curid=456960", "title": "Expedice 24", "text": "Expedice 24\n\nExpedice 24 byla čtyřiadvacátou výpravou na Mezinárodní vesmírné stanici. Expedice byla zahájena odletem kosmické lodě Sojuz TMA-17 od stanice 2. června 2010 a ukončena odletem Sojuzu TMA-18 25. září 2010. Velitelem expedice byl ruský astronaut Alexandr Skvorcov ml..\n\nSojuz TMA-18 a Sojuz TMA-19 sloužily u ISS jako záchranné lodě.\n\nZáložní posádku tvořili:\n\n"}
{"id": "456961", "url": "https://cs.wikipedia.org/wiki?curid=456961", "title": "SK Union Čelákovice", "text": "SK Union Čelákovice\n\nSK Union Čelákovice je český fotbalový klub z Čelákovic, kde dospělí hrají A.Třídu skupiny \"B\".\nTento klub má i mládežnickou základnu. Mladší a starší dorost - ten hraje krajský přebor, mladší a starší žáky - ti hrají též krajský přebor. Přípravka působí v okresním přeboru přípravek a minikopaná v okresním přeboru minikopaných.\n\nPrvní klub, který vznikl v Čelákovicích, byl v roce 1921 \"SK Union Čelákovice.\" O 3 roky později z něj odešla skupina hráčů a založila druhý čelakovický klub \"SK Čelákovice\". Nikdy se ovšem nekonalo derby mezi SK a Unionem. SK Čelákovice hráli od roku 1953 do roku 1968 nepřetržitě druhou českou nejvyšší soutěž. Union se v té době pohyboval na úrovních okresu.\n\nVzestup Unionu přišel až po letech čekání a to v roce 1992, kdy díky Ing. Tanglovi přichází do klubu několik dobrých funkcionářů. Union postupně překonává okresní i krajské soutěže a v roce 1997 konečně postupuje do divize. V roce 1999 dochází v klubu SK Čelákovice k ekonomickým problémům. Z těchto důvodů se musí sloučit s Unionem. Ještě v témže roce postupují Čelákovice do 4.kola Poháru ČMFS a to přes ligovou Marilu Příbram (dnes 1.FK Příbram).\n\nPřichází rok 2001. V Unionu působí trenérská dvojice Bielik-Jarolím se kterou Union postupuje do ČFL. Sezonu 2001/2002 dokončuje na předposledním místě a sestupuje zpět do divize.\n\n\n"}
{"id": "456963", "url": "https://cs.wikipedia.org/wiki?curid=456963", "title": "Seznam českých ledních hokejistů na olympijských hrách", "text": "Seznam českých ledních hokejistů na olympijských hrách\n\nTučně = zlatoZOH xxx = stříbroZOH xxx = bronz\n\n"}
{"id": "456965", "url": "https://cs.wikipedia.org/wiki?curid=456965", "title": "Bolíkovice (Babice)", "text": "Bolíkovice (Babice)\n\nBolíkovice, někdy též Bulíkovice (s předložkou 2. pád \"do Bolíkovic\", 6. pád \"v Bolíkovicích\") jsou vesnice, místní část Babic. Rozkládají se asi kilometr na sever od Babic. První písemná zmínka o nich pochází z roku 1358. Ve vesnici žije obyvatel.\n\nNázev se vyvíjel od varianty \"in Bolicowicz\" (1358, 1373), \"Bilicouiz\" (1381), \"Bulikowicz\" (1585), \"Bulykowitz\" (1672), \"Bulikowitz\" (1718), \"Pulikowitz\" (1720), \"Bullikowitz\" (1751), \"Bullikowitz\" a \"Bulikowice\" (1846), \"Bulikowitz\" a \"Bulíkovice\" (1872) až k podobě Bolíkovice v roce 1924. Místní jméno znamenalo ves lidí Bolíkových. Pojmenování je rodu ženského, čísla pomnožného, genitiv zní Bolíkovic.\n\nVesnice Bolíkovice leží ve východní polovině svého katastrálního území při silnici č. III/4102 mezi Babicemi a Čáslavicemi. Na severu hraničí katastrální území Bolíkovic s Čáslavicemi, na západě s Cidlinou, na jihu s Babicemi a na východě s Loukovicemi.\n\nNadmořská výška vesnice se pohybuje v rozmezí kolem 490 m n. m. Nejvyššího bodu dosahuje katastrální území Bolíkovic na západě v kopci \"Maková hora\" (682 m n. m.). Vesnice vznikla na potoce pramenícím v \"Karlově studánce\" v lesích; tento potok poté odtéká k Šebkovickému potoku a k \"Bolíkovickému rybníku\".\n\nBolíkovice jsou poprvé doloženy k roku 1358. Roku 1373 je držel \"Vilém z Bolíkovic\" (dříve Vilém z Babic). Od roku 1382 pak patřily Hanzlínovi z Bolíkovic, postupně se střídalo několik majitelů, až od roku 1528 patřily do lesonického panství a později, od roku 1585 náležely do sádeckého panství. Později pak patřily Tomáši Cerbonimu, který majetek prodal Bohumíru z Walldorfu. V roce 1924 byla v obci založena Domovina. V roce 1958 bylo v obci založeno jednotné zemědělské družstvo, to pak bylo roku 1960 sloučeno s JZD v Babicích.\n\nÚzemněsprávně byly Bolíkovice v letech 1869–1890 vedena pod názvem \"Bulíkovice\" jako osada Babic v okrese Znojmo, v letech 1900–1910 pod názvem Bulíkovice jako osada Babic v okrese moravskobudějovickém, v letech 1921–1950 jako obec v okrese moravskobudějovickém. Jako část Babic jsou Bolíkovice vedeny od roku 1961.\n\nObec byla elektrifikována roku 1938 Západomoravskými elektrárnami.\n\nV poli u Bolíkovic byl zastřelen Ladislav Malý, jeden z hlavních aktérů tzv. „případu Babice“.\n\n\n\n"}
{"id": "456971", "url": "https://cs.wikipedia.org/wiki?curid=456971", "title": "Pixie Lott", "text": "Pixie Lott\n\nPixie Lott, celým jménem Victoria Louise Lott, narozena 12. ledna 1991 v anglickém městě Kent, je populární anglická zpěvačka, textařka, herečka a tanečnice. Na scénu prorazila s jejím debutovým single \"Mama Do (Uh Oh, Uh Oh),\" který byl vydán v červnu roku 2009 a rychle se vyhoupl do čela britské singlové hitparády. Zajímavostí je, že tuto píseň taktéž nazpívala také v simštině pro hru The Sims 3 společnosti Electronic Arts. Pixiin druhý singl nesl název \"Boys and Girls\" a v září 2009 také atakoval vrchní příčky UK chart. Dále následovaly písně jako \"Gravity\", \"Cry Me Out\" a\" Turn It Up\" – také název alba. Celkem vydala tři studiová alba:\" Turn It Up, Young Foolish Happy\" a \"Pixie Lott\", které nazvala podle sebe.\n\nPixie se narodila v Bromley poblíž Kentu ve Velké Británii. Matka ji dala přezdívku Pixie, jelikož byla pri narození velmi malá a roztomilá, jako víla. Pixie začala zpívat ve školním sboru a později začala nahrávat své první album, díky čemuž velmi často chyběla ve škole. Je však velmi chytrá a i tak složila GCSE testy na samá A(1). Má sestru Charlie-Ann a bratra Stephena. Její přítel je model Oliver Cheshire. Pixie se také umísťuje na vrcholu žebříčku nejvíce sexy žen světa FHM. V roce 2013 obsadila 7. příčku.\n\nPixie pojmenovala své debutové album \"Turn It Up \"a\" v\"yšlo v říjnu roku 2009. Obsahovalo hity jako Mama Do, Turn It Up, Cry Me Out nebo Boys and Girls. O rok později se dočkalo i rozšíření nazvané Turn it Up Louder, kde přibylo pět nových písní, jako například \"Broken Arrow\" nebo \"Can't Make This Over.\" Album bylo velice úspěšné a v roce 2010 se stalo double platinovým (600000 kopií).\n\nNe konci roku 2011 vydala zpěvačka své druhé studiové album s názvem \"Young Foolish Happy\" s hlavním singlem \"All About Tonight\", který se stal opět jedničkou v britské hitparádě a stal se tak jejím třetím singlem, který vystoupil až na vrchol. Dále se zde také objevila spolupráce s americkým raperem Pusha T v písni \"What Do You Take Me For? \"V roce 2012 vystoupila na LOH v Londýně\" \"s písněmi \"Kiss the Stars a Use Somebody.\" Rozšířené vydání tohoto alba nese název Young Foolish Happy – Deluxe edition\n\nPixie se rozhodla pojmenovat své třetí album po sobě – \"Pixie Lott\", jelikož je to prý album, které ji přesně vystihuje, je to styl který má ráda a sedí jí. Celé album má nádech 60.let (Motown Records Motown), ale zároveň působí moderně a svěže. Jako první Pixie vypustila singl s názvem \"Nasty\" (leden 2014), který je jakýmsi přechodem mezi předchozím albem a tím novým.\n\nPixie si také zahrála v několika rolích ve filmu. V roce 2010 se ukázala v roli Judy v americké komedii \"Fred: The Movie\". Pixie je všestraně talentovaná a očividně ji hraní jde, v roce 2014 byla obsazena do role zavražděné dívky Megan v epizodě \"Blue For Bluebird\" britského seriálu\" Professor George Gently.\"\n\n"}
{"id": "456973", "url": "https://cs.wikipedia.org/wiki?curid=456973", "title": "Mazaný Filip", "text": "Mazaný Filip\n\nMazaný Filip je česká filmová kriminální komedie z roku 2003 režiséra Václava Marhoula, který je také autorem scénáře podle své stejnojmenné divadelní hry v divadle Sklep.\n\nFilm navazuje na tradici českých stylizovaných parodií, jako byl \"Limonádový Joe\", Kdo chce zabít Jessii ?, Konec agenta W4C prostřednictví psa pana Foustky, Adéla ještě nevečeřela a Tajemství hradu v Karpatech přičemž paroduje noirové filmy. Mezi parodované atributy filmu noir patří především postava chandlerovského detektiva drsné školy Phila Marlowa (Tomáš Hanák), který vyšetřuje zprvu banální zmizení osoby v Los Angeles roku 1937. Jeho femme fatale Velmu Hatfieldovou si zahrála Vilma Cibulková.\n\nČeskými lvy za rok 2003 byla oceněna kamera Vladimíra Smutného a výprava Jana Vlasáka. V kategorii fantasy/horor vyhrál stříbrnou cenu na MFF WordFest-Houstonu.\n\n\n\n\n"}
{"id": "456976", "url": "https://cs.wikipedia.org/wiki?curid=456976", "title": "Pavel Horňák", "text": "Pavel Horňák\n\nPavel Horňák (* 17. května 1968 Sokolov) je český právník a bývalý zpěvák z 80. let dvacátého století, který prodal přes půl milionu desek. V roce 2019 se stal soudcem Nejvyššího soudu České republiky.\n\nPavel Horňák se narodil 17. května 1968 v Sokolově a neměl žádné sourozence. Když mu byl rok, přestěhoval se s rodiči do Prahy. Ke zpěvu byl veden již od útlého dětství.\n\nV 80. letech 20. století se Pavel Horňák proslavil s Františkem Janečkem se skupinou Kroky. Dále vystupoval např. s Michalem Davidem, Markétou Muchovou, Josefem Melenem, Arnoštem Pátkem či Milanem Dykem.\n\nV roce 1991 zakončil studium právnické fakulty a získal titul magistra, později získal i titul doktora práv. Od roku 1997 pracoval jako odborný konzultant v Kanceláři Poslanecké sněmovny Parlamentu ČR. Roku 2005 se stal soudcem, zaměřeným na civilní agendu. Soudil u Obvodního soudu pro Prahu 2, později byl přeložen k Městskému soudu v Praze. V lednu 2019 se stal soudcem Nejvyššího soudu České republiky.\n\nPavel Horňák se v září 1991 oženil a s manželkou Renatou (* 1966) má dceru Pavlínu (* 1992) a syna Jana (* 1998).\n\n\n\n\"Není-li uvedena druhá píseň, nebyl jejím interpretem Pavel Horňák.\"\n\n"}
{"id": "456977", "url": "https://cs.wikipedia.org/wiki?curid=456977", "title": "Carsten Niebuhr", "text": "Carsten Niebuhr\n\nCarsten Niebuhr (17. března 1733, Lüdingworth v Sasku – 26. dubna 1815, Meldorf) byl holštýnský Němec, povoláním zeměměřič. Sloužil ve službách dánského krále Frederika V. Byl to matematik, zeměměřič a především výzkumník, který významně přispěl k obnovení zájmu o starověkou Mezopotámii, země Blízkého východu a Egypt.\n\nByl to syn malého rolníka a v dětství nedosáhl žádného velkého vzdělání. Mnoho let jako mladík prožil těžkou zemědělskou prací na jejich rodinném statku. Velice jej však přitahovala matematika, ve které se v rámci soukromých hodin sebezdokonaloval. V roce 1760 mu jeden z jeho učitelů matematiky nabídl, aby se připojil k výzkumné expedici čtyř vědců do Egypta, Arábie a Sýrie, organizované dánským králem Frederikem V.\n\nV lednu roku 1761 vyplul z Kodaně na válečné plachetnici do Istanbulu a koncem roku 1767 se tam po cestě Egyptem, Jemenem, Mezopotámií a Tureckem vrátil (s odbočkou v Bombaji). Během cesty všichni jeho kolegové zemřeli, on však přežil a díky své píli, smyslu pro detail a pozorovacímu talentu přinesl zpět do Evropy zajímavé poznatky o zemích, které procestoval.\n\nCarsten Niebuhr přesně určil, kde leží trosky Ninive a Babylónu a přinesl z Persepolis dlouhé a přesné opisy klínopisných textů. Po návratu sepsal také rozsáhlé třídílné dílo \"Popis Arábie z vlastních pozorování a v zemi samé sesbíraných zpráv\", vydané v Kodani (1772–1778) a líčící jeho cesty. Dílo vzbudilo v Evropě velký zájem o země Blízkého východu. Především jeho vyjádření v 3dílném díle: „Ačkoliv smrt naši výpravu téměř úplně skolila, myslím, že jiní se tím nemají dát na cestě do Arábie odradit.“ bylo pro mnoho jeho následovníků velice inspirující. Jeho publikace se dostala ve francouzském překladu i do rukou mladého Napoleona Bonaparta a říká se, že právě ona jej podnítila k nakonec nepříliš úspěšnému tažení do Egypta v letech 1798–1799.\n\nNiebuhr započal epochu velkého přílivu lidí do Mezopotámie a Egypta. Přibývalo cestovatelů, za nimiž přicházeli obchodníci, misionáři, agenti rozvědek, zvláštní zplnomocněnci vlád a občas i učenci. O Mezopotámii tak začali projevovat zájem především Angličané, kteří ji měli v blízkosti svých kolonií, ale také Francouzi. Turecká vláda oběma zemí i kvůli tlaku na výzkum Mezopotámie umožnila vybudovat v Bagdádu, Mosulu a Basře konzuláty.\n\n\n"}
{"id": "456979", "url": "https://cs.wikipedia.org/wiki?curid=456979", "title": "Seznam vodopádů na Slovensku", "text": "Seznam vodopádů na Slovensku\n\nTento seznam uvádí dvacet nejvyšších vodopádů na Slovensku\n"}
{"id": "456981", "url": "https://cs.wikipedia.org/wiki?curid=456981", "title": "Iguanodontia", "text": "Iguanodontia\n\nIguanodontia je rozsáhlá skupina býložravých ptakopánvých dinosaurů, žijících od svrchní jury po svrchní křídu. Mezi nejznámější rody patří \"Camptosaurus\", \"Iguanodon\", \"Ouranosaurus\" nebo hadrosauridi. Všichni byli býložraví a většinou se pohybovali střídavě po dvou i po čtyřech končetinách. Největší z nich dosahovali délky až kolem 17 metrů a hmotnosti nad 10 tun.\n\nFosilní pozůstatky menšího ornitopoda vzdáleně příbuzného iguanodontům byly objeveny v roce 2003 také na území Čech (Mezholezy u Kutné Hory). Tento dinosaurus žil v období cenomanu (asi před 95 miliony let) a v roce 2017 dostal vědecké jméno \"Burianosaurus augustai\".\n\n\nJedna z posledních (2012) představ o fylogenetické příbuznosti bazálních rodů skupiny Iguanodontia:\n"}
{"id": "456986", "url": "https://cs.wikipedia.org/wiki?curid=456986", "title": "Javor dlanitolistý", "text": "Javor dlanitolistý\n\nJavor dlanitolistý (\"Acer palmatum\", : , nebo , \"irohamomidži\") je druh dřevin přirozeně rostoucí na území Japonska, Koreje a v Číně. Mnoho odlišných kultivarů tohoto druhu bylo vyšlechtěno a rozšířeno do mnoha zemí na celém světě pro atraktivní barvy a tvary.\n\n\"Acer polymorphum\" (Siebold.&Zucc.).\n\nJavor dlanitolistý patří mezi opadavé keře nebo malé stromy. Dorůstá výšky 6–10 m, vzácně 16 m. Často roste jako podrost v listnatých lesích. Může růst jako vícekmen. V Japonsku mají stromy často obrácený pyramidální nebo oblý až převislý tvar.\n\nListy jsou 4–12 cm dlouhé a stejně široké, dlouze řapíkaté, jednoduché, dlanité, ostře rozdělené s pěti, sedmi, nebo devíti špičatě zakončenými laloky a s pilovitými okraji. Listy původního druhu na podzim červenají, ale jsou vyšlechtěny i celoročně zbarvené kultivary. Daří se mu ve vlhké propustné humózní půdě, ale je relativně nenáročný. Vhodné k výsadbě jsou chráněné a stinné polohy. Květy jsou malé, jednotlivé s pěti červenými, nebo purpurovými kališními lístky a pěti bělavými okvětními lístky. Kvete v květnu až červnu. Plodem jsou křídlaté dvounažky 2–3 cm dlouhé s 6–8mm semeny.\n\nV přírodě \"Acer palmatum\" ukazuje množství genetických variant. Je zajímavé pěstovat různé kultivary s různou barvou, tvarem koruny a listů.\n\nLze rozeznat tři poddruhy:\n\nJaponský javor roste v teplých oblastech Japonska a je staletí pěstován pro okrasné účely.\nČervenolisté kultivary jsou nejvíce populární, oblíbené jsou také kaskádovitě rostoucí zelené kultivary s hluboce sekanými listy.\n\nNěkteré kultivary při pěstování v mírném pásmu (ČR) snášejí slunce, jiné preferují stín. Nejvíce z nich pěstujeme ve skupinách a jsou vhodné i jako okraje cest. Jejich kořenový systém není invazivní a jsou to kompaktní dřeviny. Stromy preferují dobře propustné humózní půdy dobře zásobené vodou a živinami. Lépe roste, pokud je přihnojován. Barevné kultivary by měly být přihnojovány hnojivy s obsahem draslíku. Mnoho kultivarů javorů může být úspěšně pěstováno v nádobách.\n\nBěhem chladného období roku je třeba u bonsají zabránit promrzání obalením nádoby, nebo zapuštěním nádoby do země. Zaléváním během zimy je rostlina udržována aby netrpěla suchem. Druh dobře snáší exhalace. Snáší řez, ale většina kultivarů má typickou stavbu koruny, takže pravidelný řez není vhodný. Javor dlanitolistý obvykle netrpí škůdci.\n\nDobře roste s rododendrony.\n\nLze jej rozmnožovat řízky, ale efektivnější a používanější je rozmnožování semeny. Kultivary se množí roubováním na semenáče.\n\nPřes 1,000 kultivarů je rozmnožováno převážně vegetativně řízky, očkováním, nebo roubováním.\n\nPříklady kultivarůː\n\nNázev japonský javor je někdy používán i pro jiné druhy javorůː\n\n\nVzhledem k tomu, že tyto javory jsou fenotypově variabilní v rámci jednotlivých druhů a dále podstupují křížení, může být u kultivarů rozlišení mezi druhy obtížné. Ve školkařství je \"Acer palmatum\" často používán jako podnož pro odrůdy i jiných druhů.\n\n"}
{"id": "456990", "url": "https://cs.wikipedia.org/wiki?curid=456990", "title": "Bazaliom", "text": "Bazaliom\n\nBazaliom (též basaliom či bazocelulární karcinom) je nejčastějším typem rakoviny kůže. Jen zřídka metastazuje nebo usmrcuje, je však přesto považován za zhoubný, protože může způsobit významné destrukce a znetvoření infiltrací do okolních tkání. V 80 % případů se bazaliom vyskytuje na hlavě a krku. V posledních letech výskyt tohoto nádoru stoupá. Podle Světové zdravotnické organizace zvyšuje riziko onemocnění bazaliomem skutečnost, pokud lidé začnou používat solária před 25. rokem věku, a to o 40%. \n\nBazaliomy lze rozdělit do následujících kategorií:\n\nViz též:\n\nZhruba dvě třetiny bazaliomů se vyskytují na částech těla vystavených slunci. Třetina se objevuje na zbývajících místech, přičemž je třeba zdůraznit genetickou náchylnost na tento nádor.\n\nBazaliom vypadá jako blýskavý, perlovitý uzlík.\n\nPro diagnostikování bazaliomů se provádí patologické studium vzorku získaného biopsií kůže. Nejčastější bioptickou metodou je snesení svrchní vrstvy kůže v lokální anestezii. Většinu uzlíkovitých bazaliomů lze diagnostikovat klinicky, některé varianty lze však velmi obtížně odlišit od nezhoubných lézí, například névů, sebaceomů, fibrózních papulí, jizev po akné nebo hypertrofického zjizvení.\n\nBazaliomy se vyvíjí ve vrstvě bazálních buněk v kůži. Expozici slunečnímu světlu vede ke tvorbě thyminových dimerů, formy poškození DNA. Přestože oprava DNA odstraní většinu škod způsobených UV zářením, ne všechna prokřížení jsou odstraněna. Kumulativní poškození DNA tedy vede k mutacím. Kromě vzniku mutací má sluneční světlo za následek také tlumení místního imunitního systému a může tak snižovat schopnost odhalovat nové nádorové buňky.\n\nBazaliom se vyvíjí také v důsledku syndromu bazocelulárního névu (Gorlinova syndromu), který je charakterizován odontogenními keratocystami v čelistní, dlaňové nebo chodidlové jamce, kalcifikací falx cerebri (v centrální linii mozku) a abnormality žeber. Příčinou syndromu je mutace genu PTCH1 (zodpovědného za ochranu proti nádorům) v chromozomu 9q22.3, který inhibuje hedgehog signální dráhu. Mutace genu SMO, který je na téže dráze, také způsobuje bazocelulární karcinom.\n\nBazaliom je nejčastějším typem rakoviny kůže. Vyskytuje se hlavně u lidí se světlou pletí a s rodinnou historií tohoto nádoru. Sluneční světlo je činitelem přibližně dvou třetin těchto nádorů, lékaři proto doporučují ochranu před sluncem. Jedna třetina se objevuje na místech nevystavených slunci.\n\nRozvoji nádoru mohou předejít chemoterapeutika, například 5-fluoruracil nebo imiquimod. Obvykle se doporučuje osobám s rozsáhlým poškozením od slunce, s historií vícečetných kožních nádorů nebo s prekancerózou. Často se opakuje každé 2 až 3 roky k dalšímu poklesu rizika kožní rakoviny.\n\nKlíčové je vyšetření s pomocí biopsie, kde se stanoví jeden z následujících typů a podle toho probíhá léčba:\n\nPro jednoduchost lze bazaliomy dělit do tří skupin založených na lokalizaci a obtížnosti léčby:\n\nPři správné volbě metody léčby v časné fázi primárního bazaliomu je prognóza výtečná. Opakované nádory se léčí mnohem obtížněji, s vyšší pravděpodobností dalšího návratu onemocnění- kolem 50%! Přestože bazaliom jen zřídka metastazuje, roste lokálně invazivně a ničí okolní tkáň. Může zasáhnout důležité struktury a vést ke ztrátě jejich funkce, případně k smrti. Drtivá většina případů je úspěšně léčitelná dříve, než se vyskytnou vážné komplikace. Míra rekurence různých léčebných metod je od 50 % do 1 % nebo i méně.\n\nBazaliom se vyskytuje se mnohem častěji u lidí se světlou pletí a s rodinnou historií tohoto nádoru, větší výskyt je blízko rovníku a ve vyšších nadmořských výškách. Podle Skin Cancer Foundation je přibližně 800 000 nových případů ročně jen v samotných Spojených státech. Až u 30 % bělochů se během jejich života vyvine bazaliom. Vývin vícenásobného bazaliomu v nízkém věku může být projevem Gorlinova syndromu.\n\n"}
{"id": "456995", "url": "https://cs.wikipedia.org/wiki?curid=456995", "title": "Leopold I. Berchtold", "text": "Leopold I. Berchtold\n\nLeopold I. Berchtold (Leopold I. František Xaver Antonín hrabě Berchtold z Uherčic, 19. července 1759 Stráž nad Nežárkou - 26. července 1809 Smraďavka) byl známý moravský šlechtic, lékař, cestovatel, filantrop a patří k nejvýraznějším postavám moravských dějin přelomu 18. a 19. století.\n\nNarodil se 19. července 1759 ve Stráži nad Nežárkou jako třetí dítě hraběte Prospera Antonína Berchtolda z Uherčic (1720–1807) a hraběnky Marie Terezie Petřvaldské z Petřvaldu (1727–1768). Studoval práva a filozofii na univerzitě v Olomouci a ve Vídni.\n\nPo studiích se díky dědickému podílu tety Eleonory Petřvaldské mohl vydat na cesty téměř celou Evropou (kromě Skandinávie a Ruska), ale také do Malé Asie a severní Afriky. V Paříži byl přítomen popravě Ludvíka XVI., v Portugalsku zase brojil proti býčím zápasům a v Malé Asii proti přetrvávajícímu otroctví. Na svých cestách se naučil řadu cizích jazyků (německy, španělsky, latinsky, italsky, anglicky, francouzsky, řecky, arabsky, persky, hebrejsky i portugalsky). Po svém návratu publikoval několik etnografických a cestopisných studií, které byly záhy přeloženy do několika jazyků. Celoevropskou proslulost získal Leopold Berchtold členstvím v několika vědeckých společnostech, kde podobně jako jeho přítel starohrabě Hugo František ze Salm–Reifferscheidtu popularizoval výsledky moravského vědeckého bádání. Ze svých cest se na Buchlov vrátil roku 1797 a ještě téhož roku se oženil s Johankou, hraběnkou z Magnisu.\n\nZabýval se intenzivně lékařstvím a fenoménem klinické smrti. Patrně ho ovlivnil osud jeho bratra. Tehdy třicetidvouletý František Mořic údajně zemřel na mor a byl pohřben do rodinné hrobky. Nebylo tomu však tak. Po čase, když byla hrobka otevřena, bylo u vstupu torzo nalezeno jeho těla s okousanou paží. Tento zážitek ho provázel jeho celým životem.\n\nVěnoval se šlechtitelství, sadařství, propagoval očkování proti neštovicím, staral se o bezpečnost práce, bezplatně praktikoval lékařskou praxi pro chudé. Začal v obcích zakládat školy a vyhledávat pro ně učitele, podporoval sirotky, v zimě poskytoval jeden vytápěný pokoj na zámku chudým a vyplácel odměny těm, kdo někomu zachránili život.\n\nJeho zájem o rozšíření sociální a zdravotnické pomoci mnohonásobně překračoval dobové standardy. Hrabě Leopold zpracoval předpisy pro záchrannou službu, nechal zhotovit nástěnné tabule, na nichž podal instrukce k předcházení nemocí nebo negativních následků plynoucích z povolání řemeslníků a dělníků. V jeho pokynech se dočteme o záchraně tonoucích a ošetření ran po kousnutí psem, stejně jako o prevenci moru. Jeho zájmy byly neobyčejně široké a tak vstával v létě ve 4 a v zimě v 5 hodin ráno a vzhůru byl až do půlnoci.\n\nZa napoleonských válek založil hrabě Leopold Berchtold na zámku v Buchlovicích nemocnici, kde byli ošetřováni nejprve vojáci, ale po skončení bojů bezplatně také civilní pacienti. Těch bylo za dobu, co nemocnice na zámku fungovala, přes 1200. Nemocnice byla na svoji dobu velmi moderně vedená, pacienti byli rozděleni nejen podle pohlaví, ale i podle nemocí a společenského postavení. O jejich léčení byla vedena důkladná dokumentace. Rozsáhlá filantropická činnost Berchtoldovu rodinu uvedla do značných dluhů, kdy dokonce hrozil odprodej panství židovskému bankéři Salomonu Rothschildovi.\n\nZa zásluhy o medicínu byl Leopoldovi udělen titul čestného doktora medicíny vídeňské univerzity a roku 1809 byl jmenován inspektorem vojenských nemocnic hradišťského kraje. A právě tato funkce se mu stala osudnou. Při inspekci v nedalekém velehradském lazaretu se nakazil tyfem od francouzského vojáka. Hrabě Leopold umírá 26. července 1809 na loveckém zámečku na Smraďavce u Buchlovic, kde několik posledních let žil a kde roku 1805 založil sirné lázně nesoucí dnes jeho jméno – \"Leopoldov\".\n\nFilantropická činnost hraběte Berchtolda, „moravského Howarda“, byla nadšeně oslavována dobovým tiskem po celé habsburské monarchii. Se svým také velmi vzdělaným nevlastním bratrem Bedřichem se podílel na založení \"Vlasteneckého musea v Čechách\" (Národního muzea).\n\nFrantišek Palacký napsal: „\"… památka tohoto muže v letopisech mravné vzdělanosti jako hvězda první třídy se skvějící, zasluhuje mezi Slovany, jimiž on náležel, obnovována býti.\"“\n\n\n"}
{"id": "456998", "url": "https://cs.wikipedia.org/wiki?curid=456998", "title": "Západní aramejština", "text": "Západní aramejština\n\nZápadní aramejština je živý jazyk a jedna z variant aramejštiny. Spolu s ugaritštinou a kanaánštinou náleží k severozápadní větvi semitských jazyků. V současnosti se jí mluví ve třech vesnicích v Sýrii v pohoří Antilibanon. Počet mluvčích je odhadován na 15 000. Západní aramejština patří spolu s dialekty východní aramejštiny (jejichž počet mluvčích se odhaduje na 500 000) k přeživším zbytkům klasické aramejštiny, kterou se kdysi mluvilo na celém Blízkém a Středním východě.\n"}
{"id": "457001", "url": "https://cs.wikipedia.org/wiki?curid=457001", "title": "Zákula japonská", "text": "Zákula japonská\n\nZákula japonská (\"Kerria japonica\") je jediný druh rodu zákula (\"Kerria\") z čeledi růžovité \"(Rosaceae)\". Opadavý keř původem z východní Asie (Japonsko, Čína a Korea) je pojmenován po anglickém zahradníkovi Williamu Kerrovi, který jej přivezl do Evropy. Rostlinu původně popsal Carl Peter Thunberg podle materiálu sebraného v roce 1776 v Japonsku (proto druhové jméno japonica). Oblíbená okrasná zahradní dřevina.\n\nOpadavý a výběžkatý vzpřímený keř vysoký 1–3 m, větve zelené a lesklé, tenké, pupeny hnědavě zelené. Palisty jsou šídlovitě čárkovité, brzy opadávající. Listy jsou trojúhle vejčité, vejčitě kopinaté či podlouhle kopinaté, zašpičatělé, 2× hrubě pilovité, 2–7 (až 10) cm dlouhé, živě zelené, naspodu pýřité a bledší; báze zaoblená, uťatá nebo slabě srdčitá, řapíky 3–10 (až 15) mm dlouhé. Květy jednotlivé, zlatožluté, stopkaté, pětičetné, 3–6 cm široké, kalich pěticípý, kališní lístky velké, vejčité, špičaté, žláznatě pilovité, koruna pětičetná, korunní lístky široce eliptické, podlouhlé až okrouhlé, 8–20 mm dlouhé, tupé, krátce nehetnaté, čnělky nitkovité. Kvete v květnu až červenci. Plody jsou suché nažky, 5 mm dlouhé, hnědočerné, obvejcovité nebo polokulovité, lysé. Borka bohatě odnožujícího keře je dekorativní.\n\nRostlina nejlépe roste na plném slunci a má ráda dostatek vápníku. Snese až −29 °C. Bohatě odnožuje a časté seřezávání podporuje růst i vzhled.\n\nVědecká synonyma\n\nPodřízené taxony – kultivary\n\nV domovině roste v křovinatých porostech podhorských a horských svahů, v pásmu od 200 do 3000 m n. m.\n\nZákula byla introdukována z Číny asi v roce 1834, dávno předtím však byla známa a pěstována v Japonsku. Praha byla jedním z prvních evropských měst, kde se zákula začala po introdukci pěstovat.\n\nV České republice se pěstuje zejména plnokvětý kultivar zákuly \"Kerria japonica\" 'Pleniflora'. Je vzrůstnější než základní druh s jednoduchými květy. Opadavý keř je vysoký do 2,5 m. Světle zelené vejčité listy jsou na okrajích dvakrát ostře pilovité, na bázi vejčité až klínovitě stažené ke krátkému řapíku, na vrcholku s prodlouženou špičkou. Kvete v květnu až v červnu. Kalich je v době květu odstálý, 0,5 cm dlouhý. Žluté květy jsou široké do 4–5 cm, s obvejčitými korunními lístky dlouhými do 2 cm, na bázi nehetnatě staženými. Plodem je nažka. Rostlina může namrzat, ale dobře regeneruje. Na podzim může remontovat (opakovaně kvést).\n\nPřírodní botanická forma s jednoduchými květy se pěstuje méně často. Vermeulen uvádí, že plné květy kultivaru 'Pleniflora' nemají tentýž půvab jako květy původní zákuly připomínající květy pryskyřníku. Původní druh zákuly – \"Kerria japonica\", (L.) DC. – je po odkvětu vhodné prořezat, nejlépe odstraněním starých větví u paty keře. Zmlazování je potřebné, tříleté výhony již zpravidla odumírají.\n\nSpíše teplomilná dřevina. Při pěstování v mírném pásmu zákula roste dobře na slunci i v polostínu. Vhodná je propustná, humózní až hlinitá půda, dostatečně vlhká a zásobená živinami. Daří se jí v neutrální až mírně zásadité půdě (snese i mírně kyselou). Snáší exhalace. Dobře snáší řez, ale většinou jej nevyžaduje. Vyžaduje občasné zmlazení. Obvykle netrpí škůdci. Rostlina je mírně expanzivní, rozrůstá se podzemními výběžky a odnožemi.\n\nZákulu lze pěstovat i v nádobách. Je však třeba zabránit promrzání obalením nádoby nebo nádobu zapustit do země a rostlinu hojněji zalévat.\n\nRozmnožuje se řízkováním dřevitými i bylinnými řízky a odkopky.\n\nZákula se hodí do zahrad a parků jako solitéra, do smíšených skupin, kolem vyšších stromovitých porostů, do volně rostoucích i tvarovaných živých plotů, větších alpín nebo do trvalkových výsadeb.\n\n"}
{"id": "457006", "url": "https://cs.wikipedia.org/wiki?curid=457006", "title": "Bílý útěk", "text": "Bílý útěk\n\nBílý útěk (anglicky \"white flight\") je název pro demografický trend, kdy běloši opouštějí části měst (typicky jejich centra), kde se snížil podíl bělochů. Podle sociologů bílý útěk vyjadřuje neschopnost vyrovnat se se sociálními změnami nebo přímo nespokojenost s nimi.\n\nTento fenomén byl poprvé masivně zaznamenán v USA (zejména na severovýchodě a středozápadě) v 50. letech 20. století v souvislosti se soudními rozhodnutími, která začala zakazovat rasovou segregaci ve školách, ale vyskytuje se také v jiných zemích.\n\nJev se často rozvíjí do problematické spirály (jedná se totiž o pozitivní zpětnou vazbu), jelikož volná místa opuštěná bílými jsou často obsazována novými přistěhovalci, což dále vychyluje stav od předchozí rovnováhy a ovlivňuje další, vůči mírnějším sociálním změnám tolerantní bílé a vede k jejich dalšímu odchodu. Tento vývoj popsal na matematickém modelu Thomas Schelling v roce 1971. Některé studie zpochybňují, že je primárním důvodem útěku pouze otázka rasy, a konstatují, že podstatný vliv mají i jiné faktory, zejména ekonomické, ale též ekologické.\n\nO útěku bělochů se hovoří často také v pedagogickém diskursu v souvislosti s odhlašováním bílých dětí ze škol, v nichž narostl podíl zástupců jiných ras. V USA jde zejména o veřejné školy. I v tomto případě se ale za tento jev někdy vydává obecnější a na barvě pleti nezávislá tendence těch, kteří mají finanční prostředky, opouštět veřejné školy a přihlašovat děti do soukromých.\n"}
{"id": "457007", "url": "https://cs.wikipedia.org/wiki?curid=457007", "title": "Faiby", "text": "Faiby\n\nFaiby, vlastním jménem Filip Novák, (* 10. června 1982 Šternberk) je český rapper a producent. Od roku 2000 až do roku 2003 rapoval v kapele Rapline Crew a byl znám jako \"Faiby Jamaica\".\n\nV roce 2007 se stal majitelem nahrávacího studia v Brně.\n\n\n"}
{"id": "457008", "url": "https://cs.wikipedia.org/wiki?curid=457008", "title": "Western &amp; Southern Financial Group Women's Open 2009", "text": "Western &amp; Southern Financial Group Women's Open 2009\n\nTenisový turnaj na okruhu WTA Western & Southern Financial Group Women's Open 2009 se konal ve dnech 10. - 16. srpna v americkém Cincinnati venku na kurtech s tvrdým povrchem. Odměny činily 2,000,000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\n\nV závorce je kolo, ve kterém hráčky vypadly. První čtyři nasazené páry měly v 1. kole volný los.\n\n\n"}
{"id": "457013", "url": "https://cs.wikipedia.org/wiki?curid=457013", "title": "Pařezový potok", "text": "Pařezový potok\n\nPařezový potok je název více vodních toků:\n\n"}
{"id": "457029", "url": "https://cs.wikipedia.org/wiki?curid=457029", "title": "Sedm špicí", "text": "Sedm špicí\n\nSedm špicí je skupina rulových skal 1 km jihovýchodně od obce Přísečná. Skály se vypínají nad levým břehem Vltavy v místě, kde řeka vytváří zaklesnutý meandr.\n\nSedm Špicí představuje lezeckou oblast. Nejvíce lezeckých cest je na Sedmém špicu. Lezecké cesty vedou po lištách a oblinách, jsou osazeny kruhy a nýty, délka cest je od 10 do 30 metrů.\n\n"}
{"id": "457030", "url": "https://cs.wikipedia.org/wiki?curid=457030", "title": "Seznam obcí v departementu Ille-et-Vilaine", "text": "Seznam obcí v departementu Ille-et-Vilaine\n\nToto je seznam obcí v departementu Ille-et-Vilaine ve Francii, jichž je celkem 353:\n"}
{"id": "457031", "url": "https://cs.wikipedia.org/wiki?curid=457031", "title": "CN", "text": "CN\n\nSpojení písmen C a N může mít různé významy:\n\n"}
{"id": "457035", "url": "https://cs.wikipedia.org/wiki?curid=457035", "title": "Seznam obcí v departementu Indre-et-Loire", "text": "Seznam obcí v departementu Indre-et-Loire\n\nToto je seznam obcí v departementu Indre-et-Loire ve Francii, jichž je celkem 278:\n"}
{"id": "457036", "url": "https://cs.wikipedia.org/wiki?curid=457036", "title": "Nazimaruttaš", "text": "Nazimaruttaš\n\nNazimaruttaš (jeho jméno obsahuje jméno kassitského boha Maruttaše, odpovídajícího akkadskému Ninurtovi) byl kassitský král Babylónu v období cca 1307 - 1282 př. n. l.. Byl to syn předchozího krále Kurigalzu II. a současník asyrského krále Adad-nirariho I., který ho podle záznamů porazil v bitvě u Kar-Ištar.\n\nNa začátku své vlády Nazimaruttaš uštědřil několik porážek asyrskému králi Arik-dín-ilimu.\nPozději proti Asýrii uzavřel spojenectví s chetitskými panovníky Muršilišem I. a Muwatallim II.\nNazimaruttaš nechal postavit minimálně jeden hraniční kámen kudurru.\n\n"}
{"id": "457049", "url": "https://cs.wikipedia.org/wiki?curid=457049", "title": "Seznam českých ledních hokejistů na mistrovstvích světa", "text": "Seznam českých ledních hokejistů na mistrovstvích světa\n\nTučně = zlatoMS xxx = stříbroMS xxx = bronz = ukončena hokejová kariéra<br>Zdroj = Zde\n\n"}
{"id": "457052", "url": "https://cs.wikipedia.org/wiki?curid=457052", "title": "Tomáš Slavík (cyklista)", "text": "Tomáš Slavík (cyklista)\n\nTomáš Slavík (* 12. června 1987 Brno) je český cyklista specializující se na Fourcross. Jezdí za klub RSP racing team. \n\n\n\n"}
{"id": "457053", "url": "https://cs.wikipedia.org/wiki?curid=457053", "title": "Ekranoplán", "text": "Ekranoplán\n\nEkranoplán je stroj na pomezí letadla, vznášedla a lodě. Ekranoplán létá na principu tzv. dynamického přízemního efektu, kdy je letoun nadnášen tím, že mezi krátkými nosnými plochami a vodní hladinou vzniká „nosný polštář“ a vztlak zvyšuje i tzv. přízemní jev – omezení indukovaného odporu křídla o malé štíhlosti blízkostí země či vodní hladiny (odtud anglické označení ekranoplánů WIG – wing in ground effect). Díky podobnému principu se dokážou vznést z hladiny vodní ptáci. Tato technologie byla sice známá už před druhou světovou válkou, ale skutečný výzkum těchto strojů vzrostl až v 60. létech v SSSR pod vedením inženýra Rostislava Alexejeva a to především pro vojenské účely. Díky tomu, že nejde o tradiční letadlo či loď, nelze stroj jednoznačně zařadit do jednotlivé kategorie a v samotném SSSR probíhaly spory letectva a námořnictva o to, komu budou ekranoplány patřit.\n\nEkranoplán se pohyboval několik metrů nad hladinou jako klasické vznášedlo, právě díky dynamickému přízemnímu efektu a mohl dosahovat rychlosti až 500 km/h. Na kratší vzdálenosti se však díky přebytku tahu motorů dokázal i vznést mimo účinky přízemního jevu (efektu) (např. pro náhlé vyhnutí se lodi). Kombinoval vlastnosti jiných dopravních prostředků, do rychlosti 80 km/h se choval jako loď, při 100 km/h se choval jako vodní kluzák či vznášedlo a při rychlosti 150 km/h již jako klasické letadlo.\n\nHlavní vojenskou výhodou ekranoplánu bylo to, že díky výšce letu v rozmezí 3–10 metrů nad hladinou se dokázal vyhnout minám a protitorpédovým sítím. Také byl nezasažitelný torpédy a ze země odpalovanými protiletadlovými a protilodními střelami, zničitelný byl prakticky jen leteckými řízenými střelami. Další, i když o něco méně důležitá, byla jeho schopnost být sonarově neviditelný tím, že se nedotýkal hladiny. Zároveň byl jako velmi nízko letící stroj nepozorovatelný pro tehdejší radary. Takže šlo především o dokonalý prostředek pro uskutečnění vylodění.\n\nBěhem projektů v SSSR však nastalo několik problémů. Např. při jedné zkoušce se stroj, u něhož byl použit nevhodný konstrukční materiál, s posádkou tvořenou několika konstruktéry, na moři rozlomil na přední a zadní část. Díky jednomu vedoucímu inženýrovi, který pohotově spustil pomocné příďové proudové motory, přední část „doletěla“ společně s velkou částí posádky ke břehu na rozdíl od zadní části, která se potopila.\n\nPo rozpadu Sovětského svazu se připravovala civilní verze vyloďovacího ekranoplánu A-90 Orljonok. Byla založena i nová společnost v Petrohradě (Ekolen), která měla navázat kontakty se zahraničními partnery a pokračovat ve výzkumu. Nicméně další snahy udržet tento program ztroskotaly a dnes se s těmito stroji setkáme jen velmi ojediněle.\n\nLodní společnost „Aerohod“ (Nižnij Novgorod, Rusko) od roku 2014 testuje prototyp ekranoplánu „Tungus“. Podle výsledků testů se plánuje zahájit vývoj a stavbu strojů s kapacitou od 4 do 70 cestujících.\n\nNový ekranoplán o vzletové hmotnosti 54 tun s označení A-050 vyvíjí společnost Alekseyev Central Hydrofoil Design Bureau se sídlem v Nižním Novgorodu. Cestovní rychlost 450 km/hod, dolet cca 5000 km, nosnost 9 tun a až 100 cestujících. Společností je také vyvíjen těžší víceúčelový transportní ekranoplán A-080 Chaika-3 se vzletovou hmotností 100 tun.\n\n\n\n"}
{"id": "457062", "url": "https://cs.wikipedia.org/wiki?curid=457062", "title": "Mikroregion Černé lesy", "text": "Mikroregion Černé lesy\n\nSdružení obcí mikroregion Černé lesy sdružuje obce v severozápadní části okresu Třebíč.\n\nV mikroregionu leží několik kulturních a přírodních památek a zajímavostí, např. zámek Brtnice, hrad Rokštejn a další.\n\n\n"}
{"id": "457066", "url": "https://cs.wikipedia.org/wiki?curid=457066", "title": "Pavián anubi", "text": "Pavián anubi\n\nPavián anubi (\"Papio anubis\") je úzkonosý primát z čeledi kočkodanovitých, který žije ze všech paviánů na nejrozsáhlejším teritoriu.\n\nVyskytují se v Africe po obou stranách rovníku, na severní straně nejzápadněji v jižní Mauretánii, Guineji a Mali, odtud přes Sierru Leone, Pobřeží slonoviny, Burkinu Faso, Ghanu, Togo, Benin, Nigérii, Niger, Čad, Středoafrickou republiku, Kamerun a Súdán až po Etiopii, Eritreu a Somálsko. Na jižní straně rovníku žijí od Konga a Demokratické republiky Kongo přes Rwandu a Burundi po Ugandu, Keňu a Tanzanii. Na západě se jejich teritoria překrývají s paviány guinejskými, na východě s paviány pláštíkovými a na jihu s paviány babuiny; příležitostně se i kříží.\n\nObývají savany, stepi, polopouště, galeriové lesy i okraje deštných pralesů. Dávají přednost místům s možností blízkého úkrytu, ať na těžko přístupném skalnatém terénu nebo na stromech.\n\nMezi oběma pohlavími je značný pohlavní dimorfismus. Samci měří asi 70 cm, váží 24 kg a ocas mívají dlouhý 56 cm, kdežto samice bývají veliké jen 60 cm, váží zhruba 15 kg a délka jejich ocasu je 48 cm. Zvířata chovaná v zajetí bývají dobře krmená a proto jsou průměrně o 2 až 4 kg těžší. Samci mají navíc v přední části těla znatelnou hřívu, zřetelné hřebeny po obou stranách čenichu, podstatně větší špičáky i nadočnicové oblouky. Samicím se v období páření probarvuje genitální oblast do růžova, někdy až do červena.\n\nSrst mají barvy olivově šedé. Lysá kůže obličeje a sedacích partií je tmavě šedé až černé barvy. Hlavu mají nad očnicemi zploštělou. První čtvrtinu ocasu nosí vzpřímenou, zbylá část je převislá (zlomená). Mají 32 zubů, první premolár obrušuje horní špičák, stoličky mají široké.\n\nPaviáni anubi jsou všežravci, konzumují listy, květy, lesní plody a semena, kořínky, vejce, hmyz i menší obratlovce. Vzhledem k výskytu na tak velikém teritoriu je jejich jídelníček značně rozdílný, navíc zde hraje roli i střídaní různě intenzivních období sucha a dešťů. Jsou schopni své stravovací návyky přizpůsobit obývanému biotopu. Pokud žijí v blízkosti obdělávaných polí, doplňují svou stravu o zcizovanou kukuřici, banány, atd. Dokáži v tlupě ulovit i menší antilopu.\n\nŽijí v početných smíšených skupinách od 40 do 100 jedinců na území o rozloze asi 0,4 až 2 km². Ráno po probuzení odchází tlupa ze svého nocležiště za potravou. Hledání a sbírání potravy, jak na zemi tak na stromech, prokládají odpočinkem. Se soumrakem se vracejí na své oblíbené spací místo. Nocují přednostně na těžko přístupných skalních římsách nebo v korunách stromů převyšující okolní vrcholky. Časté jsou také přesuny skupin za novým zdrojem potravin. Přesun probíhá organizovaně, po zemni se pohybují po čtyřech. Když běží, lze jejich styl přirovnat ke cvalu koně.\n\nVztahy ve skupině jsou matrilineární, samice ve své domovské skupině zůstávají. Naopak silnější samci vyhánějí pryč své potenciální konkurenty, mladší samce po pubertě, a staré jedince, kteří se takto často stávají kořisti predátorů. O přijetí cizího samce do skupiny rozhoduji sympatie některé ze samic. Samice, které měly více mláďat, stojí v hierarchii tlupy výše. O postavení samce rozhoduje síla a chytrost.\n\nMají rozličné hlasové projevy, dávají hlasem najevo svou nadřazenost, vyhrožují svému soku nebo zastrašují případného dravce, vyjadřují strach nebo také přátelské úmysly. V rámci skupiny většinou komunikují vizuálně, kdy zastrašují upřeným pohledem, zíváním, ukazováním špičáků, vytahováním obočí nebo naopak vyjadřují podřízenost sklopením hlavy, odvrácením pohledu, stažením rtů apod. Vzájemné vztahy v tlupě si utužují dotekovou komunikaci, většinou jen mezi příslušníky stejného pohlaví, reprezentovanou „hledáním blech v kožichu“ nebo dotekem nosů. Funguje také chemická komunikace a to především v období říje.\n\nV tlupě trvale existuje veliká rivalita při páření, vyhrávají samci větší, silnější i chytřejší. Pářit se mohou v podstatě všechny samice a všichni samci. Samice si většinou vybírá samce a tomu dává najevo připravenost k páření. Pokud si ale tohoto náznaku všimne silnější jedinec, prosadí se k páření sám. Estrus trvá 15 až 20 dnů, za tu dobu se samice spáří s několika samci. Tím není jistý otec a nedochází k útokům agresivních samců na mláďata.\n\nPo březosti dlouhé asi 180 dnů samice porodí převážně jen jedno černě zbarvené mládě o váze cca 1 kg, které je kojeno 12 až 14 měsíců, pak se přebarví do šatu dospělého. Pokud mládě uhyne před odstavením, samice je většinou schopná zabřeznout dříve, jinak jsou intervaly březosti 1 až 3 roky. Samice se mláděti stará nejen o potravu, ale chrání ho, pečuje mu o srst, pomáhá mu při transportu a hraje si s ním. Starší samice mládě déle kojí a všestranně o ně více pečují. Samice s kojeným mládětem má v tlupě lepší postavení, proto dochází mezi samicemi ke krádežím ještě nepřebarvených mláďat, hlavně mladým nezkušeným samicím; mnohdy ke škodě mláděte. Jinak o kojená mláďata projevují všichni členové tlupy, i samci, zájem a v případě potřeby převezme o mládě péči jiná samice.\n\nPohlavní dospělosti dosahují samci za 7 až 8 roků, samice po 6 až 7 létech. Tato doba je závislá na výživě matky během kojení a na kvalitě následně přijímané tuhé stravy mládětem.\n\nMezi hlavní predátory paviána anubi jsou považováni levharti a šimpanzi. Asi 1 % populace se ročně stane oběti jejich útoků, z toho jsou ze 3/4 mláďata. Průměrná doba života v zajetí je asi 20 let. Pokud likvidují domorodcům úrodu z jejich polí, pořádají tito na ně trestné výpravy.\n\n"}
{"id": "457067", "url": "https://cs.wikipedia.org/wiki?curid=457067", "title": "RMS Cedric", "text": "RMS Cedric\n\nRMS \"Cedric\" se začal stavět roku 1902 v loděnicích Harland & Wolff v Belfastu. Byl druhý ze série parníků společnosti White Star Line, známé jako \"Velká čtyřka\", společně s parníky \"Celtic\", \"Baltic\" a \"Adriatic\". \"Celtic\" byl první, který překonal Brunelův Great Eastern v celkové tonáži, což byl úspěch, protože tento gigant držel rekord téměř 40 let. Stal se tak na krátkou dobu největší lodí na světě, než ho překonal \"Adriatic\". Cedric byl dlouhý 213,36 m a široký 22,95 m, měl 2 komíny, 4 stožáry, 2 lodní šrouby a služební rychlost 16 uzlů. Ubytovat se zde mohlo 365 pasažérů v 1. třídě, 160 ve druhé a 2352 ve třetí. Spuštěn na vodu byl 21. srpna 1902 a první plavbu z Liverpoolu do New Yorku vykonal 11. února 1903. To byla jediná cesta, na které byl používán kromě zimních plaveb do Středozemního moře.\n\nPo dalších 11 let křižoval Atlantik bez vážnějších problémů. Když se v dubnu 1912 potopil \"Titanic\", byl Cedric právě v New Yorku a jeho odjezd měl být na žádost Bruce Ismaye (generálního ředitele White Star Line a prezidenta IMM) zdržen do příjezdu \"Carpathie\" se zachráněnými cestujícími a členy posádky. Jeho požadavku však nebylo vyhověno a Cedric se vydal přes moře podle svého plavebního řádu. Na poslední civilní plavbu Liverpool - New York se vydal 21. října 1914, po ní byl povolán do války a upraven na pomocný křižník. Vyřazen byl roku 1916, poté se z něj stala transportní loď, která jezdila zpočátku do Egypta a do USA. 29. ledna 1918 kolidoval a potopil loď \"Montreal\". V září 1919 byl vrácen White Star Line a opraven v Belfastu. Poté měl kapacitu 347 pasažérů v 1. třídě, 250 ve druhé a 1000 ve třetí a byl znovu nasazen na plavby Liverpool - New York. 30. září 1923 kolidoval s lodí rejdařství Cunard, \"Scythia\", u Queenstownu v husté mlze. Žádná loď nebyla vážně poškozena. Jeho poslední plavba Liverpool - New York začala 5. září 1931 a později ve stejný rok byl prodán za 22 150 liber do šrotu. Sešrotován byl v Inverkeithingu roku 1932.\n"}
{"id": "457075", "url": "https://cs.wikipedia.org/wiki?curid=457075", "title": "Tomice II", "text": "Tomice II\n\nTomice II (s předložkou 2. pád \"do Tomic\", 6. pád \"v Tomicích\") jsou vesnice, místní část Olbramovic. V katastrálním území Tomice u Votic leží i část Dvůr Semtín.\n\nŘímská II v názvu odlišuje ves v rámci okresu od Tomic na Vlašimsku.\n\nPrvní písemná zmínka o Tomicích pochází z roku 1359. Prvním historicky známým majitelem Tomic byl zeman Tomy, po němž dostala osada jméno. Dá se předpokládat, že v té době stála v obci vladycká tvrz, pravděpodobně na pravém břehu potoka Bystrého, a to v místech mezi silničním mostem a lávkou směrem k Podhrázskému rybníku. Zprávy pocházející z roku 1359 hovoří o Dětonovi z Tomic, po jehož smrti hospodařili na statku jeho synové Petr, Jan a Bohuslav. Ti dosadili spolu se zemany Protivou, Držkrajem a Vilémem ze sousedních Alběnic (dnes Ouběnic) a Hugonem z Jelenče, klerika Oldřicha z Alběnic na místo faráře v Alběnickém farním kostele svaté Markéty. Po jeho smrti ho vystřídal v úřadě Bohuněk, čtvrtý syn Dětona z Tomic. Dochované zápisy zmiňují ještě další zemany z Tomic (Huk, Jan, Zdislav, Zdeněk) a vztahují se vesměs k patronaci farního chrámu svaté Markéty.\n\nBěhem staletí patřily tomické statky k různým panstvím, jako například k Šelmberku u Vožice, Líšnu, nebo Tloskovu. Roku 1645 byla nedaleko Tomic svedena bitva u Jankova a vesnice se patrně nevyhnula osudu ostatních okolních obcí, které byly po této nejkrvavější bitvě třicetileté války vylidněny a zpustošeny.\n\nÚzemněsprávně byly Tomice v letech 1869–1910 vedeny pod názvem Tomice jako osada Ouběnic v okrese Sedlčany, v letech 1921–1930 jako obec v tomtéž okrese, od roku 1950 pod názvem Tomice obec v okrese Votice, v letech 1961–1979 jako obec v okrese Benešov; jako součást Olbramovic pak od 1. ledna 1980. Samostatná obec Tomice vznikla teprve 1. července 1919, do té doby byly Tomice součástí Ouběnic. Dnem 1. května 1976 došlo ke sloučení Tomic a Olbramovic.\n\nVzhledem k založení obce na břehu potoka Bystrého došlo v minulosti k několika ničivým záplavám. V roce 1764 postihla Tomice „hrozná průtrž mračen“. Potok Bystrý se rozvodnil a strhl hráz Podhrázského rybníka. Celá ves byla zaplavena. Na stavbu nové hráze byl kromě jiného použit i kámen z bývalé ouběnické tvrze. Další ničivé povodně postihly obec v letech 1803, 1906 a 1925. Naopak v roce 1947 postihlo Tomice, jako ostatně celou republiku, katastrofální sucho, takže vyschnul i potok a poté i studny na obou jeho březích.\n\nTomice se rozkládají ve střední části Votické vrchoviny po obou březích Konopišťského potoka. Potok napájí Podhrázský rybník, který patří do katastru obce a je přírodní rezervací.\n\nV blízkosti Tomic vedla od pradávna stará obchodní stezka z Prahy na jih, směrem na České Budějovice a dále pak k rakouským hranicím, později nazývaná císařskou silnicí, ještě později státní silnicí. V současné době je tato komunikace známa pod označením I/3 nebo E 55.\n\nSeverozápadní částí katastrálního území prochází od roku 1871 železniční trať Praha – Veselí nad Lužnicí – Vídeň. V roce 1904 zde byla zřízena železniční zastávka a později byla kvůli zvýšení propustnosti této jednokolejné trati vybudována výhybna. Při modernizaci trati a jejím zdvoukolejnění okolo roku 2011 výhybna zanikla a je zde znovu jen zastávka.\n\nV bezprostřední blízkosti Tomic se nachází přírodní park Žebrák-Džbány a již zmíněná přírodní rezervace Podhrázský rybník. V okolí Tomic je mnoho tras pro pěší turistiku a cykloturistiku a nachází se zde zámek Konopiště a sídla Vrchotovy Janovice a Jemniště.\n\nV Podhrázském mlýně se roku 1788 narodil spisovatel, knihovník a cenzor Jan Václav Zimmermann, kněz řádu křížovnického a roku 1804 spisovatel Josef Václav Zimmermann, který byl též známým překladatelem (např. první překlad románu \"Kormidelník Vlnovský\").\n"}
{"id": "457079", "url": "https://cs.wikipedia.org/wiki?curid=457079", "title": "Barbara Brylská", "text": "Barbara Brylská\n\nBarbara Brylská ( , * 5. června 1941 Skotniki) je polská herečka známá rolemi \"Nadi\" ve filmu \"Ironie osudu aneb Rozhodně správná koupel\" (1975) či neurochiruržky \"Volejníkové\" v psychologickém snímku Jiřího Svobody \"Skalpel, prosím\" (1985).\n\nNarodila v roce 1941 ve vesnici Skotniki, blízko Lodže. Poprvé se před kamerou objevila ve filmu \"Kalosze szczęścia\" (1958). Po této roli začala studovat na Vyšší národní filmové škole v Lodži. Herecké vzdělání dokončila na varšavské Vysoké škole divadla, filmu a televize v roce 1967.\n\nPrvní větší roli získala ve filmu \"Ostatní kurs\" (1963). Poté ztvárnila postavu fénické kněžky \"Kamy\" v historickém snímku Jerzyho Kawalerowicze \"Faraon\" (1966), napsaného podle románu Bolesława Pruse. Také se objevila v roli \"Kryši Drohojowské\" v adaptaci literárního díla \"Pan Wolodyjowski\" (1969). Téhož roku mělo premiéru pětidílné drama \"Osvobození\" (1969), kde hrála \"Helenu\". Jednou z nejvýraznějších rolí, která ji proslavila zejména v tehdejším Sovětském svazu, byla \"Naďa\" v komedii Eldara Rjazanova \"Ironie osudu aneb Rozhodně správná koupel\" (1975). Za tuto roli získala Sovětskou státní cenu (1977). Úspěch a přijetí ceny jí způsobilo v domácím Polsku závist a přehlížení.\n\nObjevila se také ve východoněmeckých, bulharských a československých filmech (\"Koncert pre pozostalých\" (1976), \"Tichý Američan v Praze\" (1977), \"Skalpel, prosím\" (1985)).\n\nS příchodem 21. století začala hrát v divadle. Poprvé se objevila na moskevské scéně Centra operního zpěvu Galiny Višněvské, ve hře \"Kvarteto\" režírované Romanem Marxoliem. V roce 2007 navázala na svou nejúspěšnější roli \"Nadi\" natočením \"Ironie osudu: Pokračování\" (\"Ирония судьбы. Продолжение\").\n\nByla třikrát vdaná. Syn Ludwik se věnuje ekonomii, dcera herečka a modelka Barbara Kosmalová (nar. 1973) tragicky zahynula 15. května 1993 při autonehodě ve městě Brzeziny.\n\n"}
{"id": "457081", "url": "https://cs.wikipedia.org/wiki?curid=457081", "title": "Karel Randák", "text": "Karel Randák\n\nKarel Randák (* 2. září 1955) je český zpravodajec a voják, v letech 2004–2006 ředitel Úřadu pro zahraniční styky a informace.\n\nVystudoval Fakultu tělesné výchovy a sportu Univerzity Karlovy a poté byl vojákem z povolání. Po roce 1989 působil jako zpravodajský důstojník Federální bezpečnostní informační služby, od roku 1993 Bezpečnostní informační služby (BIS), kde se specializoval na ekonomické kauzy a boj proti organizovanému zločinu.\n\nV polovině 90. let 20. století přešel do civilní rozvědky, Úřadu pro zahraniční styky a informace (ÚZSI) a v říjnu 2004 se stal jejím ředitelem. Z funkce byl odvolán ministrem vnitra Ivanem Langerem po nástupu první vlády Mirka Topolánka, kdy jej nahradil Jiří Lang. Jako důvod byl uveden záměr sloučit ÚZSI a BIS do jediné zpravodajské služby, k čemuž ale nedošlo. V této době však byla zveřejněna informace, že v Praze hrozí teroristický útok a Randák obvinil úřady, že Česko nemá fungující systém boje proti terorismu, čímž se dostal do ostrého sporu s ministrem Langrem. Randák později, v roce 2017, uvedl, že je za odvolání vděčný, jinak by s vládou musel vycházet, nebo by musel rezignovat.\n\nV březnu 2011 se stal členem správní rady Nadačního fondu proti korupci.\n\nNovinářka Sabina Slonková zveřejnila v únoru 2008, krátce před volbou prezidenta, na internetovém portálu \"Aktuálně.cz\" videozáznam z hotelu Savoy, kde proběhlo jednání Jiřího Weigla, kancléře prezidenta Václava Klause, a lobbisty Miroslava Šloufa. Z obavy před zmanipulováním prezidentské volby následně Strana zelených a další politické strany prosadily veřejné hlasování o hlavě státu. Slonková odmítla svůj zdroj prozradit a byla odsouzena k pokutě 20 tisíc korun. Tehdejší premiér Mirek Topolánek ze zorganizování cíleného úniku záznamu obvinil Randáka, ačkoli toto obvinění nepotvrdilo pozdější vyšetřovaní policejního Útvaru pro odhalování organizovaného zločinu.\n\nKoncem července 2009 zveřejnil deník \"MF Dnes\" reportáž článek o dovolené v toskánském letovisku Monte Argentario, na které se expremiér Topolánek a lobbista Marek Dalík sešli s bývalým ministrem dopravy Řebíčkem, generálním ředitelem firmy ČEZ Martinem Romanem a dalšími bývalými politiky a podnikateli. Setkání vyvolalo značný zájem veřejnosti, neboť k němu došlo krátce po schválení kontroverzního zákona o emisních povolenkách, který firmě ČEZ bezplatně poskytuje povolenky k vypouštění skleníkových plynů v hodnotě desítek miliard korun. Následně deník zveřejnil, že kompromitující fotografie a videozáznamy mu poskytl právě Karel Randák.\n\nNadační fond proti korupci, jehož členem správní rady Randák tehdy byl, obvinil pražského podnikatele Ivo Rittiga, který je považován za jednoho z regionálních kmotrů ODS, že na jeho účty přicházely desítky milionů korun z pražského dopravního podniku. Rittig se proti tomu ostře ohradil a uvedl, že je „šokován, jak bezostyšnému osočení jsem byl vystaven“. Společnost Neograph, která pro dopravní podnik dodávala jízdenky, měla uzavřenou smlouvu s firmou Cokeville Assets sídlící na Britských Panenských ostrovech. Za zprostředkování smlouvy měla tato společnost dostávat z každého lístku 17 haléřů. Randák tvrdí, že firma Cokeville má smlouvu o spolupráci s Rittigem, na základě které má firma Rittigovi vyplácet provize ve výši 160 tisíc eur měsíčně a procenta ze zisku.\n\nV prosinci 2011 upozornil Randák na firmu Oleo Chemical, která dodávala bionaftu do pražského dopravního podniku a také spolupracovala s firmou Cokeville Assets. V září 2014 pak Útvar pro odhalování organizovaného zločinu zadržel některé pracovníky firmy Oleo Chemical a advokáty kanceláře MSB Legal. Policie obvinila 10 lidí z několik trestných činů včetně krácení daně a porušení povinnosti při správě cizího majetku, neboť pracovali jako organizovaná skupina a vyváděli peníze z firmy Oleo Chemical.\n\nDne 30. října 2012 byl Randák spolu s dalším zaměstnancem Úřadu vlády ČR obviněn Policií ČR z úniku informací ohledně výplaty šéfky kabinetu premiéra ČR Jany Nagyové. Její výplatní lístky unikly do médií v lednu 2012.\n\n"}
{"id": "457084", "url": "https://cs.wikipedia.org/wiki?curid=457084", "title": "Závojový vodopád", "text": "Závojový vodopád\n\nZávojový vodopád je pětistupňový vodopád v Sokolí dolině ve Slovenském ráji. Rozkládá se na Sokolím potoce v nadmořské výšce 725–800 m. S celkovou výškou 75 m je druhým nejvyšším vodopádem na Slovensku. Nejvyšším z jednotlivých stupňů je spodní 20 m vysoký stupeň.\n\n"}
{"id": "457085", "url": "https://cs.wikipedia.org/wiki?curid=457085", "title": "Škoda 306", "text": "Škoda 306\n\nŠkoda 306 byl užitkový automobil vyráběný v československé automobilce Škoda. Vyráběl se hlavně jako klasický valník a vozy s označením N, ND nebo NK jako autobusy, přesto existovaly i jiné typy (např. cisterny). Výroba začala roku 1929 a skončila o deset let později, vyrobilo se 185 těchto aut.\n\nMotor byl vodou chlazený řadový šestiválec OHV o objemu 7,3 – 8,3 l. Měl výkon 49 – 74 kW (67 – 100 koní). Vůz dosahoval rychlosti až 60 km/h.\n"}
{"id": "457092", "url": "https://cs.wikipedia.org/wiki?curid=457092", "title": "Kann", "text": "Kann\n\nKann může být:\n\n\n"}
{"id": "457093", "url": "https://cs.wikipedia.org/wiki?curid=457093", "title": "Ruj vlasatá", "text": "Ruj vlasatá\n\nRuj vlasatá (\"Cotinus coggygria\", syn. \"Rhus cotinus\"), také někdy nazývaná škumpa vlasatá, je pomalu rostoucí, rozložitý hustý keř dosahující výšky kolem 3 m (maximálně 5 m).\n\nLetorosty jsou lysé, listy sivě ojíněné, střídavé, vejčité až opakvejčité, celokrajné, dlouze řapíkaté, až 8 cm dlouhé, na podzim načervenale až oranžově vybarvené.\n\nKvěty jsou drobné, pětičetné, uspořádané v dekorativních, přímých a bohatě větvených latách, dlouhých 15 až 29 cm. Kvete v květnu až červenci. Kalich a koruna jsou žlutavě zelené. Omezený počet květů dozraje v plody (malé suché, tmavě hnědé peckovice s vytrvalým kalichem), zbylé stopky se prodlouží a pokryjí dlouhými načervenalými chlupy, které jsou velmi dekorativním létacím zařízením celého plodenství. V této době (září až říjen) je ruj nejkrásnější.\nRuj vlasatá je jedovatá a citlivým jedincům může způsobit podráždění pokožky.\n\nPůvodní rozšíření v jižní Evropě – Středozemí až po Balkán, Maďarsko, Ukrajinu, Krym, Kavkaz. Severní hranice areálu zasahuje až na Slovensko. V Asii je rozšířena v Himálaji a ve střední Číně. V Evropě roste přirozeně v jižních oblastech, severní hranice areálu prochází střední Evropou. Na Slovensku roste na čtyřech pravděpodobně přirozených lokalitách. Často je vysazována v parcích. Oblast výskytu v Asii zasahuje až do střední Číny či do Himálají.\n\nNejvíce ruji vlasaté vyhovuje teplá výslunná poloha (čím slunnější stanoviště, tím lepší růst a krásnější podzimní, u červenolistých kultivarů celoroční vybarvení). Ale snesou i polostín. Dobře rostou v průměrné zahradní půdě, dávají však přednost suššímu na vápník bohatšímu stanovišti. V krutých zimách na nechráněném stanovišti mohou namrznout, dobře však obrůstají.\n\nSvým zvláštním olistěním, celkovým habitem, květenstvím i plodenstvím jsou poměrně odlišné a příliš se nehodí ke kombinaci s jinými rostlinami. Jsou vyloženými solitérami (v pozdějším věku potřebují větší, několikametrové plochy), popřípadě se hodí k předsadbě a lemování vyšších stromových kulis (okraj lesa, apod.). Červenolisté kultivary rostou pomaleji a jsou velmi významnými solitérami , pokud jsou pravidelně seřezávány, lze je použít i do menších výsadeb, kde mohou být výraznou dominantou. V krajinářských úpravách se ruj doporučuje vysazovat do 350 m n. m.\n\nMnoží se výsevem stratifikovaného osiva na jaře do studeného pařeniště, kořenovými řízky (sázejí se na podzim do truhlíků a skleníků - hlavně červenolisté kultivary) nebo i řízkováním za použití stimulátoru. Množení řízkováním je obtížné, často se používá roubování kultivarů.\n\nListy jsou bohaté na třísloviny, proto bývá ruj vlasatá někdy pěstována na plantážích. Ruj je s oblibou pěstována v parcích a zahradách. Dřevo se někdy využívá v řezbářství (intarzie), např. při výrobě obrazových rámů. Využívá se do větrolamů, jako pokryvná a okrasná dřevina, také pro výrobu tříslovin z listů.\n\nSirup z Cotinus coggygria může chránit jaterní tkáň před účinky jedovatých látek. Účinky jsou zkoumány.\n\n\nV angličtině se nazývá „Smoke tree“ (kouřový strom) díky jeho chlupům na plodenství, které budí zdání, že je keř zahalen v oblaku kouře.\n\n\n"}
{"id": "457095", "url": "https://cs.wikipedia.org/wiki?curid=457095", "title": "Jason Mraz", "text": "Jason Mraz\n\nJason Thomas Mraz (* 23. červen 1977 Mechanicsville, Virginie) je americký zpěvák a skladatel. Narodil se a vyrůstal v Mechanicsville v americkém státě Virginie. Mezi jeho styly patří reggae, pop, rock, folk, jazz, a hip hop.\n\nSvé debutové album \"Waiting for My Rocket to Come\" vydal v roce 2002, ale teprve vydáním svého druhého alba, \"Mr. A-Z\" dosáhl komerčního úspěchu. Album se dostalo na pátou příčku v Billboard Hot 200 a jen v USA bylo prodáno přes sto tisíc jeho kopií. V roce 2008 vydal Mraz své třetí studiové album \"We Sing. We Dance. We Steal Things.\" se kterým se ihned dostal na číslo tři v Billboard 200 a které bylo úspěšné po celém světě a dosáhlo do první desítky v mnoha mezinárodních žebříčcích.\n\nMrazův mezinárodní úspěch přišel s vydáním prvního singlu z \"We Sing. We Dance. We Steal Things.\", který má název \"I'm Yours\". Píseň dosáhla na číslo šest v Billboard Hot 100, a tím se stala Mrazovou první v Top deset. V USA měla píseň obrovský komerční úspěch a stala se třikrát platinovou (za prodej více než tří milionů kusů). Tato píseň byla úspěšná i v mezinárodním měřítku. Na vrchol žebříčků se dostala na Novém Zélandu i v Norsku a první desítku pokořila v mnoha mezinárodních hitparádách.\n\nPo svém dědečkovi, který odešel do Spojených států z Rakouska-Uherska v roce 1915, je Mraz českého původu. Odtud taky pochází jeho česky znějící příjmení.\n\nNež odešel do San Diega navštěvoval Americkou hudební a dramatickou akademii v New Yorku, kde studoval obor muzikál.\n\nMraz také vlastní avokádovou farmu blízko Fallbrooku.\n\nV roce 2002 Mraz vydal svoje první debutové album, \"Waiting for My Rocket to Come\". Album bylo poměrně úspěšné (dosáhlo pětapadesáté příčky v Billboard Hot 200 a číslo dvě na žebříčku Heatseekers). Titulní píseň z alba, \"The Remedy (I Won't Worry)\" byla přepsána hudebním produkčním týmem Matrixu a byl to první Mrazuv úspěch v top dvacet (dostal se na patnáctou pozici).\n\nV březnu 2003 dělal Mraz předskokana Tracy Chapman při jejím vystoupení v Londýně. V červenci 2005 zahajoval pro Alanis Morissette během její \"Jagged Little Pill akustické tour.\n26. července 2005 byla vydána jeho druhá deska \"Mr. A-Z\". Vstoupila do \"Billboard\" 200 na 5. místě. V prosinci album získalo nominaci na ceny Grammy Award ze nejlepší kompozici, když byl jeho producent Steve Lillywhite nominován na producenta roku. Mrazuv přítel a bývalý spolubydlící Billy \"Bushwalla\" Galewood rovněž spolupracoval na albu, a je spoluautorem písně \"Curbside Prophet\" a třetího singlu z alba, písně \"I'll Do Anything\".\n\nMraz začal své dlouhodobé turné k desce \"Mr. A-Z\" na San Diego Music Awards 12. září. Turné uvedli svými vystoupeními například Bushwalla a Tristan Prettyman, se kterou v roce 2002 společně napsal duet \"Shy That Way\". V listopadu 2005 zahajoval Mraz pro Rolling Stones, což si zopakoval během jejich celosvětového turné ještě čtyřikrát. V roce 2005 byl Mraz také jedním ze zpěváků, kteří účinkovali na podzim v inzertní kampani pro The Gap (prodejce oděvů)\" s názvem \"Favorites\". Hudební tematická kampaň také uvedla mimo jiné zpěváky Tristan Prettyman, Michelle Branch, Joss Stone, Keith Urban, Alanis Morissette, Brandon Boyd a Michelle Williams. V prosinci 2005 Mraz představil první část z jeho nově přicházejícího podcastu.\n\nV březnu 2006 Mraz provedl první vyprodané představení v Singapuru s Toca Rivera jako součást výročí Mosaic Music Festival. V květnu 2006 měl Mraz turné většinou v malých prostorách a na hudebních festivalech v USA, s několika písněmi se ukazuje i ve Velké Británii a Irsku. 6. května 2006 vystoupil na akustické show s P.O.D., Better Than Ezra, Live a The Presidents of the United States of America. Mraz byl uveden jako hlavní host v St. Louis's na výročí Fair St. Louis.\n\nV prosinci 2006 vydává album Selections for Friends, které bylo volně ke stažení na internetu.\nRok 2007 začal Mráz se singlem \"The Beauty in Ugly\" vycházející z Mrazovi dřívější písně \"Plain Jane\", kterou přepsal pro televizi ABC (pro seriál Ošklivka Betty).\n\n13. května 2008 vyšlo Mrazovi třetí album s názvem \"We Sing. We Dance. We Steal Things\" a hned se dostalo na třetí pozici mezi nejprodávanejšími deskami a stalo se tak Mrazovým nejúspěšnějším albem. Následujíce úspěch písně I'm Yours, album se dostalo do top deset v mnoha zemích celého světa.\n\nMraz a jeho píseň I'm Yours byli v roce 2009 nominováni na ceny Grammy jako Píseň roku a Nejlepší mužský popový výkon. I album samotné bylo nominováno na Grammy (za nejlepší aranžmá). V roce 2010 pak obdržel dvě ceny Grammy za skladbu \"Make It Mine\" v kategorii Nejlepší mužský popový výkon a za duet Lucky (který se natáčel i v Praze) se zpěvačkou Colbie Caillat v kategorii Nejlepší popová spolupráce s vokály.\n\n\n\n"}
{"id": "457096", "url": "https://cs.wikipedia.org/wiki?curid=457096", "title": "Seznam ředitelů Úřadu pro zahraniční styky a informace", "text": "Seznam ředitelů Úřadu pro zahraniční styky a informace\n\nToto je seznam ředitelů Úřadu pro zahraniční styky a informace. Úřad pro zahraniční styky a informace (ÚZSI) vznikl dne 30. července 1994, jeho předchůdcem byl od 1. ledna 1993 stejnojmenný úřad, jenž byl součástí Ministerstva vnitra České republiky.\n\n\n\n"}
{"id": "457101", "url": "https://cs.wikipedia.org/wiki?curid=457101", "title": "Weigelie", "text": "Weigelie\n\nWeigelie (\"Weigela\") je keř patřící mezi opadavé dřeviny, do čeledě zimolezovité (\"Caprifoliaceae\"). Rod je pojmenován po německém vědci Christianu Ehrenfriedovi Weigelovi. Všichni zástupci pocházejí z východní Asie.\n\nWeigelie jsou opadavé vzpřímené keře. Letorosty jsou lysé nebo chlupaté, lehce čtyřhranné, s plnou dření. Pupeny jsou chlupaté. Listy jsou vstřícné, celistvé, krátce řapíkaté až téměř přisedlé, na okraji pilovité. Palisty chybějí. Květy jsou poměrně velké, pravidelné až lehce dvoustranně souměrné, pětičetné, jednotlivé nebo v chudých vrcholících. Vyrůstají na krátkých postranních loňských větévkách nebo na vrcholu letorostů. Kališní lístky jsou srostlé nebo až v bázi volné. Koruna je nálevkovitá až zvonkovitá, nejčastěji růžová nebo purpurová, řidčeji žlutá či bílá. Korunní trubka je na bázi úzká a potom se náhle rozšiřuje. Tyčinek je 5, dosahují ústí koruny nebo lehce vyčnívají. Semeník je spodní, srostlý ze 2 plodolistů a obsahující 2 komůrky. Čnělka je štíhlá, vyčnívající a nese hlavatou nebo dvoulaločnou bliznu. Plodem je kožovitá až dřevnatá tobolka obsahující mnoho hranatých, úzce křídlatých nebo bezkřídlých semen.\n\nJiné české názvy: Weigela, vajgélie, zanice – synonymum jiné rostliny \"Diervilla\" (zanice).\nJiné latinské názvy:\" Weigelia\"\n\nWeigelie je široce pěstovaná dřevina, používaná do skupin, nebo i do rozvolněných živých plotů. \"Weigela florida\" v ČR kvete běžně dvakrát ročně, na jaře bohatě. V roce 2009 kvetly některé keře průběžně, ale méně, celý rok. Je to dlouhověká dřevina a až na několik kultivarů roste poměrně silně a po řezu dobře obráží. Silný řez lze provést nejlépe na jaře, nebo po odkvětu podle potřeby. Má ráda živné propustné půdy, ale je nenáročná.\n\nPři pěstování v mírném pásmu (ČR) weigelie rostou nejlépe na slunci, v polostínu rostou slabě a špatně kvetou. Vhodná je propustná, humózní až hlinitá půda, vlhká nebo dobře zásobená vodou a živinami. Snáší půdy kyselé až mírně zásadité. Weigelie snáší exhalace, dobře snáší řez a obvykle netrpí škůdci.\n\nRozmnožuje se řízkováním bylinnými řízky, dřevité rostou špatně.\n\n"}
{"id": "457104", "url": "https://cs.wikipedia.org/wiki?curid=457104", "title": "Zanice", "text": "Zanice\n\nZanice (\"Diervilla\") je rod rostlin patřící do čeledi zimolezovité (\"Caprifoliaceae\").\n\nNěkteré druhy lze použít jako okrasné rostliny. Lze ji pěstovat jako půdokryvnou dřevinu.\n\n\n\n \n"}
{"id": "457106", "url": "https://cs.wikipedia.org/wiki?curid=457106", "title": "Wakan Tanka", "text": "Wakan Tanka\n\nWakan Tanka je lakotské označení pro posvátné či božské. Ačkoliv je termín běžně překládán jako „Velký duch“, lakotský aktivista Russell Means jej však vykládá spíše jako „Velké tajemství“. Wakan Tanka odpovídá příbuznému algonkinskému \"manitou\" a irokézskému \"orenda\". V příbuzných jazycích Omaha-Ponc, Ioway-Otoe-Missouri, Kansa a Osagea se užívá výrazu Wakanda.\n\nDo populární kultury se Wakan Tanka dostalo především románu \"Mluví Černý jelen\" amerického spisovatele Johna G. Neihardta z roku 1932.. Dalším příkladem je pojmenování válečné lodi USS Wakonda.\n"}
{"id": "457108", "url": "https://cs.wikipedia.org/wiki?curid=457108", "title": "Koloniální výstava", "text": "Koloniální výstava\n\nKoloniální výstava, Exposition coloniale nebo colonial exhibition byl typ mezinárodní výstavy, která byla určena pro podporu obchodu a posílení koloniálního impéria v období, které začalo v osmdesátých letech 19. století s kolonizací Afriky.\n\nBritish Empire Exhibition v roce 1924, která trvala šest měsíců a přilákala 34 milionů návštěvníků. Francouzská komunistická strana uspořádala antikoloniální výstavu v roce 1931, kterou nazvala \"Pravda o koloniích\". První sekce byla věnována zločinům během koloniálního dobývání a citovala Alberta Londrese a André Gidu, kteří kritizovali nucené práce, zatímco druhá část srovnávala sovětskou „národností politiku“ s „imperialistickým kolonialismem“.\n\nPostupem času uspořádaly koloniální výstavu státy jako například Německo a Portugalsko, stejně jako Belgie. Součástí výstav byly také například lidské zoo, jako například na pařížské výstavě 1931.\n\nV roce 1930 byl maďarský fotograf André Kertész oceněn stříbrnou medailí \"za služby fotografii\" na koloniální výstavě v Paříži.\n\n\n\n"}
{"id": "457109", "url": "https://cs.wikipedia.org/wiki?curid=457109", "title": "Slatina (okres Klatovy)", "text": "Slatina (okres Klatovy)\n\nObec Slatina se nachází v okrese Klatovy, kraj Plzeňský, zhruba 8 km ssv. od Horažďovic. Žije zde obyvatel.\n\nVes Slatina u Horažďovic, dříve uváděno u Lnář, byla založena v polovině 12. století, kolem roku 1150. Patří spolu s několika dalšími vsi mezi nejstarší v okolí. Např. ves na Hradišti – dříve Na Gradišti, ves Pole – dříve Na poli, ves Záboří, Bratronice, Slivonice, Pačejov aj. Okolí bylo zalesněno a jen málo osídleno. Jednalo se o dřívější rozptýlené slovanské osady, jejichž středisky byla slovanská opevněná hradiště „Na Hradišti“ u Kasejovic a dále hradiště Na Práchni. Jejich původ sahá do období osídlování této oblasti Slovany.\n\nPůvodní slovanská osada se vyvíjela v raně středověkou ves. Nejstarší obydlená místa jsou v prostoru čp. 7, 22, 23, 24, 26, 27, 29, 31, 33, 48. Postupnou kolonizací přicházely další rodiny a osazovaly prostory stále na této obydlené straně. Čp. 21, 28, 30, 45 a v další kolonizační vlně to byly prostory čp. 2, 3, 4, 5 aj.\n\nVzhledem k názvu vsi z něhož vyplývá, že se rozkládá na slatinné a bažinaté půdě, se při osídlování využíval terén vyšší, skalnatější a sušší. Nejstarší získaná půda ždářením je právě směrem za těmito nejstaršími osídlenými místy. Tito starousedlíci se postupně stávali gruntovníky. Nejstarší získaná pole jsou směrem od Liští, přes Trávníky, Stružka, Na dolích, k Novému, k Náramku a Hořicum. Všude jinde v okolí byly husté lesy (pralesy) a původní divoká příroda. Kolem roku 1170 bylo již získáno přes 100 korců půdy tj. cca 30 hektarů.\n\nVelkým zásahem do vývoje raně středověké vsi ve Slatině bylo založení a vybudování církevního dvora (statku) kolem roku 1220 a postavení kostela svatojiřským klášterem na Pražském Hradě. Tento klášter založil a vlastnil v této oblasti 7 dvorů (církevních statků). Svatojiřský klášter, který je jedním z nejstarších v Čechách (byl založen roku 973), se značně podílel na kolonizaci této oblasti. S církevním statkem byl postaven i již zmíněný dřevěný kostel zasvěcený sv. Václavu. Byl to první kostel v okolí. Další kostel byl postaven ve Velkém Boru až v roce 1283 Johanity ze Strakonic, dále kostel v Chanovicích až v roce 1357 a kostel v Kadově v roce 1384.\n\nSvatojiřský klášter vlastnil dvůr ve Slatině a v Poli až do roku 1284, kdy jej biskup Tobiáš prodal za 170 hřiven stříbra panu Bohuslavovi, purkrabímu na hradu Zvíkov (formulář biskupa pražského Tobiáše z Bechyně, kapitola 233, strana 177).\n\nZaložením a rozvojem církevního statku a další kolonizací se počet rodin ve Slatině rozrostl na 30 a čítal celkem 160 obyvatel. Dodnes tradované a používané rozdělení „ve vsi“ a „v chalupách“ spadá do tohoto období kolonizace a rozvíjení středověké vesnice.\n\nKostel ve Slatině, jakož i kostely v okolí byly vypáleny v době husitských válek. Bylo tomu v létě 1421, kdy majitelem slatinského statku byl Střízek z Nebřehovic u Písku. Jan Žižka táhl se svým vojskem podruhé na hrad Rábí. Vypálil a zbořil kostel v Kadově a Přibíkovi, který se uchýlil na hrad Rábí poničil i tvrz. Dále vypálil kostel ve Slatině. Odtud vyslal část vojska do Chanovic, ale ta se v hustých lesích stočila směrem k Bezděkovu a zbloudila. Kostel v Chanovicích tedy zůstal zachován. Vojsko se dále vydalo směrem na Velký Bor, kde johanitům pobořilo hrad a kostel. Odtud pokračovali na Horažďovice a Rábí. Při tomto druhém obléhání hradu Rábí ho Žižka dobyl, ale přišel o oko, které mu údajně vystřelil Přibík z Kadova.\n\nNa místě vyhořelého kostela byla postavena zděná kaple sv. Václava. Postavili ji páni Nebřehovičtí, kteří slatinský statek vlastnili celkem 203 let. V roce 1765, kdy byl vystavěn nový kostel v Kadově a vysvěcen na sv. Václava za velké slavnosti, daroval ze slatinské kaple Ferdinand Kunáš z Machovic kadovskému kostelu stříbrný kalich a mešní roucha. Kapli nechal zbořit lnářský hrabě Kristián při stavbě špejcharu a postavil vedle pouze malou zvonici (kapličku).\n\n\n\nPůvodní dřevěná synagoga stála v centru ghetta. Stála na čtyřech nosných dřevěných sloupech. Byla velmi malá, o rozměrech asi 8 x 6 metrů. Nová synagoga ve Slatině (kulturní památka) je samostatně stojící patrová, prostě klasicistní stavba s valbovou střechou. Vnější rozměry budovy činí 18,9 x 11,4 m, výška po hlavní římsu 7 m. Vystavěna byla v roce 1868 (podle některých pramenů již v roce 1850). Bohoslužby zde probíhaly až do roku 1912. V září roku 1917 opustil Slatinu poslední Žid a téhož roku koupil synagogu za 10 800 Korun obchodník a učitel hudby pan Karel Volmut. Podnikavě ze „šůlu“ přestavěl kupecký krám a z modlitebny stodolu. Po druhé světové válce se odstěhoval a opuštěná stavba sloužila k různým účelům obce i vzniknuvšího Jednotného zemědělského družstva. Když pak družstvo synagogu využívalo ke skladování strojených hnojiv zdálo se, že její osud je zpečetěn. Ale po sloučení družstev ji tehdejší vlastník JZD Svéradice v roce 1975 prodalo a noví vlastníci ji v roce 1983 obnovili do dnešní podoby.\n\nSlatinský židovský hřbitov se rozprostírá asi 1 km severně od slatinské návsi, v lese, západně od silnice vedoucí do Chanovic a Bezděkova. S rozměry 58 x 28 metrů zaujímá plochu 1624 m². Od okolí je oddělen 2 metry vysokou kamennou zdí, již značně narušenou. Hřbitov představuje místo posledního odpočinku řady generací slatinských Židů, ale i Židů z širokého okolí, mezi něž patřily i významné osobnosti, představitelé obce a učení rabíni. Židé ze Slatiny a širokého okolí sem byli pohřbíváni již od roku 1668. Až 9. března 1723 povolil slatinským Židům zřízení hřbitova tehdejší majitel Slatiny, Václav Ferdinand Kunáš z Machovic. Podle zřizovací listiny měl hřbitov rozměry 8 x 8 sáhů (15 x 15 metrů). Židé se zavázali zaplatit za pozemek 50 rýnských zlatých a na vlastní náklady jej nechat ohradit. Dále byli povinni odvádět do Kunášoých důchodů z každého mrtvého těla 45 krejcarů, z cizího pak 1 zlatý. Jednalo li se o dítě do jednoho roku, 25 krejcarů a u dítěte od 1 roku do 3 let, 45 krejcarů.\n\nPro nedostatek místa byl hřbitov později rozšířen na dnešních 58 x 28 metrů. Byla postavena nová obvodová kamenná zeď a nad vchodové dveře byla umístěna deska s hebrejským nápisem: „BAIS MOUEVITS L`CHOLCHAI. KHI UFOR ATHU VAEL UFOR THOŠUF“ (Dům shromáždění všech živých. Prach a země jsi a v prach a zemi se navrátíš). V současné době je na hřbitově dochováno okolo 172 náhrobních kamenů barokního a klasicistního stylu. Náhrobky (hebr. macevot) jsou dvojího typu. Žulové jsou vesměs prosté, bez ornamentiky, dnes již špatně čitelné. Druhou skupinou jsou vápencové stély, většinou završené obloukem zdobené stylizovanými květinovými motivy lidového charakteru. Dnes nejstarší čitelný náhrobek je z poloviny 18. století.\n\nZ historického hlediska je nejzajímavější ghetto, z něhož se však do dnešní doby dochovaly jen některé domy a i ty jsou značně přestavěné (slouží dnes rekreačním účelům). Hlavní jádro židovského ghetta ve Slatině tvořila skupina řadových kameno-hliněných domků o velikosti cca 6 x 5 metrů. Například v roce 1846 bydlelo v 11 domcích celkem 19 rodin čítajících celkem 110 osob, což představovalo třetinu obyvatel vesnice. Dalších 19 Židů bydlelo u křesťanů. Po roce 1850 začala emigrace slatinských Židů zejména do Spojených států severoamerických, ale i na Balkán (Bosna a Hercegovina) a poslední židovská rodina opustila Slatinu v roce 1917.\n\nPři přestavbě domku čp. 29 prováděné okolo roku 1980 bylo zjištěno kameno-hlinité jádro jednoho z původních domků židovského ghetta, potvrzující údaj uvedený v místní kronice, že domky byly „hliněné“. Šlo o kombinaci kamene a velkých nepálených hliněných cihel. Ghetto bylo postaveno v části obce na nehostinné, bažinaté půdě (na slatinách), kde v té době ještě vyvěral, snad léčivý pramen se značným obsahem hořčíku. V roce 1834 zde bydlelo 17 rodin, vždy v jedné místnosti, dokonce v některé i dvě rodiny společně (rodiny byly početné, i o deseti dětech, někdy i více). Domky byly vesměs dřevěné v kombinaci s kamenem a nepálenými velkými hliněnými cihlami.\n\n\n"}
{"id": "457110", "url": "https://cs.wikipedia.org/wiki?curid=457110", "title": "Žichovice", "text": "Žichovice\n\nObec Žichovice se nachází v okrese Klatovy v Plzeňském kraji. Žije zde obyvatel.\n\nPrvní písemná zmínka o vesnici pochází z roku 1045, kdy ji kníže Břetislav I. daroval břevnovskému klášteru.\n\n\n\n"}
{"id": "457114", "url": "https://cs.wikipedia.org/wiki?curid=457114", "title": "Browning M1917", "text": "Browning M1917\n\nBrowning M1917 (nebo jen M1917) je těžký vodou chlazený kulomet, který používala armáda USA a také další státy (viz uživatelé). Z tohoto kulometu vychází kulomet M1919, který má hlaveň chlazenou vzduchem. Oproti M1919, který měl hlaveň chlazenou vzduchem, mohl M1917 střílet delšími dávkami než M1919, ale byl hůře přenosný. Používaný byl především v pěchotní verzi, ale vyskytoval se občas i na obrněných vozidlech např. jako M3 Half-track a časté byly také dvojité protiletadlové verze tzv. \"\"AA dvojče\"\". Kulomet nemá společné konstrukční prvky s, v té době velmi rozšířeným, kulometem Maxim a ani s kulometem Vickers, jediná podobnost může být systém přebíjení mechanismu.\n\nKulomet byl do výzbroje Americké armády oficiálně přijat až v roce 1936. V roce 1917, když USA vstoupily do první světové války, se John Browning konečně dočkal a mohl svůj kulomet předvést armádě, jenž však neměla velký zájem. Armádu přesvědčily až dva testy, v nichž kulomet vystřílel 20 000 ran resp. 21 000 bez jediné poruchy. Armáda, jenž do té doby používala různé druhy kulometů, zavedla M1917 jak hlavní, ale v první světové válce bylo nasazeno jen malé množství těchto kulometů. Po druhé světové válce byly kulomety M1917 nasazeny v korejské a výjimečně i ve vietnamské válce. S příchodem kulometu M60 byl definitivně na začátku 60. let vyřazen.\n\n\n\n\n\n"}
{"id": "457115", "url": "https://cs.wikipedia.org/wiki?curid=457115", "title": "Mutěnice (okres Hodonín)", "text": "Mutěnice (okres Hodonín)\n\nMutěnice ( , ve středověku také Kreuz) jsou obec v okrese Hodonín v Jihomoravském kraji, 10 km severozápadně od Hodonína. Obcí protéká Mutěnický potok. Žije zde obyvatel. Mutěnice jsou cílem vinařské turistiky, nachází se ve Slovácké vinařské podoblasti (viniční tratě: Mutěnská hora, Vyšicko, Dubňanská hora, Úlehle, Hraničky). Obcí prochází Mutěnická vinařská stezka. Raritou největší vinařské obce Slovácké podoblasti jsou Búdy, areál téměř 500 vinných sklípků pod Zárybnickými vinohrady.\n\nObec Mutěnice vznikla patrně vnější kolonizací, na níž participovali v oblasti i templáři, jimž Mutěnice náležely ve 13. století společně s Čejkovicemi. První písemná zmínka o obci pochází z roku 1367. Jižně od obce stávala ve středověku vesnice Kapanice a na západ se nacházela vesnice Kuničky. Písemná zmínka o Mutěnicích z roku 1367 uvádí, že Mutěnice patřily řádu Johanitů se sídlem ve Strakonicích. Johanité měli v Mutěnicích svoji komendu, která se měla nacházet v místech současného mutěnského hřbitova a obory. Podle legendy měla být mutěnická komenda spojena s templářskou tvrzí v sousedních Čejkovicích. Z roku 1367 je také záznam v Moravských zemských knihách v Brně, že Alžběta Herburská, jeptiška z kláštera augustiniánek v Brně, darovala mutěnickému faráři pozemky. \n\n\n\n"}
{"id": "457124", "url": "https://cs.wikipedia.org/wiki?curid=457124", "title": "Freddie Hubbard", "text": "Freddie Hubbard\n\nFreddie Hubbard (7. dubna 1938 – 29. prosince 2008) byl americký jazzový trumpetista, hrál především bebop, hard bop a post bop. Jeho způsob hry přispěl k novým trendům hry na trumpetu v moderním jazzu.\n\nHubbard začal hrát na trumpetu ve školní kapele, později začal studovat konzervatoř a hrát na trumpetu v Indiapolisském symfonickém orchestru. Kromě toho hrál také jazz, příležitostně vystupoval např. s Wesem Montgomerym. Ve dvaceti se přestěhoval do New Yorku, kde začal hrát s nejlepšími jazzovými hráči té doby. Patřili mezi ně i Philly Joe Jones, Sonny Rollins, Slide Hampton, Eric Dolphy, J. J. Johnson nebo Quincy Jones. V roce 1960 nahrál svou první desku \"Open Sesame\". Zahrál si na ní i saxofonista Tina Brooks, pianista McCoy Tyner a bubeník Clifford Jarvis.\n\nNa konci roku 1960 byl Hubbard pozván k nahrávání dnes už legendární desky \"Free Jazz\" Ornetta Colemana. Stalo se tak údajně po tom, co Freddieho Hubbarda slyšel Coleman při jednom vystoupením s neméně rozpustilým trumpetistou Donem Cherrym. V květnu 1961 se Hubbard účastnil nahrávání desky \"Olé Coltrane\". Byla to poslední deska Johna Coltrana pro label Atlantic Records. Společně s Ericem Dolphym hraje ještě Hubbard na coltraneově desce \"Africa/Brass\".\n\nV srpnu 1961 nahrál Hubbard jednu ze svých nejslavnějších desek \"Ready for Freddie\". Byla to zároveň jeho první spolupráce se saxofonistou Waynem Shorterem. Na konci roku 1961 nahradil Freddie Hubbard Lee Morgana v Art Blakey’s Jazz Messengers. Hraje na několika blakeyho deskách včetně desek: \"Caravan\", \"Ugetsu\", \"Mosaic\" a \"Free for All\". Hubbard zůstal s Blakeym až do roku 1966. Pak odešel, aby mohl dát dohromady své vlastní malé ansámbly. V těch si zahrály mezi jinými i pianista Kenny Baron či bubeník Louis Haynes.\n\nBěhem této doby Hubbard patřičně rozvíjel svůj vlastní způsob hry a distancoval se od dřívějších vlivů Clifforda\n\nBrowna a Lee Morgana. Jeden rok dokonce vyhrál cenu objev roku, kterou každoročně vyhlašuje prestižní americký jazzový časopis Downbeat.\n\nV šedesátých letech si jako spoluhráč zahrál na nejdůležitějších jazzových albech této doby. Patřily mezi ně: \"The Blues and the Abstract Thruth\" od Olivera Nelsona, \"Maiden Voyage\" Herbieho Hancocka nebo \"Speak No Evil\" Wayna Shortera. Úctyhodný je také počet alb, která v šedesátých letech nahrával pro Blue Note: 8 alb jako leader a 28 jako sideman. Ačkoli se nikdy nehlásil k freejazzovému hnutí šedesátých let, zahrál si i na dvou velmi důležitých freejazzových albech: \"Free Jazz\" Ornetta Colemana a \"Ascention\" Johna Coltranea.\n\nVelký komerční úspěch čekal na Hubbarda až v sedmdesátých letech, kdy nahrál řadu alb pro label CTI Records. Mezi velmi ceněná alba z této doby patří \"Red Clay\", \"First Light\", \"Straight Life\" a \"Sky Dive\". Album \"First Light\" dokonce vyhrálo v roce 1972 cenu Grammy. Na desce si s Hubbardem zahráli pianisté Herbie Hancock a Richard Wyands, kytaristé Eric Gale a George Benson, kontrabasista Ron Carter, bubeník Jack DeJohnette a perkusista Airto Moreira.\n\nV roce 1977 se Hubbard připojil k bývalým členům Miles Davis Quintetu Herbie Hancockovi, Tony Williamsovi, Ronu Carterovi a Wayne Shorterovi a odehrál s nimi sérii koncertů. Vznikly tak živé desky \"VSOP\", \"VSOP: The Quintet\", \"VSOP: Tempest in the Colosseum\" – všechny nahrané v roce 1977 a \"VSOP: Live Under the Sky\" z roku 1979.\n"}
{"id": "457126", "url": "https://cs.wikipedia.org/wiki?curid=457126", "title": "RMS Celtic (1901)", "text": "RMS Celtic (1901)\n\nRMS \"Celtic\" byl zaoceánský parník společnosti White Star Line. Byl první lodí, která překonala Great Eastern v tonáži – měl přes 20 000 BRT. Byla to první loď z \"Velké čtyřky\".\n\nCeltic byl spuštěn 4. dubna 1901 v loděnicích Harland & Wolff v Belfastu a vypraven na svou první plavbu z Liverpoolu do New Yorku 26. července.\n\nNa počátku první světové války byl upraven na ozbrojený křižník, ale spotřebovával moc uhlí, a proto se z něj stala v lednu 1916 transportní loď, která převážela vojáky do Egypta. V březnu se vrátil zpět na transatlantické linky.\n\nRoku 1917 najel Celtic na minu u ostrova Man. Sedmnáct lidí na palubě zemřelo, ale Celtic vydržel. Loď byla odtáhnuta do Peel Bay a v Belfastu opravena. V březnu 1918 Celtic torpédovala ponorka \"UB-77\" v Irském moři. Šest lidí na palubě zemřelo, ale Celtic se nepotopil. Byl odtažen do Liverpoolu a znovu opraven.\n\nBrzy ráno, 10. prosince 1928, najel na útes Pollock Rock u města Cobh. Člun \"RNLB Mary Stanford\" zachránil všechny na palubě. 7000 tun nákladu odplavalo. Loď se nepodařilo zachránit a byla prohlášena za ztracenou. Na místě, kde ztroskotal, byl kompletně sešrotován roku 1933.\n"}
{"id": "457128", "url": "https://cs.wikipedia.org/wiki?curid=457128", "title": "Campitelli", "text": "Campitelli\n\nCampitelli je X. rione Říma. Zabírá území Kapitolu a Palatinu, které patří k sedmi původním římským pahorkům.\n\nJméno čtvrti je odvozeno z latinského názvu pahorku \"Capitolium\", nejvýznamnějšího místa starověkého Říma.\n\nNa znaku je dračí hlava, která připomíná legendu o vyhnání draka papežem Silvestrem I. z chrámu Kastora a Poluxe.\n"}
{"id": "457131", "url": "https://cs.wikipedia.org/wiki?curid=457131", "title": "Substituční metoda (integrování)", "text": "Substituční metoda (integrování)\n\nSubstituční metoda je metoda používaná při počítání s integrály. Při této metodě zavádíme do integrálu novou proměnnou.\n\nPokud lze funkci formula_1 vyjádřit na intervalu formula_2 ve tvaru formula_3, kde formula_4 je spojitá v intervalu formula_2 a formula_6 je spojitá pro všechna formula_7, pak pro formula_8 platí\nkde byla použita substituce formula_7.\n\nJiným případem je substituce formula_11, kde funkce formula_12 je monotónní pro všechna formula_13 z intervalu formula_14 a má na tomto intervalu spojitou derivaci formula_15. Potom platí\n\nVýsledek získáme tak, že ze vztahu formula_11 vyjádříme proměnnou formula_13 a dosadíme do formula_19.\n\nUvažujme uzavřenou \"n\"-rozměrnou oblast formula_20 v proměnných formula_21 pro formula_22, a uzavřenou \"n\"-rozměrnou oblast formula_23 v proměnných formula_24. Mezi oblastmi formula_20 a formula_23 nechť existuje vzájemně jednoznačné zobrazení formula_27, přičemž existují spojité parciální derivace prvního řádu formula_28 pro všechna formula_29 a jakobián formula_30 je nenulový, tzn. formula_31. Pokud je na oblasti formula_20 definována spojitá ohraničená funkce formula_33, pak\n\nV případě dvojného integrálu, kdy mezi oblastí formula_20 o souřadnicích formula_36 a oblastí formula_23 o souřadnicích formula_38 existuje vzájemně jednoznačné zobrazení formula_39, má jakobián tvar\n\nJe-li formula_41, pak dostaneme pro funkci formula_42 \n\nV případě trojného integrálu, kdy mezi oblastí formula_20 o souřadnicích formula_45 a oblastí formula_23 o souřadnicích formula_47 existuje vzájemně jednoznačné zobrazení formula_48, má jakobián tvar\n\nJe-li formula_50, pak pro funkci formula_51 dostaneme výraz\n\n"}
{"id": "457132", "url": "https://cs.wikipedia.org/wiki?curid=457132", "title": "Škoda 504", "text": "Škoda 504\n\nŠkoda 504 byl užitkový automobil vyráběný v československé automobilce Škoda. Vyráběl se hlavně jako klasický valník. Výroba začala roku 1929 a skončila v roce 1935, vyrobilo se 43 těchto aut.\n\nMotor byl vodou chlazený řadový čtyřválec (odtud název 504) s rozvodem OHV. Měl objem 4 849 cm³ nebo 5 517 cm³, výkon byl 33 – 49 kW (45 – 66 koní). Vůz dosahoval rychlosti až 36 km/h.\n\nVyráběla i verze s šestiválcovým motorem nazvaná Škoda 506.\n"}
{"id": "457133", "url": "https://cs.wikipedia.org/wiki?curid=457133", "title": "Táborský svaz", "text": "Táborský svaz\n\nTáborský svaz (táboři, táborité; latinsky \"Thaboritae\") je označení pro radikální husitskou politickou, náboženskou a vojenskou stranu. Ačkoliv byla většina táboritů vesnického původu, hrála hlavní mocenskou roli v táborském svazu města. Do táborské politiky také zasahovali jejich velmi radikální kněží. Mezi nejvýznamnější tábory patřili hejtmané Jan Žižka z Trocnova, Mikuláš z Husi, Bohuslav ze Švamberka, Chval Řepický z Machovic, Jan Roháč z Dubé a kněz Prokop Holý. Hlavním centrem svazu bylo město Tábor.\n\nNa jaře roku 1420 se houfu jihočeských husitů vedených Petrem Hromádkou podařilo zmocnit města Sezimovo Ústí a zanedlouho také nedalekého hradu Hradiště. Na jeho místě začali budovat vzorové husitské město Hradiště hory Tábor – zkráceně Tábor – pojmenované podle hory Thabor u Nazaretu. Ve městě byla prosazena společenská i majetková rovnost a táboři se vzájemně oslovovali bratry a sestrami. Mezi tábority bylo očekáváno zjevení Ježíše Krista a jeho tisícileté panování. Do Tábora se z celé země začaly hrnout houfy husitů.\n\nO vyvoleném městě se dozvěděli také plzeňští husité, kteří na Tábor vyrazili pod vedením Břeňka Švihovského a Jana Žižky z Trocnova. Tito husité byli 25. března 1420 napadeni katolickými rytíři nedaleko Sudoměře. Odražení rytířů kališníky povzbudilo a poté se jim podařilo dosáhnout rozestavěného Tábora. Táborité si mezi sebou zvolili čtyři vojenské velitele (hejtmany). Stali se jimi Jan Žižka, Mikuláš z Husi, Chval Řepický z Machovic a Zbyněk z Buchova. Pod jejich vedením podnikali táboři mnoho výpadů po jižních Čechách. Koncem května vyrazila Táborská vojska směrem ku Praze, kterou ohrožovaly armády první křížové výpravy. V červnu byl Tábor neúspěšně obléhán vojsky jihočeského šlechtice Oldřicha z Rožmberka. O rozehnání oblehatelů se zasloužili jezdci vedení hejtmanem Mikulášem z Husi. 14. července došlo na vrchu Vítkov nedaleko Prahy k bitvě, v níž se Janu Žižkovi podařilo zmařit pokus uherského a římského krále Zikmunda Lucemburského o ovládnutí hlavního města. Křížová výprava se poté rozpadla bez dalšího boje. V červenci došlo mezi husity k jednání o možném budoucím nástupci na český trůn. Jan Žižka podporoval v kandidatuře polského krále Vladislava II. Jagella nebo jeho syna, litevského velkoknížete Vytautase. Jako reakci na Čtyři artikuly pražské vydali táborité v Praze svých dvanáct revolučních článků. Jejich požadavky však Pražané nesplnili a vojska proto opustila město. Na konci srpna zahájil Jan Žižka velkou ofenzívu proti panstvím Oldřicha z Rožmberka. Hejtman se zmocnil Prachatic, Vodňan a Lomnice. Mladý Rožmberk je 18. listopadu donucen uzavřít s Táborem příměří až do února 1421. Táborským biskupem byl v září 1420 zvolen Mikuláš z Pelhřimova. 24. prosince na následky pádu z koně zemřel hejtman Mikuláš z Husi. Předním vůdcem táboritů se stal hejtman Jan Žižka z Trocnova.\n\nPočátkem roku 1421 byla z Tábora vyhnána nejradikálnější skupina tzv. pikartů, kteří zcela odmítali svátost oltářní. Pod vedením kněží Petra Kániše a Martina Húsky se usadili v Příběnicích, kde propadli adamitství. Žižka jejich hnutí potlačil a většina sektářů včetně obou vůdců byla poté upálena. Během zimní ofenzívy Jana Žižky v západních Čechách se táborům podařilo zmocnit Chomutova. Společné tažení táborů a pražanů do východních Čech pod velením Jana Žižky bylo také úspěšné a do husitských rukou padla města Dvůr Králové, Polička a Vysoké Mýto. Na přelomu let 1421 a 1422 došlo k bitvě u Kutné Hory, ve které se slepému hejtmanovi podařilo drtivě porazit krále Zikmunda Lucemburského. Koncem dubna přijel do Čech litevský velkokníže Vytautas, který byl většinou husitů, včetně táborů, uznán za správce země. V lednu 1423 se Jan Žižka z Trocnova rozchází s táborským svazem a začíná budovat Nový Tábor ve východních Čechách.\n\nPo smrti Jana Žižky 11. října 1424 se v čele polních vojsk vystřídali Jan Hvězda z Vícemilic, Bohuslav ze Švamberka a 25. listopadu se hlavním vůdcem stal táborský kněz Prokop Holý. Spojená vojska táborů, sirotků a pražanů 16. června 1426 drtivě porazila žoldnéře ze Saska, Durynska, Lužic a Míšeňska v bitvě u Ústí. Pod vedením Prokopa Holého porazila spojená vojska táborů a sirotků v bitvě u Světlé armádu Albrechta Habsburského a otvírají si cestu k spanilým jízdám. Táboři ve spojení se sirotčím a pražským svazem obrátili na útěk třetí i čtvrtou křížovou výpravu v bitvách u Tachova a Domažlic. Vedeni Prokopem Holým navíc začali vyrážet na spanilé jízdy (rejsy) do zahraničí (německé části Říše, Rakousy, Horní a Dolní Lužice, Slezsko a Horní Uhry). Na jaře roku 1433 zastupoval táborskou obec na Basilejském koncilu Mikuláš z Pelhřimova, který obhajoval artikul o trestání smrtelných hříchů. Táboři se v létě 1433 zapojili do obléhání katolické Plzně. Město se však dobře bránilo a vojska radikálů byla nucena od neúčinného obléhání upustit. Táboři a sirotci vedení Prokopem Holým byli 30. května 1434 drtivě poraženi spojenou panskou jednotou a katolíky v bitvě u Lipan. Sirotčí svaz pod tíhou porážky zcela zanikl. V bitvě padli mnozí přední táborští velitelé, mimo jiné také vrchní vůdce kněz Prokop Holý.\n\nOdpor vůči králi Zikmundovi a dohodě s koncilem vedl po bitvě u Lipan hejtman Jan Roháč z Dubé. Poté, co však táborité ztratili několik svých hradů a byli 19. srpna 1435 drtivě poraženi Oldřichem z Rožmberka v bitvě u Křeče, zvítězilo v táborské straně umírněné křídlo v čele s Bedřichem ze Strážnice. Jan Roháč se se svými věrnými opevnil na svém hradě Sion, který však byl záhy dobyt a všichni přeživší obránci byli na Staroměstském náměstí v Praze pověšeni. 25. ledna 1437 byl po vzájemné dohodě se Zikmundem Tábor povýšen na královské město a získal do městského znaku císařskou orlici. 8. února 1449 se spojily zbytky táborského svazu s katolickou a kališnickou šlechtou z jižních Čech a tak vznikla tzv. Strakonická jednota, která byla namířena proti stále sílícímu Jiřímu z Poděbrad. 1. září 1452 bylo město Tábor náhle obsazeno vojskem zemského správce Jiřího z Poděbrad a tím definitivně skončila samostatná politická moc táborského svazu.\n\n\n\n\n"}
{"id": "457136", "url": "https://cs.wikipedia.org/wiki?curid=457136", "title": "Škoda 506", "text": "Škoda 506\n\nŠkoda 506 byl užitkový automobil vyráběný v československé automobilce Škoda. Vyráběl se hlavně jako klasický valník. Vozy s označením N nebo ND byly vyráběny jako autobusy, kromě valníků a autobusů však existovaly i jiné typy. Výroba začala roku 1929 a skončila v roce 1940, vyrobilo se 336 těchto aut.\n\nMotor byl vodou chlazený řadový šestiválec OHV o objemu 7,3 – 8,3 l. Byl stejný jako motor Škody 306. Měl výkon 49 – 74 kW (67 – 100 koní). Vůz dosahoval rychlosti až 50 km/h.\n\nOd stejné doby byl vyráběn i vůz Škoda 504, který byl kromě motoru shodný s modelem 506.\n"}
{"id": "457137", "url": "https://cs.wikipedia.org/wiki?curid=457137", "title": "Mordheim", "text": "Mordheim\n\nMordheim je stolní hra zasazená do prostředí fantasy \"světa Warhammeru\", vydaná firmou Specialist Games (divize firmy Games Workshop). Jedná se o bitevní hru založenou na principech hry \"Warhammer Fantasy Battle\", avšak s menším množstvím modelů (namísto o armádách se hovoří o bandách) a terén tvoří ruiny zničeného fiktivního města Mordheimu. Hra je pro Warhammer tím, čím je Necromunda pro \"Warhammer 40,000\".\nVětšinu hry vytvořil bývalý finský zaměstnanec Games Workshopu, Tuomas Pirinen.\n\nHra se odehrává v říšském městě Mordheimu, po říšském roce 1999, přibližně 500 let před současností ve světě Warhammeru. (Překlad \"Mordheim\" z němčiny znamená \"vražedné město\", \"-heim\" je velmi častým toponymem; aby se předešlo potenciálním rizikům, německé vydání hry se nazývá \"Mortheim\".) Říše byla rozervaným územím: po mnoho let se nacházela v občanské válce – nebyl zvolen žádný císař a různé skupiny usilovaly o moc. V Říšské roce 1999 se na nebi zjevila velká kometa se dvěma ocasy – Sigmarovo znamení. Hvězdáři předpověděli, že kometa dopadne do města Mordheimu, kde stál klášter sester jeho řádu. Věřilo se, že událost zvěstuje návrat Sigmara, který obnoví pořádek, vrátí zemi slávu a povede ji do nového zlatého věku. Mnoho lidí odešlo do Mordheimu a tím přeplnilo město nad únosnou mez obyvatel. V té době a při takovém stavu se vymáhání práva stalo nemožným. Obyvatelé města se oddávali morálním zhýralostem a žili ve stavu anarchie. Čím více se blížil přílet komety, tím více lidí přicházelo do města a situace se stávala horší a horší. Postupem času, tak jak lidé více podléhali hříšným svodům, démoni začali obývat ulice Mordheimu vedle lidí a sémě Chaosu a zkaženosti proniklo do duší tisíců jedinců, kteří pokládali Mordheim za svůj vlastní.\n\nKometa dopadla v předvečer Nového roku, ale nejednalo se o příchod Sigmara, tak jak se předpovídalo. Kometa zasáhla město a okamžitě zabila vše, co se v něm nacházelo. Začalo se říkat, že Sigmar seslal svůj trest, že se rozhodl zničit ty, které považoval za nehodny života. Mordheim se stal místem hrůzy. Brzy se však objevily zkazky o zvláštním kameni, jehož úlomky ležely v bývalém městě. Kámen byl nazván Chaotitem a byly objeveny jeho magické vlastnosti. Ukázalo se, že skupiny usilující o moc v Říši jsou ochotny zaplatit obrovské množství peněz za tento vzácný kámen. A tak se bandy dobrodruhů vydaly do Mordheimu, nyní překřtěného na Město prokletých, v naději na nalezení žádaného kamene a zbohatnutí na něm.\n\nPo Velké Válce proti Chaosu Magnus Zbožný srovnal zbývající ruiny města se zemí a nechal vymazat Mordheim ze všech map.\n\nHra se těší oblibě díky své detailní povaze. Členové band získávají postupem času zkušenosti, vylepšují si charakteristiky a získávají nové schopnosti. Pro hráče je snadné vytvářet příběhy nebo pozadí podle událostí, které jejich gangy zažily. Ocenění si také získala kniha s pravidly, která obsahuje velké množství temných a sureálních ilustrací, včetně velkého množství malých ilustrací (často obsahujících krysy, ryby nebo hmyz) v průběhu textu nebo v rozích stránek, často v různých vtipných, karikujících nebo temných pózách.\n\n\"Mordheim\" je více než obyčejná bojová hra s figurkami; základním prvkem hry je kampaňový systém. Bandy získávají postupem času zkušenosti a výbavu v podobném principu jako u her na hrdiny. Těm, kteří hrají Warhammer 40K, bývá Mordheim představován jako ekvivalent Necromundy ze světa Warhammeru, avšak v Mordheimu mívají postavy mnohem více ochranných prvků (např. brnění), což dává mordheimským bojovníkům vyšší šance na přežití.\n\nSkupiny fanoušků po celém světě vytvořili mnoho \"alternativních prostředí\", která umožňují hrát se stejnými principy hru v jiných lokalitách; mezi nejpopulárnější patří Lustria – Města ze zlata, Khemri – země mrtvých, Říše v plamenech a další. Fanoušci také vytvářejí nové bandy a jiná pravidla, revidují původní a umisťují tento obsah na své webové stránky, aby jej mohl využít každý. Bohužel v průběhu času byla utlumena oficiální podpora hry od výrobce, přičemž poslední uveřejněný materiál byl článek \"Thy Soul To Keep\" v časopise \"White Dwarf\" v roce 2006.\n\n"}
{"id": "457148", "url": "https://cs.wikipedia.org/wiki?curid=457148", "title": "Ester Šimerová-Martinčeková", "text": "Ester Šimerová-Martinčeková\n\nEster Šimerová-Martinčeková, rozená Fridriková (23. ledna 1909 Bratislava – 7. srpna 2005 Liptovský Mikuláš) byla slovenská malířka, výtvarnice a scénografka.\n\nNarodila se v Bratislavě jako Ester Fridriková. Rodiče se po první světové válce rozvedli. V roce 1927 začala studovat malířství v Paříži. Ve studiích ji podporoval otec, který se mezitím vystěhoval do USA. Po studiích se provdala za českého lékaře-odbojáře MUDr. Františka Šimera. V letech 1932–1939 žili manželé Šimerovi v Bratislavě, po vzniku Slovenského státu v roce 1939 museli Slovensko opustit a žili v Plzni. Když byl František Šimer v roce 1942 zatčen a odsouzen k smrti, pokusila se ho za cenu rozprodeje majetku zachránit. Podařilo se jí získat udělení milosti, ale před jejím doručením byl František Šimer v roce 1943 popraven.\n\nPo válce se vrátila do Bratislavy, kde se roku 1947 se provdala za slovenského právníka a pozdějšího fotografa Martina Martinčeka. V roce 1948 museli manželé Martinčekovi Bratislavu opustit a do konce života žili v Liptovském Mikuláši, z počátku ve velmi nuzných poměrech.\n\n\n"}
{"id": "457161", "url": "https://cs.wikipedia.org/wiki?curid=457161", "title": "Kiss (rozcestník)", "text": "Kiss (rozcestník)\n\nKiss může být:\n\nV angličtině znamená kiss polibek či políbit."}
{"id": "457162", "url": "https://cs.wikipedia.org/wiki?curid=457162", "title": "Julij Osipovič Martov", "text": "Julij Osipovič Martov\n\nJulij Osipovič Martov (rusky \"Юлий Осипович Мартов\", vlastním jménem Cederbaum, 24. listopadu 1873 Istanbul, Osmanská říše – 4. dubna 1923 Schömberg, Německo) byl ruský politik a žurnalista, vůdce frakce menševiků v rámci Ruské sociálně demokratické dělnické strany (RSDDS).\n\nMartov, původem z židovské rodiny, založil spolu s Leninem roku 1895 Svaz boje za osvobození dělnické třídy, jednu z prvních dělnických organizací v Rusku. V prosinci 1895 byl za svou politickou činnost zatčen a poslán jako vyhnanec do Turuchanska na Sibiři, kde strávil tři roky (1897–1900). V prosinci 1900 spoluzaložil časopis RSDDS \"Jiskra\" (\"Iskra\"), který pomáhal i redigovat. Již jako přední člen RSDDS emigroval roku 1901 z Ruska.\n\nV exilu se Martov nepohodl se svým stranickým kolegou Leninem a RSDDS se rozštěpila na frakci menševiků, kterou vedl on, a frakci bolševiků v čele s Leninem. Mezi menševiky působila řada významných marxistů, např. Georgij Plechanov, Pavel Axelrod a Lev Trockij.\n\nMartov podporoval revoluci v roce 1905 spolu s bolševiky, křehká jednota však vzala brzy za své a roku 1907 se obě frakce znovu oddělily. V roce 1911 Martov napsal brožury \"Spasiteli ili uprazdniteli?\" (Zachránci nebo ničitelé?) a \"Kto i kak razrušal R.S.D.R.P.\" (Kdo a jak zničil RSDDS), které kritizovaly bolševiky. Tyto brožury byly Leninem odsouzeny.\nPrvní světovou válku pokládal Martov podobně jako Lenin za imperialistickou a stejně jako on přivítal i vypuknutí únorové revoluce v roce 1917 a následný pád carismu. Vrátil se ihned do vlasti, aby se zapojil do politického života, ale všeobecný rozklad někdejší ruské říše přál spíše bolševikům, takže jeho politika skončila neúspěchem. Když bolševici přišli v říjnu 1917 k moci (říjnová revoluce), dostal se Martov politicky na okraj. Jeho bývalý kolega Trockij, který přešel k bolševikům, tehdy prohlásil: \"Vy jste ubozí izolovaní jednotlivci; vy jste bankrotáři; vaše role už nebude pokračovat. Táhněte, kam patříte – na smetiště dějin!\" Martov znovu odešel do exilu. Před odchodem ale řekl: \"Jednou porozumíte zločinům, kterých se účastníte.\" Po skončení ruské občanské války byli, v důsledku Kronštadského povstání v roce 1921, menševici sovětskou vládou spolu s jinými marxistickými politickými stranami zakázáni, a to včetně frakcí bolševické strany a na bolševicích nezávislé Ukrajinské komunistické straně. Od roku 1920 až do své smrti žil Martov v Německu.\n\n"}
{"id": "457167", "url": "https://cs.wikipedia.org/wiki?curid=457167", "title": "Violet Jessop", "text": "Violet Jessop\n\nViolet Constance Jessop (2. října 1887, Bahía Blanca, Argentina – 5. května 1971, Great Ashfield, Suffolk, Anglie) byla britská stevardka, pracující pro rejdařskou společnost White Star Line.\n\nŠlo o jednu ze dvou osob, která sloužila na palubě všech tří lodí třídy Olympic (RMS Olympic, RMS Titanic a HMHS Britannic) a přežila jak srážku lodí Olympic a křižníku HMS Hawke v roce 1911, tak potopení Titanicu v roce 1912 a jako zdravotní sestra i ztroskotání Britannicu v roce 1916. Druhým člověkem, který přežil tyto havárie, byl Arthur John Priest. \n\nNarodila se jako první z devíti dětí irských emigrantů Williama a Katherine Kelly Jessopových v Argentině. Z dětí přežilo jen šest sourozenců, Violet sama v dětství onemocněla tuberkulózou. Po smrti otce se rodina vrátila do Spojeného království Velké Británie a Irska. V roce 1908 těžce onemocněla Violetina matka. Violet opustila školu a stala se stevardkou u Royal Mail Line (loďstvo královské pošty). V roce 1910 začala pracovat u White Star Line.\n\nVe službě na moři prožila Violet Jessop celkem 42 let.\n\n20. září 1911 byla na palubě \"Olympicu\", který se srazil s křižníkem HMS \"Hawke\". Obě lodě byly vážně poškozeny, ale ani jedna se nepotopila. O sedm měsíců později, 10. dubna 1912, byla jednou z osmnácti stevardek na palubě \"Titanicu\". Po čtyřech dnech plavby Atlantikem se Titanic po srážce s ledovcem potopil se ztrátou 1 523 lidských životů. Violet se dostala do záchranného člunu číslo 16. Po osmi hodinách byla jeho posádka přijata na loď Carpathia, která zachráněné lidi, převážně ženy a děti, dopravila bezpečně do New Yorku.\n\nBěhem první světové války pracovala Violet Jessop jako zdravotní sestra pro britský Červený kříž. V roce 1916 byla ve službě na HMHS Britannic. Když 21. listopadu 1916 ráno najela loď ve Středozemním moři u řeckých břehů na námořní minu a za necelou hodinu se potápěla, byla Violet Jessop v jednom ze záchranných člunů. Dva z nich však byly vtaženy do víru ještě rotujících šroubů potápějící se lodi. Téměř všichni lidé na těchto člunech zahynuli. Violet Jessop ještě zavčas skočila do vody. Při potápění se udeřila pod vodou do hlavy o kýl lodi a zachránila ji až posádka jiného člunu. Ona sama řekla poté, že úder do hlavy byl asi zmírněn jejími hustými vlasy.\n\nPo válce pokračovala v práci pro White Star Line, později byla u Red Star Line a poté u svého prvního zaměstnavatele Royal Mail Line. Po třicátém roce věku se vdala, bezdětné manželství však bylo zakrátko rozvedeno. V roce 1950 se usadila v domku ze 16. století v Great Ashfieldu. \n\nZde v roce 1971 zemřela na srdeční selhání jako jedna z posledních přeživších dospělých z Titaniku.\n\n\n"}
{"id": "457170", "url": "https://cs.wikipedia.org/wiki?curid=457170", "title": "Krásnoplodka", "text": "Krásnoplodka\n\nKrásnoplodka (\"Callicarpa\") je rod rostlin náležící do čeledi hluchavkovité (\"Lamiaceae\"). Některé druhy patří mezi opadavé dřeviny, jiné jsou stálezelené. Je popsáno asi 150 druhů.\n\nV Česku je pěstována krásnoplodka \"Callicarpa bodinieri\". Keř je pěstován pro ozdobné účely. Je dekorativní svými plody od září do října. Výrazné fialové plody 2-5 mm velké mohou na větvích zůstat až do vánoc. Listy keře se barví na podzim červeně a žlutě. Během ostatních období roku jsou rostliny nevýrazné. V ČR je krásnooplodka méně otužilá a může namrzat.\n\nKrásnoplodky druhu \"Callicarpa dichotoma\", \"Callicarpa japonica\" a \"Callicarpa macrophylla\"rostou na slunci i v polostínu. Při pěstování v mírném pásmu (ČR) druh \"Callicarpa bodinieri\" vyžaduje plné slunce. Vhodná je propustná, humózní až hlinitá půda, vlhká, nebo dobře zásobená vodou a živinami. Vyžaduje zimní přikrývku, může namrzat. Snáší pH půdy 5.6 - 7.5, tedy kyselé až neutrální. Snáší exhalace. Dobře snáší řez, ale většinou jej nevyžaduje, obvykle netrpí škůdci.\n\nRozmnožuje se řízkováním bylinnými, nebo dřevitými řízky.\n"}
{"id": "457174", "url": "https://cs.wikipedia.org/wiki?curid=457174", "title": "Holly (jméno)", "text": "Holly (jméno)\n\nHolly je ženské křestní jméno. Má původ ve staroanglickém jméně rostliny cesmína \"holen\". Alternativní jména jsou Hollie, Holli a Holie.\n\n\n"}
{"id": "457175", "url": "https://cs.wikipedia.org/wiki?curid=457175", "title": "Fjodor Matvejevič Apraxin", "text": "Fjodor Matvejevič Apraxin\n\nFjodor Matvejevič Apraksin či Apraxin (rusky: Фёдор Матве́евич Апра́ксин) (27. října 1661 – 10. listopadu 1728) byl jedním z prvních ruských admirálů, proslavil se vítězstvím u Gangutu.\n\nApraksin byl jedním z bojarů, kteří byli vybráni jako společníci pro mladého Petra Alexejeviče. Povedlo se mu se s ním spřátelit a stát se jeho nejbližším důvěrníkem. Podílel se na výstavbě Petrových potěšných pluků a na výstavbě cvičných lodí jeho domácí flotily.\n\nPoté co se Petr ujal vlády, byl Apraksin jmenován archangelským gubernátorem. V Archangelsku na carův příkaz postavil první ruskou loděnici a první ruské obchodní lodě.\n\nV roce 1696 se zúčastnil tažení na Azov a po jeho dobytí se stal prvním ruským guvernérem Azova. Byl také povýšen na admirála a v roce 1697 byl vyslán do Voroněže, kde dohlížel na stavbu první ruské flotily.\n\nRoku 1702 dostal velení nově vzniklé Azovské flotily a později v Moskvě založil navigační školu, která sloužila pro výchovu specialistů ruského námořnictva. V roce 1708 byl povýšen na generál admirála (byl první Rus s touto hodností) a dostal velení Baltské flotily a všech vojenských jednotek v okolí Petrohradu. V témže roce tuto oblast napadla švédská vojska vedená generálem Lybeckerem. Tento útok Apraksin odrazil za pomoci lsti a taktiky spálené země téměř bez boje. V roce 1709 dobyl Vyborg.\n\nPo prohraném Prutském tažení řídil demolici zdejších opevnění. V roce 1712 dostal velení všech pozemních a námořních sil v Pobaltí a stal se zdejším gubernátorem. Povedlo se mu dobýt jižní Finsko. 7. srpna 1714 zvítězil u Gangutu a daroval tím Rusku první námořní vítězství.\n\nV prosinci 1717 získal velení nad veškerými ruskými námořními silami. V letech 1722-1723 se zúčastnil Perského tažení a řídil stavbu Kaspické flotily. Za Kateřiny I. se stal členem nejvyšší tajné rady, ale když zemřela, vzdal se všech funkcí.\nZemřel 10. listopadu 1728 a byl pohřben do rodinné hrobky v Chrysostomově monastýru v Moskvě. Jeho hrob zničili komunisté ve třicátých letech 20. století.\n\n\n"}
{"id": "457178", "url": "https://cs.wikipedia.org/wiki?curid=457178", "title": "590–599 př. n. l.", "text": "590–599 př. n. l.\n\nStaletí: 7. století př. n. l. – 6. století př. n. l. – 5. století př. n. l.\n\nRoky: 600–609 590–599 589 588 587 586 585 \n\n\n\n"}
{"id": "457179", "url": "https://cs.wikipedia.org/wiki?curid=457179", "title": "Udeřice", "text": "Udeřice\n\nUdeřice (s předložkou 2. pád \"do Udeřic\", 6. pád \"v Udeřicích\") jsou vesnice, místní část Bačic. S Bačicemi přímo sousedí. Ve vesnici žije obyvatel.\n\nVesnice Udeřice leží zcela na východě svého katastrálního území na hranicích s katastrálním územím sousedních Bačic. Zastavěné území těchto obou vesnic splývá. Udeřicemi prochází silnice č. III/15235 jako odbočka silnice od Myslibořic, tato silnice se v Bačicích kříží se silnicemi č. III/15244 Hrotovice–Radkovice u Hrotovic a III/15240 na Krhov. Na severu a západě hraničí katastrální území Udeřic s Krhovem a na jihu s Radkovicemi.\n\nNadmořská výška vesnice se pohybuje v rozmezí kolem 440 m k 426 m n. m. Nejvyššího bodu dosahuje katastrální území Uherčic na západě (465 m n. m.). Vesnice leží na \"Bačickém potoce\".\n\nV oblasti Udeřic jsou známy pouze neolitické nálezy; rozkládalo se zde sídliště lidu kultury s moravskou malovanou keramikou.\n\nVlastní Udeřice jsou poprvé doloženy k roku 1310. Název obce se odvozuje od jména \"Úder\". Udeřice náležely k hradu Bítovu, pak od roku 1511 k panství krhovskému.\n\nÚzemněsprávně byly Udeřice v letech 1869–1900 vedeny jako osada Bačic v okrese krumlovském, v letech 1910–1930 jako obec v tomtéž okrese, od roku 1950 jako obec v okrese moravskobudějovickém a od roku 1961 jako část obce Bačic v okrese Třebíč.\n\nRoku 1835 vykázala obec 15 domů a 119 obyv.\n\n\n"}
{"id": "457180", "url": "https://cs.wikipedia.org/wiki?curid=457180", "title": "Japonsko-korejský podmořský tunel", "text": "Japonsko-korejský podmořský tunel\n\nJaponsko-korejský podmořský tunel (: \"日韓トンネル\", : \"한일 해저 터널\") je návrh projektu podmořského železničního tunelu, který má propojit Japonsko a Jižní Koreu pod Korejským průlivem prostřednictvím ostrovů Iki a Cušima. Nejkratší přímá vzdálenost je přibližně 128 km.\n"}
{"id": "457182", "url": "https://cs.wikipedia.org/wiki?curid=457182", "title": "LA4", "text": "LA4\n\nLA4, vlastním jménem Martin Somr (* 13. března 1980) je český rapper a graffiti writer. Je někdejším členem kapely Indy & Wich, se kterou i v dnešní době spolupracuje na koncertech.\n\nJeho prvními oficiálně vydanými skladbami byly spolupráce na písních Léto a Indyviduál Remix I. se skupinou Indy & Wich, obě vznikli v roce 2000. Další jeho spoluprací, tentokrát se skupinou PSH, byla skladba Praha, ta vyšla v roce 2001 na jejich CD Repertoár. Prvním sólem je CD singl (dvě skladby, dva remixy) El Á Pro / Na Světlo Denní. Nahrávka vyšla v roce 2004, a na hudební produkci se podíleli DJ Wich, PHAT (James Cole), Marko, a DJ Cut Dem. V roce 2007 mu vyšlo debutové album Panoptikum, CD vydal label Bigg Boss, a LA4 za něj získal hudební cenu Anděl v kategorii Album roku Hip Hop & R'n'B. Po třech letech, v roce 2010, vydal druhé album Gyzmo. To vyšlo také u firmy Bigg Boss, a hudební produkci tu měli Wich, Mike Trafik, Indy, Marko a Enemy. Dalším projektem bylo EP Nadzemí. To nahrál v roce 2012 společně s rapperem Jamesem Colem, a producentem Mikem Trafikem. Třetím, a zatím posledním albem, je Panorama z roku 2014. DJ Wich produkoval celou desku (a zajistil sám i mix a master), proto vyšlo pod názvem LA4 & DJ Wich. Jde o první desku která vyšla i na vinylu. Ve formátu 2 LP ji vydala Wichova firma Golden Touch Records. Počet LP byl limitován na 500 kusů. V červenci 2017 odešel od firmy Bigg Boss.\n\n\n\n\n"}
{"id": "457184", "url": "https://cs.wikipedia.org/wiki?curid=457184", "title": "Skalpel, prosím", "text": "Skalpel, prosím\n\nSkalpel, prosím je československé psychologické filmové drama režiséra Jiřího Svobody z roku 1985. Hlavní postavy ztvárnili Miroslav Macháček, Jana Brejchová, Radoslav Brzobohatý a Barbara Brylská. Film vznikl na motivy stejnojmenné knihy (vydané 1981) české neuroložky a spisovatelky, profesorky Valji Stýblové.\n\nPředlohou hlavního hrdiny se stal zakladatel československé a světové neurochirurgie profesor Zdeněk Kunc.\n\nFilm se účastnil hlavní soutěže 14. ročníku Mezinárodního filmového festivalu v Moskvě. Československou kinematografii také reprezentoval v roce 1985 na 58. ročníku Oscarů, kde nepostoupil do finálového výběru.\n\nSnímek vypráví o těžkém rozhodování zkušeného lékaře, profesora neurochirurgie (Miroslav Macháček), který stojí před volbou operovat či neoperovat malého pacienta Uzlíka. Dějem se prolíná několik časových rovin, ve kterých divák odkrývá profesorovu minulost, pracovní prostředí, chod kliniky, stejně jako rodinné zázemí. To vše v perspektivě nutnosti učinit těžké rozhodnutí.\n\nSoučástí týmu je docent Krtek (Radoslav Brzobohatý), docent Ruml (František Řehák), doktor Růžička (Václav Mareš), mladý doktor Zelený (Krcho) i ambiciózní lékařka Volejníková (Barbara Brylská), která nemá k tomuto oboru vhodné vlohy. Profesorovou oporou je jeho manželka, neuroložka Jitka (Jana Brejchová), která pracuje ve stejném nemocničním zařízení a jejich syn Ondra (Ondřej Pavelka). Na kliniku dochází malý chlapec Vítek Kozel (Jakub Zdeněk) přezdívaný Uzlík s dědou lesníkem, jehož příjmení zní Uzel (Mišovic). Chlapci byl diagnostikován nádor výstelky mozkových komor – ependymom III. typu, jehož zrádnost spočívá v uložení. Nachází se velmi blízko životně důležitých center dýchání, srdeční činnosti aj. v prodloužené míše. Z tohoto důvodu je riziko operace příliš vysoké. Jakýkoli zásah do těchto struktur by mohl přivodit selhání základních životních funkcí.\n\nMezitím se odvíjí další dějové linky, kdy umírá mladá dcera docenta Krtka na leukemii, ve chvíli přípravy na přijímací řízení ke studiu medicíny. Další postavou je bývalý profesorův kamarád ze studií Mikeš (Radovan Lukavský), jenž dříve chodil s Jitkou. Ten je na klinice hospitalizován pro operační výkon a vede s hlavním hrdinou retrospektivní dialogy. Ve filmu je také naznačen komunistický primát tehdejší společnosti v povýšeném chování straníka.\n\nNakonec se profesor s týmem rozhoduje pro Uzlíkovu operaci, která po náročném průběhu končí úspěšným vyjmutím mozkového nádoru.\n\n"}
{"id": "457186", "url": "https://cs.wikipedia.org/wiki?curid=457186", "title": "Kouzelníci z Waverly", "text": "Kouzelníci z Waverly\n\nKouzelníci z Waverly (v anglickém originále Wizards of Waverly Place) je americká nadpřirozená fantasy situační komedie, která se vysílala v USA od 12. října 2007 až do 6. ledna 2012 a v České republice od roku 2009 až do 26. května 2012. Seriál byl vytvořen Toddem J. Greenwaldem a v hlavních rolích se představili Selena Gomezová, David Henrie a Jake T. Austin jako trojice sourozenců s magickými schopnostmi, kteří soutěží o titul kouzelníka rodiny. Další hlavní postavy ztvárnili Jennifer Stone, Maria Canals Barrera a David DeLuise.\n\nSeriál získal ocenění v kategorii výjimečný program pro děti na 61. předávání cen Emmy v roce 2009. Filmová adaptace seriálu \"Kouzelníci z Waverly - Film\" se ve Spojených státech představila jako původní film z produkce Disney Channel dne 28. srpna 2009 a v České republice 31. října 2009. Filmová adaptace získala také cenu v kategorii výjimečný program pro děti na 62. předávání cen Emmy, čímž seriál získal cenu dvakrát za sebou. Později se povedlo i finálové řadě získat cenu v kategorii výjimečný program pro děti na 64. předávání cen Emmy. Celkem seriál získal tři ceny Emmy. \"Kouzelníci z Waverly\" skončili jako nejdéle běžící seriál na Disney Channel (překonal seriál \"That's So Raven\") se sto deseti díly během čtyř řad. Finálový díl sledovalo v USA téměř 10 milionů diváků, čímž se stal díl nejsledovanějším posledním dílem seriálu na Disney Channel.\n\nDne 15. března 2013 ve Spojených státech a 25. června 2013 v České republice byl uveden hodinový speciál s názvem \"\".\n\nOd 2. září 2013 se seriál vysílá také na dětském kanálu od České televize, .\n\nSeriál se soustředí na dobrodružství italsko-mexické rodiny Russoových. Russoovi žijí na Waverly Place na Manhattanu v Greenwich Village nad obchodem se sendviči, který vlastní a provozují. Rodina se skládá ze sourozenců Alexandry „Alex“ (Selena Gomezová), Justina (David Henrie) a Maxmiliána „Maxe“ (Jake T. Austin). Tři teenageři jsou kouzelníci a žijí se svým italským otcem Jerrym (David DeLuise), bývalým rodinným kouzelníkem a jejich smrtelnou matkou mexického původu Therezou (Maria Canals Barrera). Když Russoovi dokončí kouzelnický výcvik, účastní se soutěže, kde se rozhodne, kdo se stane kouzelníkem rodiny (zůstanou mu/jí jeho/její kouzelnické schopnosti navždy) jejich generace, zatímco ostatní ztratí své schopnosti a stanou se obyčejnými smrtelníky. Jerry se snaží své děti naučit, aby se na svých schopnostech nestali závislí, proto jim Jerry dává lekce kouzel (lekce skončí v polovině čtvrté řady). Tajná skrýš se nachází v mrazáku v rodinné restauraci. Ve skrýši se nachází portál, který jim umožňuje komunikovat s kouzelnickým světem. Ředitel kouzelnické rady profesor Crumbs (Ian Abercrombie) pořádá pravidelné kontroly u rodiny Russoových.\n\nRussoovi sourozenci navštěvují Tribeckou střední (Justin školu dokončil ve třetí řadě a Alex ve čtvrté) a každý den se zde setkávají s jejich ředitelem panem Laritatem (Bill Chott), který se obléká ve stylu divokého západu. Vzhledem k tomu, že žijí ve světě smrtelníku, musí o svých kouzelnických schopnostech mlčet. Nakonec to, ale Alexina nejlepší kamarádka Harper Finkle (Jennifer Stone) zjistí ve druhé řadě v díle „Harper to ví.“ Justinův nejlepší kamarád Zeke Beakerman (Dan Benson) to zjistí ve čtvrté řadě v díle „Zeke se to dozví,“ kde mimochodem také zjistí, že Alexin přítel Mason Greyback (Gregg Sulkin) je vlkodlak.\n\n\nSeriál vytvořil a produkoval Todd J. Greenwald, který začal vyvíjet seriál, po práci jako autor a producent během první řady seriálu \"Hannah Montana\". Seriál je produkován It's a Laugh Productions a Disney Channel Original Productions. Hlavní píseň seriálu „Everything Is Not What It Seems“, kterou napsali John Adair a Steve Hampton, je v techno-popovém stylu a nazpívala jí Selena Gomezová.\nSeriál se natáčel v Hollywood Center Studios v Hollywoodu ve státě Kalifornie.\n\nV prvních třech řadách je použit stejný styl znělky, ve kterém je použila úvodní píseň „Everything Is Not What It Seems“ nazpívaná Selenou Gomez. Znělka zahrnuje část dne, kde se Alex, Justin, Max a Harper, jak používají kouzelnické schopnosti při přípravě do školy. Ve čtvrté řadě je použita nová znělka s mírně upravenou úvodní písní a představením herců, kde se na konci všichni dostanou na Times Square, poté Alex mávne hůlkou a objeví se logo seriálu.\n\nSeriál se poprvé vysílal na americkém Disney Channelu dne 12. října 2007 po premiéře filmu \"Twitches Too\" s 5,9 miliony diváků. V lednu 2010 se stal nejsledovanějším dílem hodinový díl „Kouzelníci vs. Vlkodlaci“ (bez crossover dílů), který si získal 6,2 milionů diváků, čímž překonal díl „Malba na zakázku,“ který sledovalo 6 milionů diváků, potom vše však hodinový díl „Kouzelníci vs. Vlkodlaci“ porazil finálový díl „Velké finále,“ který sledovalo téměř 10 milionů diváků. Nejsledovanější díl seriálu včetně crossover dílů je však díl „Blízké setkání,“ který byl zahrnuta do zvláštní trilogie dílů mezi třemi seriály od Disney Channel (\"Hannah Montana\", \"Sladký život na moři\" a \"Kouzelníci z Waverly\") s názvem \"Kouzelníci na moři s Hannah Montanou.\" Premiéru sledovalo 10,6 milionů diváků.\n\nFilm z produkce Disney založený na seriálu měl na Disney Channel premiéru 28. srpna 2009 ve Spojených státech a 31. října 2009 v České republice. \"Kouzelníci z Waverly: Film\" byl natočen v Portoriku v Caribe Hilton, Los Angeles a New Yorku od 16. února do 27. března 2009. Film si při premiéře získal 11,4 milionů diváků, což z něho dělá v pořadí druhý nejsledovanější film na Disney Channel hned po \"Muzikálu ze střední 2.\" Stal se sedmým nejsledovanějším programem na kabelové televizi vysílaných v roce 2007. Také vyhrál v roce 2010 cenu Emmy v kategorii výjimečný program pro děti.\n\nV pátek 6. ledna 2012 ve Spojených státech a v sobotu 26. května 2012 v České republice byl odvysílán poslední díl seriálu \"Kouzelníci z Waverly\" s názvem „Velké finále,“ který dosáhl sledovanosti téměř deseti milionů diváků (9,8 milionů) až na 11,3 milionů. I když se nestal nejsledovanějším dílem seriálu, kvůli filmu \"Kouzelníci z Waverly - Film\" a dílu \"Blízké setkání\", v té době se jednalo o nejsledovanější poslední díl seriálu na Disney Channel.\nSeriál skončil tím, že se Alex Russoová stala kouzelnicí rodiny, Justin se stal novým ředitelem Čaroškoly (čímž mu také zůstaly kouzelnické schopnosti) a Max dostal rodinný obchod se sendviči a i přesto byl velmi spokojený.\n\nDne 27. září 2010 Disney Channel oznámil, že se seriál \"Kouzelníci z Waverly\" vrátí jako hodinový speciální díl, na kterém se začne pracovat od 22. října 2012 a práce na něm skončí 10. listopadu 2012, a že premiéru plánují na začátek roku 2013. Speciál, produkovaný Selenou Gomezovou spolu s Vincem Cheungem a Benem Montanionem (kteří ještě společně s Danem Berendsenem napsali scénář), se soustředí na rodinu Russoových, Masona a Harper při návštěvě Itálie, kde se potkají s dlouho ztracenými příbuznými ze strany Jerryho rodiny.\n\nVe snaze dokázat své rodině, že není bezstarostná kouzelnice, Alex nechtěně vyřkne kouzlo, které vytvoří dvě Alexiny verze s různými osobnosti; zlou Alex, která se zapojí do plánu jiného kouzelníka (Dominika) na ovládnutí světa, a dobrou Alex, která se po zjištění tajného plánu kouzelníků snaží zachránit svou rodinu a lidstvo, což vede k doslovné bitvě mezi dobrem a zlem na Šikmé věži v Pise.\n\nSpeciál s názvem \"Návrat Kouzelníků: Alex vs. Alex\" měl v USA premiéru dne 15. března 2013 a v České republice 26. května 2013.\n"}
{"id": "457188", "url": "https://cs.wikipedia.org/wiki?curid=457188", "title": "Guyana (rozcestník)", "text": "Guyana (rozcestník)\n\nNázvy Guyana, Guayana nebo Guiana se obyčejně vztahují ke státu Guyana:\n\nTaké se může jednat o název transnacionálního regionu v severní části Jižní Ameriky, který obsahuje tři teritoria:\n\n\n\n"}
{"id": "457192", "url": "https://cs.wikipedia.org/wiki?curid=457192", "title": "Oko bouře (Hvězdná brána: Atlantida)", "text": "Oko bouře (Hvězdná brána: Atlantida)\n\nOko bouře (v anglickém originále The Eye) je 11. epizoda první série sci-fi seriálu \"\". Premiérově byla vysílána v USA 8. října 2004. Česká premiéra proběhla 1. prosince 2008 na televizi AXN Sci-Fi.\n\nVelitel Geniů Kolya vyžaduje na Shepardovi obnovení elektrického napájení v okolí uzemňovací stanice, v opačném případě vyhrožuje zabitím Weirové a McKaye. Ti se zatím pokoušejí opravit stanici, která byla při přestřelce poškozena.\n\nMezitím na pevnině dorazí k jumperu oko bouře a loď má šanci odstartovat na pomoc Sheppardovi. S pomocí detektoru pohybu najde poručík Ford Shepparda a taktak jej zachrání před zajetím. Sora(dcera genijského vojáka, který byl zabit Wraithy v epizodě \"V podzemí\") Sheppardovo osvobození z úkrytu pozoruje a počká si na Teylu, které se chce pomstít za otcovu smrt.\n\nBouře se rychle blíží k městu a ochranný štít se stále nedaří zapnout. Kolya vidí, že město pravděpodobně nevydrží, proto se rozhodne planetu opustit. Weirovou a McKaye si chce vzít s sebou, Sheppard je však zachrání.\n\nMcKay v posledním okamžiku spouští štít a přichází tsunami. Atlantida mu odolá téměř bez poškození.\n"}
{"id": "457196", "url": "https://cs.wikipedia.org/wiki?curid=457196", "title": "Koperník (kráter na Měsíci)", "text": "Koperník (kráter na Měsíci)\n\nKoperník je impaktní kráter typu kruhového pohoří nacházející se v oblasti Mare Insularum (Moře ostrovů) blízko centrální části přivrácené polokoule Měsíce. Má průměr měřený od hřebenů okrajových valů 93 kilometrů. Okrajový val je přibližně šestiúhelníkového tvaru. Ploché dno kráteru má průměr 55 km. Vznikl před více než 810 miliony let. Je to jeden z nejtypičtějších měsíčních útvarů a zároveň centrum jasných povrchových paprsků. Severně od něj leží horské štíty pohoří Montes Carpatus (Karpaty).\n\nOd centra kráteru vychází sekundární impaktní krátery vzniklé dopadem materiálu vyvrženého při dopadu hlavního tělesa. Nazván byl podle polského astronoma Mikuláše Koperníka.\n\nPrůměr kráteru je 93 km, po obvodu se nachází stupňovité valy široké přibližně 40 km a vystupují do výšky 900 m nad okolní krajinu. Vnější stěny valů stoupají zvolna pod úhlem 3°, vnitřní jsou strmější a terasovité. Terasy vznikly sesuvy půdy. Z centrální části kráteru vystupují vrcholky vysoké 1 200 m, které jsou tvořeny horninami bohatými na olivín. Ploché dno kráteru má průměr 55 km.\n\nOd kráteru směřují sítě malých sekundárních kráterů o průměru až 1 km. Vzniklé paprsky, pozorovatelné dobře v době kolem úplňku, jsou tmavší než paprsky kolem mladšího kráteru Tycho. Důvodem je delší působení slunečního záření a mikrometeoritů na vyvržené horniny.\n\n"}
{"id": "457201", "url": "https://cs.wikipedia.org/wiki?curid=457201", "title": "Testaccio", "text": "Testaccio\n\nTestaccio je XX. římská rione. Zabírá území Monte Testaccio, uměle vytvořeného návrší, které vzniklo ve starověku.\n\nTato čtvrť vznikla roku 1921 vyčleněním z rione Ripa. V novověku zde hlavním řemeslem bylo řeznictví.\n\nNa znaku je vyobrazena antická amfora.\n"}
{"id": "457202", "url": "https://cs.wikipedia.org/wiki?curid=457202", "title": "Lazy (Lázně Kynžvart)", "text": "Lazy (Lázně Kynžvart)\n\nLazy ( ) jsou osada ležící na hřebeni Slavkovského lesa v nadmořské výšce 800 metrů. Administrativně patří pod město Lázně Kynžvart. Samostatnou obcí se staly Lazy roku 1850, český název vyjadřující polohu na stráni dostaly v roce 1948.\n\nNa severním okraji Lazů roste památný strom Pastýřský buk. Jihozápadně od osady leží nejvyšší vrch pohoří Lesný. V roce 2011 zde trvale žilo 17 obyvatel.\n\nLazy je také název katastrálního území o rozloze 4,2 km.\n\nPrvní písemná zmínka pochází z roku 1336, kdy Jindřich z Leuchtenberku nechal dobývat rudy ve zdejších kopcích. Jednalo se zejména o železné a manganové rudy. V roce 1370 jsou Lazy uváděny v seznamu leuchtenberských lén. Osada se dělila na dvě části, na Horní a Dolní Lazy. Horní část se nacházela na náhorní plošině a těsně pod ní. Na ni navazovala dolní část, která se táhla podél cesty do Krásné Lípy a potoka Velké Libavy. Osud obou osad byl společný a i majitelé obou osad byli společní.\n\nV první polovině 16. století vlastnily osadu Šlikové, kteří v roce 1545 otevřeli v Dolních Lazech důl na stříbro, který byl pojmenován šachtou Marie Pomocné. Po konfiskaci majetků Šliků již dobývání nepokračovalo a důl byl na krátkou dobu obnoven až v roce 1812.\nPodél Velké Libavy se nacházelo mnoho mlýnů a hamrů, v roce 1838 se jich zde uvádí celkem dvanáct. Na tak malém území to bylo skutečně hodně.\n\nPo skončení druhé světové války došlo k odsunu německého obyvatelstva. Zkázu obce znamenalo její začlenění do vojenského výcvikového tábora v prostoru Slavkovského lesa.\n\nZ původní zástavby zůstalo zachováno jen několik domů v Horních Lazech, Dolní Lazy zanikly úplně. Ty připomínají pozůstatky starých mlýnů či hamrů a malá výklenková kaplička, zrekonstruovaná v roce 1999.\n\nÚzemněsprávně byly Lazy v letech 1869–1890 vedeny pod názevem \"Perslberg\" jako obec v okrese Planá, v letech 1900–1930 jako stejnojmenná obec v okrese Mariánské Lázně, v roce 1950 jako osada obce Lázní Kynžvart v okrese mariánskolázeňském a od roku 1961 v okrese Cheb.\n\n"}
{"id": "457204", "url": "https://cs.wikipedia.org/wiki?curid=457204", "title": "Ořechokřídlec clandonský", "text": "Ořechokřídlec clandonský\n\nOřechokřídlec clandonský (\"Caryopteris × clandonensis\") je druh listnaté dřeviny, náležící do čeledi hluchavkovité (\"Lamiaceae\"). Je to nevysoký opadavý keř.\n\nOřechokřídlec clandonský je hybrid, vzniklý v kultuře. Poprvé byl nalezen jako spontánní kříženec ve 30. letech 20. století. Jedná se o křížence mezi druhy ořechokřídlec mongolský (\"C. mongholica\") a ořechokřídlec šedivý (\"C. incana\"), což bylo potvrzeno i molekulárními studiemi.\n\nVytváří až 1 m vysoké silně vonné husté a nepravidelné keře. Větve bývají tenké, křehké, listy jsou jemně ojíněné, šedozelené, kopinaté, výrazně voní. Kvete na podzim někdy už od srpna neuvěřitelným množstvím sytě modrých květů. Květy se tvoří na jednoletých výhonech.\n\nVýborně snáší sucho a slunce. Má rád propustné půdy, které mohou být chudé na živiny.\n\nSnadno se množí semenem. Může se rozšiřovat samovolně semenem po zahradě, ale lze jej rozmnožovat i řízkováním. Řez je vhodný provádět na jaře, lze jej řezat silně.\n\nOřechokřídlec se v posledních letech často používá ve výsadbách. Modrá barva u okrasných dřevin je dosti vzácná a pozdní kvetení je ceněné. Pokud možno jej pěstujeme jako nízký podrost, protože je na místě expanzivní, je lépe vysazovat více stejných keřů a vytvořit nápadný modrý koberec poblíž cesty. Křehké větve se snadno lámou, keře někdy v tuhých zimách můžou namrzat, ale rostlina výborně regeneruje a rychle roste. Pozdě raší a může se stát, že jej z neznalosti neodborník odstraní, protože se domnívá, že zmrzl a uschl.\n\n"}
{"id": "457209", "url": "https://cs.wikipedia.org/wiki?curid=457209", "title": "Třída Zenta", "text": "Třída Zenta\n\nTřída Zenta byl druhou a poslední třídou chráněných křižníků Rakousko-uherského námořnictva. Skládala se z jednotek \"Zenta\", \"Aspern\" a \"Szigetvár\", které v letech 1896–1900 postavila loděnice v Pule.\n\nLodě měly hladkou palubu, dva komíny a dva stěžně. Veškerou dělovou výzbroj dodala Škoda Plzeň. Výzbroj tvořilo osm 120mm děl, deset 47mm děl a dva torpédomety. Pancéřová paluba lodí měla sílu 50 mm. Poháněly je dva parní stroje s kotly Yarrow. Lodní šrouby byly dva a nejvyšší rychlost činila 20 uzlů.\n\nVšechny tři křižníky se dočkaly rakouského angažmá v první světové válce. \"Zenta\" byla potopena 16. srpna 1914 poblíž černohorského města Bar zdrcující přesilou anglo-francouzské námořní eskadry a její vrak tam leží dodnes. \"Aspern\" a \"Szigetvár\" válku přečkaly a byly po jejím skončení předány Velké Británii, která je nechala sešrotovat.\n\n"}
{"id": "457210", "url": "https://cs.wikipedia.org/wiki?curid=457210", "title": "Institut umění v Chicagu", "text": "Institut umění v Chicagu\n\nInstitut umění v Chicagu (anglicky Art Institute of Chicago, zkratkou AIC), je muzeum výtvarného umění na Grant Parku v Chicagu, Illinois. Institut umění spravuje jednu ze světově nejvýznamnějších sbírek umění impresionistů a postimpresionistů.\n\nSbírky dále obsahují díla starých mistrů, amerického umění, evropského a amerického dekorativního umění, asijského umění a moderního a soudobého umění. Leží na 111 South Michigan Avenue v Chicagu. Muzeum je spojeno se školou umění \"Institut of Chicago\", v jehož čele stojí ředitel a předseda James Cuno. Svou rozlohou jeden milion čtverečních stop je druhým největším muzeem umění ve Spojených státech, hned za Metropolitan Museum of Art v New Yorku.\n\nSbírka umění Institutu zahrnuje více než 5000 let kultur z celého světa a obsahuje více než 260.000 děl.\n\nObsahuje například \"Madonu s dítětem a dvěma anděly\" od Botticelliho, třicet maleb Moneta včetně \"Haystacks\" a \"Lekníny\", Renoira, například \"Two Sisters (On the Terrace)\" a Cézannovy \"The Bathers\", \"The Basket of Apples\" a \"Madame Cézanne in a Yellow Chair.\" \"At the Moulin Rouge\" od Lautreca; Seuratův obraz \"Nedělní odpoledne na ostrově La Grande Jatte\" a Caillebottův \"Paris Street; Rainy Day\". Mimo francouzských výtvarníků tu najdeme Goghův obraz \"Bedroom in Arles\" a \"Autoportrét, 1887\". Od Američanů zde najdeme Woodův obraz \"Americká gotika\" a Hopperův \"Nighthawks\".\n\nDne 16. května 2009 Institut otevřel Modern Wing, což The New York Times označil za největší rozmach muzea v historii muzeí. S plochou na 264 000 čtverečních metrech se stalo druhým největším muzeem v USA. Obsahuje sbírku evropského umění z počátku 20. století, včetně Picassova \"The Old Guitarist\", Matissova \"Bathers by a River\" a Magrittův \"Time Transfixed.\" Je také domovem pro současné umění od roku 1960; nové fotografie, video médií, architektury a designu.\n\nInstitut výtvarného umění se soustředí také na obor fotografie. Sleduje historii tohoto média od jeho počátku v roce 1839 až do současnosti. Fotografická sbírka Art Institutu obsahuje díla mnoha významných autorů. Kolekce vznikla v roce 1949, kdy Georgia O'Keeffe darovala kolekci fotografií svého muže Alfreda Stieglitze. Získání sbírek \"Julien Levy Collection\", daru více než 200 fotografií Edwarda Westona, zakoupení prací Paula Stranda, Eugéna Atgeta nebo André Kertésze učinilo z oddělení sbírek moderních mistrů jedno z nejsilnějších na světě.\n\nObsahuje díla následujících autorů:\n\nAnsel Easton Adams, Američan, 1902–1984, Moonrise, Hernandez, New Mexico, 1941\n\nManuel Alvarez-Bravo, Mexičan, 1902–2002, Maniquís riendo, (Laughing Mannequins), 1930\n\nDiane Arbus, Američanka, 1923–1971, Two Ladies at the Automat (New York City), 1966, printed 1977\n\nJean-Eugène-Auguste Atget, Francouz, 1857–1927, Boulevard de Strasbourg (Corsets), 1912\n\nRichard Avedon, Američan, 1923–2004, Ronald Fisher, Beekeeper, Davis, California, May 9, 1981, printed in 1985\n\nTina Barney, Američanka, nar. 1945, Jill and Polly in the Bathroom, 1987\n\nDawoud Bey, Američan, nar. 1953, Candida and Her Mother, Celia, II, 1994\n\nBisson Frères (Louis Auguste and Auguste Rosalie), Francouz, 1814–1876 and 1826–1900, respectively, The Portal of Saint Ursinus at Bourges, c. 1863\n\nBrassaï (Gyula Halász), Francouz, nar. v Transylvanii, 1899–1984, Two Apaches in Paris, c. 1932\n\nHarry Callahan, Američan, 1912–1999, Chicago, 1950\n\nJulia Margaret Cameron, Britka, 1815–1879, Julia Jackson, 1867\n\nLewis Carroll (the Reverend Charles Lutwidge Dodgson), Angličan, 1832–1898, Margaret Frances Langton Clarke, 1864\n\nHenri Cartier-Bresson,\nFrancouz, 1908–2004\nHyères, France, 1932\nChuck Close,\nAmeričan, nar. 1940\nSelf-Portrait, 2001\nRoy DeCarava,\nAmeričan, nar. 1919\nDancers, New York, 1956\nMaxime Du Camp, Francouz, 1822–1894, Ibsamboul, Colosse Médial (Enfoui) du Spéos de Phrè Nubie, Palestine et Syrie, 1849/51\nWilliam Eggleston, Američan, nar. 1939\nWalker Evans, Američan, 1903–1975, Penny Picture Display, Savannah, 1936\nMarie-Blanche-Hennelle Fournier, Francouzka, 1831–1906, The Madame B Album, 1870s\nRobert Frank,\nAmeričan, nar. Switzerland 1924\nPolitical Rally, Chicago, 1956\n\nNan Goldin,\nAmeričanka, nar. 1953\nThe Ballad of Sexual Dependency, 1979–2001\nLewis Wickes Hine, Američan, 1874–1940, Sadie Pfeifer, a Cotton Mill Spinner, Lancaster, South Carolina, 1908\nAndré Kertész, Američan, nar. v Maďarsku, 1894–1985, Chez Mondrian, Paris, 1926\nJacques-Henri Lartigue, Francouz, 1894–1986, Zissou in his Tire Boat, Chateau de Rouzat, 1911\nGustave Le Gray, Francouz, 1820–1884, Brig on the Water, 1856\nHelen Levitt, Američanka, 1913–2009, New York, cca 1940\nEl Lisickij, Rus, 1890–1941, Untitled, 1923\nMan Ray (Emmanuel Radnitzky), Američan, 1890–1976, Nancy Cunard, 1928\nJoel Meyerowitz,\nAmeričan, nar. 1938\nHartwig House, Truro, Cape Cod, 1976\nSamuel J. Miller,\nAmeričan, 1822–1888\nFrederick Douglass, 1847-52\nRichard Misrach,\nAmeričan, nar. 1949\nDesert Croquet #1 (Deflated World), 1987\nLászló Moholy-Nagy,\nAmeričan, nar. Hungary, 1895–1946\nBerlin Radio Tower, c. 1928\nVik Muniz,\nBrazilian, nar. 1961\nDouble Elvis, 1999\nIrving Penn,\nAmeričan, nar. 1917\nRochas Mermaid Dress, (Lisa Fonssagrives-Penn), Paris, 1950\n\nAugust Sander, Němec, 1876–1964, The Painter Otto Dix and His Wife, Martha, 1925/26\nTokihiro Sató, Japonec, nar. 1957, 352 Kašimagawa, 1998\n\nCharles Sheeler,\nAmeričan, 1883–1965\nIndustry, 1932\nFazal Sheikh,\nAmeričan, nar. 1965\nHadija and her Father, 1992/94\nEdward Steichen,\nAmeričan, nar. Luxembourg, 1879–1973\nMidnight Lake George, 1904, Self-Portrait with Camera, c. 1917\nAlfred Stieglitz,\nAmeričan, 1864–1946\nGeorgia O'Keeffe, 1918\nPaul Strand,\nAmeričan, 1890–1976\nPorch Shadows, 1916\n\nHiroši Sugimoto,\nJaponec, nar. 1948\nMediterranean Sea, Cassis, 1989\nLarry Sultan,\nAmeričan, nar. 1946\nMom Posing for Me, 1984\nWilliam Henry Fox Talbot,\nEnglish, 1800–1877\nTwo Plant Specimens, 1839\nCarleton Watkins,\nAmeričan, 1829–1916\nMendocino River, From the Rancherie, Mendocino County, California, c. 1863/68\nCarrie Mae Weems, Američan, nar. 1953\nEdward Weston, Američan, 1886–1958, Washbowl, 1925\n\nV roce 1946 zde proběhla samostatná výstava maďarského fotografa André Kertésze, která se skládala hlavně z fotografií z cyklu \"Den v Paříži\". Sám Kertész tuto událost často označoval jako jednu ze svých největších momentů v Americe.\n\n\n"}
{"id": "457211", "url": "https://cs.wikipedia.org/wiki?curid=457211", "title": "Drahkov (Modlany)", "text": "Drahkov (Modlany)\n\nDrahkov (německy Drakowa) je vesnice, část obce Modlany v okrese Teplice. Vesnice leží východo-jihovýchodně od Teplic, vznikla jako zemědělské sídlo podél silnice a cest, v místě chráněném Doubravskou horou.\n\nPrvní písemná zmínka o Drahkově pochází z roku 1393.\n\nÚzemněsprávně byl Drahkov v letech 1869–1890 veden jako osada obce Srbic v okrese Teplice, v letech 1900–1910 jako osada obce Suché, v letech 1921–1930 jako osada obce Suché v okrese Teplice-Šanov, v roce 1950 osada obce Suché v okrese Teplice a od roku 1961 část obce Modlany v okrese Teplice.\n"}
{"id": "457215", "url": "https://cs.wikipedia.org/wiki?curid=457215", "title": "Šturc", "text": "Šturc\n\nŠturc je lidový název skleněného poklopu či kopule, výjimečně oválného tvaru, pod který se umisťují vybrané předměty jako jsou cenné hodiny, jemný porcelán, plastiky, květiny, svatební kytice, první botičky dítěte, figury svatých vyráběné zčásti z vosku apod. Důvodem pro použití šturcu je ochrana před prachem, který by se z předmětů nedal dost dobře odstranit.\n\nJiné použití má šturc v potravinářství, kde se pod něj dávají převážně aromatické sýry. Potravinářské šturce mají poněkud odlišný tvar od šturců používaných ve starožitnictví, protože mívají zpravidla ve vrchní části držadlo pro snadné odklopení.\n\n\n"}
{"id": "457217", "url": "https://cs.wikipedia.org/wiki?curid=457217", "title": "San Tommaso in Parione", "text": "San Tommaso in Parione\n\nSan Tommaso in Parione je římský katolický kostel, stojící v rione Parione.\nPrvní kostel na tomto místě je zmiňován roku 1139 při příležitosti jeho vysvěcení papežem Inocencem II. Zde byl 23. května 1551 vysvěcen na kněze Filip Neri. V polovině 17. století tu byl farářem Matteo Campani, vynálezce a konstruktér vědeckých přístrojů.\nKolem roku 1582 byla budova přestavěna Franceskem da Volterrou. Interiér je trojlodní, bez původních uměleckých děl.\n\nSan Tommaso je etiopský národní kostel.\n"}
{"id": "457218", "url": "https://cs.wikipedia.org/wiki?curid=457218", "title": "Coahuilaceratops", "text": "Coahuilaceratops\n\nCoahuilaceratops (\"Rohatá tvář ze státu Coahuila\") byl rod velkého rohatého dinosaura (ceratopsida), žijícího v období svrchní křídy (geologický stupeň kampán, asi před 72 miliony let) na území dnešního Mexika. Typovým a jediným dosud známým druhem je \"C. magnacuerna\", formálně popsaný v roce 2010.\n\nJednalo se o mohutného čtyřnohého býložravce s masivní hlavou a velmi dlouhými rohy. Právě nadočnicové rohy jsou velmi nápadné a přestože se jejich fosilie nezachovaly celé, svědčí o tom, že \"Coahuilaceratops\" mohl být v tomto ohledu rekordmanem. Rohy v kompletním stavu totiž mohly měřit až přes 120 cm. Celý dinosaurus nejspíš dosahoval délky 6,7 až 8 metrů, výšky v plecích asi 2 metry a vážil kolem 4 až 5 tun. Lebka měřila na délku asi 1,8 metru.\n\nPodstatně menší rozměry pro tohoto ceratopsida nicméně uvádí americký badatel Gregory S. Paul, který v roce 2016 odhadl jeho délku na 4 metry a hmotnost asi na 1000 kilogramů.\n\n\n"}
{"id": "457222", "url": "https://cs.wikipedia.org/wiki?curid=457222", "title": "Sazaník květnatý", "text": "Sazaník květnatý\n\nSazaník květnatý (\"Calycanthus floridus\") je rostlina z čeledi sazaníkovité. Je to opadavý aromatický keř se vstřícnými jednoduchými listy a tmavě červenými květy neobvyklého vzhledu. Je rozšířen v jihovýchodních oblastech USA. Sazaník květnatý je pěstován jako zajímavý keř zejména v botanických zahradách a arboretech a lze se s ním setkat i v České republice.\n\nSazaník květnatý je opadavý vzpřímený keř, dorůstající v domovině výšky až 3,5 metru. Kůra je při rozemnutí silně kořenitě vonná. Postranní pupeny jsou částečně kryty bázemi řapíků. Listy jsou jednoduché, vstřícné, celokrajné, 5 až 15 cm dlouhé a 2 až 6 cm široké. Čepel listů je eliptická, podlouhlá nebo vejčitá, na bázi klínovitá až uťatá, na vrcholu špičatá, zašpičatělá nebo tupá. Na rubu jsou listy lysé nebo chlupaté, zelené nebo nasivělé. Řapík je 3 až 10 mm dlouhý, lysý nebo chlupatý. Květy jsou jednotlivé, tmavě červenohnědé, 2 až 6 cm široké, s válcovitou až hruškovitou češulí. Voní po jahodách. Tyčinek je 10 až 20. Kvete v červnu a červenci. Plody jsou obvejcovité, 6 až 7 cm dlouhé.\n\n\"Calycanthus sterilis\"\n\nSazaník květnatý se přirozeně vyskytuje v jihovýchodních oblastech USA. Roste v podrostu listnatých a smíšených lesů a na jejich okrajích a podél vodních toků v nadmořských výškách do 1850 metrů. Areál rozšíření sahá od východní Louisiany na severovýchod po Virginii. S výjimkou okrajové části se nevyskytuje na Floridě.\n\nV současné taxonomii je v oblasti jihovýchodu USA rozlišován jediný druh, \"Calycanthus floridus\" se 2 varietami: var. \"floridus\" a var. \"glaucus\". Var. \"glaucus\" se odlišuje od nominátního druhu téměř či zcela lysou rubovou stranou listů. V minulosti byl tento taxon uváděn i jako samostatný druh, \"Calycanthus fertilis\". V některých oblastech areálu (sv. Alabama, sz. Georgie, j. Tennessee) existuje plynulý přechod mezi oběma varietami.\n\nJako samostatný druh je někdy uváděn i \"Calycanthus brockianus\", který se vyznačuje zelenavými květy. Vzhledem k tomu, že není schopen opylení pylem diploidního \"C. floridus\", uvažuje se o možnosti, že se jedná o spontánně se objevující triploidní taxon. Taxonomický status není dosud vyjasněn a ve většině zdrojů je tento název uváděn jako synonymum \"C. floridus\" var. \"floridus\".\n\nSazaník květnatý je pěstován jako okrasný keř. Květy mají atraktivní tvar a barvu, při pohledu z dálky jsou však mezi listy málo nápadné a proto se doporučuje sazaník vysazovat blízko cest, aby bylo možno jej pozorovat zblízka. V České republice se s ním lze setkat zejména ve sbírkách botanických zahrad a arboret, např. v Lednickém parku, Dendrologické zahradě v Průhonicích, Pražské botanické zahradě v Tróji, Průhonickém parku a Arboretu Žampach. Byly vypěstovány i zahradní kultivary, odlišující se zejména barvou, vůní a velikostí květů, tvarem a lesklostí listů aj. Z českých botanických zahrad je uváděn kultivar 'Purpureus' s načervenalými výhonky a spodní stranou listů, 'Athens' s krémově zbarvenými květy a 'Michael Lindslay' s květy hnědočervenými, silně vonnými. Sazaník květnatý byl též použit při šlechtění některých velkokvětých kříženců se sazaníkem čínským.\n\nSeveroameričtí indiáni kmene Čerokí používali sazaník květnatý při léčení nemocí močových cest.\n\nSazaník květnatý prospívá ve výživných, čerstvě vlhkých půdách na chráněném, výslunném nebo polostinném stanovišti. Nevyhovují mu suché ani přemokřené půdy. Rostliny vysazené na výsluní mají při zachování odpovídající půdní vlhkosti kompaktnější vzrůst a bohatěji kvetou. Obvykle netrpí škůdci.\n\nMnožit lze výsevem semen nebo vegetativně. Plody je nejlepší sklízet ještě za zelena a semena bezodkladně vysít do truhlíku pod sklo. Lze je také uložit a před jarním výsevem stratifikovat, výsledek je však nejistý. V některých letech dozrávají semena i v České republice. Zelené letní řízky zakořeňují dosti špatně. Mladé rostliny je třeba prvním rokem přezimovat ve skleníku. K množení se dále používá hřížení, odkopky a kořenové řízky.\n\n"}
{"id": "457224", "url": "https://cs.wikipedia.org/wiki?curid=457224", "title": "Basilochelys macrobios", "text": "Basilochelys macrobios\n\nBasilochelys macrobios (\"královská želva\") je druh vyhynulé želvy, která žila v období nejsvrchnější jury až nejspodnější křídy (zhruba před 145 miliony let) na území dnešního severovýchodního Thajska (souvrství Phu Kradung). V rodu Basilochelys je jediný známým druh \"Basilochelys macrobios\", popsaný v roce 2009. Tento druh je považován za nejbazálnějšího známého zástupce skupiny Trionychoidae.\n\n"}
{"id": "457225", "url": "https://cs.wikipedia.org/wiki?curid=457225", "title": "Taba", "text": "Taba\n\nTaba (arabsky طابا) je egyptské turistické letovisko na pobřeží Akabského zálivu těsně u hranice s Izraelem, se kterým je spojuje hraniční přechod Taba. Na protějším břehu Akabského zálivu leží pobřeží Jordánska.\n\nTaba není typickým městem, byla zde vesnice, ze které vzniklo poměrně luxusní turistické letovisko, kde se nachází prakticky jen hotelové resorty. Vzhledem k blízkosti velmi hlídané hranice s Izraelem není turistům doporučováno opouštět hotelové komplexy.\n\nTaba je oblíbená především pro své pláže a moře s bohatým podmořským životem a zachovalými korálovými útesy. Turisté zde často podnikají výlety do Izraele, a to do oblasti Mrtvého moře a nebo ke světoznámému skalnímu jordánskému městu Petra.\n\nOd roku 1967 byla Taba okupována Izraelem. V roce 1982 v důsledku podpisu Egyptsko-izraelské mírové smlouvy se Izrael definitivně stáhl z okupovaného území Sinajského poloostrova. V případě Taby ale nebylo stažení provedeno, protože obě země vedly spor o přesnou trasu mezinárodní hranice. Situaci komplikoval fakt, že v Tabě Izraelci během okupace Sinaje zbudovali četné hotelové komplexy (hotel Sonesta a turistická vesnice). Jednání obou vlád započalo roku 1985. Na izraelské straně vyvolávalo možné stažení z Taby emoce a strana Likud kvůli tomu kritizovala své vládní kolegy ze Strany práce. Věc pak řešila mezinárodní arbitráž, která v září 1988 přiřkla území letoviska Taba Egyptu. V lednu 1989 proběhla na místě demarkace mezinárodní hranice a pak se odtud Izraelci stáhli.\n\nTaba je v současnosti významným turistickým střediskem na Sinajském poloostrově s množstvím rozsáhlých hotelových komplexů, v jeho blízkosti se nachází i mezinárodní letiště Taba. Blízkost hranice a hotelová infrastruktura také z Taby činí vhodné místo pro diplomatická jednání. Například v říjnu 1993 zde Izraelci a Palestinci finalizovali praktické otázky naplňování dohody o palestinské samosprávě v pásmu Gazy a Jerichu.\n\nNa podzim 2004 došlo k teroristickým útokům na letovisko, ke kterým se přihlásily tzv. islámské brigády sjednocení. Atentáty si vyžádaly 27 mrtvých a přes 120 zraněných, většinou Egypťanů. Nejsilnější exploze nastala u hotelu Hilton, kde v troskách dvou automobilů vyšetřovatelé našli čtyři ohořelé mrtvoly útočníků a kde se po výbuchu zřítil strop haly.\n\nNejen kvůli tomuto teroristickému útoku jsou hranice s Izraelem velice ostře hlídané stálou vojenskou posádkou.\n"}
{"id": "457227", "url": "https://cs.wikipedia.org/wiki?curid=457227", "title": "Keuppia", "text": "Keuppia\n\nKeuppia je vyhynulým rodem chobotnice, žijícím v období křídy (asi před 95 miliony let) na území dnešního Libanonu. Rod byl popsán v roce 2009 a to hned ve dvou druzích - \"K. hyperbolaris\" a \"K. levante\". Jde o velmi vzácný případ, kdy se pravěká chobotnice dochová do současnosti jako fosílie. Příbuzným rodem byl \"Styletoctopus\", objevený ve stejném souvrství a na stejné lokalitě.\n\n"}
{"id": "457228", "url": "https://cs.wikipedia.org/wiki?curid=457228", "title": "Vladimír Smutný", "text": "Vladimír Smutný\n\nVladimír Smutný (* 13. července 1942 Praha) je český kameraman a fotograf, držitel sedmi Českých lvů za nejlepší kameru. Mezi filmy, na kterých spolupracoval, patří oscarový \"Kolja\" (1996, Cena za kameru v Madridu), \"Smrt krásných srnců\" (1986), \"Skalpel, prosím\" (1985), \"Tmavomodrý svět\" (2001) nebo \"Tobruk\" (2008).\n\nJeho otec pracoval jako fotograf a strýc byl kameramanem krátkometrážních filmů. Po absolvování Filmové a televizní fakulty Akademie múzických umění oboru kamera začal pracovat jako reklamní fotograf v podniku Tesla Holešovice a zároveň byl zaměstnán u Krátkého filmu Praha. Roku 1974 se stal pomocným kameramanem na Barrandově. Jeho první prací v roli hlavního kameramana byl film Júlia Matuly \"Poslední vlak\" z roku 1982. Dlouhodobě spolupracuje s režiséry Janem Svěrákem nebo Jaroslavem Soukupem.\n\nOd 90. let spolupracoval na řadě zahraničních projektů, například seriálu \"Barun Gold\" (1991, Nizozemsko), filmech \"Love Lies Bleeding\" (1999), \"Triceratops/River Adventure Quere Line Videos\" (1999, oba USA), \"The Vij\" (2009, Rusko) nebo seriálové řadě komisaře \"Maigreta\" (1991–2005, Francie).\n\nV prosinci 2017 byl jmenován profesorem pro obor Filmové, televizní a fotografické umění a nová média se zaměřením Kamera na Akademii múzických umění.\n\n\n\n"}
{"id": "457230", "url": "https://cs.wikipedia.org/wiki?curid=457230", "title": "Styletoctopus", "text": "Styletoctopus\n\nStyletoctopus je vyhynulým rodem chobotnice, žijícím v období křídy (asi před 95 miliony let) na území dnešního Libanonu. Rod byl popsán v roce 2009. Jde o velmi vzácný případ, kdy se pravěká chobotnice dochová do současnosti jako fosílie. Příbuzným rodem byla \"Keuppia\", popsaná ve dvou druzích ze stejného souvrství a stejné lokality.\n\n"}
{"id": "457232", "url": "https://cs.wikipedia.org/wiki?curid=457232", "title": "Ibišek syrský", "text": "Ibišek syrský\n\nIbišek syrský (\"Hibiscus syriacus\") je druh rostliny z čeledi slézovité (\"Malvaceae\"). Je to opadavý keř s nápadnými květy.\n\nIbišek vytváří keře vysoké nezřídka 2m a 4-5m široké. Nádherně bohatě kvete velkými květy (8 cm) od poloviny léta (někdy už od června) do září a někdy až začátku října. Mladé keře rostou zpravidla celkem rychle (některé plnokvěté kultivary ale naopak pomalu) a zpočátku svislé výhony postupně přerůstají v nepravidelný keř, který později získává opakvejčitý tvar.\nIbišek je široce oblíbený keř pro své kvetení a bylo vyšlechtěno mnoho odrůd ve škále tvarů a barev květu, ve škále od modré přes růžovou a bílou do fialové, a také mnoho plnokvětých kultivarů. Ibišek můžeme vysazovat jako větší solitéru, nebo jej můžeme kombinovat ve skupinách a také z něj můžeme vytvářet živé ploty.\nIbišky jsou teplomilné a mohou namrzat, proto je raději řežeme až na jaře.\n\nJe poměrně nenáročný, vyžaduje slunce a propustnou výživnou půdu, ale snese i horší podmínky. Ve stínu ovšem méně kvete.\nRozmnožujeme jej snadno výsevem semen nebo řízkováním, odrůdy množíme roubováním.\nIbišek syrský je národní květinou Jižní Koreje.\n\n\n"}
{"id": "457235", "url": "https://cs.wikipedia.org/wiki?curid=457235", "title": "Alexandr Danilovič Menšikov", "text": "Alexandr Danilovič Menšikov\n\nAlexandr Danilovič kníže Menšikov-Ižorskij-Kozelskij (, Moskva – , Berjozovo, Sibiř) byl ruský státník, vojevůdce a osobní přítel cara Petra Velikého a jeho manželky Kateřiny I.\n\nMenšikovův původ je předmětem dohadů. Časté je tvrzení že byl synem litevského rolníka, který ho poslal do Moskvy, aby se vyučil cukrářem. Zde prodával koláče a pirožky. A tady si Menšikov též získal pozornost Leforta, blízkého carova přítele. Lefort vzal Menšikova do svých služeb. Menšikov i bez valného vzdělání a kulturního rozhledu po chvíli zaujal i samotného cara Petra, který z něho učinil svého osobního služebníka a zařadil jej do svých pluků. Menšikov se zúčastnil Azovských tažení a poté i velkého poselstva do západní Evropy. Tehdy byl zvolen jedním z carových osobních sloužících. Po návratu do Evropy dostal velení Preobraženského pluku a do začátku Severní války působil v carově domácnosti.\n\nNa počátku války se zúčastnil tažení k Narvě, ale vlastní bitvy u Narvy se nezúčastnil, neboť odjel ještě před jejím vypuknutím. Poté působil v Ingrii, kde byl carovým pobočníkem. Účastnil se dobytí Nöteburgu, jehož velitelem se poté stal. Účastnil se dobytí Nyenskansu. Po založení Sankt-Petěrburgu se stal velitelem Petropavlovské pevnosti. Na podzim 1703 odrazil švédský útok na město.\n\nNa jaře 1704 si během obležení Narvy vysloužil hodnost generála a další rok se zúčastnil tažení do Polska. Zde měl spory se svým velitelem, generálem Ogilvym, který následkem toho byl odvolán. 29. října 1706 vyhrál bitvu u Kališe, za což byl jmenován knížetem ižorským.\n\nBěhem vpádu Švédů do Ruska se Menšikov účastnil bitvy u Golovčina. Následně v listopadu 1708 dobyl Baturin, hlavní město hejtmana Mazepy. Poté velel ruské jízdě ve vítězné bitvě u Poltavy a donutil Švédy ke kapitulaci u Perevoločné. Za tento úspěch získal maršálskou hůl.\n\nRoku 1710 velel ruské armádě v Polsku a v dalším roce ovládl Kuronsko. Roku 1712 pronikl do Pomořanska a Holštýnska. Roku 1714 dobyl Štětín. Od roku 1715 upevňoval svoji moc. Jeho vztahy s carem však se začaly ochlazovat kvůli Menšikovovým úplatkářským aférám. Roku 1718 měl státu vrátit 700 000 rublů, ale když car v roce 1725 umíral, Menšikovovi dluh odpustil.\n\nPo smrti Petra I. pomohl na trůn jeho vdově Kateřině I. a za odměnu byl jmenován generalissimem. Jako jediný v Rusku také nosil knížecí titul. Během krátkého panování Kateřiny I. předsedal speciálně vytvořené šestičlenné \"Nejvyšší tajné radě\" a prakticky byl vládcem země. Podařilo se mu získat také vládu v Kuronském vévodství. Po dokončení svého paláce (dnes součást objektu muzeí Ermitáže) na nábřeží Něvy se rozhodl, vystavět nové velkolepé sídlo v nedalekém Oranienbaumu, kam chtěl přeložit své knížecí sídlo. \n\nMnešikov byl schopným vůdcem, ovšem složitá pozice omezovala jeho plány. Svou moc se snažil udržet i po smrti Kateřiny I. pomocí státního převratu. Zatímco jeho spojenec diplomat Petr Alexandrovič Tolstoj by na trůnu raději viděl Alžbětu Petrovnu, kníže se rozhodl pro malého careviče Petra II. a sebe učinil jeho poručníkem v nezletilosti. Dokonce měl v úmyslu oženit careviče se svou dcerou Marií.\n\nMezitím se však proti němu spojili zástupci staré ruské šlechty reprezentované rodem Golicynů a Dolgorukých a po nástupu Petra II. na trůn jej v září roku 1727 zbavili moci i všech titulů a poslali i s rodinou do vyhnanství na Sibiř. Jeho manželka Darja Michajlovna zemřela cestou poblíž Kazaně.\n\nDalší rok zde žil se svými dětmi ve vesnici Berjozovo a v listopadu roku 1729 zemřel. Jeho synovi se později podařilo získal zpět část otcova majetku.\n\n\n"}
{"id": "457237", "url": "https://cs.wikipedia.org/wiki?curid=457237", "title": "Cenoman", "text": "Cenoman\n\nCenoman je nejstarší geochronologická jednotka svrchní křídy. Tato časová jednotka je datována do rozmezí před 99,6 ± 0,9 až 93,5 ± 0,8 Ma (milionů let). Období pozdního cenomanu zaznamenalo nejvyšší hladinu světových oceánů za posledních 600 milionů let, asi o 150 metrů vyšší než dnes. Podnebí bylo větrné a vodní eroze u pobřeží výrazná. V této době žil v dnešní ČR jediný popsaný a pojmenovaný druh dinosaura \"Burianosaurus augustai\". Období bylo pojmenováno podle starověkého keltského kmene Cenomanů. Cenomanu předcházel alb na konci spodní křídy a následoval ho turon.\n"}
{"id": "457241", "url": "https://cs.wikipedia.org/wiki?curid=457241", "title": "Frenologie", "text": "Frenologie\n\nFrenologie byl obor, který předpokládal a zkoumal souvislost stavby lebky s duševními schopnostmi a charakterovými rysy. Byl populární zejména v 19. století, do začátku 20. století však byl zavržen jako pseudověda. Některé představy o funkční specializaci jednotlivých částí mozku však od ní úspěšně převzala moderní neurověda. \n\nZa zakladatele oboru, původně (od roku 1786) pod názvem \"kraniologie\", je považován rakouský lékař, anatom a patolog Franz-Joseph Gall (1758–1828). Termín \"frenologie\" zavedl roku 1805 Gallův žák Johann G. Spurzheim. Systém byl založen na empirickém zkoumání trestanců a chovanců z blázinců (psychiatrických azylů).\n\nV Německu byla na podnět církevních představitelů frenologie roku 1802 zakázána císařským patentem. Rozšířila se však do Francie a Itálie a ovlivnila teorii degenerace.\n\nV New Yorku vycházel v letech 1826–1881 časopis \"American Phrenological Journal\", roku 1847 byl založen Frenologický ústav a Frenologické muzeum.\n\nFrancouzský fyziolog François Magendie v roce 1843 označil frenologii za pseudo-vědu (tehdy ještě se spojovníkem). Studie, které jsou považovány za vyvrácení předpokladu, že vnější povrch lebky odpovídá topografii mozku, byly provedeny počátkem 20. století.\n\nObor byl populární počátkem 20. století v řadách českých spiritistů, články o něm se objevovaly v jejich tiskovinách a z per představitelů tohoto hnutí vzešlo i několik „zasvěcených“ brožurek na toto téma (např.: Hlavní základy frenologie (1922), K. Sezemský: Praktická frenologie Spiritická knihovna, Nová Paka 1909).\n\nFrenologie vycházela z pěti předpokladů:\n\nF. J. Gall označil na povrchu mozku 26 orgánů oddělených prázdnými místy. J. G. Spurzheim a skotský anatom G. Combe přizpůsobili vymezení lokalizovaných vloh tak, aby více vyhovovaly morálním konvencím. Elementárními vlohami, které měly mít své orgány, byly například vůle, paměť, intelekt, morálka, odvaha, náboženské cítění atd.\n\nObjev řečového centra v mozku roku 1861 francouzským chirurgem Paulem Brocou představu o lokalizovaných mozkových funkcích podpořil.\n\nAčkoliv byl odmítnut předpoklad souvislosti vnějšího tvaru lebky s topografií mozku, Gallovy teorie o rozdělení funkcí šedé hmoty mozkové a bílé hmoty mozkové i koncepci funkční specializace jednotlivých oblastí mozku moderní neurologie převzala a rozvinula.\n\n\n\n"}
{"id": "457245", "url": "https://cs.wikipedia.org/wiki?curid=457245", "title": "Třezalka kalíškatá", "text": "Třezalka kalíškatá\n\nTřezalka kalíškatá (\"Hypericum calycinum\") je nízký rozprostřený keř, náležící do čeledi třezalkovité (\"Hypericaceae\"). Patří mezi opadavé dřeviny. Rostlina je původní ve východním Středomoří.\n\nNízký keř (25 – 50 cm) s vonnými celokrajnými křehkými kopinatými listy a velkými (5 – 7 cm) nápadnými žlutými květy. Kvete v červenci až září.\n\nNesmí být pěstována na výsluní, dochází k popálení listů a květů – tvoří se hnědé skvrny. Vyhovují jí světlé polohy i polostín a propustné vlhké živné půdy. Množení semeny a řízky.\n\nRostliny je vhodné brzy na jaře a běžně i během sezóny silně seřezat na výšku několika centimetrů (přejet navysoko sekačkou). Pěstuje se jako náhrada trávníku, používá se jako „živý mulč“ pod stromy.\n\n\n"}
{"id": "457249", "url": "https://cs.wikipedia.org/wiki?curid=457249", "title": "Taťána Pučeková", "text": "Taťána Pučeková\n\nTaťána Pučeková bělorus. \"Татьяна Пучек\" (* 9. ledna 1979 v Minsku, Bělorusko, tehdy Sovětský svaz) je současná běloruská profesionální tenistka. Hraje pravou rukou, bekhendem obouruč. Ve své dosavadní kariéře vyhrála 6 turnajů WTA ve čtyřhře.\n\nTaťána Pučeková se zúčastnila 37 zápasů ve Fed Cupu za tým Běloruska s bilancí 7-8 ve dvouhře a 21-6 ve čtyřhře.\n\n\n"}
{"id": "457251", "url": "https://cs.wikipedia.org/wiki?curid=457251", "title": "Horácko-ekologický mikroregion", "text": "Horácko-ekologický mikroregion\n\nSdružení obcí Horácko - ekologický region sdružuje obce v centrální části okresu Třebíč.\n\nV mikroregionu leží několik kulturních a přírodních památek a zajímavostí, např. zámek Budišov, rodný dům prezidenta Ludvíka Svobody v Hroznatíně, pivovar v Dalešicích, vodní nádrž Dalešice a další. Na rok 2015 bylo plánováno zavedení optické sítě, jež by měla propojit některé obce mikroregionu, vedení mikroregionu čeká na dotační titul. Nicméně v Trnavě již začala obec budovat vlastní optické propojky.\n\n"}
{"id": "457253", "url": "https://cs.wikipedia.org/wiki?curid=457253", "title": "Jemnický mikroregion", "text": "Jemnický mikroregion\n\nSdružení obcí Jemnický mikroregion sdružuje obce v jihozápadní části okresu Třebíč, jihovýchodní části okresu Jindřichův Hradec a v jihozápadní části okresu Znojmo.\n\nV mikroregionu leží několik kulturních a přírodních památek a zajímavostí, např. zámek Jemnice, židovské město v Jemnici a další.\n\n"}
{"id": "457260", "url": "https://cs.wikipedia.org/wiki?curid=457260", "title": "Dálnice A17", "text": "Dálnice A17\n\nDálnice A17 se nachází ve více státech:\n\n"}
{"id": "457261", "url": "https://cs.wikipedia.org/wiki?curid=457261", "title": "Angie", "text": "Angie\n\nJméno Angie je zdrobnělá domácí podoba anglického jména Angela. \n\nToto jméno může dále označovat:\n"}
{"id": "457266", "url": "https://cs.wikipedia.org/wiki?curid=457266", "title": "Calypso", "text": "Calypso\n\nJméno Calypso je v některých jazycích přepis jména nymfy Kalypsó (Καλυψώ).\n\nToto jméno nesli nebo nesou:\n\n\n\n"}
{"id": "457268", "url": "https://cs.wikipedia.org/wiki?curid=457268", "title": "Popov", "text": "Popov\n\nPopov může být:\n\n\n\n"}
{"id": "457270", "url": "https://cs.wikipedia.org/wiki?curid=457270", "title": "Valeriu Ghilețchi", "text": "Valeriu Ghilețchi\n\nValeriu Ghilețchi (* 8. července 1960 v Pînzăreni) je moldavský baptistický kazatel a politik.\n\nV letech 1998-2001 byl poslancem moldavského parlamentu; opětovně byl do parlamentu zvolen roku 2009. Od roku 2017 je jeho místopředsedou. Od roku 2011 je rovněž členem Parlamentního shromáždění Rady Evropy. \n\nPůvodní profesí inženýr, byl roku 1996 ordinován do služby baptistického pastora. Roku 2001 byl zvolen biskupem Svazu církví evangelických křesťanů baptistů v Moldávii; úřad zastával po dvě funkční období. V letech 2009–2011 byl předsedou Evropské baptistické federace.\n\nRoku 2014 mu byl udělen řád \"Gloria Muncii\" (Řád slávy práce).\n\nS manželkou Marinou má dva syny a dceru.\n\n"}
{"id": "457273", "url": "https://cs.wikipedia.org/wiki?curid=457273", "title": "Kobra 11 Nitro", "text": "Kobra 11 Nitro\n\nKobra 11 Nitro je počítačová hra na motivy německého seriálu Kobra 11, která vznikla v roce 2006.\n\nJako \"Tom\" nebo \"Semir\" nasednete do vozu a musíte plnit různé úkoly. Mezi ně patří např.\n\nNa výběr máte několik aut; ve hře je licence vozů Seat. Hra nabízí počítačovou 3D grafiku. Českou verzi nadaboval Bohdan Tůma.\n\nKobra 11 Nitro obsahuje hudbu stylů Rock, Pop, Hip hop, Metal atd.\n\n\n"}
{"id": "457274", "url": "https://cs.wikipedia.org/wiki?curid=457274", "title": "Škoda 206", "text": "Škoda 206\n\nŠkoda 206 byl užitkový automobil vyráběný v československé automobilce Škoda. Vyráběl se hlavně jako klasický valník nebo autobus, existovaly ale i jiné typy. Tyto typy byly označovány jako Škoda 206, 206 D a 206 DN. Výroba začala roku 1930 a skončila v roce 1939, vyrobilo se 1 397 těchto aut.\n\nDo roku 1937 byl do auta montován vodou chlazený řadový šestiválec OHV o objemu 2704 cm³, který měl výkon 36 kW (49 koní). Vůz s ním dosahoval rychlosti až 55 km/h. V roce 1937 byl nahrazen motorem s 2916 cm³ a 44 kW (60 koní), rychlost se zvýšila zhruba na 70 km/h.\n"}
{"id": "457276", "url": "https://cs.wikipedia.org/wiki?curid=457276", "title": "Nuweiba", "text": "Nuweiba\n\nNuweiba (arabsky نويبع) je malé egyptské město na Sinajském poloostrově na pobřeží Akabského zálivu.\n\nPůvodně beduínské město, které sloužilo v době izraelské okupace Sinajského poloostrova po Šestidenní válce jako významná vojenská základna a bylo Izraelem přejmenována na Neviot. Po návratu města pod egyptskou kontrolu byl vybudován důležitý přístav, který zajišťuje zejména důležité spojení s jordánskou Akabou.\n\nV současnosti zejména populární turistická destinace s řadou hotelů, které umožňují mimo jiné potápění a šnorchlování mezi korálovými útesy.\n\n"}
{"id": "457281", "url": "https://cs.wikipedia.org/wiki?curid=457281", "title": "Škoda 26Tr Solaris", "text": "Škoda 26Tr Solaris\n\nŠkoda 26Tr Solaris je nízkopodlažní trolejbus vyráběný společností Škoda Electric s využitím vozové skříně firmy Solaris Bus & Coach. V současnosti je společně s typy Škoda 30Tr SOR a Škoda 32Tr SOR jedním z modelů standardního dvounápravového trolejbusu, který Škoda nabízí.\n\nPrototypový trolejbus byl zkompletován v Plzni v průběhu května a června 2009. Po zkušebních jízdách bez cestujících, které probíhaly v Plzni, byl trolejbus přepraven v červenci 2009 do Jihlavy, kde pod evidenčním číslem 68 jezdil od 23. července 2009 ve zkušebním provozu s cestujícími. Celkem bylo do Jihlavy do konce roku 2011 dodáno 23 trolejbusů tohoto typu. Šest vozů typu 26Tr bylo v letech 2009 a 2010 dodáno i do Teplic. 30 trolejbusů 26Tr (v celkové hodnotě 14 milionů euro) vyrobila Škoda Electric také pro bulharskou Sofii (dodávky v letech 2010 a 2011). Šest vozů (z toho dva s pomocným dieselagregátem) zakoupil v roce 2010 také Městský dopravní podnik Opava. Pro Dopravní podnik města Pardubic vyrobila Škoda Electric v letech 2011–2014 celkem 10 vozů typu 26Tr, jejichž spolufinancování bylo zajištěno z evropských fondů ROP.\n\nČtyři vozy 26Tr (z toho dva vybaveny jako první v ČR bateriemi pro autonomní pojezd) byly v letech 2013 a 2014 dodány Dopravní společnosti Zlín–Otrokovice, v letech 2014 a 2015 bylo vyrobeno sedm trolejbusů 26Tr pro opavský dopravní podnik.\n\nV září 2013 Škoda Electric oznámila, že uzavřela kontrakt na 100 dodávku trolejbusů do Bulharska za celkovou částku 1,2 miliardy korun. Vozidla byla rozdělena následovně: Burgas 22 ks, Pleven 40 ks, Stara Zagora 8 ks, Varna 30 ks.\n\nV září 2014 podepsala Škoda Electric smlouvu na dodávku 6 trolejbusů pro Dopravní podnik Ostrava, na kterou má navázat dodávka 10 trolejbusů s pomocnými trakčními bateriemi v roce 2017.\n\nV lednu 2016 uzavřela Škoda Electric smlouvu na dodání dvou vozů 26Tr s pomocným bateriovým pohonem pro Dopravní společnost Zlín–Otrokovice a v červenci 2016 smlouvu na dodávku sedmi vozidel s pomocným bateriovým pohonem pro Plzeňské městské dopravní podniky.\nV roce 2016 uzavřela Škoda Electric smlouvu na dodávku 3 trolejbusů 26Tr do Žiliny, které jsou jako první vyrobeny v karoserii Solaris Urbino 4. generace.\n\nV dubnu 2017 vyhrála Škoda Electric tendr na dodávku 10 trolejbusů 26Tr s bateriemi do Ostravy. V roce 2017 vyhrála Škoda Electric tendr na dodávku 14 trolejbusů 26Tr do rumunského města Galați. V srpnu 2017 podepsala Škoda Electric smlouvu na dodávku 5 trolejbusů 26Tr pro Dopravní podnik měst Chomutova a Jirkova. Dopravní podnik města Brna uzavřel na podzim 2017 s plzeňským výrobcem smlouvu na dodávku 10 trolejbusů typu 26Tr s pomocnými trakčními bateriemi.\n\n"}
{"id": "457283", "url": "https://cs.wikipedia.org/wiki?curid=457283", "title": "Moravskobudějovický mikroregion", "text": "Moravskobudějovický mikroregion\n\nSdružení obcí Moravskobudějovický mikroregion sdružuje obce v jižní části okresu Třebíč.\n\nV mikroregionu leží několik kulturních a přírodních památek a zajímavostí, např. zámek Moravské Budějovice, kopec svatý Vít, Jakubovský potok a další.\n\n\n"}
{"id": "457288", "url": "https://cs.wikipedia.org/wiki?curid=457288", "title": "Foxteriér hladkosrstý", "text": "Foxteriér hladkosrstý\n\nFoxteriér hladkosrstý je potomek buldoků, bíglů a manchester teriérů. V České republice je toto plemeno velmi oblíbené a jeho počty se zde stále zvyšují. Od roku 1874 byla také jako samostatné plemeno zapisována do plemenné knihy Kennel Clubu .\n\nPůvodní využití tohoto plemene bylo lovení hlodavců a lov lišek, k čemuž byl vyšlechtěn ve Velké Británii okolo 19. století, přesné záznamy o křížení tohoto plemene s jinými nejsou, ale podle vzhledu a společných genů patří mezi jeho předky hladkosrstý black and tan teriér, bígl a buldok. Dále se uvádí vliv skotských teriérů na aktuální vzhled a charakter tohoto plemene. „Foxteriér“ se mu říká proto, že anglické slovo „fox“ znamená liška a latinské slovo „terra“ znamená země. Bylo upřednostňováno hlavně bílé zbarvení, aby se nepletlo s liškou – to byl častý problém jezevčíků, kteří byli původně také norníci.\n\nV roce 1862 se v britském Irlingtonu konala velká výstava psů, kde byl poprvé foxteriér představen. V roce 1863 byli v Birminghamu představeni tři foxteriéři, kteří jsou dodnes považováni za přímé předky všech dnešních foxteriérů – Tartar, Old Jock a Old Trap.\n\nNeveliký, pohyblivý a čilý pes silné kostry, ne však hrubý. Nemá mít příliš dlouhé končetiny. Je to dobře stavěný lovecký pes, skvěle osvalený a mrštný. Hlava je dlouhá a plochá, užšího tvaru. Stop je jen mírně vyznačen. Oči má malé, tmavé a dosti hluboce posazené, s jasným a inteligentním výrazem, bělmo většinou není moc vidět. Uši jsou malé, do písmene „V“, natočené dopředu, nikdy ale nejsou svěšené po straně hlavy. Krk má čistý a svalnatý, je bez hrubosti, spíše delší. Hřbet je krátký a rovný, hodně úzký. Vysoko nadsazený ocas je nošen vzhůru, nikoli stočený přes hřbet. Nohy mají na svůj celkový vzrůst krátké, dobře osvalené. Foxteriéři mají kulaté kompaktní tlapky s mírně klenutými prsty a silnou kůží na polštářcích.\n\nVáží okolo 8 kg a výška se pohybuje v rozmezí 38–42 cm.\n\nJsou temperamentní, živí, veselí, ostražití psi. Zároveň je také ale tvrdohlavý a mazaný, až je to někdy nepříjemné. Nejraději jsou se svým pánem doma, ale pohyb milují a jsou schopni se přizpůsobit vašemu rytmu života. Celou svoji rodinu milují, jsou jí věrní a v případě nejvyšší nouze dokáží i zaútočit. Rádi se učí, co je baví, a pokud na to zrovna nemají chuť, nedonutíte je k tomu. Dobře vychází s dětmi, avšak psi (samci) se mohou chovat vůči ostatním psům dominantně, což by mohlo vyprovokovat rvačku. Foxteriér je výborný hlídač, na hrozící nebezpečí upozorní štěkotem. Mají sklony k uštěkanosti.\n\nToto plemeno se rozhodně nehodí pro alergiky! Pokud ho nebudete aspoň 1× za dva dny pořádně vyčesávat, ani nestačí dolínat zimní srst a už mu bude znovu narůstat! Srst vyžaduje hodně česání, avšak s mytím šamponem se to přehánět nemusí.\n\nVýcvik je nutností. Tito psi potřebují důrazný ale ne tvrdý výcvik i výchovu, ve kterém jim ukážete, jak se mají chovat a jakékoliv nežádoucí návyky nebudete tolerovat.\n\nVyžaduje pohyb, bez něj by mohlo toto plemeno mít sklony k agresivitě, nervozitě nebo hyperaktivitě, která je častým problémem dnešních jedinců tohoto plemene, proto je potřeba mu dopřát aspoň dvě procházky denně – a ne jen okolo domu a zpět!\nHladkosrstý foxteriér se dá využít hlavně jako lovecký pes pro myslivce, ale často ho uvidíme i jako společníka „na doma“ nebo sportovce na dráze agility nebo jiných sportů. Má i velmi dobrý nos, takže se dá využít i ke stopování.\n"}
{"id": "457289", "url": "https://cs.wikipedia.org/wiki?curid=457289", "title": "Pavel Golovin", "text": "Pavel Golovin\n\nPavel Georgijevič Golovin (26. dubna 1909, Naro-Fominsk, Ruské impérium – 27. dubna 1940) byl sovětský polární letec Hlavní správy severní mořské cesty (\"Главное управление Северного морского пути\"), plukovník Rudé armády.\n\nNarodil se v rodině úředníka. V roce absolvoval střední sportovmí školu v Moskvě a v roce 1933 Tušnický aeroklub. \n\nPavel Golovin byl prvním sovětským pilotem, který 5. května 1937 přeletěl severní pól. Let uskutečnil s dvoumotorovým letadlem Tupolev R-6 (ANT-7).\n\nZískal četná vysoká státní vyznamenání: Hrdina Sovětského svazu (1937, medaile s pořadovým číslem 40), Leninův řád, Řád rudého praporu, Řád rudé hvězdy. V roce 1939 vstoupil do VKS(b). Účastnil se i války s Finskem. \n\nOd října 1938 pracoval jako testovací pilot pro Moskevský aviazavod № 22, kde testoval bombardéry. \n\n27. dubna 1940 plukovník Pavel Golovin zahynul při zkušebním letu prvého sériového bombardéru СПБ (výrobní číslo № 2-1) konstruktéra Polikarpova. Při havárii zahynula celá posádka.\n\nV jeho rodném městě Naro-Fominsku je po něm pojmenována ulice. Jeho jméno nesla i sovětská minolovka T 450 Pavel Golovin.\n\n"}
{"id": "457292", "url": "https://cs.wikipedia.org/wiki?curid=457292", "title": "Kosmos 27", "text": "Kosmos 27\n\nKosmos-27 byl sovětský pokus o vypuštění vesmírné sondy, jejím cílem byl let k Venuši. Na oběžnou dráhu Země byla úspěšně dopravena pomocí odpalovacího zařízení, SL-6/A-2-e, ale oběžnou dráhu se jí už nepodařilo opustit.\n\nMise odstartovala v roce 1962, názvem \"Kosmos\" bylo označené každé sovětské vesmírné plavidlo, které zůstalo na oběžné dráze Země i navzdory tomu jaký byl její původní cíl. Označení této mise jako plánované planetární sondy je založené na evidenci od sovětských a nesovětských zdrojů a historických dokumentů. Typické sovětské planetární mise byli původně vynášené na parkovací orbitu okolo Země jako odpalovací platformy s raketovým motorem a připojenou sondou. Sondy byly potom odpáleny proti jejich cíli se zapáleným motorem po dobu přibližně 4 minuty. Pokud motor selhal nebo úplně nedohořel, sondy byly ponechané na oběžné dráze Země a označené jako \"Kosmos\". \n"}
{"id": "457293", "url": "https://cs.wikipedia.org/wiki?curid=457293", "title": "Stanislav Bernard", "text": "Stanislav Bernard\n\nStanislav Bernard (* 14. října 1955 Opava, Československo) je český podnikatel v oblasti pivovarnictví a médií. Je spoluzřizovatelem Nadačního fondu proti korupci.\n\nPo studiích (1970-1974) na gymnáziu v Opavě pokračoval (1975–1980) na Fakultě strojní a elektrotechnické Vysoké školy dopravy a spojů Žilina (obor Elektrická trakce a energetika v dopravě).\n\nV roce 1991 vydražil společně s Josefem Vávrou a Rudolfem Šmejkalem v Humpolci soukromý Rodinný pivovar Bernard. Dnes je s Josefem Vávrou jeho spolumajitelem a generálním ředitelem. Vyvolávací cena 9 mil. korun se vyšplhala až na 45 mil. korun, plus 7,5 mil. korun za téměř nepoužité zásoby.\n\nRoku 1993 zakládal Český svaz malých nezávislých pivovarů a do roku 1999 působil jako jeho prezident.\n\nVe stejné době (tedy mezi lety 1993 až 1999) byl spolumajitelem soukromého rádia Vysočina 94,3 FM v Jihlavě, které v roce 1993 i spoluzakládal.\n\nV roce 2008 se ve volbách do Senátu ucházel o senátorské křeslo za volební obvod číslo 15. Dostal se do druhého kola, v němž prohrál proti Milanu Štěchovi kandidujícím za ČSSD, který svůj mandát obhajoval.\n\nV roce 2014 zvolen po čtvrté v řadě do zastupitelstva Města Humpolec, vždy působil pouze jako řadový zastupitel, přesto získal v roce 2014 nejvíce hlasů.\n\nS manželkou Helenou mají dvě děti, dceru Hanu (* 1976) a syna Filipa (* 1978).\n\n\n\n"}
{"id": "457294", "url": "https://cs.wikipedia.org/wiki?curid=457294", "title": "Zastavárna", "text": "Zastavárna\n\nZastavárna je provozovna, kde člověk obdrží peněžní hotovost proti zástavě movité i nemovité věci. Zástavní cena je stanovena po dohodě pracovníků zastavárny a majitele zastavené věci. Následně je dohodnut termín splacení půjčené finanční částky navýšené o stanovený úrok, který činí několik procent z půjčené částky. Po splacení je movitá či nemovitá věc vrácena majiteli. Věci, které si jejich majitelé v dohodnutém termínu nevyzvednou, se zastavárna snaží prodat, aby uspokojila svoji pohledávku.\n\n"}
{"id": "457295", "url": "https://cs.wikipedia.org/wiki?curid=457295", "title": "Halové mistrovství světa v atletice 2003", "text": "Halové mistrovství světa v atletice 2003\n\n9. halové mistrovství světa v atletice se konalo v anglickém Birminghamu od 14. března do 16. března 2003 v hale National Indoor Arena (The NIA).\n\nTřídenních atletických soubojů, dohromady ve 28 disciplínách (14 mužských a 14 ženských) se zúčastnilo 589 atletů a atletek ze 132 států světa.\n\nNa HMS padl jeden světový rekord, tyčkařka Světlana Feofanovová tehdy překonala 480 cm.\n\nŠtafetu mužů na 4 x 400 metrů vyhráli původně američtí atleti ve složení James Davis, Jerome Young, Milton Campbell a Tyree Washington v čase 3:04,09. O zlaté medaile však zanedlouho přišli. Jerome Young byl obviněn z braní dopingu. V roce 1999 měl pozitivní zkoušku na nandrolon, vše ale američtí funkcionáři tehdy zamaskovali. V roce 2004 byl usvědčen i z užití krevního dopingu EPO a byl potrestán doživotním zákazem startu.\n\nŽenský běh na 200 metrů vyhrála v čase 22,18 Američanka Michelle Collinsová. Ta byla později obviněna pro požití dopingu a ačkoliv se ji toto nařčení nedařilo dlouho prokázat, nakonec byla usvědčena a diskvalifikována.\n\nČeskou republiku na tomto šampionátu reprezentovalo 9 atletů (8 mužů a 1 žena). Původně měla na halové MS odcestovat i tyčkařka Pavla Hamáčková. Svoji účast ale musela nakonec odřeknout, kvůli zraněnému kotníku a nemohla tak obhajovat titul z předchozího šampionátu v Lisabonu.\n\n"}
{"id": "457306", "url": "https://cs.wikipedia.org/wiki?curid=457306", "title": "Škoda 404", "text": "Škoda 404\n\nŠkoda 404 byl užitkový automobil vyráběný v československé automobilce Škoda. Vyráběl se hlavně jako klasický valník nebo autobus, přesto existovaly i jiné typy. Výroba začala roku 1930 a skončila v roce 1941, vyrobilo se 686 těchto aut.\n\nMotor byl vodou chlazený řadový čtyřválec OHV o objemu 5702 cm³. Měl výkon 49 kW (66 koní), později se zvýšil na 53 kW (72 koní). Vůz s ním dosahoval rychlosti až 52 km/h.\n"}
{"id": "457311", "url": "https://cs.wikipedia.org/wiki?curid=457311", "title": "Škoda 606", "text": "Škoda 606\n\nŠkoda 606 byl užitkový automobil vyráběný v československé automobilce Škoda. Vyráběl se hlavně jako klasický valník nebo autobus (vozy s označením DN a DND), přesto existovaly i jiné typy. Výroba začala roku 1930 a skončila v roce 1941, vyrobilo se 769 těchto aut.\n\nMotor byl vodou chlazený řadový šestiválec OHV o objemu 8554 cm³. Měl výkon 74 kW (100 koní), později se zvýšil na 77 kW (105 koní). Vůz s ním dosahoval rychlosti okolo 60 km/h.\n"}
{"id": "457313", "url": "https://cs.wikipedia.org/wiki?curid=457313", "title": "Kurt Moll", "text": "Kurt Moll\n\nKurt Moll (11. dubna 1938, Buir – 5. března 2017, Kolín nad Rýnem) byl německý operní zpěvák.\n\nNarodil se v obci Buir poblíž Kolína. V mládí hrál na violoncello a zpíval ve školním sboru, jehož dirigent mu doporučil soustředit se více na zpěv. Hlasový obor vystudoval na Köln Hochschule für Musik.\nV letech 1958–1961 působil v Kolínské opeře, poté tři roky v Mohuči a pět let ve Wuppertalu. Roku 1969 se stal členem souboru Státní opery v Hamburku. Prorazil také do USA, v roce 1974 zpíval v San Franciscu postavu Gurnemanze ve Wagnerově Parsifalovi, v roce 1978 v Metropolitní opeře Landgrafa, Rocca a Sparafucila.\n\nNazpíval mnoho nahrávek s různými dirigenty a koncertoval po celém světě. Mollův temný a hluboký bas se výborně hodil pro vážné role ve Wagnerovi či Verdim, ale mezi jeho nejlepší výkony patří komické (a zároveň velmi technicky obtížné) role jako Osmin či Baron Ochs.\n\nKurt Moll ukončil kariéru roku 2006 a žil s rodinou v Kolíně. Byl držitelem Grammy Award z roku 1991.\n"}
{"id": "457316", "url": "https://cs.wikipedia.org/wiki?curid=457316", "title": "Taxitotak neber", "text": "Taxitotak neber\n\nTaxitotak Neber je album Petra Kotvalda vydané roku 2001.\n\n"}
{"id": "457317", "url": "https://cs.wikipedia.org/wiki?curid=457317", "title": "Mikroregion Náměšťsko", "text": "Mikroregion Náměšťsko\n\nSdružení obcí mikroregion Náměšťsko sdružuje obce ve východní části okresu Třebíč.\n\nV mikroregionu leží několik kulturních a přírodních památek a zajímavostí, např. rozhledna Babylon, zámek v Náměšti nad Oslavou a další.\n\nV mikroregionu jsou umístěna významná energetická díla Jaderná elektrárna Dukovany a Vodní elektrárna Dalešice, také se zde nachází vojenské letiště Náměšť nad Oslavou.\n\n\n"}
{"id": "457318", "url": "https://cs.wikipedia.org/wiki?curid=457318", "title": "Luca Badoer", "text": "Luca Badoer\n\nLuca Badoer (* 25. ledna 1971, Montebelluna, Veneto, Itálie) je italský pilot Formule 1. V minulosti závodil za týmy Scuderia Italia, Minardi a Forti Corse , momentálně je testovacím jezdcem týmu Ferrari. V týmu momentálně nahradí zraněného Felippeho Massu při Grand Prix Evropy 2009 ve Valencii poté, co Michael Schumacher musel vzdát svou snahu o návrat do Formule 1 po zranění krku.\n\nLucovým snem bylo od malička dostat se do Formule 1. Nejdříve začal závodit na motokárách a stal se Italským šampionem. Jeho další kroky vedly do Formule 3. V roce 1990 porazil v posledním závodě Alexe Zanardiho v šampionátu Italské Formule 3. V roce 1991 vyhrál dokonce 4 závody v řadě, ale byl diskvalifikován po přezkoumání jeho pneumatik. Pro sezónu 1992 mu bylo nabídnuto místo v týmu Team Crypton ve Formuli 3000, a hned se stal šampionem.\n\nDebut ve Formuli 1 si odbyl v sezóně 1993, kdy usedl do kokpitu týmu Scuderia Italia. Tým, za nímž stála automobilka Lola, byl ale bohužel naprosto nekonkukrenceschopný, a to i přesto, že mu motory dodávala automobilka Ferrari. Badoer sice byl lepší než jeho týmový kolega Michele Alboreto, přesto v dalším roce do kokpitu Scuderia Italia, která se sjednotila s týmem Minardi, neusedl a stal se testovacím jezdcem. V sezóně 1995 už ale do kokpitu Minardi usedl, když Alboreto ukončil kariéru. Jeho nejlepšími umístěními byla dvě 8. místa, při Grand Prix Kanady 1995 a Grand Prix Maďarska 1995. Pro sezónu 1996 přestoupil do týmu Forti Corse. Ani zde úspěch nenalezl, kvalifikoval se pouze do 6 z 10 závodů do kterých jeho tým nastoupil. Po Grand Prix Velké Británie 1996 tým ze šampionátu odstoupil.\n\nV roce 1997 započal Badoer svou dlouhou spolupráci s týmem Ferrari jako testovací jezdec. V roce 1999 se vrátil k závodění, opět do týmu Minardi. Při Grand Prix Velké Británie 1999 měl jezdec Ferrari Michael Schumacher ošklivou nehodu, při níž si zlomil nohu. Očekávalo se, že ho nahradí právě Luca Badoer. Ferrari se však rozhodlo angažovat finského pilota, Miku Sala, za což tým kritizoval jeho bývalý jezdec, Jean Alesi.\n\nBadoer drží nechvalný rekord, když za 48 závodů do kterých nastoupil, nenasbíral ani jeden bod. Nejblíže k bodům měl při Grand Prix Evropy 1999, když jezdil s Minardi na 4. místě. Zbývalo pouhých 13 kol do konce, když nevydržela převodovka a Luca musel odstoupit se slzami v očích.\n\nPo sezóně 1999 nebyl Badoer schopen najít si angažmá a stal se výhradně testovacím jezdcem pro tým Ferrari. Na okruzích Mugello a Fiorano najezdil tisíce kilometrů každým rokem a nejspíš tak ve Ferrari najezdil víc kilometrů, než kterýkoliv jiný italský jezdec.\n\nPři zahajovacím ceremoniálu Zimních olympijských her 2006 v Turíně předvedl Badoer vůz Ferrari z roku 2005. Při svých kouscích s vozem vytvořil obrovský mrak kouře z pneumatik, které na bílém pódiu zanechaly černé kruhy.\n\n11. srpna 2009 bylo potvrzeno, že se Badoer po téměř 10 letech vrátí do kokpitu Formule 1. Při Grand Prix Evropy 2009 nahradí zraněného Felippeho Massu, kterého měl původně nahradil Michael Schumacher, který ale svou snahu o návrat musel vzdát kvůli potížím s krkem. Badoer si tak po tolika letech testování u Ferrari konečně odbyde ve voze svou premiéru. Po velké ceně Belgie ho nahradil Ital Giancarlo Fisichella.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "457319", "url": "https://cs.wikipedia.org/wiki?curid=457319", "title": "Sinfonia", "text": "Sinfonia\n\nSlovo sinfonia získalo v průběhu dějin více významů:\n\n\n"}
{"id": "457328", "url": "https://cs.wikipedia.org/wiki?curid=457328", "title": "Dostal", "text": "Dostal\n\nPříjmení Dostal/Dostalová nese více různých osobností:\n\n\n"}
{"id": "457331", "url": "https://cs.wikipedia.org/wiki?curid=457331", "title": "Charles Eugène de Croy", "text": "Charles Eugène de Croy\n\nCharles Eugène de Croy (1651 Roeulx – 1702 Tallinn) byl francouzský šlechtic a ruský polní maršál.\n\nNarodil se jako mladší syn Philipa de Croy a jeho ženy Isabelly de Bonhorst. Od mládí se věnoval vojenské službě. Účastnil se Skånské války na straně Dánů proti Švédům. V této válce se vyznamenal a dosáhl hodnosti generála. Roku 1677 se stal vojenským velitelem Kodaně.\n\nPozději vstoupil do rakouské armády a zúčastnil se bojů s Osmanskou říší. Zde se v hodnosti polního podmaršálka účastnil dobývání Sedmihradska a roku 1689 vyhrál bitvu u Niše a další rok dobyl Esseck.\n\nRoku 1691 se stal zástupcem hlavního habsburského velitele. Účastnil se vítězné bitvy u Slaného Kamene, ale při výpadu na Bělehrad utrpěl porážku. Později byl císařem Leopoldem doporučen ruskému carovi, který jej přijal do ruských služeb.\n\nBěhem severní války se nejdříve účastnil dobývání Rigy a pak byl již v hodnosti ruského maršála vyslán k Narvě, kde měl převzít velení nad jednotkami které ji obléhaly.\n\nJakmile však zjistil v jakém stavu jsou tyto jednotky, odmítal převzít nad nimi velení. Car jej k tomu nakonec přemluvil a poté se od vojska vzdálil. 30. listopadu 1700 se u Narvy objevily švédské jednotky, které zahájily bitvu.\n\nBitva u Narvy skončila katastrofální porážkou Rusů. Sám Croy padl do zajetí, v němž roku 1702 zemřel.\n\n\n"}
{"id": "457333", "url": "https://cs.wikipedia.org/wiki?curid=457333", "title": "Rokytná - ekologický mikroregion", "text": "Rokytná - ekologický mikroregion\n\nSdružení obcí Rokytná – ekologický mikroregion sdružuje obce v jihovýchodní části okresu Třebíč.\n\nV mikroregionu leží několik kulturních a přírodních památek a zajímavostí, např. zámek v Jaroměřicích nad Rokytnou, zámek Sádek v Kojeticích, radiotelevizní vysílač na přírodní památce Klučovský kopec a další.\n\n\n"}
{"id": "457340", "url": "https://cs.wikipedia.org/wiki?curid=457340", "title": "RMS Baltic (1903)", "text": "RMS Baltic (1903)\n\nRMS \"Baltic\" byla druhá loď tohoto jména společnosti White Star Line. S 23 876 BRT byl od roku 1905 největší lodí na světě. Byl třetí ze čtyř lodí White Star Line nad 20 000 BRT přezdívaných „Velká čtyřka“.\nNa vodu byl spuštěn 21. listopadu 1903 v loděnicích Harland & Wolff v Belfastu a na první plavbu z Liverpoolu do New Yorku vyplul 29. června 1904 pod velením kapitána Smithe.\n\n23. ledna 1909 (pod velením kapitána Ransona) zachraňoval pasažéry z kolidujících lodí \"Republic\", který patřil White Star Line, a SS \"Florida\" u severovýchodního pobřeží USA. Po kolizi se \"Republic\" potopil.\n\n14. dubna 1912 poslal \"Baltic\" \"Titaniku\" varování před ledovci.\n\nByl také zapojen do záchrany 6. prosince 1929, kdy pomáhal potápějícímu se škuneru \"Northern Light\".\n\n17. února 1933 vyplul do Osaky v Japonsku, kde byl sešrotován.\n"}
{"id": "457341", "url": "https://cs.wikipedia.org/wiki?curid=457341", "title": "Lady Witch", "text": "Lady Witch\n\nLady Witch, vlastním jménem Adéla Gajdzicová (* 17. ledna 1990, Třinec) je česká diskžokejka.\n\nUž od raného dětství měla sklony k hudbě díky tanci a hře na Violloncelo. V patnácti letech začala navštěvovat menší diskotéky a obdivovat umění tamních Djů. Na konci roku 2006 se seznámila s Dj Dannem, který ji jako první postavil za djský pult. Začala s ním hrát ve Sportbaru v Orlové. Začínala lehkými rytmy Latino housu a Vocal housu. Skrze Danna se seznámila s mladšími Dj's Michael Fresh a Marco Key.\n\nS nimi vystupovala v havířovských klubech jako je Áčko a Stodola. A právě ve Stodole ji objevil booking libimseti.cz. Pod jejich křídly hrála v klubech jako například Duplex – Most, Face to face – Praha, Aréna – Děčín, Jet – Lovosice, Babylon – Liberec, Fabric – Ostrava, Nexo – Teplice, kde bylo její jméno spojováno s hudbou Elektro housu. Velkým přínosem pro ni byla openingová akce Electronic music festival v Rajci. Na přelomu roku 2007/2008 se rozhodla pro sólovou dráhu a začala vystupovat v malém havířovském klubu Bellavue.\n\nPoté dostala nabídku spolupráce od Dj Octobera. Ve městech Turzovka a Žilina si zahrála s Dj's October, Caterpillar, Button, Wanted, T project, Grining, Datel a jinými. Díky nim se stala členkou Patteydl.sk bookingu a mužskou převahu téměř rok doplňovala svým Elektro housem. Poté co se odtrhla od DJských skupin, realizuje svou činnost pod svou vlastní režií. S přestávkami kvůli mateřským povinnostem se ale nebojí na hudební scénu vracet zpátky ve svém rodném městě a okolí.\n\n"}
{"id": "457342", "url": "https://cs.wikipedia.org/wiki?curid=457342", "title": "Mikroregion Třebíčsko", "text": "Mikroregion Třebíčsko\n\nMikroregion Třebíčsko sdružuje obce v centru okresu Třebíč.\n\nTřebíčský mikroregion sdružuje celkem 9 členů (město Třebíč, městys Stařeč a 7 obcí). Sídlo se nachází na Městském úřadě v Třebíči. Celkem zabírá plochu 12 356 hektarů a žije zde 42 697 obyvatel (rok 2008).\n\nV mikroregionu leží několik kulturních a přírodních památek a zajímavostí, např. památky UNESCO v Třebíči, kostel ve Starči a další.\n\n"}
{"id": "457345", "url": "https://cs.wikipedia.org/wiki?curid=457345", "title": "Nichollssaura", "text": "Nichollssaura\n\nNichollssaura („ještěr (Betsy) Nichollsové“) je vyhynulý rod spodnokřídového mořského plaza (plesiosaura), žijícího na území dnešní Alberty v Kanadě. Tento asi 2,6 metru dlouhý plesiosaur žil zhruba před 110 miliony let (počátek geologického stupně alb) a zaplňuje tak 40 milionů let dlouhou mezeru v záznamu severoamerických plesiosaurů. Fosílie tohoto druhu byla objevena v roce 1994 v lomu firmy Syncrude. Náhodou ji zde odkryli pracovníci, ovládající obří stotunové rypadlo.\n\nJiž v roce 2008 byl malý plesiosaur popsán jako \"Nichollsia\", brzy se však ukázalo, že toto jméno již náleží jednomu rodu korýše ze skupiny Isopoda. V roce 2009 byl proto stanoven nový název \"Nichollssaura\", a to na počest paleontologické kurátorky Betsy Nichollsové.\n\n\n"}
{"id": "457349", "url": "https://cs.wikipedia.org/wiki?curid=457349", "title": "Expedice 25", "text": "Expedice 25\n\nExpedice 25 byla pětadvacátou výpravou na Mezinárodní vesmírné stanici. Expedice byla zahájena odletem kosmické lodě Sojuz TMA-18 od stanice v září 2010 a ukončena odletem Sojuzu TMA-19 26. listopadu 2010. Velitelem expedice byl americký astronaut Douglas Wheelock.\n\nSojuz TMA-19 a Sojuz TMA-01M sloužily u ISS jako záchranné lodě.\n\nZáložní posádku tvořili:\n\n"}
{"id": "457351", "url": "https://cs.wikipedia.org/wiki?curid=457351", "title": "CZ 2075 RAMI", "text": "CZ 2075 RAMI\n\nPistole CZ 2075 RAMI je samonabíjecí pistole ráže 9 mm Luger nebo .40 S&W z produkce České zbrojovky (CZUB). Je vyráběna ve dvou verzích, s plastovým rámem nebo s rámem ze slitiny hliníku. Zkratka RAMI je akronym z křestních jmen tvůrců této zbraně; Radek Hauerland a Milan Trkulja.\n\nRAMI je první subcompact komorovaný na výkonný náboj, který CZUB vyrobila. Využívá techniku z celosvětově uznávané CZ 75, především bicí a uzamykací mechanismus. Uzamykání zde však není řešeno radiálními drážkami na hlavni a v závěru, ale kvádrovým zakončením hlavně uzamykajícím se do výhozného okénka v závěru.\n\n"}
{"id": "457353", "url": "https://cs.wikipedia.org/wiki?curid=457353", "title": "Džajpur", "text": "Džajpur\n\nDžajpur (anglický přepis: \"Jaipur\", , dévanágarí: जयपुर), také často nazývaný \"růžové město\" je hlavním městem indického státu Rádžasthán. Byl založen roku 1727 mahárádžou Saváí Džaj Singhem II, vládcem Amberu. Dnes ve městě žije více než 5 milionů obyvatel.\n\nDžajpur je první pečlivě naplánované město Indie. Město dříve bývalo hlavním městem království a na strukturu města měl velký vliv vkus královské rodiny. Nad ostatní indická města z předmoderní éry vyniká Džajpur především šířkou a pravidelností ulic, které jsou rozloženy do šesti sektorů oddělených bulváry širokými 34 metrů. Městské části jsou dále rozděleny sítí menších uliček. Od roku 2019 je historické centrum města (o rozloze 710 ha) zapsáno na seznam památek Světového kulturního dědictví UNESCO. Pod ochranu UNESCA spadá již od roku 2010 i zdejší astronomická observatoř Džantar Mantar ze začátku 18. století. \n\nOd 17. dubna 2011 je mahárádžou Džajpuru jeho výsost Padmanabh Singhji (*1998), který trůn dostal po svém dědovi.\n\nDžajpur byl založen roku 1727 mahárádžou Saváí Džaj Singhem II., který vládl v letech 1699-1744. Mahárádžovým hlavním městem byl původně Amber, který leží 11 km severně od Džajpuru. Důvodem k přesunutí hlavního města byla stále rostoucí populace a s ní spojený nedostatek vody.\n\nPo několika bojích s Maráthy si Džaj Singh začal uvědomovat důležitost obrany města. Protože sám nebyl příliš vzdělaný v matematice ani stavebních vědách, vyhledal pomoc u Vidjadhár Bhattačárji, bráhmanského učence z Bengálska a svěřil mu plánování architektury města. Stavba města začala roku 1727 a 4 roky trvalo postavit hlavní palác, cesty a náměstí. Město bylo rozděleno do devíti bloků, z nichž se dva skládaly ze státních budov a paláců a sedm zbývajících bylo určeno pro veřejnost. Kolem města bylo postaveno masivní opevnění se sedmi branami.\n\nArchitektura města byla na svou dobu velmi pokroková a patřila k nejlepším v Indii. Roku 1853 město navštívil princ z Walesu a na uvítanou bylo celé město natřeno na růžovou barvou, kterou je možné dodnes vidět na hlavních ulicích.\n\nV 19. století se město začalo razantně rozrůstat; roku 1900 činila jeho populace 160 000 obyvatel. Městské bulváry byly vydlážděny a osvětleny plynovými lampami. Město mělo několik nemocnic. Jeho nejdůležitějšími průmyslovými odvětvími bylo zpracování kovů a mramoru, o což se významně přičinila Umělecká škola založená roku 1868. K městu patřily také tři vysoké školy včetně školy Sanskrtu (1865) a dívčí školy (1867), která vznikla z iniciativy mahárádži Saváí Rám Singha II. Ve městě žila i bohatá komunita místních bankéřů.\n\nDžajpur leží ve východní části státu Rádžasthán. Národní silnice číslo 8 ho spojuje s Dillím a Bombají, a číslo 11 s Bíkánerem a Ágrou. V distriktu Džajpur je celkem 366 km silnic, celková délka všech typů cest v oblasti je přibližně 4 102 km (březen 2000).\n\nDžajpur je železnicí velmi dobře spojený se všemi hlavními městy Indie a má přímé spojení do měst jako jsou Indaur, Ágra, Dillí, Gwalior, Bombaj, Howrah, Hajdarábád, Čennaí, Maisúr, Bengalúr, Lakhnaú, Kánpur, Patna atd. napříč celou zemí a také do všech důležitých měst Rádžasthánu, jako Adžmér, Sawai Madhopur, Kota, Džódhpur, Bikanér a Udajpur.\n\nDžajpurské mezinárodní letiště JAI leží v přilehlém městě Sanganer a nabízí občasné lety do Maskatu, Šardžá, Bangkoku a Dubaje. Z Džajpuru létá mnoho vnitrostátních linek, například do Džódhpuru, Udajpuru, Aurangabádu, Dillí, Hajdarábádu, Kalkaty, Goy, Čennaíe, Ahmadábádu, Indauru, Bengalúru, Bombaje, Suratu a Raipuru, Lakhnaú, Gorakhpuru.\n\n"}
{"id": "457356", "url": "https://cs.wikipedia.org/wiki?curid=457356", "title": "Guaibasaurus", "text": "Guaibasaurus\n\nGuaibasaurus („ještěr od řeky Rio Guaiba“) byl bazálním plazopánvým dinosaurem, žijícím v období svrchního triasu (před 235 až 228 miliony let) na území dnešního Geoparku Paleorotta v Rio Grande do Sul (Brazílie). Dinosaurus měl na každé přední končetině tři plné prsty a dva redukované prsty, stejně jako teropod \"Herrerasaurus\". Typový exemplář \"G. candelariai\" byl popsán v roce 1999.\n\nTento sauropodomorf dosahoval délky kolem 2 metrů a hmotnosti přibližně 25 nebo 33 kilogramů.\n\n"}
{"id": "457359", "url": "https://cs.wikipedia.org/wiki?curid=457359", "title": "Dolní končetina", "text": "Dolní končetina\n\nDolní končetina (lat. \"membrum inferius\") představuje párový orgán opory, díky kterému je zajištěn pohyb vzpřímeného těla. Vyznačuje se mohutnější strukturou a obecně menším rozpětím pohybů kloubů než je tomu u končetiny horní.\n\nVzpřímené tělo je možné udržet za podmínky vertikalizace páteře a napnutých dolních končetin, což je nejvýhodnější pozice, která vyžaduje nejmenší potřeby pro práci antigravitačních svalů a většina zatížení vede do dlouhých kostí dolní končetiny. Ta tvoří funkční celek s pánví, kde dochází k transformaci tlaků vztyčeného trupu těla na dolní končetiny. Pánev je spojena s páteří, jejíž fyziologická zakřivení \"lordosy\" a \"kyfosy\" závisí na pánevním sklonu, který je sám ovlivněn délkou dolních končetin.\n\n\n\n"}
{"id": "457362", "url": "https://cs.wikipedia.org/wiki?curid=457362", "title": "RMS Adriatic (1907)", "text": "RMS Adriatic (1907)\n\nRMS \"Adriatic\" byla linková loď White Star Line, čtvrtá a poslední v pořadí z „Velké čtyřky“ s tonáží nad 20 000 BRT a jediná, která nebyla nikdy největší lodí na světě. Ze čtveřice však byla nejrychlejší a největší. Byla to první loď, která měla vevnitř plavecký bazén a tureckou lázeň.\nByl vybudován v loděnicích Harland & Wolff v Belfastu a na vodu spuštěn 20. září 1906 (ve stejný den jako RMS Mauretania rejdařství Cunard). Když byl dokončen, byl široký 22,8 m. Na svou první plavbu z Liverpoolu do New Yorku vyplul 8. května 1907 pod velením kapitána Smithe. Po této plavbě byl přesunut do Southamptonu. Byl první lodí White Star Line (která nyní přesunula svůj hlavní britský přístav do Southamptonu), která použila tamější nový přístav White Star Dock (v roce 1922 byl přejmenován na Ocean Dock). Na této trase plul do roku 1911, kdy za něj službu přebral Olympic. Adriatic se tak vrátil zpět do Liverpoolu. Ve službě zůstal i během války. Transatlantickou linku opustil v roce 1933.\n\nJako tříměsíční dítě plula v roce 1912 na Adriaticu zpět domů z Ameriky i Millvina Dean. Ta byla až do své smrti v roce 2009 poslední osobou, která přežila potopení Titaniku.\n\nAdriatic naposled opustil Liverpool 19. prosince 1934 a v roce 1935 byl v Onomiči v Japonsku sešrotován.\n"}
{"id": "457363", "url": "https://cs.wikipedia.org/wiki?curid=457363", "title": "Expedice 26", "text": "Expedice 26\n\nExpedice 26 byla šestadvacátou výpravou na Mezinárodní vesmírné stanici (ISS). Expedice byla zahájena odletem kosmické lodě Sojuz TMA-19 od stanice 26. listopadu 2010 a ukončena odletem Sojuzu TMA-01M 16. března 2011. Velitelem Expedice 26 byl americký astronaut Scott Kelly.\n\nSojuz Sojuz TMA-01M a Sojuz TMA-20 sloužily expedici jako záchranné lodě.\n\nSložení záložní posádky:\n"}
{"id": "457365", "url": "https://cs.wikipedia.org/wiki?curid=457365", "title": "Automobilový koncept", "text": "Automobilový koncept\n\nAutomobilový koncept je automobil určený k prezentaci nové koncepce, technologie nebo designu. Občas jsou tyto vozy s velkými nebo malými úpravami zařazeny do sériové výroby, ale většinou se jí vůbec nedočkají. Vzhledově se liší od ostatních aut. Koncepty jsou často vyrobeny z dražších a méně tradičních materiálů. Jsou většinou neúplné a pokud je chce automobilka prodávat, musí je dále vyvíjet. Když koncepty zastarají, jsou zničeny nebo se stanou součástí muzea.\n\n"}
{"id": "457366", "url": "https://cs.wikipedia.org/wiki?curid=457366", "title": "Gallows", "text": "Gallows\n\nGallows je anglická hardcore punková kapela, která v hudební oblasti působí od roku 2005. Debutová deska \"Orchestra of Wolves\", vydaná roku 2006, byla distribuována ve Spojených státech nezávislým vydavatelstvím Epitaph Records. Později kapela uzavřela smlouvu s hudebním vydavatelstvím Warner Music Group, pod jehož křídly vydala druhé album s názvem \"Grey Britain\", které spatřilo světlo světa v květnu 2009. Roku 2011 z Gallows odešel zpěvák Frank Carter a nahradil jej bývalý zpěvák Alexisonfire Wade McNeill. V září 2012 spolu vydali nové album pojmenované pouze Gallows. V únoru 2013 kapelu opustil i Carterův bratr, Stephen, aby se mohl věnovat svému projektu Ghost Riders in the Sky. V únoru roku 2015 chtějí vydat EP Desolation Sounds. Gallows jsou známi především svými energickými výstupy a ateistickými názory.\n"}
{"id": "457368", "url": "https://cs.wikipedia.org/wiki?curid=457368", "title": "Stonařovsko", "text": "Stonařovsko\n\nSdružení obcí Stonařovsko sdružuje obce v západní části okresu Jihlava.\n\nV mikroregionu leží několik kulturních a přírodních památek a zajímavostí, např. zámek Dlouhá Brtnice, kostel sv. Václava ve Stonařově a další.\n\n\n"}
{"id": "457386", "url": "https://cs.wikipedia.org/wiki?curid=457386", "title": "Intertrigo", "text": "Intertrigo\n\nIntertrigo je zánět (vyrážka) objevující se v kožních záhybech (ve vzájemně přiléhajících oblastech kůže).\n\nNěkdy se používá pro označení bakteriální, houbové nebo virové infekce, která se kvůli takovémuto zánětu vyvinula na narušené kůži. Setkáváme se také s termínem plenková dermatitida, který se v zásadě kryje s definicí intertriga.\n\nIntetrigo obvykle vzniká třením teplé vlhké kůže na vnitřní straně stehen, v oblasti genitálií, v podpaží, pod prsy, pod břichem, za ušima a v oblasti mezi prsty rukou i nohou. Při intetrigu je kůže zarudlá a zhrublá, může svědit, mokvat a být citlivá. Intertrigo se častěji vyskytuje u lidí s nadváhou, s diabetem, odkázaných na lůžko nebo užívajících pleny, a také s aplikovanými lékařskými prostředky, například protézami, které drží vlhkost na kůži. Za rozvojem intertriga mohou stát také různé kožní nemoci, například dermatitida nebo inverzní psoriáza.\n\nObecně u léčby všech kožních vyrážek platí, že méně je více, při přetrvávání déle než týden je potřeba konzultace s dermatologem. Infekci lze léčit povrchovou nebo orální medikací. Nejčastější léčbou je aplikace dětského krému (proti plenkové dermatitidě), například s oxidem zinečnatým. Pro přetrvávající intetrigo se používají fungicidní krémy, například jednoprocentní clotrimazol, společně s běžným krémem/mastí (viz výše).\n\nDoporučuje se pro aplikaci krémů s oxidem zinečnatým používat papírové ubrousky, protože je velmi obtížné smýt oxid zinečnatý z rukou (odolává vodě). Mezi další složky krémů, které jsou přínosné pro léčbu intertriga, patří olej z tresčích jater a olej ze žraločích jater. Tyto oleje jsou dostupné i ve formě tobolek.\n\nHydrokortizon v malých dávkách může pomoci odstranit bolest a příznaky infekce, ale sám o sobě neléčí.\n\nKapesníčky Intim Comfort Anti-intertrigo a sprej Intim Comfort Anti-intertrigo obsahují antimykotické a antibakteriální látky. Oba přípravky jsou vhodné jak k prevenci, tak již k léčbě samotného intertriga. Kapesníčky lze přikládat na jíž poškozenou kůži a je potřeba počítat s tím, že první pocit je velmi palčivý, ale ustupuje do chladivé úlevy.\n\nNávratu intertriga pomůže předejít udržování příslušných oblastí v suchu a za přístupu vzduchu. Při nadváze pomůže zhubnutí. Mezi další postupy patří používání antibakteriálního mýdla, krytí kůže nebo její bandáž bavlněnou tkaninou (pohlcuje vlhkost), ošetřování kůže zásypy (včetně samotného kukuřičného škrobu) a také používání antiperspirantů (pozor: neaplikovat na kůži poškozenou intertrigem). Relapsy jsou běžné a vyžadují odbornou péči dermatologa.\n\n"}
{"id": "457387", "url": "https://cs.wikipedia.org/wiki?curid=457387", "title": "Stratigrafie Měsíce", "text": "Stratigrafie Měsíce\n\nStratigrafie Měsíce je vědní disciplína v planetologii, která se snaží rozčlenit základní stratigrafické jednotky na povrchu Měsíce. V současnosti se skládá z pěti základních jednotek, které se podobně jako u geologického vývoje Země nazývají éry (věky). Jsou to (od nejstarší po nejmladší) Éra přednektarická, Éra nektarická, Éra imbrická, Éra eratosthénská, Éra kopernická. Názvy byly nejčastěji zvoleny podle nejvýraznějších útvarů Měsíce, které v jednotlivých obdobích vznikly.\n\nPro určování relativního stáří hornin se využívá model „počítání množství impaktních kráterů“. Měsíc byl také navštíven lidmi během projektu Apollo (11 až 17, vyjma Apolla 13), kteří přivezli vzorky měsíční horniny z místa přistání. Vzorky byly následně datovány pomocí radioaktivních rozpadových řad, což určilo jejich absolutní stáří. Na základě těchto údajů byly datovány některé útvary nacházející se na Měsíci, jako je stáří kráteru Tycho nebo stáří Mare Nectaris.\n\n\n\n"}
{"id": "457388", "url": "https://cs.wikipedia.org/wiki?curid=457388", "title": "Velká čtyřka (lodě)", "text": "Velká čtyřka (lodě)\n\nVelká čtyřka byla čtveřice parníků s tonáží nad 20 000 BRT vybudovaná na počátku 20. století pro White Star Line v loděnicích Harland & Wolff:\n\nRMS \"Celtic\" (1901)\nRMS \"Cedric\" (1902)\nRMS \"Baltic\" (1903)\nRMS \"Adriatic\" (1907)\n\nV roce 1899 si White Star Line nechala postavit RMS \"Oceanic\", který překonal Great Eastern v délce, ale ne v tonáži. Po smrti Thomase Ismaye zrušila White Star Line objednávku Olympiku, sesterské lodě pro Oceanic. Místo toho započala nový projekt, který měl za cíl vybudovat největší lodě na světě, tzv. Velkou čtyřku.\n\nV roce 1901 si White Star Line objednala sérii čtyř lodí, které se měly stát větší než Great Eastern pod názvem Velká čtyřka. Tyto lodě byly navrženy tak, aby měly tonáž nad 20000 BRT a spíše, než na rychlost a získání modré stuhy se soustředilo na to, aby byly luxusnější, než konkurenční lodě. První z lodí, \"Celtic\", navrhl Thomas Ismay ještě před svou smrtí. Na vodu byl spuštěn 4. dubna 1901 a na svou první plavbu vyplul 26. července. Byl kratší než Oceanic, ale stále delší než Great Eastern. Po dokončení se stal největší lodí na světě se svými 21 035 BRT. Po něm následoval \"Cedric\", který byl spuštěn 21. srpna 1902 a na svou první plavbu vyplul 11. února 1903. Když byl spuštěn, byla to se svými 21 073 BRT největší pohybující-se věc na světě.\n\nPoté následoval \"Baltic\", který byl spuštěn 21. listopadu 1903 a na svou první plavbu vyplul 29. června 1904. Do roku 1905 byl největší loď na světě, dokud nebyla vyrobena loď společnosti Hamburg America Line \"Kaiserin Auguste Victoria\", která měla větší tonáž. Popularitu Velké čtyřky ale předběhla dvojice lodí Cunard line \"Mauretania\" a \"Lusitania\", které byly obě větší, než \"Adriatic\", který byl s 24 541 BRT z Velké čtyřky největší. Protože v době spuštění Adriatiku byla už Lusitania dokončena, nebyl jako jediný ze čtyřky nikdy největší lodí světa. Loď rejdařství Red Star Line, SS \"Lapland\" s ekonomičtější tonáží 17000 BRT, byl virtuální sesterskou lodí Velké čtyřky, protože měl podobný tvar a rozměry a byl také vybudován v loděnicích Harland & Wolff.\n"}
{"id": "457391", "url": "https://cs.wikipedia.org/wiki?curid=457391", "title": "Všemu navzdory", "text": "Všemu navzdory\n\nVšemu navzdory (v anglickém originále: The Defiant One), je 12. epizoda první série sci-fi seriálu \"\". Premiérově byla vysílána v USA 15. října 2004. Česká premiéra proběhla 3. prosince 2008 na televizi AXN Sci-Fi.\n\nSheppard, McKay a dva vědci se vydávají na misi jumperem. Na cizí planetě, vzdálené 15 hodin cesty od Atlantidy, najdou opuštěnou wraithtskou loď. Nepodobá se žádnému plavidlu, které by znali, a proto se ji vydají prozkoumat. Zaparkují jumper pár set metrů od plavidla a zamaskují ho.\n\nLoď je napůl zasypána pískem, vypadá opuštěná již velmi dlouhou dobu. Detektor života nenaznačuje, že by zde někdo přežil, a proto se tým vydává na bližší průzkum. Zjistí, že plavidlo pravděpodobně sloužilo jako zásobovací loď, která vezla stovky lidí jako zásoby do války. Pravděpodobně havarovala a lidé zůstali ve stázi.\n\nBrzy se však ukáže, že loď zcela opuštěná není. V okamžiku, kdy se tým rozdělí, se jeden z Wraithů probudí. Sheppard s McKayem objeví wraithské tělo, které jeví znaky sání, a domyslí si, že se jeden ze členů posádky pravděpodobně snažil přežít za každou cenu. Mezitím je druhá dvojice vědců napadena. Jeden zemře ihned, druhý je odvlečen pryč. Sheppard s McKayem se vydají uneseného hledat. Najdou jej zbědovaného v zámotku. Přizná se, že Wraithovi prozradil polohu jumperu a maskovací kód. McKay zůstane u zraněného, Sheppard se vydává k jumperu.\n\nNa Atlantidě zatím doktorka Weirová čeká na Sheppardovo pravidelné hlášení. Ačkoli ještě neuplynula stanovená doba pro ohlášení se týmu, doktorka má tušení, že něco není v pořádku. Vysílá tedy jumperem záchranný tým vedený poručíkem Fordem s tím, že vrátit se mohou vždy, ale raději ať jsou blíž, kdyby se Sheppardův tým dostal do potíží (přeci jen 15 hodin letu…).\n\nZatím na planetě Wraith dorazí k jumperu jako první. Sheppard se jej několikrát pokusí zabít, mnohokrát jej postřelí, Wraith se však nedávno nakrmil, a proto se velmi snadno uzdravuje. Sheppard je postřelen a Wraith mu zlomí pár žeber.\n\nMcKay se mezitím pokouší pomoci zraněnému kolegovi. Ten však dobře ví, že mu Wraith vzal příliš mnoho sil, že jeho smrt je nevyhnutelná a že McKaye pouze zdržuje. Zastřelí se a tím vyřeší McKayovo dilema – zda má zůstat, nebo odejít pomoct Sheppardovi. Ani jeho zapojení však nestačí. Blíží se Fordův tým, který nakonec Wraitha z oběžné dráhy zlikviduje.\n"}
{"id": "457392", "url": "https://cs.wikipedia.org/wiki?curid=457392", "title": "Oldenburg", "text": "Oldenburg\n\nOldenburg (dolnoněmecky: \"Ollnborg\") je město s postavením městského okresu (\"Kreisfreie Stadt\") v německém Dolním Sasku.\n\nLeží na západě této spolkové země mezi městy Brémy a Groningen v Nizozemsku na řece Hunte.\n\nV roce 2013 zde žilo 159 610 obyvatel, což z Oldenburgu činí čtvrté největší město po Hannoveru, Braunschweigu a Osnabrücku v Dolním Sasku. Není vyloučeno, že právě z tohoto starobylého města pocházejí Přemyslovci.\n\nPoprvé je město zmíněno v roce 1108 jako \"Altenburg\". Jeho význam stoupal, protože se nacházel na důležitém brodu přes řeku Hunte. Později se město stalo hlavním městem Oldenburska (později vévodství, velkovévodství a republika) – státu, který byl ve stínu mocnějšího hanzovního města Brémy. V 17. století, během třicetileté války, bylo město bohaté a počet jeho obyvatel rostl. V roce 1667 zasáhla město epidemie moru a později i požár. Dánští králové, kteří se v té době podíleli na vládě, se o rozvoj města nestarali a později tak Oldenburg ztratil svůj předchozí význam. V 1773 dánská vláda skončila. V roce 1945 narostl počet obyvatel v důsledku přílivu asi 42 000 německých uprchlíků na asi 100 000, protože město snad jako jediné nebylo téměř bombardováno, za války bylo poškozeno bombardováním asi 1,4% města. V roce 1946 se město stalo součástí Dolního Saska.\n\n\n\n\n\n"}
{"id": "457400", "url": "https://cs.wikipedia.org/wiki?curid=457400", "title": "Horský hotel Desítka", "text": "Horský hotel Desítka\n\nHorský hotel Desítka (původně \"Horský hotel Černý\" a \"Schwarzschlag Baude\") je název horské boudy, která slouží jako ubytovací zařízení a stojí na Černé hoře v Krkonoších v katastru obce Janské Lázně. Je součástí luční enklávy Volské boudy (něm. \"Ochsenbauden\") na Volské louce v nadmořské výšce 1289 m nedaleko horní stanice lanové dráhy Černohorský expres. V sousedství hotelu se nachází ještě chata Sport a na druhém konci Volské louky Sokolská bouda.\n\nPůvodní spodní volská bouda čp. 45, která stála v místech Horského hotelu, vyhořela po zásahu bleskem roku 1927 v době, kdy zde byli ubytovaní příslušníci československé armády z Pardubic, kteří stavěli pomocnou lanovku pro dopravu materiálu na stavbu visuté lanové dráhy na Černou horu.\n\nNa místě vyhořelé spodní volské boudy postavil v letech 1934 až 1935 správce Sokolské boudy Jan Černý Horský hotel, který se stal vyhlášeným cílem výprav a kde v prezidentském apartmá přespali mj. Tomáš Garrigue Masaryk nebo Edvard Beneš.\n\nZa druhé světové války se budova stala rekreačním střediskem říšského letectva Luftwaffe.\n\nPřed vánoci 1944 byl hotel spolu se Sokolskou boudou zabrán pro potřeby výcvikového diverzního střediska. Vybral si je SS-Hauptsturmführer Herbert Giehl (spolupracovník Otto Skorzenyho) pro potřeby teoretickou a praktickou přípravu záškodníků vůči Rudé armádě. Frekventanti se zde cvičili pro sabotážní akce. Vedle německých vojáků zde probíhal výcvik Vlasovců (skupiny Don a Ázerbájdžán) a belgické SS divize Wallonien. Mužstvo bylo ubytováno v Sokolské boudě, důstojníci v Horském hotelu Černý. V té době byla na Volské louce postavena další budova – dnešní chata Sport. Kvůli utajení byl celý vrchol Černé hory vyhlášen vojenskou zónou se zákazem vstupu civilistů.\n\nV roce 1945 byl hotel navrácen původním majitelům (synovi původního provozovatele Jaroslavu Černému), kteří jej provozovali do roku 1948. Nastupující komunistický režim přinesl celé rodině Černých dlouhé tresty odnětí svobody, znárodněný hotel se stal součástí sítě Interhotelů a později národního podniku Krkonošské hotely.\n\nHotel byl v roce 1982 velkoryse rekonstruován a interiér byl upraven podle architektonického návrhu Miroslava Říhy. Vnitřní výzdobu vytvořili zaměstnanci firmy Krkonošský nábytek Vrchlabí. Následně byl zařazen do II. cenové skupiny.\n\nHorský hotel byl po roce 1989 zařazen do státního podniku Krkonošské hotely, který jej v rámci likvidace předal potomkům původních majitelů. Od prosince 2008 je v majetku městské části Praha 10, která zde pořádá ozdravné pobyty pro žáky ze základních škol a pro seniory.\n\nHotel má vlastní vodárnu včetně úpravny vody, kapacitní čističku odpadních vod (jejíž služby využívají všechny budovy na vrcholu Černé hory) a elektrické vytápění. Na střeše jsou umístěny antény poskytující spojové služby a šíření digitálního rozhlasu. V blízkosti hotelu jsou lyžařské vleky Sport I a Sport II. Hotel je vybaven hřištěm na míčové sporty a venkovním bazénem.\n\nNa střeše Horského hotelu je vedle mnoha antén pro přenos dat umístěn i vysílač digitálního rozhlasu DAB+ (multiplex Teleko). Signál z hotelu pokrývá významnou část Královéhradeckého a Pardubického kraje, sever Středočeského kraje a východ kraje Libereckého. Dosah signálu, který je odtud šířen od září 2012, je 160 km.\n\nProstřednictvím DAB+ multiplexu Teleko vysílá Český rozhlas Hradec Králové.\n\nMotorovým vozidlem je dostupný po asfaltové silnici nazvané Zvonečková, která vychází z lokality u Hoffmanovy boudy a kromě závěrečné odbočky k hotelu slouží zároveň jako cyklotrasa K19A.\n\nPěší přístup je možný:\n\n"}
{"id": "457405", "url": "https://cs.wikipedia.org/wiki?curid=457405", "title": "Rákos obecný", "text": "Rákos obecný\n\nRákos obecný (\"Phragmites australis\") je velmi statná vytrvalá tráva dorůstající 1–4 m (ale někdy až 6 m).\n\nRákos má podzemní, větvené až 4 m dlouhé oddenky, které v bahnité půdě vyhánějí až 10 m dlouhé kořenující výhonky. Z nich v uzlinách vyrůstají silná vzpřímená stébla s široce čárkovitými až 0,5 m dlouhými listy.\n\nNa vrcholu stonku vyrůstá velká mnohokvětá lata dlouhá až 50 cm. Větve laty jsou chlupaté, klásky kopinaté, tmavohnědé, 3 - 7květé. Dolní květy jsou prašníkové, ostatní oboupohlavné. Květy mají na bázi s dlouhými chloupky, s nimiž jsou spojeny malé ochmýřené obilky, které se mohou dále šířit větrem čí vodou. Kvete od června do září. Po dozrání mají poměrně dobrou klíčivost, kterou rychle ztrácejí. Na orné půdě převládá vegetativní způsob rozmnožování.\n\nRákos je v dnešní době rozšířen po celém světě na březích tekoucích i stojatých vod, v bažinách, vodních příkopech, ale též jako velmi úporný plevel na vlhkých polích od nížin do teplejších podhorských oblastí zapleveluje všechny plodiny. Nebezpečné nejsou na polích obilky, jelikož se na obdělávaných plochách většinou rozšiřuje vegetativně.\n\nSvými rychle rostoucími bohatě větvenými oddenky vytváří husté souvislé porosty zvané rákosiny. Rákosiny (lat. \"Phragmitetum\") jsou porosty tvořené buď jen rákosem obecným, nebo spolu s ostřicemi, například s ostřicí štíhlou (\"Carex gracilis\"), ostřicí zobánkovou (\"Carex rostrata\") a bezkolenec (\"Molinia coerulea\").\n\nRoste převážně na vlhkých eutrofizovaných půdách, tzn. půdách s přebytkem vody a živin.\n\nRákosiny jsou významnou složkou zazemňovacích pásem stojatých vod, kde se mezi hustou spletí oddenků v mělkých pobřežních vodách ukládá bahnitá půda zaplňující vodní nádrže.\n\nRákos se pro svou čisticí schopnost často využívá v rybnících a zahradních jezírkách.\n\nRákos obecný vytváří velké množství zelené hmoty, a proto v krajích, kde se vyskytuje ve velkém množství, se kosí na podestýlku, na střešní krytinu, nebo na výrobu celulózy, např. v deltě Dunaje, na jižním Slovensku v okolí Štúrova. Rákosové stébla mají stejně jako bambus mnohostranné technické využití (rohože, podklad pod omítku, aj.). Rákos se kosí na podzim (v říjnu a listopadu). Místy například v severním Německu se vysazuje uměle, a to odřezky kořenů, nebo se vysévají obilky, zralé teprve v zimě (mísí se s jílem a v podobě malých koulí se sází do měkké bahnité půdy). Klíčí během jednoho měsíce.\n\nJako příměs v pícninách zhoršuje jejich kvalitu pro tvrdost listů a stébel, která obsahují mnoho kysličníku křemičitého a brzo dřevnatějí. Na drenážových pozemcích ucpávají trubky, což vede k lokálnímu zamokření.\n\nOddenek z rákosu je antipyretický, chladivý, krev čistící, protilátka, stimulující sekreci slin. Působí jako antitusikum, diuretikum, hemostatikum, stomachicum. Dokáže léčit artritidu, astmatu, bolesti břicha, nadýmání a syfilis. Lze využít jako sladidlo a barvivo. Obsahuje Asparagin, beta-amyrin, beta-karoten, bílkoviny, fosfor, furfural, kyselina askorbovou, kyselina křemičitou, popel, sacharidy, sacharózu, saponiny, taraxerol, uky, vápník, vláknu, voda a vosk.\n\nČlánkovité oddenky jsou uloženy ve značné hloubce až 2 m. Z těchto horizontálních oddenků raší nové výhonky. Vzhledem k hloubce zakořenění nejsou poškozovány orbou. Ani hluboká orba oddenky nezničí díky vysoké regenerační schopnosti. Jedinou možností ochrany je posklizňová aplikace neselektivních přípravků obsahujících glyphosate, např. Touchdown® Quattro nebo Roundup.\n\nRákos se vyskytuje na všech kontinentech kromě Antarktidy a je proto těžké říci, kde je původní a kam byl zavlečen. Rákos je extrémně invazivní rostlina v mokřadech a podél vodních těles, kde díky podzemním oddenkům (rhizoidům) vytváří husté porosty. Můžeme ho nalézt i v příkopu, ale dokáže také znehodnocovat nejčistší vodní systémy. Rákos také dokáže vypařit více vody než je schopno se nahromadit během dešťů. Tato vysoká spotřeba vody a hustý listový odpad společně znesnadňují klíčení původních druhů pod podrostem rákosu. Husté stonky také brání ptákům v pohybu mezi hnízdy a vodou.\n\n\n\n\n \n"}
{"id": "457412", "url": "https://cs.wikipedia.org/wiki?curid=457412", "title": "Georges Lamirand", "text": "Georges Lamirand\n\nGeorges Lamirand (12. června 1899 – 5. února 1994) byl francouzský politik a ve vládách Vichistické Francie zastával post ministra pro mládež od 27. září 1940 do 24. března 1943. Byl ve vládě Lavala, Flandina i Darlana. \n\nKvůli kolaboraci a spolupráci s Němci byl uznán vinným z velezrady, ale soud přihlédl k tomu, že se snažil chránit mladé Židy a proto byl 25. června 1947 propuštěn. \n\n"}
{"id": "457414", "url": "https://cs.wikipedia.org/wiki?curid=457414", "title": "Pierre Laval", "text": "Pierre Laval\n\nPierre Etienne Laval (28. června 1883, Châteldon – 15. října 1945, Fresnes) byl advokát a francouzský politik. \nByl čtyřikrát prezidentem Rady ministrů – premiérem v dobách Třetí republiky. Během první světové války projevoval pacifistické a levicové smýšlení. Ve dvacátých letech byl starostou-senátorem za Aubervilliers. Tehdy se postupně rozešel s levicí. Po německé invazi v roce 1940 se stal členem vlád vichistické Francie a také premiérem. Je známý zejména svým výrokem: „Přeji si německé vítězství, neboť bez něho by se zítra všude usídlil bolševismus.“ Po osvobození Francie v roce 1945 byl na útěku zatčen, odsouzen k trestu smrti za vlastizradu a popraven zastřelením.\n\n"}
{"id": "457420", "url": "https://cs.wikipedia.org/wiki?curid=457420", "title": "Nérac", "text": "Nérac\n\nNérac (okc. \"Nerac\") je město a sídlo podprefektury ve francouzském departmentu Lot-et-Garonne, který leží v jihozápadní části Francie.\n\nMěstem protéká řeka Baïse.\n\n\"Počet obyvatel\"\n\n\n\n"}
{"id": "457423", "url": "https://cs.wikipedia.org/wiki?curid=457423", "title": "Pulkov", "text": "Pulkov\n\nPulkov je vesnice, místní část obce Biskupic-Pulkova. Leží asi 15 km východně od Moravských Budějovic, při hranicích okresu Třebíč s okresem Znojmo poblíž řeky Rokytné. Ve vesnici žije obyvatel.\n\nNa silniční síť je Pulkov napojen silnicí č. III/15237, ta vychází od Biskupic ze silnice č. III/15234 vedoucí k Radkovicím nebo do okresu Znojmo k silnici č. II/400.\n\nNa východě hraničí katastrální území Pulkova s Biskupicemi, na severu s Radkovicemi a přes řeku Rokytnou s územím Rozkoše. Nadmořská výška vesnice se pohybuje v rozmezí kolem 420 m k 385 m n. m. Nejvyššího bodu dosahuje katastrální území Pulkova na severu (451 m n. m.).\n\nÚzemí Pulkova bylo v pravěku hustě osídleno. V okolí obce bylo nalezeno něco broušené kamenné industrie, na pravé straně řeky Rokytné proti \"Hradu\" bronzový meč. V Pulkově snad mohlo být slovanské hradiště.\n\nPulkov je doložen k roku 1571. Sama vesnice byla ale založena mezi lety 1750–1775, jméno dostala od nedalekého \"Pulkovského mlýna\" (); který se připomínal už roku 1571.\n\nÚzemněsprávně byl Pulkov v letech 1869–1921 veden jako osada Radkovic v okrese krumlovském, v letech 1930 jako obec v tomtéž okrese, od roku 1950 jako obec v okrese moravskobudějovickém a od roku 1961–1965 jako obec v okrese Třebíč. Částí obce Biskupice-Pulkov je Pulkov od 1. července 1965.\n\nRoku 1834 vykázala obec 29 domů a 147 obyv.\n\n\n"}
{"id": "457424", "url": "https://cs.wikipedia.org/wiki?curid=457424", "title": "Škoda 254", "text": "Škoda 254\n\nŠkoda 254 byl užitkový automobil vyráběný v československé automobilce ASAP. Vyráběl se jako valník, autobus nebo jiné typy. Na rozdíl od předchozích nákladních aut značky Škoda zde nebyly vozy se sníženým podvozkem označené písmenem N, ale jen typy D (Diesel) a G (motor upravený na spalování dřevoplynu), který se u starších typů nevyskytoval. Výroba začala roku 1935 a skončila v roce 1943, vyrobilo se 2 662 těchto aut.\n\nMotor byl vznětový vodou chlazený řadový čtyřválec OHV o objemu 3770 cm³ a výkonu 41 kW (55 koní). Vůz s ním dosahoval rychlosti maximálně 60 km/h. Vozy 256 G dosahovaly výkonu pouze 31 kW.\n\nOd roku 1939 se vyráběl tento model s šestiválcovým motorem pod názvem Škoda 256.\n"}
{"id": "457427", "url": "https://cs.wikipedia.org/wiki?curid=457427", "title": "Škoda 656", "text": "Škoda 656\n\nŠkoda 656 byl trambusový automobil vyráběný v československé automobilce Škoda. Vyráběl se hlavně jako klasický valník nebo autobus; byl vyráběn na zakázku. Výroba začala roku 1934 a skončila v roce 1937, vyrobilo se jen 10 těchto aut.\n\nU pěti kusů byl motor vodou chlazený dieselový řadový šestiválec OHV o objemu 8554 cm³, měl výkon 77 kW (105 koní). Vůz s ním dosahoval rychlosti okolo 40 km/h. U druhé poloviny všech vyrobených vozů byl benzínový motor o objemu 8276 cm³.\n"}
{"id": "457442", "url": "https://cs.wikipedia.org/wiki?curid=457442", "title": "Explorer 3", "text": "Explorer 3\n\nExplorer 3 (mezinárodní označení 1958 Gamma) byla americká družice Země vypuštěná v březnu 1958, v rámci programu Explorer to byla třetí vypuštěná sonda, druhá, která se dostala na oběžnou dráhu (sondě Explorer 2 se to nepodařilo). Cíle mise a konstrukce sondy byly stejné, jako u Exploreru 1. Sonda byla úspěšná, byl potvrzen objev Van Allenových radiačních pásů.\n\nNosná raketa Juno I vycházela ze sondážní rakety Jupiter-C. Jupiter-C vznikl v roce 1954 a byl aktivně využíván do roku 1955. Po vypuštění sovětského Sputniku 1 v roce 1957 začala Army Ballistic Missile Agency (ABMA) ve spolupráci s JPL (Jet Propulsion Laboratory) renovovat raketu Jupiter-C, aby byla schopná vynést do kosmu funkční družici, zvládli to za 84 dní.\n\nNosná raketa Juno I se satelitem odstartovala z Cape Canaveral Air Force Station na Floridě 26. března 1958 v 17:31:00 UTC. Satelit obíhal po eliptické dráze ve výšce 186 km až 2799 km se sklonem dráhy k rovníku 33,38°. Zemi sonda oběhla za 115,7 min.\n\nMise byla považována za velice úspěšnou, jelikož potvrdila objev radiačních Van Allenových pásů, objevených prvním Explorerem v lednu 1958. Explorer 3 shořel v atmosféře Země 27. června 1958, 93 dnů po startu. Dnes je replika sondy umístěna v Národním leteckém a kosmickém muzeu (National Air and Space Museum) ve Washingtonu.\n\nDružice měla válcový tvar o délce 2,05 m a průměru 0,165 m včetně pevně připojeného posledního stupně nosné rakety. Celková hmotnost sondy byla 14,1 kilogramů, z toho 8,4 kg tvořily přístroje:\nOproti Exploreru 1 byl Explorer 3 vybaven malým palubním magnetofonem kvůli záznamům měření během průletu na odvrácené straně Země. Elektrickou energii dodávaly chemické baterie.\n"}
{"id": "457443", "url": "https://cs.wikipedia.org/wiki?curid=457443", "title": "Ondřej Vačkář", "text": "Ondřej Vačkář\n\nOndřej Vačkář (* 15. června 1978, Prostějov) je český cyklista. Jedná se o trojnásobného mistra České republiky v dráhové cyklistice a účastníka mistrovství světa juniorů 1996 ve Slovinsku a mistrovství Evropy do 23 let 1997 v Belgii. Je spolumajitel rodinného obchodu s cyklistickým vybavením. Je také držitelem mezinárodní licence \"Instruktor lyžování Apul A - ISIA\".\n\nPochází z cyklistické rodiny prostějovských Vačkářů, v Olomouckém svazu cyklistiky byl v roce 2014 zvolen do revizní komise jako člen ČOKC Prostějov.\n\n"}
{"id": "457444", "url": "https://cs.wikipedia.org/wiki?curid=457444", "title": "Kuličkové ložisko", "text": "Kuličkové ložisko\n\nRadiální kuličkové ložisko je nejrozšířenější druh valivého ložiska. Umožňuje přenášet axiální i radiální síly a je laciné.\nRadiální kuličkové ložisko se skládá z:\n\n\n\nKuličkové ložisko se smontuje dohromady tak, že se vnitřní kroužek vsune do vnějšího a oba kroužky se přitisknou v jednom místě k sobě. Do vzniklé mezery se nasype tolik kuliček, kolik je jen možno a pak se vnitřní kroužek přesune do středu. Následně se na kuličky nasadí klec.\nV důsledku tohoto postupu je omezeno množství kuliček, které mohou v ložisku být. Toto omezení je nežádoucí, protože menší počet kuliček snižuje únosnost ložiska. K překonání této nevýhody bylo vyvinuta tato řešení:\nTato řešení však mají jiné nevýhody a proto se příliš nerozšířila.\n\nJako všechna valivá ložiska, pro jejich provoz je nutné je mazat. V převodovkách se toto provádí olejem. Pokud je kuličkové ložisko použito v místě, kde je takové mazání nemožné, používá se utěsněných ložisek, která jsou naplněna malým množstvím vazelíny.\n\nŽivotnost každého ložiska je omezená. Je úkolem konstruktéra vybrat takové ložisko, které vydrží požadovanou zátěž po požadovanou dobu životnosti zařízení.\nLožisko na konci své životnosti se často prozrazuje hučením. To se týká hlavně ložisek, která pracují ve vyšších otáčkách. Například truhlářská hoblovka-protahovačka, jejíž nožový hřídel má 6000 až 9000 otáček. Hlučnost vzniká postupně, pracovník si na ni průběžně zvyká, až je hlučnost už neúnosně velká. U takových strojů se ložiska mění kvůli hlučnosti, bez ohledu na jejich opotřebení. Taková ložiska je možné dále použít v nějakém pomalu běžícím stroji, kde mohou ještě dlouho sloužit.\n\n\nAxiální kuličkové ložisko je zvláštní, zcela odlišný, druh kuličkového ložiska, jehož hlavním úkolem je přenášet axiální síly. Snese pouze malou radiální sílu. V převodovkách se vyskytuje spíše vzácně, je však velmi rozšířené ve své utěsněné variantě jako spojkové ložisko nebo jako ložisko horního uložení předních tlumičů.\n\n"}
{"id": "457449", "url": "https://cs.wikipedia.org/wiki?curid=457449", "title": "Alžběta z Yorku", "text": "Alžběta z Yorku\n\nAlžběta z Yorku (11. únor 1466, Westminsterský palác – 11. únor 1503, Tower, Londýn) byla anglická královna, manželka Jindřicha VII., za nějž se provdala roku 1486. Měli spolu sedm dětí, mezi nimi i budoucího krále Jindřicha VIII. Jako jediná žena v historii byla Alžběta z Yorku dcerou, sestrou, neteří, manželkou, matkou a babičkou anglického krále a 2 anglických královen (v tomto pořadí). Byla považována za jednu z nejkrásnějších žen své doby.\n\nAlžběta se narodila ve Westminsterském paláci jako nejstarší dítě Eduarda IV. a jeho manželky Alžběty Woodvilleové, pro niž to bylo druhé manželství – jejím prvním manželem byl John Grey, s nímž měla dva syny – Thomase Greye a Richarda Greye.\n\nAlžbětinými mladšími sourozenci byli Marie z Yorku (zemřela ve věku 14 let), Cecílie z Yorku, Eduard V., anglický král, Markéta z Yorku (zemřela v osmi měsících), Richard ze Shrewsbury, 1. vévoda z Yorku, Anna z Yorku, George Plantagenet, bedfordský vévoda (zemřel ve věku dvou let), Kateřina z Yorku a Bridget z Yorku.\n\nJako pětiletá byla chvíli zasnoubená s Georgem Nevillem, synem Johna Nevillea, hraběte z Northumberlandu, který byl stoupencem Eduarda IV. Zásnuby se však zrušily, protože John Neville se časem přidal ke královým odpůrcům. Roku 1475 Alžbětu nabídli jako nevěstu pro Karla, francouzského dauphina. Zásnuby se však neuskutečnily, protože Karlův otec, Ludvík XI., ji jako nevěstu odmítl.\n\nV roce 1477, když jí bylo 11 let, se Alžběta spolu se svou matkou a tetou z otcovy strany, Alžbětou z Yorku, vévodkyní ze Suffolku, stala členkou Podvazkového řádu.\n\nRoku 1483 zemřel Eduard IV. a Alžbětin mladší bratr, Eduard V., se stal králem. Protože mu bylo jen třináct let, stal se regentem a ochráncem mladého krále Alžbětin strýc z otcovy strany Richard, vévoda z Gloucesteru. Richard zadržel Eduarda V. na jeho cestě z Ludlowa, kde žil jako princ z Walesu, do Londýna, kde měl být korunován. Umístil ho do londýnského Toweru, údajně kvůli bezpečnosti. Alžběta Woodvilleová potom našla spolu se svým mladším synem Richardem a dcerami útočiště ve Westminsterském opatství. Richard však naléhal na Alžbětu, aby mohl do Toweru dát i malého Richarda. Matka nakonec souhlasila, malý král Eduard V. však o tři měsíce později zemřel. Po jeho smrti začal Richard podnikat kroky, kterými izoloval své synovce a neteře od matčiných příbuzných z rodu Woodvilleů.\n\nO dva měsíce později, 22. června 1483, bylo manželství Eduarda IV. prohlášeno za neplatné. Ukázalo se, že Eduard už byl v době manželství s Alžbětou Woodvilleovou zasnoubený s Lady Eleanor Butlerovou. Tím se z jejich společných dětí stali levobočci (nemanželské děti), a tak neměli nárok na trůn. Parlament vydal zákon Titulus Regius (\"Titulování krále, The Title of the King\"), který podpořil toto rozhodnutí, tedy zákonně prohlásil děti Eduarda IV. za nemanželské a vyhlásil Richarda právoplatným králem. Richard potom 6. června 1483 nastoupil na trůn jako Richard III. Eduard V. a jeho bratr zmizeli krátce po Richardově jmenování králem. Brzy se začaly šířit zvěsti, že byli oba zavražděni.\n\nAlžbětina matka Alžběta Woodvilleová se spojila s Lady Margaret Beaufortovou, matkou Jindřicha Tudora, který měl blízko ke královské rodině. I když byl Jindřich prapravnukem krále Eduarda III., jeho nárok na trůn byl slabý kvůli podmínce, která zamezovala nástup na trůn jakýmkoli dědicům ze zákonných potomků jeho dědečka Jana z Gentu (syn krále Eduarda III.) a Kateřiny Swynfordové. Navzdory tomu se jeho matka a Alžběta Woodvilleová dohodly, že Jindřicha dostanou na trůn a on se ožení s Alžbětou z Yorku. Tím by se spojily dva soupeřící anglické šlechtické rody. V prosinci 1483 Jindřich přísahal v katedrále v Rennes, že si Alžbětu vezme za ženu. Krátce nato se začaly připravovat plány na získání trůnu.\n\nMezitím Richard III. plánoval, že Alžbětu ožení s bezvýznamným námořním důstojníkem, synem Roberta Stillingtona. Tento důstojník a zároveň byl však zajat Francouzi na pobřeží Normandie a byl uvězněn v Paříži, kde zemřel \"„o hladu a chudobě“ \".\n\nRoku 1484 Alžběta se svou rodinou opustila Westminsterské opatství a vrátila se na královský dvůr Richarda III. Proslýchalo se, že si ji její strýc chce vzít za manželku. Jeho žena, Anna Nevilleová, totiž umírala a neměli žádné žijící potomky. Richard však tyto zvěsti popřel. Neexistují žádné přesvědčivé důkazy podporující Richardův záměr oženit se s Alžbětou, i když sir George Buck později tvrdil, že má list, který to potvrzuje.\n\nDne 7. srpna 1485 se Jindřich s vojskem vylodil ve Walesu a začal pochodovat do Anglie. 22. srpna 1485 se odehrála bitva u Bosworthu, ve které se střetli Alžbětin snoubenec a strýc. Navzdory tomu, že Richard měl větší armádu, byl v boji poražen a zabit. Jindřich měl po vítězství ve válce růží právo na korunu a stává se králem Jindřichem VII.\n\nJindřich byl dědicem rodu Lancasterů, ale tento šlechtický rod byl mladý a méně významný než rod Yorků, on však získal trůn na základě svého vojenského vítězství. I když si byl vědom a uznával potřebu svého sňatku s Alžbětou kvůli zabezpečení stability trůnu, upevnění svého postavení, a oslabení dědických nároků jiných pozůstalých členů z rodu Yorků, neměl Jindřich v úmyslu dělit se s někým o moc, ani se svou ženou. Chtěl, aby bylo jasné, že on vládne jako král – vítěz, tedy jako jediný vládce, a ne jako Alžbětin manžel. Aby to bylo možné, okamžitě zrušil zákon \"Titulus Regius\", čím znovu zlegitimoval děti Eduarda IV. a uznal vládu Eduarda V., protože nechtěl, aby jeho manželka měla právo na trůn jako dědička Eduarda IV. a rozhodl se, že jeho korunovace se uskuteční 30. října 1485, tedy ještě před svatbou. Jindřich však nedostal povolení na svatbu od papeže. Nakonec parlament sepsal petici jménem lidu, která uznávala jeho svatou přísahu, a tak si Jindřich mohl Alžbětu vzít. Učinil tak 18. ledna 1486. Jejich první syn Artur se narodil 20. září 1486. Jindřich korunoval Alžbětu královnou 25. listopadu 1487. I když Jindřichův nárok na trůn byl založen na vojenském vítězství, Alžběta by měla být právoplatnou dědičkou trůnu jako potomek Eduarda IV., protože se předpokládalo, že oba její bratři byli mrtví.\nJejich manželství bylo nakonec vydařené a oba partneři se navzájem měli v úctě. Alžběta jako královna nevyvíjela žádnou politickou snahu a kvůli své rozhodné tchyni Lady Margaret Beaufortové, ale byla laskavá, vlídná a štědrá ke svým příbuzným a poddaným. Alžběta milovala tanec, hudbu a hru v kostky. Chovala anglické chrty a podle některých historických záznamů měla ráda lukostřelbu a lov.\n\nAlžběta porodila svému manželovi Jindřichovi VII. sedm dětí:\n\nDne 14. listopadu 1501 byl Alžbětin nejstarší syn Artur, který měl za manželku španělskou infantku Kateřinu Aragonskou (dcera Ferdinanda II. Aragonského a Isabely I. Kastilské), spolu se svou ženou poslán na hrad Ludlow, což byla tradiční rezidence princů z Walesu. Artur o šest měsíců později zemřel, pravděpodobně na infekční onemocnění virového původu, a Kateřina, které se podařilo z téže choroby vyléčit, se stala vdovou. Tato událost velmi zarmoutila Jindřicha VII. a Alžběta se ho snažila utěšit, že jeho matka, neměla víc dětí a on byl jejím jediným synem, ale že jim Bůh nechal ještě jednoho pěkného syna a dvě krásné princezny, a že ještě jsou oba dost mladí, aby měli další děti. Arturova smrt podnítila Alžbětu, aby ještě jednou otěhotněla. Dne 2. února 1503 porodila děvče, které pojmenovali Kateřina, ale dítě zemřelo několik hodin po porodu.\n\nAlžběta dostala poporodní infekci a zemřela 11. února, v den svých třicátých sedmých narozenin. Její manžel upřímně oplakával její smrt. Na několik dní odešel na osamělé místo a nikdo k němu nesměl. Navzdory tomu, že byl známý svou šetrností, zorganizoval jí velkolepý pohřeb. Alžběta je pochována ve Westminsterském opatství v \"Dámské kapli\" (\"Lady Chapel\"), kterou jí dal Jindřich postavit.\n\nJindřich VII. po čase uvažoval o další svatbě s cílem obnovit spojenectví se Španělskem – jako možné manželky vystupovaly Juana, královna – vdova neapolská (neteř Ferdinanda II. Aragónského), Jana, kastilská královna (dcera Ferdinanda a Isabely) a Markéta, savojská vévodkyně (švagrová Jany Kastilské). Nakonec však zemřel jako vdovec roku 1509. Pochovali ho vedle manželky Alžběty. Jejich hrob se nachází pod jejich obrazem v kapli.\n"}
{"id": "457450", "url": "https://cs.wikipedia.org/wiki?curid=457450", "title": "Medděd", "text": "Medděd\n\nMedděd je postava z fiktivního světa J. R. R. Tolkiena. Vystupuje v jeho knize \"Hobit aneb cesta tam a zase zpátky\", kde pomáhá výpravě trpaslíka Thorina Pavézy a účastní se také bitvy pěti armád. Je o něm zmínka i v Tolkienově trilogii Pán Prstenů.\n\nMedděd je neobyčejně vysoký a svalnatý muž s černými vlasy. Je to \"kožoměnec\", to znamená, že má schopnost proměňovat se dle vůle ve velkého zuřivého medvěda. Medděd obýval svůj veliký dřevěný dům na okraji Temného hvozdu, kde choval množství neobyčejně velkých včel a mluvící koně. Zvířata nezabíjel, a proto si vyráběl jídlo a potraviny zejména z nadojeného mléka a svého medu. \nMedděd byl náčelníkem severského lidu, kteří byli podle něj označováni jako Meddědovci. Obývali území mezi Anduinou a Temným Hvozdem a strážili před skřety Vysoký průsmyk v Mlžných horách a Skalnatý brod přes Velkou řeku, za což často vybírali nemalé výkupné. V roce 2941 Třetího věku hostil Medděd ve svém domě čaroděje Gandalfa, hobita Bilbo Pytlíka a trpaslíky Thorina Pavézu, Balina, Dvalina, Doriho, Oriho, Noriho, Óina, Glóina, Kíliho, Fíliho, Bifura, Bofura a Bombura, kteří byli na cestě k Osamělé hoře. Při odchodu jim dal mnoho rad a obdaroval je zásobami na cestu a na cestu k temnému hvozdu půjčil poníky.V průběhu bitvy pěti armád přispěchal Medděd na pomoc trpaslíkům, elfům a lidem z Jezerního města. V boji na sebe vzal medvědí podobu, pobil mnoho skřetů a vlků a vynesl z bitevní vřavy umírajícího Thorina Pavézu. Poté, co Medděd usmrtil skřetího vůdce Bolga, se skřeti dali na útěk a spojenci zvítězili. Po bitvě doprovázeli Medděda do jeho domu Gandalf s Bilbem, kteří u něj strávili Vánoce a na jaře pokračovali dál na západ.\nVe filmové trilogii Hobit, kterou v letech 2012 až 2014 natočil režisér Peter Jackson ztvárnil postavu Medděda švédský herec Mikael Persbrandt.\n\n"}
{"id": "457451", "url": "https://cs.wikipedia.org/wiki?curid=457451", "title": "Deanna Nolan", "text": "Deanna Nolan\n\nDeana Nicole Nolan \"Tweety\" (* 25. srpna 1979, Flint, Michigan) je profesionální basketbalistka v WNBA za Detroit Shock. Její základní pozice je obránce na hrotu, ale občas hraje i na středu. Původně se jmenovala Deana, ale jméno si nechala změnit na Deanna.\n\nNolan navštěvovala Flint Nothern High School, kde vedla svůj tým při mistrovství státu Michigan v letech 1994 a 1995. Právě v roce 1995 byla korunována michiganskou Miss Basketball.\n\nDeanna absolvovala v prosinci 2001 z oboru rozvoj rodin s dětmi na University of Georgia. Celkem za svojí univerzitní kariéru pomohla týmu Lady Bulldogs vyhrát rekordních 86 her. Tým v té době jen dvanáctkrát prohrál.\n\nPři WNBA Draft (výběr nováčků do WNBA) v roce 2001 byla vybrána do týmu Detroit Shock hned v 1.kole (celkem šestá). Dostala přezdívku 'Tweety' a u fanoušků se proslavila hlavně svým úžasným výskokem. Deanna také pomohla Detroitu vyhrát jejich 1. šampionát v roce 2003, druhý v roce 2006 – ve finále získala cenu MVP a třetí nedávno, v roce 2008. \nMezi sezónami 2007-08 a 2008-09 v WNBA hraje v Rusku za Jekatěrinburg.\nTaké hrála za BK Gambrinus Sika Brno.\n\n"}
{"id": "457452", "url": "https://cs.wikipedia.org/wiki?curid=457452", "title": "LiMo", "text": "LiMo\n\nLiMo je linuxový operační systém určený pro mobilní telefony a handheldy. LiMo je vyvíjen LiMo Foundation. Jde o modulární systém (tj. rozšiřitelný o moduly) s podporou DRM (Digital rights management). Zdrojové kódy systému jsou otevřené – kdokoliv se tak může zúčastnit vývoje.\n\nLiMo není zatím rozšířený, zatím jej podporuje okolo 42 modelů telefonů od společností NEC, Panasonic, LG, Motorola a dalších.\n\n\n"}
{"id": "457455", "url": "https://cs.wikipedia.org/wiki?curid=457455", "title": "Eliška Klučinová", "text": "Eliška Klučinová\n\nEliška Klučinová (* 14. dubna 1988, Praha) je česká atletka, vícebojařka závodící za atletický oddíl USK Praha. Předtím působila v AC Tepo Kladno. V roce 2007 vybojovala stříbrnou medaili na juniorském mistrovství Evropy v Hengelu.\n\nV roce 2009 na mistrovství Evropy do 23 let v litevském Kaunasu nasbírala v sedmiboji dohromady 6 015 bodů a jen těsně skončila pod stupni vítězů, na čtvrtém místě. Jako osmá Češka v historii pokořila hranici šesti tisíc bodů. Tento výkon ji zajistil nominaci na světový šampionát do Berlína, když výkonem o patnáct bodů splnila limit českého atletického svazu (ČAS).\n\nDne 30. května 2010 skončila osmá na vícebojařském mítinku v rakouském Götzisu a výkonem 6 007 bodů splnila limit na mistrovství Evropy v Barceloně.\nVe dnech 15. – 16. června 2010 nasbírala na kladenském vícebojařském klání TNT - Fortuna Meetingu celkově 6 268 bodů, čímž vyrovnala český rekord Zuzany Lajbnerové z roku 1988. V roce 2010 za tyto výkony zvítězila v anketě Sportovec Kladenska mezi jednotlivci.\n\nO necelé dva roky později na tomto mítinku vylepšila hodnotu národního rekordu na 6 283 bodů. Zároveň tímto výkonem splnila přísnější kvalifikační A limit MOV/IAAF (6 150 bodů) na letní olympijské hry do Londýna.\n\nV roce 2013 se výkonem 6 190 bodů kvalifikovala na Mistrovství světa v atletice v Moskvě.\nTam výkonem 6 332 bodů skončila na 7. místě a znovu vylepšila český rekord.\n\n"}
{"id": "457456", "url": "https://cs.wikipedia.org/wiki?curid=457456", "title": "Riccardo Cassin", "text": "Riccardo Cassin\n\nRiccardo Cassin (2. ledna 1909, San Vito al Tagliamento – 6. srpna 2009, Lecco) byl italský horolezec, konstruktér a zlepšovatel horolezeckého vybavení.\n\nMezi jeho nejznámější výstupy patří prvovýstup severovýchodní stěnou na Piz Badile v roce 1937 (spolulezci Vittorio Ratti, Gino Esposito, Mario Molteni a Giuseppe Valsecchi; poslední dva zahynuli při sestupu ve sněhové bouři), prvovýstup severní stěnou na \"Walkerův pilíř\" v Grandes Jorasses v roce 1938 (spolulezci Esposito a Tizzoni) a prvovýstup \"Cassinovým\" (jižním) hřebenem na Mount McKinley v roce 1961 (technicky velmi náročný expediční výstup).\n\nItalská společnost Cassin vyrábí horolezecké vybavení.\n\n\n"}
{"id": "457458", "url": "https://cs.wikipedia.org/wiki?curid=457458", "title": "Architektonická soutěž", "text": "Architektonická soutěž\n\nArchitektonická soutěž je pojem vyhrazený pro specifický a osvědčený typ soutěže formovaný dlouhou tradicí. Cílem architektonické soutěže je získat co nejlepší návrh (řešení) domu, jiné stavby (most, nábřeží, nádraží, park, železniční uzel, přístav) nebo části města. Soutěžící předkládají konkrétní návrhy a kvalifikovaná porota z nich vybírá nejlepší řešení pro daný úkol.\n\nArchitektonická soutěž je od podstaty odlišná od ostatních typů veřejných soutěží nebo zadání:\n\nPojem (pojmenování) architektonická soutěž nenáleží jiným typům veřejných soutěží jako např.: „tendr“ (výběrové řízení), nákup architektonických studií, konkurs, nabídkové řízení.\n\nArchitektonická soutěž (jako princip je známa již po staletí) těží z touhy mnoha architektů získat zajímavý úkol.\n\nProspívá z efektů, které tato velmi silná motivace má pro mobilizaci a rozvoj jejich individuálních schopností. Nepřetržitou tradici stálého zdokonalování pak provází tento typ soutěžení přibližně posledních sto šedesát let. Ve vyspělých demokratických zemích je brána za jeden z nejproduktivnějších a zároveň nejspravedlivějších způsobů jak najít autora veřejné stavby.\n\nDůvodem k takové soutěži je, že jejímu vypisovateli přináší ničím nenahraditelný zisk v podobě propracování úkolu z mnoha pohledů a také ovšem hospodárné nakládání s veřejnými penězi. Skýtá značnou naději směnit vynaložené finance za co největší protihodnotu. Je to efektivní konání mířící k nejlepšímu zhodnocení cenných veřejných prostor nebo pozemků. To sice nemusí nutně platit v každém jednotlivém případu, ve statistickém souhrnu o platnosti takového předpokladu se ale většinou nepochybuje.\n\nArchitektonická soutěž je s počátkem v předem přesně určeném čase (v trvání obvykle 2–3 dny) vyhodnocována s užitím dlouhodobě kultivovaných a mezinárodně sdílených způsobů početnou porotou skládající se ze zástupců vypisovatele (investora), a nezávislých odborníků (architektů, urbanistů, dopravních specialistů (expertů), a dalších specialistů - např. odborníků na památkové otázky).\n\nArchitektonické soutěže vypisují příležitostně i soukromí vypisovatelé. V některých případech je pobídkou veřejný zájem (to když sdílejí nebo užívají cenný prostor – centra měst), jsou však i případy zcela dobrovolného uspořádání, které mají původ ve vnitřní vyspělé kultuře takových subjektů.\n\nCílem architektonické soutěže je co nejvíce zhodnotit nebo dostihnout veřejný zájem. Nalézt či vyzískat invenční, kreativní, vynalézavé a inovativní řešení. Přinášet krásnou architekturu. V posledních přibližně 30 letech je stále více a silněji dbáno na vyváženou a harmonickou skladbu všech důležitých vlastností architektury a navrhované stavby. Služebnost, hospodárnost, trvanlivost, realita, technická bezvadnost a ohleduplnost jsou stejně důležitá kriteria, od kterých se očekává, že budou zastoupena v harmonické skladbě.\n\nNěkteré soutěže upadly v podezření, že byly příčinou enormních nákladů – opera v Sydney, muzeum v Bilbau nebo nový trojský most v Praze. Příčinou překračování nákladů není soutěž sama, ale okolnosti a neexistující požadavek na finanční limit již před soutěží. Výsledky jiných soutěží přinesly naopak značně úsporné stavby – např. soutěž firmy Baťa v roce 1935. Enormní náklady jsou spojeny s trendem ikonických staveb, nikoliv se soutěžním nástrojem jako takovým. Má-li stavba dosáhnout také vyrovnané nákladové bilance, musí být takový požadavek přítomen již v záměru a poté vtělen do podmínek soutěže. Soutěže mohou být jak úsporné, tak zacílené na architektonický efekt a vznik stavby, která vejde do dějin. To podle toho, jaký výsledek je hledán a jak jsou soutěže moderovány. V případě Sydney i Bilbaa, se zvýšené náklady mnohonásobně vrátily a vyplatily v jinak nezískatelných benefitech pro daná města, státy a dokonce i kontinenty (dříve „ztracená“ Austrálie).\n\nSoutěžení bylo architektuře vlastní již ve starověku. Existují náznaky, že první formalizované soutěže byly uspořádány již tehdy (klasické Řecko).\nPrvní historicky dobře označené soutěže vznikly za úsvitu moderní, „kapitalistické“ a liberální společnosti ve Florencii: na dveře baptisteria (spíše sochařská) a na kopuli dómu Santa Maria del Fiore, ve které zvítězil do té doby neznámý tvůrce Filippo Brunelleschi a svět získal jedno z největších děl historie architektury (1418). Je známa soutěž na proslulý barokní chrám ve Vídni sv. Karla Boromejského od Johanna Bernarda Fischera z Erlachu (1713).\n\nOd poloviny 19. století se soutěže zdomácněly v hlavních evropských metropolích. Byly vnímány nejen jako dobrá cesta ke vzniku znamenitých děl ale i jako nástroj spravedlivého rozdělování úkolů. Také jako způsob jak objevit nové talentované tvůrce. Pařížská opera nebo parlament v Londýně vzešly ze soutěže a jejich architekti se stali známými a uznávanými tvůrci. V českých zemích se první soutěže objevily ve stejnou dobu, tedy v 50. letech 19. století. První dobře doloženou je urbanisticko architektonická soutěž na Okružní třídu v Brně (1861). Také návrh Národního divadla pochází ze soutěže, kterou bychom však dle dnešních měřítek nepovažovali za soutěž vzornou. Josef Zítek byl vybrán, ze tří možných tvůrců autory vídeňské opery E. van der Nüllem a A. Sicardsburgem.\n\n\nNevýhdou architektonických soutěží je rozhodování o velmi složitých, a komplikovaných věcech z velké části subjektivní podstaty. Aspekty podléhají vkusu, ideologii, generačním názorům. V roli porotců vystupují omylní lidé z „masa a kostí“, byť je vždy zájem angažovat nejlepší z nejlepších a nejrespektovanější osobnosti. Při trvalé a soustředěné pozornosti se daří většinu nedokonalostí odstraňovat.\n\nPrávní meze pro pořádání architektonických soutěží poskytují v České republice jak psané právní normy: Soutěžní řád České komory architektů (ČKA), jež v detailu jako podzákonná norma vymezují podrobné podmínky soutěží, tak zákon o zadávání veřejných zakázek č. 137/2006 Sb., který v části čtvrté, § 102 - § 109 upravuje způsoby, jakými může být případným vítězům architektonické soutěže zadána veřejná zakázka na projekční dílo. Chod soutěží upravují i nepsané způsoby (ustálená pravidla) sdílené tradičně a mezinárodně.\n\nPro vypsání řádné architektonické soutěže je nutno dbát ustanovení Soutěžního řádu ČKA, který je podzákonnou a neprávní normou závaznou (jen) pro vymezený okruh osob (autorizované osoby, ze kterých se ovšem může rekrutovat rozhodná část skupiny soutěžících). Respekt k řádu nezbytný, aby soutěž byla shledána regulérní a legální. Česká komora architektů je k vydání takového předpisu pověřena zákonem, stejně jako k ověření regulérnosti.\n\nAby byly splněny podmínky vypsání regulérní veřejné soutěže je nutné dbát právního řádu jako ústrojného celku. Zejména v případě soutěže projektové při které se počítá s následným zadáním veřejné zakázky je na místě bedlivá pozornost jak zákonu tak i soutěžnímu řádu ČKA.\n\nV mezinárodním kontextu je znám vzorový soutěžní řád UIA, mezinárodní organizace architektů, přidružené organizace UNESCO. Tento řád je však jenom vzorem. Není multilaterálně platným normativem. Ve většině zemí EU a v rozvinutých zemích platí téměř shodné právní předpisy upravující pořádání soutěží. Jejich užití je víceméně kompatibilní a mezinárodně dobře srozumitelné.\n\nNámitky proti průběhu soutěže jsou možné výlučně proti procesnímu postupu. Námitka proti rozhodnutí in merito z povahy i logiky věci není možná. Proti rozhodnutím o věci samé namítat nelze.\n\nPřípadné spory řeší primárně vypisovatel. Pochybení účastných osob, které jsou autorizovanými osobami (většinou porotci) jsou povolány řešit orgány ČKA, případně ČKAIT, které jsou povolány provádět disciplinární řízení. Dále připadají jako další rozhodci speciální rozhodci a v závažnějších případech a pokročilém stadiu soudy činné ve správním soudnictví, případně obecné soudy v občanské řízení podle charakteru případného sporu.\n\nV zásadně jsou rozpoznávány dva typy soutěží:\n\nIdeová soutěž slouží vypisovateli pro úvodní seznámení s problémem. Její výsledky mohou být podle očekávání spíše podkladem k důkladnému vypracování stavebních programů, rozvoji záměru nebo naopak jeho opuštění pro nereálnost. Mohou být podkladem pro vypracování podmínek pozdější „projektové“ soutěže, pro další úvahy o tématu.\n\nU některých úkolů je vhodné využít soutěže dvoukolové spojené ve druhém kole s důkladným pohovorem s užším okruhem účastníků. V tomto případě nastává ztráta anonymity ale vyvažuje ji dobrá výhoda dialogu před početnou porotou a během transparentního procesu.\n\nProjektová soutěž obvykle míří (nebo má mířit) k získání konkrétního návrhu jednoho autora (spoluautorů), jež by měl být východiskem pro další dopracování studie či spíše celého projektového díla. Na výsledek takové soutěže by v ideálním případě mělo navázat zadávací řízení dle již zmíněných § 102-109 ZVZ, resp. „jednací řízení bez uveřejnění“ § 34 a násl. ZVZ.\n\nSoutěže jsou také děleny na soutěže:\n\nPostupem času se v souvislosti s transparencí a rovným přístupem od vyzvaných soutěží pomalu upouští. Ospravedlnitelné jsou výlučně u specifických úkolů, kde je nezbytná specifická erudice (např. nemocnice) nebo zkušenost. Mají opodstatnění u malých úkolů s ohledem na místně usazené autory a znalost místních poměrů.\n\n\nnení soutěží v pravém smyslu slova ale jej její cvičnou formou. U této soutěže není naděje na zadání veřejné zakázky. Postup při soutěži ale učí mladou generaci soutěžním postupům. Také ceny a odměny jsou stejné jako u běžných architektonických soutěží.\n\nPříklady děl, která vznikla jako přímý následek architektonických soutěží, a která byla spolehlivě ověřena dějinami architektury jako významná.\n\n\nArchitektonické soutěže jsou jedním z nejpokročilejších způsobů jak spravedlivě rozdělovat veřejné statky (veřejné zakázky) a těžit z pozitivních efektů soutěživosti. Operují se spektrem spolehlivých nástrojů a způsobů jak udržet „ducha spravedlivé soutěže“ a omezovat diskriminaci a klientelismus. Jsou dobrým východiskem jak pro veřejný sektor vydobýt co nejlepší výsledek.\n\n\n"}
{"id": "457462", "url": "https://cs.wikipedia.org/wiki?curid=457462", "title": "Sahana", "text": "Sahana\n\nSahana je open source software pro zvládnutí rozsáhlých přírodních katastrof, efektivní nástroj pro správu zdrojů, pohřešovaných osob, dobrovolníků, popisu situace a mnoha dalších funkcí. Jedná se o webově orientovaný nástroj pro společnou koordinaci během katastrof jako jsou povodně, tsunami, atd…\n\n"}
{"id": "457463", "url": "https://cs.wikipedia.org/wiki?curid=457463", "title": "Iva Pazderková", "text": "Iva Pazderková\n\nIva Pazderková (* 16. března 1980 Uherské Hradiště) je česká herečka, zpěvačka, moderátorka a stand-up komička.\n\nVystudovala osmileté gymnázium v Brně a roku 2003 absolvovala JAMU.\n\nProslavila se především účinkováním ve stand-up komedii \"Na stojáka\" televizní stanice HBO v roce 2004 a do obecného povědomí se dostala prostřednictvím televizní reklamy na jogurt. Diváky baví především předstíráním hlouposti a vtipnými „hláškami“, artikulací a svým neformálním vystupováním. Poté, co v jednom ze svých představení řekla, že si založila stranu SBKB (Strana blonďatých, krásných a bohatých), její fanoušci tuto fiktivní stranu zkoušejí opravdu založit – už má skoro 800 podpisů (z 1000 nutných pro registraci).\n\nDo léta 2010 vysílala každé všední ráno společně s Dušanem Krejdlem na rádiu Kiss. Spolu s Ester Kočičkovou moderovala nominační večer na Českého lva 2008.\n\nV současné době působí v Divadle Na Fidlovačce.\n\n4. července 2018 vystoupila v pražských Letňanech jako host Pražského výběru, který byl vybrán jako předkapela na koncertu The Rolling Stones.\n\n\n\n\n\n"}
{"id": "457464", "url": "https://cs.wikipedia.org/wiki?curid=457464", "title": "Bitva u Bailénu", "text": "Bitva u Bailénu\n\nBitva u Bailénu byla bitvou napoleonských válek. Střetla se v ní španělská a francouzská armáda. Bitvu vyhráli Španělé.\n\nV roce 1793 se Španělsko zapojilo do boje proti revoluční Francii. Tato účast nebyla úspěšná a Francouzi pronikli do Navarry a Aragónu. Tyto neúspěchy vedli k míru v Basileji, jenž byl uzavřen v roce 1795, kdy se Španělsko stalo závislým na Francii a nyní muselo válčit s Velkou Británií. Amienský mír pak připravil Španělsko o Trinidad.\n\nPo vypuknutí Napoleónských válek se znovu ocitlo ve válce s Británií a v bitvách u Cape Finisterre a Trafalgaru přišlo o svou flotilu. Roku 1807 pak do Španělska vstoupila francouzská vojska, ale Španělé svůj nesouhlas dali brzy najevo. Výsledkem bylo povstání v Madridu na začátku května, které bylo krvavě potlačeno maršálem Muratem.\n\nPo potlačení madridského povstání dospěl francouzský císař Napoleon k názoru, že může zvolit španělským králem, koho chce. 6. června nabídl španělskou korunu svému bratru Josefovi, který ji přijal, čímž Napoleon Španěly ještě více pobouřil a vyvolal tím dlouhou guerillovou válku.\n\nTehdy byl vyslán do Cádizu Dupontův sbor, který byl tehdy v Toledu. 3. června Dupont přešel pohoří Sierra Morena a 6. června došel ke Córdobě. Zde musel svést boj se španělskými jednotkami, kterému následovalo šestidenní plenění. Po něm se vydali znova na cestu, ale zprávy o povstání v Seville ho přinutily, aby se 17. června vydal proti proudu řeky Guadalquivir na Andújar, kde chtěl počkat na posily, o které požádal. Dupont došel do podhůří Sierry Moreny a zdržel se tam.\n\nTou dobou proti Dupontovi Španělé vyslali generála Castañose se silnou armádou v počtu 25 až 30 tisíc mužů a malou třítisícovou armádu generála Redinga.\n\nReding se k Francouzům přiblížil 14. července a obsadil Jaén. Téhož dne došlo ke střetu hlídek obou armád. Další den Reding neúspěšně napadl most v Mengibaru.\n\nTyto boje společně se zprávami o blížícím se Castañosovi přiměly Duponta zkoncentrovat své roztroušené síly v Andújaru. Poté vyslal generálu Vedelovi do Bailénu rozkaz, aby mu poslal posily. Vedel to však pochopil špatně a vydal se večer 15. července na jihozápad. U Mengibaru proto nechal jen dva a půl praporu pěchoty.\n\nRáno 16. července Reding zaútočil na Mengibar. Zde prorazil francouzskou obranu a obsadil špatně hájený Bailén. Z La Caroliny na něj zaútočil generál Gobert, byl však smrtelně zraněn a generál Dufour, jenž převzal velení, dal nakonec rozkaz k ústupu, přičemž netušil, že se z Bailénu stahují i Španělé.\n\nVečer se o tomto boji dozvěděl Dupont. Ten vyslal k Bailénu zpět Vedelovu divizi, který nalezl Bailén vyklizený. Výpovědi zdejších obyvatel ho dovedly k přesvědčení, že Reding se vydal pronásledovat Dufourovu divizi a vydal se k La Carolině, kam Dufour ustoupil, ale Reding byl ve skutečnosti u Mengibaru.\n\n18. července se Reding znovu vydal k Bailénu, který obsadil, čímž odřízl Dupontovi ústupovou cestu a celou francouzskou armádu rozdělil na dvě části. Toho dne se Dupont začal kolem desáté večer z Andajúru stahovat k Bailénu, o němž nevěděl že je v rukou Španělů.\n\n19. července ve tři ráno došly první francouzské jednotky (konkrétně prapor Christen) k mostu přes potok Rumblar. Zde se střetli se španělskými vojáky a došlo k boji. Praporu Christen se s Chabertovou brigádou sice povedlo probít přes tyto pozice, ale před Bailénem ho zastavila španělská děla. Teprve v osm hodin, po příchodu brigády generála Schramma, postup pokračoval. Schramm dobyl určitá postavení, ale španělská obrana mu odolala. Dupont proto vydal Christenovu praporu rozkaz, aby podpořil Schrammův útok na pravém křídle. Zde však proti Christenovi stálo Švýcarsko a jelikož se v jeho praporu také byli Španělé, vojáci odmítli bojovat. Tento prapor tak byl převelen na střed francouzských pozic.\n\nČtvrtý útok byl veden samotným Dupontem, ale skončil dalším neúspěchem. Když poté Dupont vyzýval vojáky k dalšímu útoku, nikdo nereagoval. Vojáci začali opouštět své pozice a Švýcaři přešli ke Španělům. Navíc se od Andajúru blížil generál Castaños. Dupont se rozhodl uzavřít příměří.\n\nDvě hodiny poté zaútočil generál Vedel na San Cristóbal. Útok neukončil, ani když na něho Španělé volali: \"„Příměří. Náš generál a generál Dupont uzavřeli příměří!“\" Nápor zastavil, až když k němu dorazil Dupontův pobočník, který mu oznámil, že nařídil zastavení palby.\n\nTehdy zahájil Dupont s Castaňosem jednání o podmínkách kapitulace. Situaci však zkomplikoval generál Vedel, když odmítl kapitulovat a zahájil pochod zpět na La Carolinu. Castaňos reagoval výhrůžkou, že postřílí celou jeho divizi, když se Vedel nevrátí.\n\nDupontovi se nakonec povedlo Vedela přesvědčit, aby kapituloval. 22. července Francouzi kapitulovali. Další osud francouzských vojáků od Bailénu nebyl záviděníhodný. Do Francie byli repatriováni Dupont, Vedel a několik dalších. Ostatní čekaly pontony nebo pobyt na ostrově Cabrera, kde panovaly podmínky koncentračního tábora, a vrátili se domů až roku 1814.\n\nBitva u Bailénu byla první vážnou pozemní porážkou francouzské armády během napoleonských válek. Pro Napoleona šlo o těžkou ránu a pro jeho nepřátele o signál, že ho lze porazit.\n\nGenerál Castaňos později dostal titul vévody z Bailénu, zatímco Dupont upadl do nemilosti.\n\n"}
{"id": "457465", "url": "https://cs.wikipedia.org/wiki?curid=457465", "title": "Křišťálová Lupa", "text": "Křišťálová Lupa\n\nKřišťálová Lupa – Cena českého Internetu je čtenářská anketa zpravodajského serveru Lupa.cz a jejího vydavatele Internet Info, jejímž úkolem je najít nejzajímavější projekty a služby na českém Internetu. Probíhá každoročně od konce léta do podzimu. První ročník se uskutečnil v roce 2006.\n\nKaždým rokem je vyhlášeno několik kategorií. Celá soutěž má několik fází:\n\nV roce 2011 kategorie \"All Star\".\nV roce 2006 a 2007 kategorie \"Obecné zpravodajství\", v roce 2009 a 2010 kategorie \"Média – všeobecná\", v letech 2011 až 2017 \"Zpravodajství\".\nMezi lety 2006 až 2008 kategorie \"E-shop\".\nV letech 2006 a 2007 kategorie \"Specializované zpravodajství\", v roce 2008 \"Magazín\" a v letech 2009 a 2010 \"Média – specializovaná\".\nMezi lety 2006 až 2008 kategorie \"Blog\", v roce 2009 kategorie \"Média – uživatelská\".\nMezi lety 2012 až 2016 kategorie \"Veřejně prospěšná služba\".\nMezi lety 2006 až 2016 kategorie \"Osobnost\".\n\nV roce 2010 kategorie \"Dobrej nápad\".\nV letech 2009 a 2010 kategorie rozšířena na \"Vyhledávače a databáze\".\nMezi lety 2006 až 2008 kategorie \"Freemail\".\nV roce 2007 kategorie \"Komunitní projekt\", v roce 2008 kategorie \"Komunitní server\".\nV letech 2006 a 2007 kategorie \"Web veřejné správy\".\nV letech 2006 a 2007 kategorie \"Zábava a bulvár\".\nV roce 2011 byl na popud romského sdružení ROMEA dodatečně z finálního hlasování vyřazen projekt české Necyklopedie, který byl nominován v kategorii Zájmové weby. Lupa.cz to odůvodnila citací z pravidel, konkrétně tím, že „\"z nominací budou vyloučeny veškeré služby či projekty s pornografickou tematikou nebo porušující platné zákony České republiky. Vyloučeny budou rovněž projekty, služby či instituce šířící či podporující národnostní, rasovou, náboženskou nebo jinou srovnatelnou nesnášenlivost či xenofobii\"”. Kontroverzi ale vyvolalo to, že tato pravidla se týkají pouze nominací projektů do soutěže a nevztahují se na finální hlasování. Na protest proti tomuto kroku se František Fuka dožadoval stažení svého nominovaného projektu FFFILM, protože „\"FFFILM podporuje náboženskou nesnášenlivost\"”. Zároveň bylo v návaznosti na vyřazení Necyklopedie samotnými čtenáři Lupy.cz poukázáno na nevhodnost dalšího nominovaného projektu Ulož.to a i ten byl ze závěrečného hlasování stažen.\n\n"}
{"id": "457466", "url": "https://cs.wikipedia.org/wiki?curid=457466", "title": "Santon", "text": "Santon\n\nSanton je čtvrtý ze šesti stupňů svrchní křídy, nejmladší epochy druhohorní éry. Toto období je datováno do doby před 86,3 ± 0,5 až 83,6 ± 0,2 milionu let. Šlo tedy o poměrně krátké období, trvající jen kolem 2,7 milionu let. Podle Mezinárodní stratigrafické komise vyznačuje počátek tohoto období přítomnost mlže druhu \"Cladoceramus undulatoplicatus\", jeho konec naopak vyhynutí lilijice druhu \"Marsupites testudinarius\". Santonu předcházel coniak a následoval ho campan.\n\nVývojově odvozené dvouděložné\n"}
{"id": "457475", "url": "https://cs.wikipedia.org/wiki?curid=457475", "title": "Asteroceras", "text": "Asteroceras\n\nAsteroceras (\"hvězdicovitý roh\") je rodem pravěkého hlavonožce z podtřídy amonitů. Žil v období přelomu triasu a jury, zhruba před 200 miliony let. Jejich fosílie byly objeveny například v Lyme Regis na jihu Anglie. Některé exempláře byly objeveny se zachovanými měkkými tkáněmi.\n\n"}
{"id": "457477", "url": "https://cs.wikipedia.org/wiki?curid=457477", "title": "Kultura Dong Son", "text": "Kultura Dong Son\n\nKultura Đông Sơn či dongsonská kultura ( văn hóa Đông Sơn) byla kultura na území severního a středního Vietnamu v době bronzové, zhruba kolem roku 1000 př. n. l.. \n\nKultura Dong Son byla rozšířena na území středního a severního Vietnamu, především v deltě Rudé řeky. Předpokládá se, že jejím hlavním územím bylo okolí Lang Sonu, přičemž ve středním Vietnamu zasahovala až na území dnešní provincie Quang Binh.\n\nKultura Dong Son má všechny znaky typické pro jihoasijské kultury, za něž je považována především znalost pěstování rýže za využití zavlažovacích technik a domy na kůlech, které měly zabránit proniknutí zvěře. Dalším typickým znakem této kultury bylo žvýkání betele, které je dodnes ve Vietnamu značně rozšířeno. Za důležitý znak této kultury je považováno využívání tetování.\n\nByla nalezena řada bronzových zemědělských nástrojů, zbraní a nádob, které nijak nevybočují z nálezů obdobných kultur v této oblasti. Za nejzvláštnější nálezy jsou považovány tzv. dongsonské bubny, které jsou vyrobeny z bronzu a zdobeny výjevy ze života. Účel těchto bubnů není znám, ale předpokládá se, že sloužily jako rituální hudební nástroj, kterým se přivolával déšť.\n"}
{"id": "457486", "url": "https://cs.wikipedia.org/wiki?curid=457486", "title": "Klavichord", "text": "Klavichord\n\nKlavichord je strunný klávesový hudební nástroj evropského původu. Využíván byl zejména od pozdního středověku až po období klasicismu. Široké uplatnění našel jako nástroj k výuce hry a také jako pomůcka při komponování. Je předchůdcem klavíru.\n\nStruny, vyrobené z mosazi (nebo mosazi a železa) jsou umístěny nad ozvučnicí. Rozechvívají se úderem mosazných jazýčků. Ty se, na rozdíl od klavíru, nevrací po úderu hned zpět, jsou připevněny na klávesy. Klavichord tak umožňuje zvláštní styl hry, v německy mluvících zemích označovaný jako \"Bebung\". Mírným potřesením klávesou lze docílit jemného ohýbání tónu (podobného efektu jako vibrato).\n\nExistují dva základní typy klavichordu. První byl klavichord \"vázaný\", kde bylo více kláves přiřazeno jedné struně. Nebylo tak možné zahrát najednou ty tóny, které sdílely stejnou strunu. V praxi byly spojeny klávesy, na které se jen vzácně hrálo současně (typicky v intervalu půl tónu). Toto omezení bylo odstraněno roku 1725, kdy byl zkonstruován klavichord \"volný\". Ten již měl pro každou klávesu zvláštní strunu.\n\nAčkoliv měla většina vyrobených nástrojů jen jednu klaviaturu, existovaly také nástroje s více manuály a dokonce s pedálnicí, kterou bylo možno hrát hluboké tóny. Sloužily hlavně varhaníkům pro cvičení hry. Do roku 1730 se vyráběly především menší klavichordy o rozsahu dvou až čtyř oktáv. Pozdější nástroje měly oktáv až šest.\n\nKlavichord byl vynalezen začátkem čtrnáctého století. Oblibě se těšil zejména v německy mluvících zemích, ve Skandinávii a na Pyrenejském poloostrově, a to až do 18. století, kdy byl postupně vytlačován klavírem. Na konci 19. století jej znovu zkonstruoval hudebník a výrobce nástrojů Arnold Dolmetsch a jeho popularizace se ujala např. britská cembalistka Violet Gordon-Woodhouse.\n\nV současné době je klavichord užíván především interprety renesanční, barokní a klasicistní hudby. Ze známých lze jmenovat Rakušana Floriana Birsaka, Angličana Christophera Hogwooda nebo Američana Richarda Troegera. Z českých klavichordistů je známý např. Jaroslav Tůma (rovněž cembalista a varhaník). Na klavichord lze zahrát mnoho skladeb napsaných pro cembalo, ale i varhany. Používá se i jako doprovodný nástroj (např. k flétně či sólovému zpěvu).\n\nKlavichord se také objevuje v populární hudbě. The Beatles jej využili na albu Revolver ve skladbě For No One, Björk na albu Homogenic ve skladbě All Is Full of Love, Tori Amos ve skladbách Little Amsterdam (album Boys For Pele) a Smokey Joe (album American Doll Posse). Jazzový hudebník Keith Jarrett vydal v roce 1987 album klavichordových improvizací Book of Ways. V sedmdesátých letech se elektrifikovaný klavichord (Clavinet) využíval ve funky a disco hudbě. Zvuk byl veden přes zesilovač a kytarové pedálové efekty.\n\n"}
{"id": "457489", "url": "https://cs.wikipedia.org/wiki?curid=457489", "title": "Kyselina 4-aminobenzoová", "text": "Kyselina 4-aminobenzoová\n\nKyselina 4-aminobenzoová (též známá jako kyselina \"para\"-aminobenzoová nebo PABA) je organická sloučenina s chemickým vzorcem CHNO. Jedná se o bílou krystalickou látku slabě rozpustnou ve vodě. Molekula sestává z benzenového kruhu, kde jsou dva vodíkové atomy nahrazeny aminovou skupinou a karboxylovou skupinou.\n\nPABA je esenciální živinou pro některé bakterie a někdy se označuje jako Vitamin B. U člověka PABA běžně vzniká činností bakterií \"E. coli\" ve střevě a proto není její příjem v potravě obvykle zásadní pro lidské zdraví. PABA proto není oficiálně klasifikována jako vitamin. Je meziproduktem pro bakteriální syntézu kyseliny listové (vitaminu B). Člověk není schopen si sám syntetizovat kyselinu listovou z PABA, v jeho těle tento proces zajišťuje \"E. coli\". PABA se někdy prodává jako esenciální živina pro použití v případech, kdy normální syntéza střevními bakteriemi není dostatečná.\n\nMezi symptomy deficitu PABA patří celková únava, podrážděnost, deprese, mokrý ekzém, sklerodermie (předčasné vrásky na kůži), ztráty pigmentace kůže (vitiligo) a předčasné šedivění vlasů. Mezi potravní zdroje PABA patří játra, pivovarské kvasinky (nebo nefiltrované pivo), ledviny, melasa a celozrnné obiloviny.\n\nSulfonamidy jsou chemicky podobné PABA a jejich antibakteriální aktivita spočívá ve schopnosti interferovat s konverzí PABA na kyselinu listovou pomocí dihydropteroátsyntetázy a následného využití bakterií.\n\nV minulosti se PABA široce používala jako UV filtr v ochranných prostředcích proti slunci. Bylo však zjištěno, že zvyšuje tvorbu některých poškození DNA v lidských buňkách a tedy zvyšuje i riziko rakoviny kůže. Proto se nyní používají bezpečnější a účinnější deriváty PABA, například oktyldimethylPABA (padimát O).\n\nDraselná sůl se využívá jako léčivo proti fibrotickým kožním poruchám (obchodní značka POTABA). PABA se občas užívá (ve formě tablet) při syndromu dráždivého tračníku k potlačování souvisejících symptomů a v nutričně epidemiologických studiích je zjištění úplnosti 24hodinového sběru moči při určování hladin sodíku, draslíku nebo dusíku.\n\nPABA se využívá též při výrobě esterů, kyseliny listové a azobarviv.\n\n"}
{"id": "457499", "url": "https://cs.wikipedia.org/wiki?curid=457499", "title": "Carl Oberg", "text": "Carl Oberg\n\nCarl Albrecht Oberg (27. ledna 1897, Hamburk – 3. června 1965, Flensburg) byl německý válečný zločinec a důstojník Waffen-SS a policie v hodnosti SS-Obergruppenführer \"und General der Waffen-SS und Polizei\" během druhé světové války. Nechvalně proslulým se stal díky svému působení jako vyšší šéf SS a policie ve Francii.\n\nCarl Oberg se narodil 27. ledna roku 1897 v Hamburku jako syn profesora medicíny. Po dokončení vzdělání a získání maturity vstoupil v srpnu roku 1914 do armády, kde byl zařazen v hodnosti \"Fähnrich\" (praporčík) ke 24. pluku polního dělostřelectva (\"Feldartillerie Regiment Nr. 24\"). Zde sloužil až do srpna následujícího roku.\n\nJeho dalším postem se stal 45. pluk polního dělostřelectva (\"Feldartillerie Regiment Nr. 45\"), kde sloužil až do konce války. Válku ukončil v hodnosti \"Leutnant\" (poručík) a získal oba stupně Železného kříže.\n\nPoté, co bylo po prohrané válce Německo nuceno zredukovat svou armádu, vstoupil Carl Oberg do řad jednotek Freikorps a účastnil se také Kappova puče v roce 1920.\n\nV letech 1942 až 1944 velel Oberg německým policejním jednotkám ve Francii (včetně SD a gestapa), které poté převzal plukovník SS Helmut Knochen. Oberg ve Francii vedl protižidovské akce a boj proti hnutí odporu. \nByl také zodpovědný za „konečné řešení židovské otázky ve Francii“. Tato akce vyústila v deportaci 75 000 Židů do vyhlazovacích táborů v Německu a Polsku.\n\nV roce 1945 byl zadržen americkými vojáky v jedné tyrolské vesnici. V roce 1946 byl nejprve ve Wuppertalu odsouzen k trestu smrti. Poté byl předán do Francie, kde byl za válečné zločiny 9. října 1954 odsouzen ke stejnému trestu. V roce 1958 mu byl trest změněn na doživotí. 28. listopadu 1962 byl Carl Oberg společně s Helmutem Knochenem po amnestii prezidenta de Gaulla propuštěn na svobodu. Poté až do své smrti žil ve Flensburgu.\n\n\n\n\nDalší varianty psaní jména v literatuře jsou (částečně je také sám používal): Karl Albrecht Oberg, Carl-Albrecht Oberg, Karl Oberg.\n\n"}
{"id": "457511", "url": "https://cs.wikipedia.org/wiki?curid=457511", "title": "Charmed", "text": "Charmed\n\nCharmed může být:\n"}
{"id": "457516", "url": "https://cs.wikipedia.org/wiki?curid=457516", "title": "Edith Piafová", "text": "Edith Piafová\n\nEdith Piafová je biografický film z roku 1974 o mladých létech a období formování osobnosti francouzské zpěvačky Édith Piaf.\n\nJedné studené prosincové noci roku 1915 rodí na špinavém chodníku pařížské ulice jakási žena. Čerstvě narozenou holčičku zabalí do pláště policisty přilákaného dětským křikem a pojmenuje Edith. Bohužel, jen tohle jediné provedla cirkusačka Annette Maillard předtím, než svěřila dceru rodičům, a dala se na útěk. Otec dívky Louis Gassion ihned po jejím narození odejel na frontu. Tak se zrodila legendární Piaf, jejíž hlas se zapsal do mysli milionům lidí na celém světě. Scénář je inspirován biografií Edith Piaf, kterou napsala nevlastní sestra zpěvačky Simone Berteaut.\n"}
{"id": "457518", "url": "https://cs.wikipedia.org/wiki?curid=457518", "title": "Hora Svaté Kateřiny", "text": "Hora Svaté Kateřiny\n\nHorské (dříve též horní) město Hora Svaté Kateřiny leží v Krušných horách na státní hranici mezi ČR a SRN, zhruba 12 km severozápadně od Litvínova v okrese Most v Ústeckém kraji. Nejbližšími obcemi v okolí jsou Nová Ves v Horách (ČR), Deutschneudorf (Sasko, Německo) a Kurort Seiffen (Sasko, Německo). Hora Svaté Kateřiny je členem mikroregionu Svazek obcí v regionu Krušných hor (SOVRKH). Před druhou světovou válkou bylo město převážně německé. Žije zde obyvatel.\n\nOsada v místě byla již kolem roku 1350. První písemná zmínka o obci pochází z roku 1480. V letech 1528, 1555, 1606, 1654, 1720, 1757 a 1758 je zmiňována jako městečko, resp. neopevněné městečko (\"Hora Swate Katherziny\", \"Kathrnbergk\", \"Swate Katerziny hora\", \"hornj Swata Katerzina\", \"Katarinberg\", \"Catharinaberg\", \"St. Chatarinaberg\", \"Katharinaberg\", \"Katerberg\", \"Mons S. Catharinae\"). V letech 1802, 1842, 1847 a 1921 je zmiňována jako město (1802 jako královské město bez trhu).\n\nOd roku 1528 byla Hora Svaté Kateřiny svobodným horním městem. Hlavním rudním dolem byl důl Mikuláš na stejnojmenné žíle. Zrudnění této žíly představovalo jemnozrnnou směs sulfidů. Mezi minerály zde převažoval sfalerit, dále se zde vyskytoval chalkopyrit a arsenopyrit a v menším množství také pyrit, galenit a tetraedrit. Díky průzkumu štoly Mikuláš v letech 1998–2004 byly nalezeny vzorky rudy, z jaké bylo v 16. až 18. století získáváno stříbro a měď.\n\nOd roku 1654 patřila do Žateckého kraje. V roce 1850 byla okresním městem. V roce 1868 byla součásti politického okresu Most. V letech 1938–1945 byla jako součást Sudet připojena k Německé říši. Od roku 1949 byla součástí okresu Litvínov, od roku 1960 patří do okresu Most.\n\nV roce 1654 měla 142 domů, 1757 – 162 domů, 1843 – 247 domů, 1921 – 302 domů, 1930 – 306 domů. Obec byla postižena vysídlením Němců v roce 1945, v roce 1991 měla 116 domů.\n\nV roce 1713 bylo evidováno 622 duší, v roce 1843 1512 obyvatel (všichni Němci), v roce 1921 1533 obyvatel, z toho 1476 Němců a 10 Čechů, v roce 1930 již 1544 obyvatel, z toho 1454 Němců, 30 Čechů a 57 cizinců. Do druhé světové války včetně obec byla městem a výrazně převažovalo německé obyvatelstvo. Po vysídlení Němců v roce 1947 se v obci usadili Češi a počet obyvatel poklesl na méně než čtvrtinu původního počtu, obec měla 373 obyvatel, v roce 1950 338 obyvatel, v roce 1991 260 obyvatel a v roce 2000 341 obyvatel. Obci se nepodařilo naplnit cíl zvýšit v rámci rozvoje do roku 2010 počet obyvatel na 600.\n\nDne 11. března 2008 byl obci obnoven status města.\n\n\nPři sčítání lidu v roce 1921 zde žilo 1533 obyvatel (z toho 757 mužů), z nichž bylo deset Čechoslováků, 1476 Němců a 47 cizinců. Kromě 37 evangelíků patřili k římskokatolické církvi. Podle sčítání lidu z roku 1930 mělo město 1544 obyvatel: třicet Čechoslováků, 1454 Němců, tři příslušníky jiných národností a 57 cizinců. Výrazně převažovala římskokatolická většina, ale žilo zde také padesát evangelíků, jeden člen církve československé, dva členové jiných církví a osm lidí bez vyznání.\n\n\nSeverozápadně od města je SKI areál Hora Svaté Kateřiny se sjezdovkou, přírodní sáňkařskou dráhou a vlekem o převýšení 103 metrů. Lyžařský areál je nástupním místem Krušnohorské lyžařské magistrály.\n\nVe městě je 46 svítidel veřejného osvětlení.\n\nDo obce vede od jihovýchodu silnice od Litvínova přes Horní Jiřetín a Novou Ves v Horách. Od jihozápadu vede silnice od Chomutova a Jirkova přes Boleboř a přes horosvatokateřinské části Rudolice v Horách a Malý Háj. Na severozápad vede silnice do Brandova a Olbernhau.\n\nAutobusovou linku jedoucí přes Horu Svaté Kateřiny (572521), v trase Brandov – Litvínov, provozuje dopravce Autobusy KAVKA a. s. Do Chomutova a Jirkova přímé autobusové spojení není. Dopravní podnik Ústeckého kraje a. s. formálně provozuje do obce linku Brandov–Hora Svaté Kateřiny–Nová Ves v Horách–Záluží–Litvínov–Most (570550), na níž však po výpovědi smlouvy ze strany kraje jezdí jen jeden spoj ročně pro udržení licence.\n\nVýznamným oborem podnikání ve městě je turistika, zejména lyžařská a horská turistika a agroturistika, včetně ubytovacích služeb v malých penzionech. Ve městě je základní škola.\n\nNěmecký sbor dobrovolných hasičů „Dobrovolní hasiči královského horního města Hora Svaté Kateřiny“ byl založen na generálním shromáždění Kateřinského spolku pro další vzdělávání dne 31. 7. 1875. Okresní hasičský sbor Hora Svaté Kateřiny čítající 5 sborů byl založen 21. května 1891. Ve městě podle záznamů hořelo v letech 1807, 1810, 1820, 1845, 1866, 1870 a 1871. Při ničivém požáru roku 1904, kdy vyhořela celá dnešní Dlouhá ulice, asi 44 domů, a kostel byl zachráněn za cenu stržení jednoho z domů. Při poslední velkém požáru 20. září 1947 v tehdejší Kamenné (dnes Spálené) ulici hořelo 15 domů najednou a zasahovalo 25 požárních sborů, z toho 2 z NDR. Domy byly vesměs hrázděné a kryté šindelem, mnoho jich bylo po válce neobydlených.\n\nRoku 1946 byl založen \"Sportovní klub Hora Svaté Kateřiny\". Na jeho činnost později navázala tělovýchovná jednota. Roku 1980 byl v obci založen Klub důchodců.\n\nRoku 1997 starousedlíci a přistěhovalci společně založili občanské sdružení s názvem \"HOSKA\", znamenajícím \"Horosvatokateřinká Sportovní a Kulturní Agentura\". Pořádá závody, zábavy a karnevaly, recesní akce (lampiónový a prvomájový průvod), dětský den, mikulášskou nadílku, úklid obce i další akce.\n\nV roce 2002 se aktivovalo sdružení Horal, které založili Lubomír Šlapka, Pavel Šabek a Zdeněk Sirotek. Sdružení má za cíl dosáhnout změny v hospodaření s obecním majetkem, jeho průhlednější kontrolu a také vrátit věci veřejné mezi obyvatelstvo. Horal vydává nepravidelný občasník \"HORAL\", který se soustřeďuje zejména na nešvary v obci. Významnou propagační i popisnou úlohu má dvouměsíčník \"AMB\".\n\nZ podnětu obce \"Hora Svaté Kateřiny\" podalo v červnu 2006 28 senátorů ústavní stížnost na nerovnoměrné a nespravedlivé rozdělování finančních prostředků ze státního rozpočtu, které vede k zadlužování až likvidaci malých obcí, například tím, že obce jsou nuceny se v zájmu zařazení do jiné kategorie slučovat. Šlo o návrh na zrušení části ustanovení § 4 odst. 2 a přílohy č. 2 zákona č. 243/2000 Sb., o rozpočtovém určení daní. Součástí podnětu byly i úvahy o uzákonění tzv. „životního minima obce“. Návrh od 29. června 2006 do ledna 2007 podpořilo 443 obcí uvedených v dokumentu na webu obce, celkem asi 650.\n\nNa začátku ledna 2008 zastupitelstvo obce jednomyslně schválilo, že se obec chce připojit k Praze. Praha totiž dostává na jednoho občana ze státního rozpočtu přes 37 000 Kč ročně, Hora Svaté Kateřiny jen 8600. Radní poté vyjádřili přání, aby o připojení k Praze požádalo i dalších 650 obcí, které protestovaly proti způsobu rozdělování peněz ze státního rozpočtu obcím. Toto rozhodnutí přijali zastupitelé v bezprostřední reakci na přijetí novely zákona o rozpočtovém určení daní. Zákony však jako podmínku slučování obcí uvádějí sousedství, což tyto dvě obce nesplňují, jsou vzdáleny asi 120 kilometrů.\n\nV přípravě i mediální prezentaci obou aktivit byl aktivní zejména místostarosta Petr Pakosta, který uvedl, že daně se v ČR přerozdělují na rozdíl od mnoha jiných zemí podle počtu trvale bydlících, ačkoliv infrastruktura slouží i chatařům, jichž je v obci asi polovina. Náměstkyně pražského primátora Markéta Reedová (SNK ED) naopak uvedla, že v Praze se vytvoří čtvrtina republikového hrubého domácího produktu a zpět se jí vrací necelá třetina, takže peníze z Prahy dostává i Hora Svaté Kateřiny.\n\nV lednu 2015 se starosta Lukáš Pakosta nechal slyšet do médií, že pokud by byly prolomeny limity těžby hnědého uhlí, čímž by zanikla klíčová silnice na Most a nejspíš i na Litvínov, tak se z praktického hlediska nabízí jako řešení připojení obce k Německu, kam je to již dnes blíže na nákupy i do nemocnice. Podpora starostovu nápadu však v městečku nebyla jednoznačná, proti byl například starosta místních hasičů Jiří Žilka, který pracuje jako horník v dole ČSA. Bývalý český ministr zahraničí Karel Schwarzenberg označil tento nápad za jedinečnou volovinu a uvedl, že navíc takové nápady považuje za nebezpečné. Uvedl, že v Evropě neexistuje žádný legální legislativní aparát či mechanismus, jak se připojit k jinému státu, a že když nemůže Doněck a Luhansk odejít od Ukrajiny, nemůže ani Hora Svaté Kateřiny z Česka do Německa.\n\n\n"}
{"id": "457520", "url": "https://cs.wikipedia.org/wiki?curid=457520", "title": "Jiří Sumín", "text": "Jiří Sumín\n\nJiří Sumín, vlastním jménem Amálie Vrbová, (9. října 1863 Uhřičice – 11. listopadu 1936 Přerov) byla česká spisovatelka.\n\nPocházela z mlynářské rodiny. Otcem byl Jan Vrba, matka Apolonie Oralová, svatbu měli v roce 1863 a téhož roku se jim narodila Amálie. Prožila své mládí ve mlýně v Uhřičicích u Kojetína. Navštěvovala obecnou školu v Lobodicích a Tovačově, další vzdělání nabyla v klášterním ústavě ve Frýdlantě nad Ostravicí. Sama se pilně věnovala studiu němčiny a francouzštiny. Po rozpadu manželství rodičů (trvalo asi 10 let) se s matkou a sourozenci odstěhovala v roce 1882 do rostoucího Přerova a tam pak žila a plně se věnovala literární tvorbě. Se spisovatelskou obcí příliš nespolupracovala, výjimkou byl přerovský profesor z tamního gymnasia, literární kritik František Bílý. Aktivně se zapojila do místního divadelního spolku Tyl. Zemřela na mrtvici ve svých 73 letech.\n\nLiterární činnost započala básničkami pod pseudonymem Serafína Svitavská (zkráceně také Fina Svitavská) v almanachu \"Zora\". Pak pokračovala psaním článků pro \"Národní listy\", kde používala pseudonym Jiří Sumín převzatý z Kraszewského románu \"Podivíni\". Psala i pro časopisy \"Niva\" a \"Domácí hospodyně\" pod pseudonymem Jar. Svitavská, které byly přijaty kritikou (např. ji pochválil Svatopluk Čech). Roku 1886 se dobře uvedla v brněnském divadle s aktovkou \"Tajný sňatek\".\n\nOd roku 1895 začala se psaním románů už jako zralá spisovatelka, zejména z prostředí hanáckého venkova.\nSnažila se psát objektivně, občas s trochou ironie, nezapírala svůj soucit s trpícími, reagovala i na rozpad manželství svých rodičů. V některých povídkách se projevují feministické rysy, prvky hrůzy, fantastiky, lidové pověrčivosti, a je proto zařazována mezi předchůdce české sci-fi literatury. Vyhýbala se lyrickým líčením moravské přírody, zato bezohledně popisuje dobu úpadku starých šlechtických rodů, bídu venkova, živelní pohromy.\n\n\n\n\n"}
{"id": "457521", "url": "https://cs.wikipedia.org/wiki?curid=457521", "title": "Alt (rozcestník)", "text": "Alt (rozcestník)\n\nTrojpísmenné slovo, heslo či zkratka Alt či ALT může znamenat, či jej obsahuje:\n\n\n\n\n"}
{"id": "457523", "url": "https://cs.wikipedia.org/wiki?curid=457523", "title": "Patriarcha", "text": "Patriarcha\n\nPatriarcha může znamenat:\n\n"}
{"id": "457525", "url": "https://cs.wikipedia.org/wiki?curid=457525", "title": "Koubek", "text": "Koubek\n\nPříjmení Koubek má několik nositelů:\n\n"}
{"id": "457531", "url": "https://cs.wikipedia.org/wiki?curid=457531", "title": "Železniční trať Rohatec – Veselí nad Moravou", "text": "Železniční trať Rohatec – Veselí nad Moravou\n\nŽelezniční trať Rohatec - Veselí nad Moravou, v jízdním řádu pro cestující v roce 2013 uváděná jako část trati 343 Hodonín - Vrbovce, je jednokolejná neelektrizovaná trať o délce 19,9 km, propojující hlavní trať Přerov - Břeclav s Vlárskou dráhou. Trať vede ze stanice Rohatec přes Sudoměřice nad Moravou do Veselí nad Moravou. Trať byla vybudována ve dvou etapách od 10. října 1887 do 1. října 1889. Provoz na trati na úseku Rohatec - Sudoměřice n. M. byl zahájen 1. října 1889 a na úseku Sudoměřice n. M. - Veselí n. M. již 10. října 1887.\n\nTrať je kategorizována jako regionální dráha. Při převzetí funkce provozovatele Správou železniční dopravní cesty v roce 2008 byla ještě úsekem celostátní dráhy.\n\n\n\n"}
{"id": "457535", "url": "https://cs.wikipedia.org/wiki?curid=457535", "title": "Explorer 4", "text": "Explorer 4\n\nExplorer 4 byl americký satelit, který vystartoval 26. července 1958. Přístroji jej vybavila skupina Dr. Jamese Van Allena. Ministerstvo obrany USA původně plánovalo dvě družice pro výzkum van Allenových pásů a zemské magnetosféry obecně.\n\nDo kosmu jej vynesla raketa Juno I, měla válcovitý tvar, vážila 25,5 kg, jeden oběh jí trval 110,2 minut. Přístroje provedly první detailní zkoumání protonů a elektronů uvězněných v radiačních pásech. Ovšem analýza těchto údajů byla velice obtížná, protože Explorer 4 neočekávaně změnil směr. Sonda přestala odesílat signály po 71 dnech, 5. října 1958. V atmosféře však shořel až 23. října 1959, po 454 dnech od začátku mise.\n\n"}
{"id": "457536", "url": "https://cs.wikipedia.org/wiki?curid=457536", "title": "Helmut Schmidt", "text": "Helmut Schmidt\n\nHelmut Heinrich Waldemar Schmidt (23. prosince 1918, Hamburk – 10. listopadu 2015, Hamburk) byl německý politik (SPD), ministr obrany, financí a v letech 1974–1982 spolkový kancléř Západního Německa.\n\nPo maturitě 1937 v Hamburku byl odveden a sloužil u protiletadlového dělostřelectva, v letech 1941 na východní a v letech 1944–1945 na západní frontě. Pro kritické výroky o Göringovi a NSDAP měl být postaven před soud, jeho vojenští nadřízení tomu ale zabránili tím, že ho stále přemísťovali. Na jaře 1945 byl zajat, po propuštění vystudoval ekonomii a v letech 1949–1953 vedl dopravní oddělení hamburského magistrátu. Roku 1942 se oženil s Hannelore Glaser, s níž měl dvě děti. Schmidt byl náruživý kuřák, kouřit začal v deseti letech a kouřil více než 40 cigaret denně.\nRoku 1945 vstoupil Schmidt do sociálně demokratické strany (SPD), v letech 1948/9 byl předsedou její studentské mládeže a v letech 1968–1984 místopředsedou strany. V letech 1953–1967 byl poslancem Spolkového sněmu a v letech 1958–1961 poslancem Evropského parlamentu. V letech 1961–1965 byl členem rady města Hamburku a získal si velkou popularitu při záplavách 1962.\n\nV první vládě Willyho Brandta (1969–1972) působil postupně ve funkcích ministra obrany, financí a hospodářství, V jeho druhé vládě (1972–1974) pak ve funkci ministra financí. Po rezignaci Willyho Brandta 1974 byl zvolen pátým kancléřem SRN. Během jeho vlády postihla i Německo vleklá naftová a hospodářská krize i řada teroristických atentátů tzv. Frakce Rudé armády. Jako kancléř se velmi spřátelil s francouzským prezidentem Giscardem d'Estaing a společně prosazovali další kroky evropské integrace i zřízení skupiny G7.\n\nKdyž roku 1977 Sovětský svaz rozmístil v Evropě rakety SS-20, snažil se Schmidt prosadit, aby je buď opět stáhl, anebo aby zde odpovídající rakety umístily i USA. Tím se rozešel s většinou své strany a ze sporů vznikla Strana zelených. Záměr přesto následující pravicové vlády prosadily. Roku 1982 ztratil Schmidt parlamentní většinu a místo něho byl kancléřem zvolen Helmut Kohl.\n\nSchmidt napsal řadu knih, od roku 1983 je spoluvydavatelem týdeníku \"Die Zeit\" a i po svém odchodu z politiky se vyjadřuje k aktuálním otázkám. Za svoji činnost dostal asi 30 čestných doktorátů, několik čestných občanství a mnoho různých cen. Působil a působí v řadě nadací a zdůrazňuje potřebu mravní obnovy. Roku 1997 uveřejnil návrh \"Obecné deklarace lidských povinností\" a na pozvání Václava Havla se zúčastnil i pražského Fora 2000.\n\n\n\n\n"}
{"id": "457537", "url": "https://cs.wikipedia.org/wiki?curid=457537", "title": "SG-1000", "text": "SG-1000\n\nSG-1000 (Sega Game 1000) byla první kazetová video-herní konzole od firmy Sega. Poprvé vyšla na Japonském trhu v Červenci, 1983. Konzole zde neměla příliš velký úspěch a prodávala se lépe do roku 1985 na Asijském trhu. Také vyšla na Novém Zélandu pod Grandstand Leisure Limited, Austrálii, Itálii, Španělsku a Jižní Africe. Konzole se nikdy neprodávala v její originální podobě v Severní Americe.\nVýrobce her Tsukada Original vytvořil Othello Multivision, což byl SG-1000 klon. Bit Corp. Dina 2-in-1 ColecoVision klon (Telegames Personal Arcade) vyšel v Severní Americe od společnosti Telegames, na kterém se daly hrát ColecoVision a SG-1000 hry. Další verze konzole byly: SG-1000 II(změněný design), Sega Mark III(vylepšený hardware), Sega SC-3000 (domácí počítač).\n\n\n007,\n3-Jin Mahjong,\nBank Panic,\nBomb Jack,\nBorderline,\nC-SO!,\nChack'n Pop,\nChallenge Derby,\nChampion Baseball,\nChampion Billiards,\nChampion Boxing,\nChampion Golf,\nChampion Ice Hockey,\nChampion Kendo,\nChampion Pro Wrestling\nChampion Soccer,\nChampion Tennis,\nChampionship Lode Runner,\nChoplifter,\nChuugaku Hisshuu Ei,\nCongo Bongo,\nDokiDoki Penguin Land,\nDragon Wang,\nDrol,\nElevator Action,\nExerion,\nFlicky,\nFlipper,\nGirl's Garden,\nGolgo 13,\nGP World,\nGulkave,\nGuzzler,\nH.E.R.O.,\nHang-On II,\nHome Mahjong,\nHustle Chumy,\nHyper Sports,\nLode Runner,\nMahjong,\nMonaco GP,\nN-Sub,\nNinja Princess,\nOkamoto Ayako no Match Play Golf,\nOrguss,\nOthello,\nPacar,\nPachinko,\nPachinko II,\nPitfall II,\nPop Flamer,\nQ*bert,\nRock N' Bolt,\nSafari Hunting,\nSafari Race,\nSega Galaga,\nSerizawa Yadan no Tsume Shogi,\nSG-1000,\nShinnyuushain Tooru-kun,\nSindbad Mystery,\nSoukoban,\nSpace Armor,\nSpace Invaders,\nSpace Mountain,\nSpace Slalom,\nStar Force,\nStar Jacker,\nSuper Tank,\nThe Black Onyx,\nThe Castle,\nWonder Boy,\nYamato,\nZaxxon,\nZippy Race,\nZoom 909\n\n"}
{"id": "457540", "url": "https://cs.wikipedia.org/wiki?curid=457540", "title": "Didovas", "text": "Didovas\n\nDidovas je jezero v západní Litvě, v okrese Telšiai, asi 4 km na východ od Žarėnů, v ChKO Varniai. Jezero je oválného tvaru. Délka ve směru východo-západním je 0,9 km, šířka do 0,4 km. Severní břeh je bažinatý, nízký; jižní břeh je vysoký, suchý. Do jezera přitéká řeka Kliurkė/(Mava), která opouší jezero jako jedna z největších řek Žemaitska Minija, v horním toku pod jménem Kliurkė/(Mava).\n\nNa jižním břehu jezera leží ves Karšteniai.\n"}
{"id": "457542", "url": "https://cs.wikipedia.org/wiki?curid=457542", "title": "Udajpur", "text": "Udajpur\n\nUdajpur (anglický přepis: \"Udaipur\", , dévanágarí: उदयपुर), známý také jako “Město jezer” je hlavním administrativním centrem distriktu Udajpur a nachází se ve státu Rádžasthán v západní Indii. Je historicky hlavním městem bývalého královstvím Mevár. Jezera Pičola, Fateh Sagar, Udaj Sagar a Svarúp Sagar nacházející se ve městě jsou považována za jedna z nejkrásnějších v zemi.\n\nUdajpur je známý také paláci, obzvláště Jezerním palácem, který se rozkládá na ostrově jezera Pičola. Mnohé z paláců byly přestavěny na hotely.\n\nUdajpur byl hlavním městem království Mevár, které patřilo rádžputskému rodu Sisodia. Za zakladatele Udajpuru je považován Rána (král) Udaj Singh a původní hlavní město Meváru bylo město Nagda, ležící na řece Banás severovýchodně od Udajpuru.\n\nPodle legendy se král Udaj Singh náhodou na lovu setkal s poustevníkem. Poustevník mu požehnal a na jeho radu král na místě setkání vystavěl dobře opevněný palác, kde se také usadil. Roku 1568 mughalský vládce Akbar dobyl město a významnou pevnost Chittorgarh a Udaj Singh byl nucen přesunout hlavní město do svého bydliště, čímž byl nově založený a dobře opevněný Udajpur.\nAkbar Mevár dlouho a těžce dobýval, protože ho mahárána Pratáp odmítal uznat za sobě nadřazeného. Jeden z hlavních generálů ve službách Akbara byl Man Singh I., král sousedního Dhúndháru, jehož hlavní město byl Amber.\n\nKdyž později mughalská moc zeslábla, vyhlásila místní šlechta nezávislost a získala zpět většinu Mevárského království s výjimkou pevnosti v Chittorgarh. Udajpur již hlavním městem státu zůstal a roku 1818 se jako knížecí stát připojil Britské Indii. Po vyhlášení indické nezávislosti roku 1947 přijal tehdejší mahárána novou indickou vládu a Mevár byl začleněn do indického státu Rádžasthán.\n\nUdajpur je dobře spojen se všemi hlavními městy Indie, po silnici, železnicí i letecky.\nMěsto leží na cestě mezi Dillím a Mumbají národní silnicí číslo 8, leží zhruba 700 km od každého z těchto měst. Cesty jsou v této oblasti zpevněné a vhodné i pro osobní automobily. Cesta autem z Džajpuru trvá asi 8 hodin, ze Suratu 9 hodin.\n\nUdajpurské letiště Dabok leží 24 km od centra města. Indian Airlines denně létají z Udajpuru do Džodpuru, Džajpuru, Aurangabadu, Mumbaje a Dillí . Denní lety do Udajpuru provozuje také Jet Airways a Kingfisher Airlines. Letiště by podle rozhodnutí regionální vlády mělo roku 2011 získat mezinárodní status.\n\nUdajpur je dlouhodobě dobře dostupný po železnici především z Dillí, Džajpuru a Ahmedabadu. Tato spojení nedávno rozšířil „Mewar Express“, který v Udajpuru spojuje navíc s městy Kóta a Mathura a „Ananya Express“ spojuje od roku 2007 Udajpur s Kalkatou. Udajpur nemá přímé vlakové spojení s jihem země, je obvykle nutné přestoupit v Ahmadabadu nebo Suratu.\n\nLeží na východním břehu jezera Pičola a skládá se z několika masivních kamenných paláců postavených v různých dobách po roce 1559. Palác poskytuje překrásný výhled na „Jag Niwas“ – hotel na jezeru Pičola a také na staré centrum města na druhé straně. Jako hlavní palácový vchod slouží velká klenutá brána, tzv. Tripolia, postavená roku 1725. Za ní vede cesta několika dvory na palácové terasy a do zahrad. V paláci se nachází Surádž Gokhda – místo, odkud mahárádžové v těžkých časech promlouvali k lidu. Dvůr zvaný Mor-čók (Paví dvůr) získal své jméno podle skleněné mozaiky, které zdobí jeho stěny. Patrně nejpozoruhodnějším z paláců je Chini Chitrashala, jehož stěny zdobí různé malby boha Krišny. V komplexu se nachází množství dalších oddílů – Dilkhush mahal, Sheesh mahal, Moti mahal a Krishna vilas. V dnešní době slouží většina z nich jako muzea a navštěvují je denně tisíce turistů.\n\nByl postaven v letech 1743-1746 z mramoru na ostrůvku Džag Nivas na jezeru Pičola a původně sloužil jako královský letní palác. Nyní byl přeměněn na pětihvězdičkový hotel a je provozován společností Taj Hotels Resorts and Palaces.\n\nMonzunový palác byl postaven mahárádžou Sadždžan Singhem roku 1884 a je znám též jako Sajjangarh. Jako bývalé letní sídlo mahárádžů leží na vrcholku kopce s krásným výhledem na město a jeho jezera. Palác byl pro nedostatek pitné vody vybaven důmyslným zařízením pro zachytávání dešťové vody.\nPevnost leží přibližně 5 km od Udajpuru v nadmořské výšce 940 metrů nad mořem. Nejlepší dobou k návštěvě paláce je období dešťů. Palác obklopuje přírodní rezervace (Sajjangarh Wildlife Sanctuary).\n"}
{"id": "457547", "url": "https://cs.wikipedia.org/wiki?curid=457547", "title": "Seznam československých ledních hokejistů na olympijských hrách", "text": "Seznam československých ledních hokejistů na olympijských hrách\n\nTučně = zlatoZOH xxx = stříbroZOH xxx = bronz\n\n"}
{"id": "457552", "url": "https://cs.wikipedia.org/wiki?curid=457552", "title": "ODP", "text": "ODP\n\nSpojení písmen O, D a P může označovat více věcí:\n\n"}
{"id": "457555", "url": "https://cs.wikipedia.org/wiki?curid=457555", "title": "Bodlina", "text": "Bodlina\n\nBodlina je tvrdá, dlouhému trnu nebo jehle podobná struktura, která se vyskytuje na těle různých zvířat. Tvoří je látka zvaná keratin. Bodliny obvykle slouží k obraně nebo odstrašení útočníka. \n\nZvířata vybavená bodlinami\n\n"}
{"id": "457556", "url": "https://cs.wikipedia.org/wiki?curid=457556", "title": "Châteldon", "text": "Châteldon\n\nChâteldon je vesnice či malé městečko ve francouzském departmentu Puy-de-Dôme v historické oblasti Auvergne v centrální Francii.\n\nChâteldon lze popsat jako vesnici se starobylým (středověkým) rázem nebo malé městečko v severní části území Auvergne. Původ města je doložen již v raném středověku a nachází se zde také mnoho staveb přibližně ze 14. století. Stále je také možno vidět původní městské opevnění.\n\nChâteldon leží na západní straně Montagne Bourbonnaise a severním okraji Livadois-Forez Park, což je největší přírodní park v Evropě. 19 kilometrů severně od Châteldonu leží známé lázeňské středisko Vichy a západně od městečka leží Limagne, kde se stékají řeky Allier a Dore.\n\nVlastníkem hradu Châteldon byl i francouzský politik a premiér Pierre Laval. Dodnes slouží jako výrazný orientační bod.\n\nChâteldon je také známý pro své uhličitanové minerální vody. Tato voda byla první těženou vodou ve Francii a byla dodávána i na dvůr Ludvíka XIV. do Versailles. Je využívána k léčbě zažívacích a diuretických problémů. Je bohatá na potaš, sodík a fluor. Voda je k dostání ve velkých hotelech po celé Francii a je vysoce ceněna.\n\n\"Počet obyvatel\"\n\n\n\n"}
{"id": "457568", "url": "https://cs.wikipedia.org/wiki?curid=457568", "title": "Hexyl-cinnamát", "text": "Hexyl-cinnamát\n\nHexyl-cinnamát (systematický název \"hexyl-(E)-3-fenylprop-2-enoát\", sumární vzorec CHO) je ester kyseliny skořicové a hexanolu. Jedná se o bezbarvou až světle žlutou kapalinu balzámové vůně, nerozpustnou ve vodě, rozpustnou v ethanolu. Používá se v parfémech a pro další podobné účely.\n"}
{"id": "457569", "url": "https://cs.wikipedia.org/wiki?curid=457569", "title": "Who Named It?", "text": "Who Named It?\n\nWho Named It? je anglickojazyčná databáze a slovník lékařských eponym a lidí spojených s jejich identifikací. Přestože se jedná o slovník, mnoho eponym a osob je prezentováno v rozsáhlých článcích s komplexní bibliografií. Internetové stránky jsou provozovány v Norsku lékařským historikem Ole Danielem Enersenem.\n\n"}
{"id": "457575", "url": "https://cs.wikipedia.org/wiki?curid=457575", "title": "Rio Tinto", "text": "Rio Tinto\n\nRio Tinto je nadnárodní těžařská společnost s centrálami v britském Londýně a australském Melbourne. Tato původně britská společnost zahájila svou těžební činnost v roce 1873 ve španělské Andalusii, konkrétně v okolí řeky řeky Rio Tinto (Červená řeka). Odtud také pochází název korporace .\n\nFirma patří mezi významné producenty železné rudy, bauxitu, hliníku, mědi, molybdenu, zlata, diamantů, uhlí, uranu, oxidu titaničitého nebo boru.\n\nTěžební aktivity firmy vyvolaly celou řadu problémů v řadě zemí celého světa.\n\nV 70. a v 80. letech 20. století byla Zátoka císařovny Augusty (Papua-Nová Guinea) znečištěna odpadem z dolu Panguna - jednoho z největších měděných dolů na světě. Tento problém přispěl ke vzniku separatistické Bougainvillské revoluční armády a k občanské válce na ostrově v letech 1989 až 1997.\n\nV 90. letech 20 století dceřiná firma Rio Tinto Zinc (RTZ) vyhrála mezinárodní výběrové řízení na průzkum ložisek zlata v České republice a projevila zájem o povolení těžbě zlata u obce Mokrsko ve středním Povltaví. Ta by představovala jámový lom o rozměrech 400 x 600 metrů a hloubce 200 metrů v prostoru Veselého vrchu a těžbu asi 50 miliónů tun horniny pro získání asi 40 tun zlata. Záměr vyvolal značný odpor veřejnosti a těžba nebyla povolena.\n\n\n\n"}
{"id": "457576", "url": "https://cs.wikipedia.org/wiki?curid=457576", "title": "Autorita (knihovnictví)", "text": "Autorita (knihovnictví)\n\nPojem autorita v knihovnické terminologii označuje ověřený a unifikovaný selekční údaj (heslo), který popisuje dokumenty a slouží k jejich vyhledávání v knihovních katalozích.\n\nAutority se dělí na jmenné (jména osob, rodin a rodů, názvy akcí a korporací apod.) a věcné (věcná témata, geografické termíny, formy a žánry, chronologické termíny apod.). Autority, resp. \"autoritní záznamy\" jsou soustředěny v databázích, tzv. \"souborech autorit\", většinou jako součást knihovního katalogu. Hlavním a nejdůležitějším prvkem autoritního záznamu je \"záhlaví\", tj. ta podoba slovního vyjádření pro daný pojem, která byla zvolena jako preferovaná. Autoritní záznamy dále mohou obsahovat \"odkazy\" na jiné formy záhlaví (např. pseudonymy osob, synonyma apod.) a poznámky (např. stručné biografické údaje o osobě apod.).\n\n"}
{"id": "457577", "url": "https://cs.wikipedia.org/wiki?curid=457577", "title": "Explorer 5", "text": "Explorer 5\n\nExplorer 5 byl americký satelit o hmotnosti 16,86 kg.\n\nNosnou raketou byla Juno I, která odstartovala 24. srpna 1958. Mise byla neúspěšná, protože do rakety po odpojení narazila tryska.\n"}
{"id": "457583", "url": "https://cs.wikipedia.org/wiki?curid=457583", "title": "Edward Palmer", "text": "Edward Palmer\n\nEdward Palmer (12. ledna 1829 Hockwold-cum-Wilton – 10. dubna 1911 Washington) byl americký botanik a archeolog.\n\nPalmer strávil většinu svého života v USA, kde byl zaměstnán u \"U.S. Department of Agriculture\" jako botanik. Roku 1891 vedl expedici zkoumající flóru a faunu v Kalifornii a hlavně v Death Valley. Sbíral také rostliny Mexika a Jižní Ameriky a kolem 200 rostlin a jeden rostlinný druh (Palmerella) je pojmenováno po něm.\n\nPalmer byl také činný v počátcích americké archeologie. Mezi lety 1882 až 1884 pracoval jako asistent pro \"Bureau of American Ethnology\". Cílem expedice bylo prozkoumání indiánských mohyl na východě USA. Palmer prováděl vykopávky hlavně v Arkansasu, ale byl také v Alabamě, Louisianě, Mississippi, Tennessee a Georgii. V Georgii zkoumal oblast Kolomoki. Po rozsáhlých vykopávkách prohlásil, že nenašel nic, kromě keramických střepů a usazenin popela.\n\nPo dokončení archeologických průzkumů se Palmer až do své smrti věnoval botanice.\n\n"}
{"id": "457586", "url": "https://cs.wikipedia.org/wiki?curid=457586", "title": "Rolf Rendtorff", "text": "Rolf Rendtorff\n\nRolf Rendtorff (10. května 1925, Preetz − 1. dubna 2014) byl německý evangelický teolog, jenž po mnoho let působil na Univerzitě Ruprechta-Karla v Heidelbergu. Tři roky byl rovněž rektorem této univerzity.\n\nBěhem druhé světové války sloužil Rendtorff v letech 1942–1945 u válečného námořnictva. Po válce v letech 1945–1950 studoval evangelickou teologii v Kielu, Göttingenu a Heidelbergu. Habilitoval se pro Starý zákon. Roku 1958 se stal profesorem Starého zákona na Církevní vysoké škole v Berlíně a zde v letech 1962-1963 zastával pozici rektora. Roku 1963 se stal profesorem starozákonní teologie na heidelberské univerzitě a v letech 1964-1965 byl děkanem teologické fakulty. V letech 1970-1972 pak vykonával funkci rektora této univerzity. Rendtorff se aktivně angažoval v židovsko-křesťanském dialogu.\n\n"}
{"id": "457591", "url": "https://cs.wikipedia.org/wiki?curid=457591", "title": "Charles Christopher Parry", "text": "Charles Christopher Parry\n\nCharles Christopher Parry (28. srpen 1823 Admington, Gloucestershire – 20. února 1890 Davenport) byl americký botanik a horolezec.\n\nParry se narodil v Anglii a roku 1832 se s rodiči přestěhoval do New Yorku. Studoval medicínu na Kolumbijské univerzitě a botaniku u Johna Torreye, Asy Graye a George Engelmanna Roku 1846 se přestěhoval do Davenportu, kde krátce pracoval jako lékař. V letech 1848 až 1855 se připojil k United States and Mexican Boundary Survey jako chirurg a botanik. Vytvořil sběrem rostlin podél mexicko-americké hranice rozsáhlou sbírku rostlin, později sbíral i v Coloradu a Utahu. Objevil i mnoho dosud nepopsaných rostlin. Několik nese i jeho jméno.\n\nJeho archiv uchovává Státní univerzita v Iowě.\n\n"}
{"id": "457592", "url": "https://cs.wikipedia.org/wiki?curid=457592", "title": "Telugu", "text": "Telugu\n\nTelugu má více významů:\n\n"}
{"id": "457593", "url": "https://cs.wikipedia.org/wiki?curid=457593", "title": "Standartenführer", "text": "Standartenführer\n\nStandartenführer byla hodnost příslušníků paramilitárních jednotek NSDAP oddílů SA a SS. Tato hodnost byla prvně založena jako titul v roce 1925 a v roce 1928 se stala jednou z prvních vyšších nacistických důstojnických hodností. Tato hodnost byla udělována těm členům SA a SS, kteří veleli jednotkám známým jako \"\"Standarte\"\", které měly velikost pluku s počtem 300 až 500 mužů.\n\nV roce 1929 byla hodnost Standartenführer rozdělena do dvou oddělených hodností – \"Standartenführer (I)\" a \"Standartenführer (II)\". Toto rozdělení však bylo zrušeno v roce 1930, když SA i SS rozšířily svůj hodnostní systém pro více důstojnických postů a tím nebyly dvě hodnosti \"Standartenführer\" potřeba.\n\nV roce 1933 se Adolf Hitler dostává v Německu k moci a hodnost Standartenführer je zavedena jako nejvyšší hodnost pro důstojníky v poli. Hodnost byla menší než Oberführer, která byla považována za generálskou hodnost SA i SS. S vypuknutím druhé světové války se hodnost Standartenführer velice rozšířila.\n\nU Waffen-SS byla hodnost považována za ekvivalent k hodnosti plukovník (\"Oberst\") v německé armádě.\n\nLímcové hodnostní označení pro Standartenführera se skládalo ze samostatného dubového listu zobrazeného v černém pozadí na obou stranách límce. Standartenführer byla také první hodnost SA i SS, u které nebylo zobrazováno límcové označení jednotky. Od roku 1938 byly novější uniformy SS doplněny nárameníky armádního plukovníka.\n"}
{"id": "457594", "url": "https://cs.wikipedia.org/wiki?curid=457594", "title": "Roberto Fonseca", "text": "Roberto Fonseca\n\nRoberto Fonseca (* 29. březen 1975, Havana, Kuba) je kubánský jazzový pianista a skladatel. Hudbou byl obklopený už od dětství. Jeho otec je bubeník, jeho matka – Mercedes Cortes Alfaro – je profesionální zpěvačka (zpívá i na albu \"Zamazu\"). Jeho dva starší nevlastní bratři hrají na bicí a piano a také si dokázali vydobýt mezinárodní prestiž.\n\nJako dítě hrál Roberto Fonseca na bicí, od osmi let se už ale věnuje hlavně pianu. Už ve svých čtrnácti začal skládat zajímavý mix amerického jazzu a tradičních kubánských rytmů. V patnácti si už zahrál na Jazz Plaza Festivalu v Havaně.\n\nFonseca studoval kompozici na prestižní kubánské konzervatoři. I přestože často tvrdí, že byl velmi špatným studentem, školu nakonec dokončil.\n\nJeho první deska \"En El Comienzo\", kterou nahrál s Javierm Zalbou a skupinou Temperamento, byla v roce 1999 oceněna jako nejlepší kubánské jazzové album. Tento úspěch přiměl Fontescu k práci na dvou dalších sólových deskách: \"Tiene Que Ver\" and \"Elengo\". Obě kombinují latin jazz, drum and bass, hip-hop a afrokubánské rytmy. V této době pracoval také jako doprovodný klavírista, hip hopový producent, skladatel filmové hudby a živil se dokonce i předváděním módy. Roberto Fonseca si vysloužil přídomek „nejslibnějšího a nejvýznamnějšího kubánského hudebního talentu“, „opravdového objevu“ či „mimořádného pianisty své generace“ .\n\nO dva roky později nahrál v Japonsku desku: \"No Limit: Afro Cuban Jazz\". Stejný rok také začal vystupovat s Buena Vista Social Clubem, kde nahradil Rubéna Gonzáleze. Potkal se tak s kubánskými legendami jako Ibrahimem Fererrem nebo Manuelem Galbánem. S Buena Vista Social Clubem tak odehrál více než 400 koncertů po celém světě.\n\nV roce 2007 vychází kritikou ceněné album \"Zamazu\", které mu zajistilo mezinárodní úspěch. V roce 2009 vyšlo album \"Akokan\".\n\nRoberto Fonseca vystupuje s ohromným entuziasmem živě, předvádí na jevišti ohromující výkony a jeho přístup ke klavíru je naprosto virtuosní, vášnivý, všestranný, leckdy takřka orchestrální. Ferrer k tomu podotknul: „Jen ho nechte, ať si hraje!“ Fonseca, jehož klavírní umění mísí tradiční kubánský soul a jazz, tvoří na klávesách neuvěřitelné, energií nabité škály, v nichž můžeme zaslechnout stopy Monkovy odměřenosti i jemný smysl pro poetické melodie.\n\n\n"}
{"id": "457599", "url": "https://cs.wikipedia.org/wiki?curid=457599", "title": "Ascoli Piceno", "text": "Ascoli Piceno\n\nAscoli Piceno [\"askoli pičéno\"] ( ) je italské historické město v oblasti Marche a hlavní město stejnojmenné provincie. Leží na soutoku řeky Tronto a říčky \"Torrente Castellano\", asi 25 km od pobřeží Jaderského moře. Ze tří stran je obklopeno horami a v jeho sousedství leží dva národní parky: \"Monti Sibillini\" a \"Monti della Laga\". Město má asi 50 tisíc obyvatel, je sídlem univerzity a biskupství.\n\nUž za římské republiky tudy procházela silnice \"Via Salaria\", kudy se do Říma dovážela sůl. O významu města svědčí, že se zde zachovaly tři římské mosty, brány a zbytky hradeb, vykopávky odkryly římské divadlo a řadu dalších staveb. Také půdorys historické části města s pravoúhlými bloky a základním křížem ulic je patrně římského původu. Roku 268 př. n. l. bylo připojeno k Římu jako \"foederata\" a roku 89 př. n. l. po vzpouře dobyto a zničeno republikánským vojevůdcem Pompeiem Strabonem. V raném středověku bylo zničeno Ostrogóty a v letech 593–789 bylo součástí lombardského Vévodství spoletského. Později je ovládli Frankové, ale městu pak vládli místní biskupové. Roku 1189 vznikla samosprávná republikánská obec, ale vnitřní spory a úpadek umožnily, aby se ho ve 14. století zmocnil kondotiér Galeozzo Malatesta a v 15. století Francesco Sforza. Toho občané sice roku 1482 vyhnali, stali se však součástí papežského státu až do roku 1860, kdy byla celá oblast Marche připojena k Italskému království.\n\n\nVe městě působí fotbalový klub Ascoli Calcio 1898.\n\nBivio Giustimana, Campolungo-villa sant'Antonio, Caprignano, Carpineto, Casa circondariale, Casalena, Casamurana, Case di Cioccio, Casette, Castel di Lama stazione, Castel Trosino, Cervara, Colle, Colle san Marco, Colloto, Colonna, Colonnata, Faiano, Funti, Giustimana, Il Palazzo, Lago, Lisciano, Lisciano di Colloto, Montadamo, Morignano, Mozzano, Oleificio Panichi, Palombare, Pedana, Piagge, Pianaccerro, Poggio di Bretta, Polesio, Ponte Pedana, Porchiano, Rosara, San Pietro, Santa Maria a Corte, Talvacchia, Taverna di mezzo, Trivigliano-villa Pagani, Tronzano, Valle Fiorana, Valle Senzana, Valli, Vena piccola, Venagrande, Villa S. Antonio.\n\n\n\n"}
{"id": "457603", "url": "https://cs.wikipedia.org/wiki?curid=457603", "title": "Dieter Quester", "text": "Dieter Quester\n\nDieter Quester (30. května 1939, Vídeň) je bývalý rakouský automobilový závodník, účastník mistrovství světa Formule 1.\n\nDieter Quster je závodník, který se objevil snad ve všech kategoriích motoristického sportu, včetně jízdy na motorových člunech, kde překonal několik rekordů. Od mládí jezdil motocyklové závody, plochou dráhu na ledě, dělal kaskadérské kousky s automobily, létal, lyžoval, zkusil jízdu na bobech a mnoho dalších disciplín. Automobilový sport nemohl tedy zůstat stranou a tak jeho začátky vedly ke spideru Porsche, který zakoupil od Jochena Rindta. Po účinkování u značek Porsche, Abarth a Alfa Romeo se stal továrním jezdcem u BMW. Pokračoval u Marchu a nakonec jako jezdec týmu Surtees vstoupil do F2 a F1.\n\nDieter do F1 nakoukl již v roce 1971, když měl startovat v týmu Surtees na Nürbugringu a Zeltwegu. Jeho vůz byl připraven, ale sponzor na něho nějak zapomněl, a tak si Surtees jako náhradu vybral dalšího rakouského jezdce dr. Helmuta Marka, s kterým se ale nepohodl. Nakonec se dr. Marko nedokázal kvalifikovat na McLarenu, stejně tak jako se stejným vozem i Jo Bonnier. U Questera se v kolonce startů objevilo \"not present\" a startovní číslo 26 tentokrát neodstartovalo.\nDruhá šance přišla až v roce 1974, na domácí Velké ceně. Ve třiceti pěti letech se tak konečně dočkal v týmu Memphis International Team Surtees na voze Surtees T16 se startovním číslem 30. Dokončil na devátém místě s vynechávajícím vstřikováním paliva.\n\n\n\n\n\n"}
{"id": "457605", "url": "https://cs.wikipedia.org/wiki?curid=457605", "title": "Kayserův–Fleischerův prstenec", "text": "Kayserův–Fleischerův prstenec\n\nKayserovy–Fleischerovy prstence (zkráceně K–F prstence) jsou tmavé prstence, které se objevují kolem oční duhovky. Jsou způsobeny hromaděním mědi v těle, zejména v důsledku onemocnění jater. Jsou pojmenovány po německých oftalmolozích Dr. Bernhardu Kayserovi a Dr. Bruno Fleischerovi, kteří je poprvé popsali v letech 1902 a 1903. Původní teorie předpokládala vznikl K–F prstenců v důsledku ukládání stříbra; že obsahují měď, bylo poprvé dokázáno v roce 1934.\n\nJelikož Kayserovy–Fleischerovy prstence nezpůsobují žádné symptomy, je běžné, že jsou odhaleny během vyšetření jiných zdravotních potíží. Počáteční stádium může být zjištěno pomocí štěrbinové lampy dříve, než se prstence stanou viditelné pouhým okem.\n\nPrstence tvoří měď, která se usazuje v místě, kde rohovka přechází v bělimu (skléru), tj. limbu rohovky v Descemetově membráně, a na první pohled vypadají jako půlměsíce v horní části rohovky. Spodní část půlměsíce, v dolní části rohovky (na 6 hodinách), se vybarví následně, čímž dojde k obkroužení rohovky.\n\nKayserovy–Fleischerovy prstence jsou příznakem Wilsonovy choroby, která spočívá v hromadění mědi v důsledku defektu enzymu transportujícího měď. To vede k ukládání mědi v těle, především v játrech a mozku. Nejčastějším projevem onemocnění je jeho neurologická forma doprovázená různorodými příznaky, mezi které patří třes, zhoršení řeči, snížená mimika, poruchy koordinace a další. Kombinace neurologických symptomů, nízká hladina krevního ceruloplazminu a Kayserovy–Fleischerovy prstence jsou diagnostickými symptomy Wilsonovy choroby.\n\nDalšími příčinami K–F prstenců je cholestáza (ucpání žlučovodu), primární biliární cirhóza a „kryptogenní“ cirhóza.\n\n\n"}
{"id": "457610", "url": "https://cs.wikipedia.org/wiki?curid=457610", "title": "Casa Estrella del Benfica", "text": "Casa Estrella del Benfica\n\nCasa Estrella del Benfica je fotbalový klub z Andorry hrající Segona Divisió. Byl založen roku 2003. Klub hraje na stadionu Estadio Comunal de Aixovall s kapacitou 1 800 diváků.\n"}
{"id": "457612", "url": "https://cs.wikipedia.org/wiki?curid=457612", "title": "Formaldehyd", "text": "Formaldehyd\n\nMetanal (systematický název \"methanal\", běžně formaldehyd) je nejjednodušší aldehyd. Je to jeden z karbonylových (tedy kyslíkatých) derivátů uhlovodíků. Jeho molekulový vzorec je CHO, funkční HCHO. V potravinářství má označení E 240, ale v České republice je jeho používání v potravinářství zakázáno.\n\nVzhledem k jeho širokému použití, toxicitě a těkavosti je působení formaldehydu významným faktorem pro lidské zdraví. Formaldehyd byl Mezinárodní agenturou pro výzkum rakoviny klasifikován jako karcinogen skupiny 1, tedy prokázaný karcinogen pro člověka.\n\nMetanal vzniká oxidací methanolu, při této reakci se používá atomární kyslík:\n\nMůže být připraven také ze syntézního plynu za přítomnosti katalyzátorů:\n\nMetanal je bezbarvý, štiplavě páchnoucí, jedovatý plyn. Snadno podléhá polymerizaci. Ve vodě je dobře rozpustný (stejně jako v dalších polárních rozpouštědlech; v nepolárních rozpouštědlech se rozpouští špatně), jeho rozpouštěním vzniká 35–50% roztok, v jehož podobě je metanal nejčastěji k dispozici na trhu. Ten se nazývá formalín, polymerizací se mění na bílou pevnou látku nazývanou paraformaldehyd. Komerční vodné roztoky se pro ochranu před polymerizací stabilizují přísadou methanolu. Při 150 °C se metanal rozkládá na methanol a oxid uhelnatý.\n\nV životním prostředí je metanal běžně přítomen, velká množství vznikají v troposféře oxidací uhlovodíků (jen z methanu cca 4×10 kg ročně - pro srovnání, celková roční průmyslová výroba činí cca 3,5×10 kg), v menší míře rozkladem rostlinných zbytků a transformací chemikálií uvolňovaných z listí. Působením slunečního záření se metanal rychle oxiduje na oxid uhličitý, reaguje také s hydroxylovými radikály. poločas rozpadu v atmosféře je v řádu hodin. Z vodných roztoků se vypařuje pomaleji než voda. Ve vodním prostředí a v půdě je rychle odbouráván mikroorganismy.\n\nZnačná část se využívá k výrobě polymerů a dalších chemikálií. Formaldehydové polymery se používají na výrobu hnojiv, papíru, překližek, izolací, třískových desek a mnoha spotřebních produktů.\n\nNejvětší část formaldehydu (25 %) se spotřebuje na výrobu močovino-formaldehydových pryskyřic. Tyto pryskyřice se používají např. jako lepidla pro překližky a koberce. Můžou se z nich také vyrábět lisované produkty nebo pěnové izolace. Druhá největší část formaldehydu (15 %) se spotřebuje na výrobu kvalitního japonského porcelánu NIKKO.\nZ formaldehydu se vyrábějí i další chemikálie, např. pentaerythritol (používá se k výrobě nátěrů a výbušnin), difenyl diisokyanát (složka polyuretanových nátěru a pěn), hexamethylentetraamin (\"tuhý líh\", \"urotropin\", výroba fenol-formaldehydových pryskyřic a výbušnin),\nkyselina nitrilotrioctová, methylendianilin a komplexotvorná činidla (kyselina ethylendiamintetraoctová EDTA). Dále se používá v textilním (viz Formaldehyd v textiliích) a fotografickém průmyslu, při elektropokovování, jako inhibitor koroze kovu, stabilizátor benzínu a prostředek ke konzervaci dřeva. Slouží také k výrobě barviv, povrchové aktivních látek, extrakčních činidel.\n\nFormaldehyd zabíjí většinu bakterií, proto se používá také jako konzervační prostředek pro některé potraviny, kosmetiku a léčivá a jako čisticí, desinfekční a sterilizační prostředek. V zemědělství slouží k desinfekci půdy a semen a jako insekticid a fungicid. Značné využití má také v lékařství a v oblasti veterinární. Vodný roztok se běžně používá pro konzervaci biologického materiálu a k balzamaci lidských těl. Vodný roztok formaldehydu s fenolem, tetraboritanem sodným a glycerolem se nazývá Galli-Valeriův roztok (lat. \"Solutio Galli-Valerio\") Používá se k dezinfekci lékařských nástrojů.\n\nFormaldehyd je také součástí očkovacích látek.\n\nDo těla metanal vstupuje především vdechováním a požitím. V plicích a trávicím ústrojí se snadno vstřebává. Přes kůži se vstřebává jen slabě. Podléhá velmi rychlému metabolismu, takže při vdechování nižších koncentrací není zaznamenán nárůst jeho hladiny v krvi. Metabolity (kyselina mravenčí a oxid uhličitý) vstupují do makromolekul jednouhlíkovými metabolickými drahami nebo jsou vyloučeny přes plíce a ledviny. Metanal, který není zmetabolizován, může přímo na místě svého vstupu do těla reagovat s makromolekulami a způsobovat zesíťování DNA.\n\nMetanal má štiplavý zápach, snadno rozpoznatelný i při nízkých koncentracích. Dráždí kůži, oči a dýchací cesty. Byly zaznamenány příznaky astmatu, nicméně nebyl prokázán senzibilizační účinek. Může docházet k senzibilizaci kůže, pokud je vystavena roztokům o koncentraci nad 2 %.\n\nAkutní expozice malým dávkám formaldehydu vyvolává bolesti hlavy a zánět nosní sliznice. Vyšší koncentrace způsobuje vážné podráždění sliznic a respirační problémy, např. zánět průdušek a otok nebo zánět plic. U citlivých jedinců může formaldehyd vyvolávat astma a záněty kůže. Chronická expozice způsobuje zánět průdušek. Formaldehyd dráždí oči a vyvolává slzení. Vyšší koncentrace mohou vyvolat zákal rohovky nebo i ztrátu zraku. Částečně se vstřebává kůží a může způsobovat podráždění nebo alergické reakce. Poškození se může objevit až několik hodin po expozici.\n\nPři požití může dojít k poleptání až proděravění sliznice. Toxický efekt zvyšuje přítomnost methanolu jako stabilizačního činidla. V těle se formaldehyd přeměňuje na kyselinu mravenčí, která zvyšuje kyselost krve a vede k dušnosti, snížení tělesné teploty, kómatu a v závažných případech až ke smrti. Kromě zvýšení kyselosti může formaldehyd poškozovat centrální nervovou soustavu.\n\nFormaldehyd byl Mezinárodní agenturou pro výzkum rakoviny klasifikován jako karcinogen skupiny 1, tedy prokázaný karcinogen pro člověka. Nicméně nebyl prokázán významný karcinogenní potenciál. Některé studie indikovaly v souvislosti s expozicí metanalu zvýšený výskyt pouze u nádorů nosu a nosohltanu. Nebyla prokázána teratogenita ani reprodukční toxicita.\n\nFormaldehyd je součástí spalin naftových i benzínových motorů.\n\nPřibližně 40% (35–50%) vodný roztok formaldehydu se nazývá formalín (viz kapitoly Vlastnosti a Použití).\n\n\n"}
{"id": "457617", "url": "https://cs.wikipedia.org/wiki?curid=457617", "title": "Dingli Swallows FC", "text": "Dingli Swallows FC\n\nDingli Swallows FC je maltský fotbalový klub z města Dingli, které se nachází na severu země. Klub se v Maltese First Division 2008/2009 umístil na prvním místě. Domácí dresy jsou modro-červená s červenými pruhy, barva na cizích hřištích je stejná. Klub sídlí na stadionu Corradino Stadium.\n\n"}
{"id": "457618", "url": "https://cs.wikipedia.org/wiki?curid=457618", "title": "Seznam obcí v departementu Isère", "text": "Seznam obcí v departementu Isère\n\nToto je seznam obcí v departementu Isère ve Francii, jichž je celkem 533:\n"}
{"id": "457619", "url": "https://cs.wikipedia.org/wiki?curid=457619", "title": "Internetový časopis", "text": "Internetový časopis\n\nInternetový časopis, též online magazín nebo zkráceně e-zin (z „elektronického magazínu“), je časopis, který je dostupný čtenářům on-line prostřednictvím internetu. \n\nInternetové časopisy vznikly spojením tištěných a internetových medií. Jejich hlavním rozdílem oproti klasickým tištěným časopisům je interaktivnost a takřka neomezený obsah, který je limitován pouze datovou kapacitou. K prohlížení internetových časopisů je zapotřebí připojení k internetu a často také aktuální verze flash playeru. \n\nCo se obsahové stánky týče, nabízí možnosti využití vizuálních i audiovizuálních prvků, a dovoluje tudíž články prokládat různými videi, zvukovými soubory nebo aplikacemi. Čtenáři je tak možné poskytnout nejen textovou část, ale např. k recenzi nového automobilu připojit i videozáznam z testovací jízdy, popř. záznam zvuku motoru pří zvýšených otáčkách.\n\n"}
{"id": "457620", "url": "https://cs.wikipedia.org/wiki?curid=457620", "title": "Administrátor", "text": "Administrátor\n\nAdministrátor (z lat. \"ad-ministrare\", spravovat, obsluhovat) může označovat:\n\n"}
{"id": "457622", "url": "https://cs.wikipedia.org/wiki?curid=457622", "title": "Jo Vonlanthen", "text": "Jo Vonlanthen\n\nJoseph (Jo) Vonlanthen (31. května 1942, St. Ursen) je švýcarský automobilový závodník, účastník mistrovství světa Formule 1.\n\nJo Vonlanthem je jedním z jezdců, u kterých neplatí, že do F1 vede cesta přes úspěchy v nižších kategoriích. Tento Švýcar vlastnící autoservis závodil jen pro zábavu a nikdy nebyl továrním jezcem. Několik let jezdil F3 s vozy Tecno, Brabham a GRD. V březnu 1973 debutoval ve F2. Do F1 se začal chystat, když se měla jet GP Švýcarska na francouzském okruhu Dijon, ale tento krok se neuskutečnil. jenže \"Jo\" se nakonec dočkal, když vyjednával se Surteesem, Hillovým týmem Lola, s lordem Heskethem a nakonec zakotvil u Williamsu.\n\n\n"}
{"id": "457623", "url": "https://cs.wikipedia.org/wiki?curid=457623", "title": "Onkání", "text": "Onkání\n\nOnkání je v některých jazycích způsob oslovování jedné osoby pomocí 3. osoby jednotného čísla.\n\nOnkání se v češtině užívalo převážně v 18. století při rozhovorech dospělých osob s dětmi, nebo osob s jejich služebnými. Užívalo se převážně v rodinách vyšších tříd. V dnešní době v češtině již zpravidla zaniklo, v některých případech se však užívá při oslovení jako nahrazení titulu, a vyjadřuje tak zdvořilost mluvčího. Kromě češtiny se onkání vyskytuje i ve švédštině, finštině, italštině a polštině. V polštině však nezaniklo a i nadále je tu převládající zdvořilostní formou. Španělština oslovování ve 3. osobě používá taktéž – ve významu vykání – a to i pro množné číslo – zájmena \"tú\" (2. os. jedn. č.) resp. \"vosotros\" (2. os. množ. č.) se nahradí \"usted\" resp. \"ustedes\". Portugalština oslovování ve 3. osobě používá taktéž – ve významu vykání – a to i pro množné číslo – zájmena \"tu\" (2. os. jedn. č.) resp. \"vós\" (2. os. množ. č.) se nahradí \"você\" resp. \"vocês\".\n\nPříklady: On už je tady? Počkal jen chvíli. (\"Už jsi tady? Počkej jen chvíli\".)\nPříklady nahrazení titulu: Přeje si pan ředitel něco? Může pán chvíli počkat? (\"Pane řediteli, přál byste si něco? Mohl byste, pane, chvíli počkat?\")\n\n"}
{"id": "457625", "url": "https://cs.wikipedia.org/wiki?curid=457625", "title": "Ahmadábád", "text": "Ahmadábád\n\nAhmadábád (\"Amdávád\") (anglicky: Ahmedabad, gudžarátsky:અમદાવાદ \"Amdāvād\", hindsky: अहमदाबाद ) je největším městem státu Gudžarát. Leží na březích řeky Sabarmatí a patří k jedné z největších městských aglomerací v Indii s populací přes 5,2 miliónu obyvatel (52 lakhů). V letech 1960 – 1970 byl hlavním městem státu Gudžarát, následně bylo hlavní město přesunuto do Gándhínagaru. V hovorové gudžarátštině se nazývá Amdávád. Historické jádro města je od roku 2017 součástí světového kulturního dědictví UNESCO.\n\nAhmadábád založil roku 1411 sultán Ahmad Šáh přímo plánovitě jako hlavní město sultanátu Gudžará a město dnes nese jeho jméno. K prudkému rozvoji města došlo za doby britské nadvlády, kdy byly v Ahmadábádu umístěny vojenské kasárny. V té době byl Ahmadábád začleněn do bombajské správy, ale i tak zůstal nejdůležitějším městem Gudžarátu. K rozvoji významně přispěl rozmach textilního průmyslu, v té době si Gudžarát vysloužil označení „Manchester východu“. V první polovině 20. století se město stalo jedním z center indického hnutí za nezávislost, bylo místem mnoha kampaní a projevů občanské neposlušnosti za účelem získání občanských práv a politické nezávislosti.\n\nSe vznikem státu Gudžarát získal Ahmadábád prominentní postavení jako politické i finanční centrum státu. Dřívější prašné cesty získaly pevný povrch a zmizela i velká část slumů (které jsou ale zvláště dále od centra časté).\n1. května 1960 se Ahmadábád stal hlavním městem státu Gudžarát, důvodem bylo oddělení od státu Bombej. Během následujícího období vzniklo ve městě mnoho vzdělávacích i výzkumných institucí.\n\nV posledních letech stihly Ahmadábád tři pohromy. 26. ledna 2001 jí bylo ničivé zemětřesení o síle 6,9 Richterovy stupnice. Zřítilo se asi 50 vícepatrových budov, pod nimiž zahynulo 752 lidí.\n\nNásledující rok vypukly velké nepokoje mezi hinduisty a muslimy, které paralyzovaly život ve městě na déle než měsíc. Zahynulo při nich více než 1000 lidí (oficiálně 790 muslimů a 254 Hindů) a více než 150 000 obyvatel uprchlo ze svých domovů.\n\nTřetím byl teroristický útok 26. července 2008. Bylo při něm odpáleno na 17 náloží, které zabily 56 lidí a na 200 zranily. K útoku se přihlásily dvě skupiny, Indičtí mudžahedíni a muslimská militantní organizace Harkat-ul-Jihad-al-Islami.\n\nTaké známý jako Gándhího ášram, Haridžan ášram nebo Satjagraha ášram leží na předměstí Ahmadábádu na pobřeží řeky Sabarmatí, asi 6km od městské radnice. Tento ášram byl jedním z míst, kde žil Mohandas Karamchand Gándhí. Místo bylo indickou vládou přestavěno na národní památník. Z tohoto ášramu vyrazil 12. března 1930 Gándhí se svými 78 společníky na svůj protestní pochod proti britskému Solnému zákonu, který uvalil na indickou sůl tak vysokou daň, aby byla v Indii dražší než sůl britská. Tento pochod pozvedl indické masy k velkým protestům, na které Britové reagovali uvězněním 60 000 Indů.\n\nJe prvním chrámem hindské sekty Svámínárájan Sampradaj. Byl postaven podle instrukcí zakladatele sekty, Svámínárájana, v 19. století. Stavba je velmi bohatě vyzdobena zelenými a žlutými soškami hinduistických bohů a bohyň, všechny postavy jsou zobrazeny v přepychových šatech. Chrám přitahuje mnoho lidí, hinduistů i turistů a zejména o svátky Diwali bývá naplněn k prasknutí. Součástí chrámu je i několikapatrová ubytovna a také lékařská klinika.\nChrám džinistické sekty, který upoutá především velmi složitě vytesané výzdoby na stěnách a rozhodně patří k nejkrásnějším džinistickým chrámům v Ahmadábádu. Byl postaven v 19. století bohatým džinistickým obchodníkem a chrám je zasvěcen Dharmanáthovi, což byl v 15. století žijící tírthankar (člověk, který uchovává osvícení – dokonalé znalosti skrze asketismus a který se stal duchovním vůdcem).\n\n\n\n"}
{"id": "457627", "url": "https://cs.wikipedia.org/wiki?curid=457627", "title": "Přírodovědecká fakulta Univerzity Karlovy", "text": "Přírodovědecká fakulta Univerzity Karlovy\n\nPřírodovědecká fakulta Univerzity Karlovy (PřF UK, lat. \"Facultas Rerum Naturalium\") je jedna ze 17 současných fakult Univerzity Karlovy.\n\nVznikla v roce 1920 oddělením přírodovědeckých a matematických oborů od tehdejší filosofické fakulty. V meziválečném období došlo k značnému rozvoji a na její půdě působila celá řada významných osobností. Fakulta a její areál na pražském Albertově byly svědky důležitých dějinných událostí, studentské manifestace v listopadu 1939 a o padesát let později listopadové demonstrace studentů 17. listopadu 1989.\n\nNa pražské univerzitě se již od jejího vzniku vyučovaly některé přírodovědné obory a s univerzitou je spjata celá řada významných středověkých osobností z oblasti biologie člověka, botaniky, astronomie, chemie a dalších oborů. Dlouhou dobu však v Praze nebyla vysokoškolská instituce, jež by se na výuku přírodovědy zaměřovala. Její roli zastávala zejména pražská polytechnika, případně lékařská a filosofická fakulta UK. Na počátku 20. století se začalo uvažovat o vytvoření svébytné přírodovědecké fakulty, a to jejím odštěpením z existující filosofické fakulty. První návrh tohoto typu byl podán profesorským sborem v roce 1908 a jeho obrysy se začaly realizovat zejména v souvislosti s výstavbou nového areálu na Albertově a Karlově. Uskutečnění tohoto plánu zbrzdila první světová válka a fakulta tak oficiálně vznikla až 24. června 1920. Výuka na fakultě byla zahájena od zimního semestru 1920/21 a prvním děkanem fakulty se stal matematik Karel Petr. Absolventům byl udělován titul RNDr.\n\nU zrodu přírodovědecké fakulty stáli profesoři mladší generace, jako byl Bohumil Němec, František Slavík a Karel Petr. První jmenovaný se o to zasadil mimo jiné jako poslanec Národního shromáždění. Mimo biologické, chemické a geologické obory se v této době na Přírodovědecké fakultě vyučovaly také matematika, fyzika, meteorologie, klimatologie a konečně také farmacie. Z významných osobností PřF UK té doby není možné zapomenout na Jaroslava Heyrovského, objevitele polarografie a zároveň jediného přednášejícího českých vysokých škol, jenž získal Nobelovu cenu (za chemii, 1959). Jiným významných chemikem, jenž na fakultě působil, byl v této době Bohuslav Brauner, propagátor periodické soustavy. V meziválečném období patřila pražská přírodovědecká fakulta úrovní svých absolventů mezi nejvýznamnější instituce tohoto typu v Evropě a tento význam se již nikdy nepodařilo plně obnovit. V roce 1939 měla fakulta 18 ústavů a čtyři semináře, zajišťujících čtyři základní oblasti: vědy exaktní (matematika a fyzika), chemické, biologické a geologii s geografií. 17. listopadu 1939 do života fakulty zasáhlo celoplošné uzavření českých vysokých škol zákrokem německé okupační moci. (Záminkou k tomuto kroku byla mimochodem právě studentská manifestace na Albertově.) Šest pedagogů fakulty se v následujících letech stalo obětí nacistické okupace.\n\nNa jaře 1945 byla spolu s českým vysokým školstvím obnovena i přírodovědecká fakulta a vyučování započalo 18. 6. 1945. Stovky posluchačů a rychlé obnovování poničených či rozkradených sbírek představovaly slibnou budoucnost. Po únorovém převratu v roce 1948 však byla celá oblast vědy a výzkumu podřízena sovětskému modelu, přičemž se kladl důraz na vzdělávací roli vysokých škol. Bylo vyloučeno 15 % studentů a celá řada pedagogů a byly cíleně upřednostňovány jisté vědní směry (lysenkismus), zatímco jiné byly odmítány (kybernetika). V padesátých letech došlo k celé řadě administrativních změn: z fakulty byla vyčleněna výuka farmacie a později také matematiky a fyziky (za vzniku samostatných fakult), jednotlivé fakultní ústavy byly přeměněny na katedry a v roce 1959 získala fakulta přibližně stejnou organizační podobu, jakou má dodnes. V těžké době politicko-společenských změn na fakultě působila celá řada významných osobností, avšak fakulta (i v období normalizace) spíše stagnovala.\n\nV listopadu 1989 se právě před děkanátem přírodovědecké fakulty na Albertově sešla studentská demonstrace, jež nakonec přerostla v celonárodní událost. Ostatně studentem fakulty byl i jeden z jejich předáků, Šimon Pánek. Došlo k obrodnému hnutí a všichni pedagogové museli obhajovat své pozice. V devadesátých letech došlo k rozvoji nabízených studijních oborů a k navázání dlouho omezované mezinárodní spolupráce se západními institucemi. Dotvořila se také struktura fakulty tak, jak je známa dnes. Od akademického roku 1988/89 probíhá přednáškový cyklus Biologické čtvrtky ve Viničné, který je pro studenty i pro veřejnost.\n\nPřírodovědná fakulta UK poskytuje bakalářské a magisterské studium biologických, geografických, geologických, chemických a environmentálních předmětů (ostatním přírodním vědám se věnuje MFF UK). Studium se uskutečňuje prezenční formou a může být buď jednooborové, sloužící k výchově vědeckých a odborných pracovníků, či víceoborové, které se týká zejména studia učitelství všeobecně vzdělávacích předmětů. Výuka probíhá tzv. kreditovým systémem v souladu s pravidly European Credit Transfer System, jež usnadňují uznání předmětů po studijních pobytech v zahraničí. V současné době fakulta nabízí 9 akreditovaných studijních programů bakalářského studia a 8 studijních programů navazujícího magisterského studia.\n\nÚdaje za akademický rok 2018/2019\n\nPřírodovědecká fakulta má přibližně 800 zaměstnanců, z toho přes 500 akademiků. Na fakultě studují téměř 4 tisíce studentů bakalářského a magisterského studie a přes tisíc postgraduálních studentů (2009).\n\nK přírodovědecké fakultě je přidružena i Botanická zahrada Univerzity Karlovy, Hrdličkovo muzeum člověka, Chlupáčovo muzeum historie Země, Mapová sbírka, Mineralogické muzeum. Botanická zahrada Univerzity Karlovy vznikla v roce 1898 a má rozlohu 3,5 hektaru. Hrdličkovo muzeum vzniklo z podnětu antropologa Aleše Hrdličky za podpory prezidenta Masaryka ve 30. letech 20. století. Výstavní část je přístupná veřejnosti, depozitář slouží výuce a výzkumu.\n\nPřírodovědecká fakulta UK se zabývá výzkumem v širokém spektru environmentálních, geologických, chemických a biologických disciplín. V posledních letech každoročně pracovníkům a studentům PřF UK vychází kolem 640 článků v mezinárodních časopisech. Ve svých materiálech fakulta uvádí, že v posledních letech vzrůstá počet článků zveřejněných v impaktovaných periodikách. Přírodovědecká fakulta se umísťuje na předních místech v každoročním hodnocení výsledků výzkumných organizací v ČR, jež je zveřejňováno Radou pro výzkum, vývoj a inovace. V roce 2009 i 2010 ji v celkovém bodovém hodnocení výrazně předstihla jen Matematicko-fyzikální fakulta UK a také Fyzikální ústav AV ČR; Přírodovědecká fakulta MU získala v obou letech přibližně stejný počet bodů jako PřF UK. Fakulta je řešitelem či spoluřešitelem deseti výzkumných záměrů (stav k r. 2009) a výzkum byl z velké části financován právě z financí na tyto výzkumné záměry. Dalším zdrojem prostředků je financování tzv. výzkumných center.\n\nVýzkumnými záměry biologické sekce jsou „ekologické procesy v evoluci modelových skupin organismů“ a dále „signalizace a molekulární mechanismy buněčné odpovědi“, záměrem chemické sekce jsou „nové molekulární systémy pro pokročilé aplikace prospěšné pro zdraví a šetrné k životnímu prostředí“, výzkumný záměr geografické sekce se nazývá „geografické systémy a rizikové procesy v kontextu globálních změn a evropské integrace“ a geologickým výzkumným záměrem jsou „mechanismy transportu látek ve svrchních sférách země“.\n\n\n"}
{"id": "457631", "url": "https://cs.wikipedia.org/wiki?curid=457631", "title": "Qormi FC", "text": "Qormi FC\n\nQormi FC je maltský fotbalový klub z města Qormi, které se nachází na severu země. Klub se v Maltese Premier League 2008/09 umístil na prvním místě. Domácí dresy je žlutá s černými pruhy na ramínkách, barva na cizích hřištích je bílá. Klub hraje na stadionu Ta' Qali Stadium.\n\n"}
{"id": "457635", "url": "https://cs.wikipedia.org/wiki?curid=457635", "title": "Tarxien Rainbows FC", "text": "Tarxien Rainbows FC\n\nTarxien Rainbows FC je maltský fotbalový klub z města Tarxien, které se nachází na severu země. Klub se v Maltese Premier League 2008/2009 umístil na osmém místě. Domácí dresy je modro-černá s bílými pruhy na tričku, barva na cizích hřištích je rudá. Klub hraje na stadionu Ta' Qali Stadium.\n\n"}
{"id": "457640", "url": "https://cs.wikipedia.org/wiki?curid=457640", "title": "Maltese First Division", "text": "Maltese First Division\n\nMaltese First Division je druhá maltská fotbalová soutěž, která se hraje od roku 2000.\n\n"}
{"id": "457648", "url": "https://cs.wikipedia.org/wiki?curid=457648", "title": "Třída Olympic", "text": "Třída Olympic\n\nTřída Olympic čítala 3 zaoceánské parníky vybudované v loděnicích Harland & Wolff pro White Star Line na počátku 20. století. Přestože byly ve své době největší a nejluxusnější a jedny z nejbezpečnějších plavidel, dva z nich byly brzy ztraceny: Titanic se 15. dubna 1912 potopil po srážce s ledovcem na své první plavbě a Britannic ve válce, když 21. listopadu 1916 najel na minu. Olympic, nejstarší z lodí, sloužil dlouhou a úspěšnou kariéru až do roku 1935, kdy byl sešrotován.\n\nLodě třídy Olympic byly vybudovány, aby konkurovaly největším lodím rejdařství Cunard Lusitanii a Mauretanii ve velikosti a luxusu. Měly se jmenovat podle pojmů z řecké mytologie (viz Olympos, Titáni a Giganti) Olympic, Titanic a Gigantic. Nejdřív byly stavěny bok po boku Olympic a Titanic, po nich následoval Gigantic, ale po katastrofě Titaniku byl raději přejmenován na jméno Britannic, které společnost White Star Line vždy považovala za šťastné.\n"}
{"id": "457652", "url": "https://cs.wikipedia.org/wiki?curid=457652", "title": "Gdaňský kříž", "text": "Gdaňský kříž\n\nGdaňský kříž (\"Německy: Danziger Kreuz\") bylo nacistické vyznamenání Svobodného města Gdaňsk.\n\nVyznamenání bylo zavedeno 31. srpna roku 1939 gauleiterem Gdaňsku Albertem Forsterem ve dvou základních třídách jako ocenění pro ty, kteří přispěli k rozvoji nacistické strany NSDAP ve městě.\n\nKříž má tvar maltézského kříže bílé barvy a je na něm znázorněn znak města Gdaňsk. Zadní strana vyznamenání je plochá.\n\nKříž II. třídy byl nošen jako malá červená stuha s bílými a žlutými pruhy na krajích na levé straně prsou. Vyznamenání I. třídy bylo přípínáno za pomoci špendlíku na jeho spodní straně na levou stranu hrudníku podobně jako např. železný kříž I. třídy nebo kříž Friedricha-Augusta I. třídy.\nVyznamenání bylo navrženo SS-Oberführerem Benno von Arentem.\n\nCelkem bylo uděleno 88 vyznamenání I. třídy a 253 křížů II. třídy, většina z nich při obřadu ze 24. října roku 1939.\n\n\n"}
{"id": "457655", "url": "https://cs.wikipedia.org/wiki?curid=457655", "title": "Lékařská fakulta v Hradci Králové Univerzity Karlovy", "text": "Lékařská fakulta v Hradci Králové Univerzity Karlovy\n\nLékařská fakulta v Hradci Králové Univerzity Karlovy je jednou z pěti lékařských fakult pražské Univerzity Karlovy. Zároveň je jednou ze tří fakult UK, které nesídlí v Praze (v Hradci Králové se nachází ještě farmaceutická fakulta a další lékařská fakulta je v Plzni).\n\nFunkcionalistická budova fakulty, původně velitelství druhého armádního sboru postavené v letech 1936–1939 architektem Janem Rejchlem, je od roku 1981 chráněna jako kulturní památka.\n\nKrálovéhradecká lékařská fakulta navazuje na místní pobočku původní Lékařské fakulty Univerzity Karlovy, která byla založena v Hradci Králové dekretem prezidenta republiky v roce 1945. Ta byla nicméně už v roce 1951 zrušena a na jejím místě byla rozkazem prezidenta republiky zřízena Vojenská lékařská akademie Jana Evangelisty Purkyně. I toto opatření však nebylo trvalé a už po sedmi letech byla z lékařské akademie vytvořena samostatná lékařská fakulta, která byla začleněna do Univerzity Karlovy (Vojenská lékařská akademie Jana Evangelisty Purkyně byla v roce 1988 obnovena a v roce 2004 se z ní stala Fakulta vojenského zdravotnictví Univerzity obrany).\n\nV současnosti se chystá dobudování zbytku Kampusu vedle Fakultní nemocnice Hradec Králové, který má být dokončen v roce 2022.\n\n\n\nUvedené bakalářské a doktorské programy je možné studovat i v kombinované formě, magisterské a doktorské programy jsou nabízeny také v anglickém jazyce.\n\n"}
