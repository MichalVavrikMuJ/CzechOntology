{"id": "499620", "url": "https://cs.wikipedia.org/wiki?curid=499620", "title": "Seljalandsfoss", "text": "Seljalandsfoss\n\nSeljalandsfoss (česky \"Vodopád prodané země\") je jedním z nejznámějších vodopádů na Islandu. Leží nedaleko pobřeží na jihu ostrova mezi městem Selfoss a vodopádem Skógafoss.\nPoblíž něj odbočuje z Hringvegur cesta do údolí Þórsmörk.\n\nJe napájen řekou Seljalandsá. Padá z bývalých útesů do hloubky 60 metrů.\n\nByl cílem první etapy během 6. dílu soutěže The Amazing Race.\n\n"}
{"id": "499623", "url": "https://cs.wikipedia.org/wiki?curid=499623", "title": "Pražský svaz", "text": "Pražský svaz\n\nPražský svaz nebo také pražský městský svaz či pražané bylo husitské uskupení měst a šlechty, které vzniklo na jaře roku 1421, kdy Jan Žižka z Trocnova spolu s Pražany ovládl řadu měst ve východních Čechách. Pražský svaz se rozpadl poté, co vojensky vystoupil proti Janu Žižkovi a byl jím 7. června 1424 rozdrcen v bitvě u Malešova. Nejvýznamnějšími osobnostmi pražského svazu byli Jan Želivský a Diviš Bořek z Miletínka. Centrem svazu byla města Staré a Nové Město pražské.\n\nPraha se jako město, kde kázali první husitští kněží a kde sídlila Karlova universita, stala prvním centrem husitského hnutí v Českých zemích. Poté, co do Čech přišla zpráva o upálení mistra Jana Husa, získal ve městě velkou oblibu (především mezi městskou chudinou) radikální kněz Jan Želivský. Král Václav IV. dosadil po nátlaku svého bratra Zikmunda 6. července 1419 na novoměstskou radnici nové konšely, kteří ostře vystoupili proti husitům ve městě. To vedlo v Praze k bouři nevole a rozhořčený dav vedený Želivským vtrhl na radnici a usmrtil konšely vyhozením z oken. Král Václav, poté co se dozvídá o těchto znepokojujících zprávách, umírá 16. srpna raněn mrtvicí na svém hrádku u Kunratic. Hlavní město, do kterého se z celé země hrnou husité, zachvacuje bezvládí a propuká v něm vlna obrazoborectví, jemuž padnou za oběť mnohé pražské kostely a kláštery. Vdova, královna Žofie spolu s předními českými pány uzavírá spolek na obranu země, který měl chránit pokoj v zemi do příjezdu Václavova bratra Zikmunda. K tomuto spolku se připojuje i Staré město pražské. Venkovští husité vedení Janem Žižkou a Břeňkem Švihovským na protest proti tomuto usmíření Prahy se Zikmundem opouštějí na konci roku 1419 hlavní město a míří do Plzně. Poté, co jednání mezi Zikmundem a husity z Čech ztroskotají na zemském sněmu v Brně, odjíždí Zikmund do Vratislavi, kde je 17. března 1420 papežským legátem vyhlášena první křížová výprava proti husitům.\n\nŘímský a uherský král Zikmund Lucemburský se v čele 30 000 vojáků vydal podrobit si vzpurné Čechy. Křižácká vojska zamířila z Vratislavi do Čech přes Kladsko, bez boje obsadila Hradec Králové a směřovala ku Praze. Nejvyšší pražský purkrabí Čeněk z Vartemberka přechází na královu stranu a vydává mu Pražský hrad. Poslední pokus o dohodu mezi Prahou a Zikmundem v Kutné Hoře skončí nezdarem a tak hlavní město povolává na pomoc venkovské husity, především Žižkovi tábory, východočeské orebity, ale také husity z Loun, Žatce a Slaného. Na počátku července jsou v Praze vydány Čtyři artikuly pražské, v nichž je shrnut program pražské a táborské strany. Pražská města jsou obklíčena křižáckým vojskem a Zikmund, na jehož straně jsou také posádky Pražského hradu a Vyšehradu slavnostně vjíždí na Pražský hrad. 14. července dochází k bitvě na Vítkově, v níž jsou křižáci odraženi při pokusu o obsazení strategického vrchu Vítkova. Zikmund se nechává narychlo korunovat arcibiskupem Konrádem z Vechty na českého krále a opouští město. Křižácké vojsko se bez dalších bojů rozchází a křížová výprava končí. Zikmund Lucemburský nebyl po své korunovaci převážně husitskou většinou národa přijat za krále. Poté, co jsou katolíci poraženi, dochází mezi tábory a Pražany k rozporům a táboři hlavní město opouštějí.\n1. listopadu je královské vojsko drtivě poraženo Pražany a jejich spojenci v bitvě pod Vyšehradem. Vyšehrad je husity vypleněn. Na jaře roku 1421 se za výrazné pomoci táborského hejtmana Jana Žižky postupně formuje pražský městský svaz. Při společném tažení s tábory obsazují pražané mnohá města ve východních Čechách. 21. dubna je mezi pražskými husity a arcibiskupem Konrádem z Vechty uzavřena dohoda, v níž se arcibiskup zavázal respektovat čtyři pražské artikuly a neuznávat krále Zikmunda. 3.-7. června se konal v Čáslavi tzv. Čáslavský sněm, na kterém byla ustanovena dočasná dvacetičlenná zemská vláda. Čtyři zástupce měla v zemské vládě právě Praha. Jan Želivský byl spolu s Janem z Příbrami zvolen rozhodčím v náboženských otázkách. Na přelomu června a července provedl radikální kněz Jan Želivský převrat na obou městských radnicích a dosazením konšelů z řad svých přívrženců ovládl obě pražská města. Pražské vojsko vedené Želivským je 6. srpna poraženo při tažení na sever v bitvě u Mostu míšeňskými žoldnéři. Jan Želivský je spolu se svými druhy 9. března 1422 zajat a popraven na Staroměstské radnici svými odpůrci. I přes velký odpor chudiny je toto konec radikálního období v Praze a k moci se dostávají umírněnější husité.\n\nKoncem dubna dorazil na pozvání husitských diplomatů do Českých zemí synovec litevského velkoknížete Vitolda, Zikmund Korybutovič. Litevský kníže se na druhém sněmu v Čáslavi zavázal dodržovat body čtyř pražských artikulů a byl uznán Prahou i Táborem za správce země. Vzápětí v čele pražského vojska oblehl Karlštejn. Na pomoc obléhanému hradu se braniborský kurfiřt pokusil zorganizovat křížovou výpravu, avšak pro špatné vedení a koordinaci křižácká vojska vůbec nezasáhla do bojů. Obránci Karlštejna však obléhání přečkali a pražané se museli stáhnout. Na počátku roku 1423 litevský velkokníže Vitold a polský král Vladislav II. Jagellonský uzavřeli se Zikmundem Lucemburským dohodu a Zikmund Korybutovič byl svým strýcem odvolán z Čech.\n\nPočátkem roku 1423 se slepý táborský hejtman Jan Žižka za neznámých okolností rozešel s tábority a začal ve východních Čechách budovat nové bratrstvo, tzv. \"Nový\" nebo \"Menší\" Tábor. V rámci této snahy v červenci téhož roku, po předem připravené dohodě se stranou radikálního kněze Ambrože, ovládl Hradec Králové, který byl od návštěvy litevského knížete součástí pražského svazu. Pro tuto akci využil nepřítomnosti pražského vojska, jež se toho času nacházelo na Moravě. Po jeho urychleném návratu z markrabství se vojáci obou husitských frakcí utkali v bitvě u Strachova dvora (4. srpna), v níž dosáhly triumfu Žižkovy oddíly. V polovině října téhož roku zástupci české metropole svolali do Prahy příslušníky umírněné kališnické a katolické šlechty k tzv. svatohavelskému sněmu. Přestože usnesení přijaté na tomto rokování nikoho nejmenuje, je patrné, že bylo namířeno zejména proti Žižkovi. Vojsko, jež bylo složeno z oddílů zúčastněných stran, však 7. června 1424 utrpělo výrazný neúspěch v bitvě u Malešova. O tři měsíce později přitáhl slepý hejtman k Praze, rozhodnutý s metropolity tvrdě zúčtovat. Od krveprolití jej však před pražskými branami odradil teolog Jan Rokycana a zaplacení vysoké jistiny. Smír mezi oběma tábory husity opět stmelil do jedné unie a během několika dní dospěli k vzájemné dohodě o společné výpravě na Moravu, kde operovala vojska vévody Albrechta, zetě krále Zikmunda. Postavení vedoucích sil v zemi však v té době převzaly táborský a východočeský svaz. Pražští husité spolupracovali s tábory a sirotky až do vytvoření Panské jednoty v roce 1434. Panská jednota zastoupená spojenou kališnickou i katolickou šlechtou a pražany drtivě poráží spojená táborská a sirotčí vojska 30. května v bitvě u Lipan.\n\n"}
{"id": "499629", "url": "https://cs.wikipedia.org/wiki?curid=499629", "title": "Křesťanskodemokratická lidová strana", "text": "Křesťanskodemokratická lidová strana\n\nKřesťanskodemokratická lidová strana může být:\n\n"}
{"id": "499632", "url": "https://cs.wikipedia.org/wiki?curid=499632", "title": "Attila Mesterházy", "text": "Attila Mesterházy\n\nAttila Mesterházy (* 30. leden 1974, Pécs) je maďarský levicový politik, poslanec parlamentu, funkcionář a bývalý předseda Maďarské socialistické strany, rovněž neúspěšný kandidát MSZP na post premiéra v parlamentních volbách 2010 a 2014.\n\nZákladní vzdělání získal v letech 1980 až 1988 na Hriszto Botev Általános Iskola. Poté studoval na Lovassy László Gymnázium ve Veszprému, kde skončil roku 1992 a ihned nastoupil na dnešní Budapesti Corvinus Egyetem. Absolvoval s vyznamenáním v roce 1997 a získal titul v oblasti mezinárodních ekonomických vztahů.\n\nV roce 2002 byl v osobním poradním sboru kandidát na premiéra Pétera Medgyessyho. Po jeho vítězství pracoval v několika státních funkcích.\n\nV roce 2009 byl zvolen předsedou parlamentní frakce a místopředsedou Magyar Szocialista Párt. Také byl kandidátem strany na post premiéra pro volby 2010. Dne 10. července 2010 byl zvolen předsedou strany. Z postu odstoupil 29. května 2014 po neúspěšných volbách do Evropského parlamentu.\n\n\n"}
{"id": "499633", "url": "https://cs.wikipedia.org/wiki?curid=499633", "title": "Beaufortové", "text": "Beaufortové\n\nBeaufortové jsou anglický šlechtický rod. Příslušníci rodu Beaufortů jsou v mužské linii potomky Plantagenetů a odvozují svůj původ od Jana z Gentu, což byl třetí syn anglického krále Eduarda III.\n\nTřetí syn krále Eduarda III., Jan z Gentu, měl kromě svých manželských dětí také čtyři děti nemanželské. Se svou milenkou Kateřinou Swynfordovou zplodil v letech 1371 až 1379 syny Jana, Jindřicha a Tomáše a dceru Janu, kteří odvozovali svůj přídomek Beaufortové od hradu Beaufort (dnes Montmorency-Beaufort ve Francii), kde se narodili. Po smrti své druhé ženy, Konstancie Kastilské, se Jan z Gentu v roce 1396 se svou dlouholetou milenkou Kateřinou Sywynfordovou oženil a dodatečně legitimizoval své děti z tohoto vztahu. Potomci byli legitimizováni i papežskou bulou jako plnoprávní dědici Jana z Gentu, ale zároveň vyloučeni z nároků na královský trůn.\n\nVzhledem k blízké vazbě ke královské rodině hráli Beaufortové důležitou roli v dynastických bojích v období války růží, kdy stáli na straně příbuzných Lancasterů.\n\nPrvní hlavou rodu Beaufortů byl nejstarší syn Jana z Gentu a Kateřiny, Jan Beaufort (1371 – 1410), od roku 1397 nesoucí titul 1.hrabě ze Somersetu. Následoval jeho syn Jindřich Beaufort 2. hrabě ze Somersetu (1401 – 1418) a po jeho předčasné smrti se stal hlavou rodu Jindřichův mladší bratr Jan Beaufort 1. vévoda ze Somersetu (1404 – 1444), jehož dcera Margareta Beaufortová se stala v roce 1457 matkou budoucího krále Jindřicha VII. Tudora. Po Janově smrti přešlo dědictví na jeho mladšího bratra Edmunda Beauforta 2.vévodu ze Somersetu (1406 – 1455), který padl 22. 5. 1455 v bitvě u St Albans a tituly přešly na jeho syna Jindřicha Beauforta 3.vévodu ze Somersetu (1436 – 1464). Ten uprchl po porážce v bitvě u Towtonu do Skotska a přišel o veškerý majetek. Jeho tituly mu byly vráceny až roku 1463, ale o rok později byl po bitvě u Hexhamu zajat a popraven. Všechny jeho tituly rozhodnutím parlamentu propadly státu, ale bratr popraveného Jindřicha, Edmund Beaufort (1439 – 1471) označoval sám sebe nadále za vévodu ze Somersetu, a to až do bitvy u Tewkesbury, 4. 5. 1471, po které byl zajat a sťat, čímž rod Beaufortů vyhynul v legitimní linii. Rod však nadále pokračoval v linii nelegitimní, jelikož měl Jindřich Beaufort 3.vévoda ze Somersetu nemanželského syna Karla Somerseta 1.hraběte z Worcesteru (1450 – 1526). Potomci Karla Somerseta žijí dodnes a jsou v současné době nositeli titulu vévoda Beaufort.\n\n\nNejstarší syn Jana z Gentu a Kateřiny, Jan Beaufort (1371 – 1410), se stal v roce 1397 1. hrabětem ze Somersetu, následně markýzem ze Somersetu a po manželství z Margaretou Holandovou přijal titul markýze z Dorsetu. Oba tituly markýze ale už v roce 1399 zrušil král Jindřich IV. a hlavní linie Beaufortů užívala až do roku 1443 jen titulu hrabat ze Somersetu. V roce 1443 se stal Jan Beaufort (1404 – 1444) 1. vévodou ze Somersetu, v roce 1442 byl znovu obnoven titul markýzů z Dorsetu, v roce 1514 se stali hrabaty z Worcesteru, 1642 markýzi z Worcesteru a 1682 vévody z Beaufortu. Titul vévodů z Beaufortu používají dodnes. Titul markýze z Worcesteru používá nejstarší syn vévody a dědic rodu. Další příslušníci rodu používají další tituly – např. hrabě Glamorgan nebo vikomt Grosmont.\n\nHrabata ze Somersetu\n\nVévodové ze Somersetu\n\nHrabata z Worcesteru\nMarkýzové z Worcesteru\n\nVévodové Beaufortové\n"}
{"id": "499636", "url": "https://cs.wikipedia.org/wiki?curid=499636", "title": "Dětská podélně plochá noha", "text": "Dětská podélně plochá noha\n\nDětská podélně plochá noha (, , ) je deformita nohy v růstovém věku, kdy dochází vlivem laxicity vazů k oploštění mediální části podélné klenby nohy a ke zvýšené valgozitě (vbočenost) patní kosti. Jde o nejčastější ortopedickou diagnózu.\n\nPřesná příčina není známa, postižení však bývá familiární (rodinné). Jednou z možných příčin je chabost vazů, jako součást generalizovaných syndromů (Downův syndrom, Ehlers-Danlosův syndrom, Marfanův syndrom), dále svalová slabost, přítomnost \"os tibiale externum\", porušení periferních nervů, u poliomyelitidy, u DMO, při juvenilní revmatoidní (idiopathické) arthritidě. Ke vzniku dále přispívá obezita, oslabení při celkových onemocněních, dlouhodobé nošení nevhodné obuvi a malnutrice.\n\nPři ploché noze dochází k abnormálnímu snížení podélné klenby nožní nebo jejímu vymizení. Charakteristické je valgózní postavení paty, pokles hlezenní kosti (\"talu\") plantárně a mediálně, abdukce předonoží, dále vnitřní rotace osy hlezenního kloubu, v počáteční fázi supinace a dále pronace prvního paprsku. Mediální klenba se stává zřetelnou ve druhém roce života (v kojeneckém věku je klenba vyplněna tukovým polštářem, což vede k dojmu ploché nohy – „fat foot is not a flat foot“). Jako patologický nález v předškolním věku je hodnoceno chybění tohoto mediálního vyklenutí.\n\nFlexibilní plochá noha je většinou asymptomatická (spíše jen kosmetický problém), obtíže se dostavují až u starších a obézních dětí (únavnost, bolesti mediální strany nohy při delším stání, příp. bolesti lýtka). Během zatížení dochází k excesivní everzi (nadměrnému obrácení/převrácení) paty, abdukci přednoží, což má za následek, že se hlavice hlezenní a loďkovité kosti dotknou podložky. Mediální sloupec chodidla (kost hlezenní, kost loďkovitá, \"ossa cuneiformia\", metatarzy) se zdá být delší než laterální. Těžnice se posouvá mediálně, je přetížen mediální okraj chodidla. Počáteční kompenzace se projevuje chůzí špičkami dovnitř. S trváním plochonoží se vyvíjí myostatická kontraktura (zkrácení) \"m. triceps surae\".\n\nPři funkčním vyšetření lze v hlezenním i subtalárním kloubu pozorovat normální pohyb, při stoji na špičkách se klenba koriguje, pata přechází z valgozity do lehké varozity. Patrné je omezení pohybu, oslabené nebo chybějící vyklenutí ve stoji na špičkách. Plochou nohu dělíme dle nálezu na několik stupňů:\n\nHodnocení se provádí plantogramem (otiskem nohy na papír) nebo podoskopem (pohledem na zatíženou plosku nohy stojící na skleněné desce). Vždy je třeba odlišit \"talus verticalis\".\n\nNa bočném snímku u normální zatížené nohy leží osy talu, kosti loďkovité, kosti klínové a I. metatarsu v jedné linii. S poklesem klenby nožní se tato linie různě lomí. Úhel mezi kostí patní a horizontálou je u normální nohy kolem 25°, u ploché nohy se snižuje.\n\nDůležitá je prevence, tzn. nepovzbuzování dětí k předčasnému vstávání a chůzi, dokud svalstvo nezesílí tak, že vztyk provedou samy. Nepřetěžování dětí stáním a chůzí do únavy, obuv dostatečně široká ve špičce, netísnící a nebránící pohybu prstů v botě. V neposlední řadě jde i o korekci nadváhy.\n\nKonzervativní léčba se indikuje při flexibilní ploché noze. Názory na postup jsou však nejednotné. Značný počet nohou se upraví spontánně růstem. Do konzervativní léčby se počítá cvičení krátkých svalů nohy a vytahování svalů lýtkových. Vhodné jsou výpony na špičky či chůze naboso po hrubém terénu. Doporučují se ortopedické vložky a obuv individuálně zhotovená dle plantogramu, jež zabraňuje vychylování paty.\n\nOperační léčba se indikuje při bolestech a u dětí starších 13 let. Nejúčinnější je \"trojí déza sub talo\". Dalším zákrokem je \"prolongační osteotomie patní kosti\" (dnes, \"Evans a Mosca\") v blízkosti CC kloubu. Kost patní je v poměru k hlezenní kosti zkrácena, laterální sloupec nohy je prodloužen vložením štěpu z lopaty kosti kyčelní po příčné osteotomii \"kalkaneu\" v místě mezi přední a střední kloubní fazetou.\n\n\n\n"}
{"id": "499637", "url": "https://cs.wikipedia.org/wiki?curid=499637", "title": "Bitva u Hořic", "text": "Bitva u Hořic\n\nBitva u Hořic se odehrála ve třetí dubnové dekádě roku 1423 na vrchu Gothard (kóta 353) stojícím jihovýchodně od Hořic na Jičínsku. Vojsko orebitů pod velením slepého hejtmana Jana Žižky z Trocnova zde drtivě porazilo české velmože shromážděné pod korouhví Čeňka z Vartemberka. Smyslem celé kampaně, která vedla k Hořickému střetnutí, bylo rozšířit husitský vliv do oblasti kontrolované nespolehlivým šlechticem a upevnit pozici Diviše Bořka z Miletínka v jeho rodném kraji.\n\nNa přelomu března a dubna 1423 se slepý hejtman Jan Žižka nacházel na Vilémově, odkud obesílal své straníky ke sjezdu naplánovanému na 7. či 8. dubna do Německého Brodu. O čem se na sněmu rokovalo není známo, nicméně z následujících událostí lze předpokládat, že jedním z hlavních bodů bylo válečné tažení proti čtyřnásobnému konvertitovi Čeňkovi z Vartemberka, jenž začal organizovat početné jízdní sbory, které vysílal ke cvičným nájezdům na orebské zboží. Patrně 10. dubna vyrazil Žižka spolu se shromážděnými silami severním směrem na Jičínsko, kde se k němu dvacátého dne téhož měsíce připojili husité z Hradecka pod velením pražského hejtmana Diviše Bořka z Miletínka.\n\nKvůli nekomplexnosti písemných pramenů nelze stanovit, na jakém místě se spolu s východočeskými a snad i severočeskými spojenci shromažďovaly oddíly Čeňka z Vartembekra, není však vyloučeno, že se tak stalo u Jičína nebo u jeho tvrze Veselá (Vysoké Veselí). Šlo o vojsko, které pravděpodobně nebylo výrazněji silnější než Žižkovy sbory, neboť jednotliví páni, mezi něž patřil i Arnošt Flaška z Pardubic, nemohli do pole postavit více než několik desítek jezdců.\n\nNázory historiků na pohyby husitů v jičínském prostoru jsou různé. František Palacký nebo Rudolf Urbánek se podle tvrzení \"Starých letopisů českých\" domnívali, že Žižka postoupil hlouběji do Vartemberkova území, avšak ve chvíli, kdy se dozvěděl o protivníkových manévrech, stáhl se zpět k Hořicím, kde byl výhodný prostor pro využití vozové hradby. S tímto názorem se však neztotožnil historik JUDr. Otakar Frankenberger, který konstatoval, že krajina mezi Hradcem Králové, Hořicemi, Vysokým Veselím a Smidary je dostatečně kopcovitá a nebylo nutno vracet se zpět. Nadnesl tedy, že slepý hejtman přitáhl k Hořicím od Hradce Králové nebo Nechanic a jeho úmyslem bylo pokračovat na Jičínsko přes Ostroměř, avšak cestu mu zastoupily protivníkovy síly, což ho přinutilo svést bitvu v oblasti, kde se právě nacházel.\nO bitvě u Hořic informují poměrně skromně tři písemné prameny z české provenience. Nejstarším z nich je \"Kronika třeboňská\", druhým pak latinsky psané anonymní dílo přímého účastníka husitských válek, jež historičtí badatelé pojmenovali \"Kronika starého kolegiáta pražského\". Poslední, obsáhlejší popis střetnutí, se zachoval v některých rukopisech ze souboru drobných kronik, psaných od sklonku bojovného husitství, jež historik František Palacký jako první soustředil do jediného díla pod názvem \"Staré letopisy české\".\nDůležitým rozdílem mezi posledně jmenovanými literárními pracemi je skutečnost, že zatímco \"Staré letopisy české\" připisují vítězství u Hořic pouze Janu Žižkovi, \"Starý kolegiát pražský\" v jediné lakonické větě informuje i o přítomnosti Diviše Bořka z Miletínka.\n\nAčkoli řada historiků velmi často interpretuje události u Hořic podle této verze \"Starých letopisů\", jde o záznam pozdějších textů \"LM\", jejichž líčení Žižkových bitev není přijímáno jako zcela důvěryhodné.\nPokud jde o starší verze, rukopis \"Sa\" konstatuje, že \"pan Čeněk s některými pány sebral se na Žižku a měli bitvu spolu a tu Žižka porazil ty pány, zjímal i zbil mnoho z nich\". Ze zahraničních literárních prací se o husitském vítězství zmiňuje dílo \"Hussitenkrieg\", v němž jeho autor evangelický historik Zachariáš Theobald, kromě Hájkovy \"Kroniky\", zřejmě využil i starších pramenů.\nV jeho podání pak bitva trvala tři hodiny a ke spojencům Čeňka z Vartemberka měli patřit i Jindřich Berka z Dubé, pán na České Kamenici a zámožný vladyka Mikšík z Úlibic, jenž při střetnutí údajně přišel o život. Pokud jde o datum události, prameny informují, že k bitvě došlo v úterý před sv. Jiřím (20. dubna), v úterý po sv. Jiří (27. dubna) nebo v den sv. Jiří (23. dubna).\n\nJelikož \"Staré letopisy české\" zanechaly údaj, jenž stanovil, že husité disponovali dvěma řády vozů, historická obec poměrně shodně stanovila, že Žižka do boje přivedl zhruba 120 vozů tj. asi 3000 mužů z nich 10 % tvořilo jezdectvo. Ve chvíli, kdy slepý hejtman dorazil k Hořicím, nechal své vojáky sestavit vozovou hradbu v pozici na vrcholu návrší Gothard, kde také vyčkal příchodu protivníka.\n\nZda skutečně jízdní vojáci Čeňka z Vartemberka sesedli kvůli útoku do svahu z koní, nelze jednoznačně doložit, nicméně je pravděpodobné, že jejich útok byl veden frontálně na západním nebo severním svahu, kde je přístup na temeno nejsnazší.\nVe chvíli, kdy se katolické oddíly přiblížili k vozům, staly se terčem střelby z husitských děl, ručnic a samostřílů. Posléze došlo k prudkému boji o vozy, při němž husité po určité době získali převahu. V tu chvíli Žižka vydal povel jízdě i pěchotě, aby vyrazily do protiútoku. Tento manévr unavené oddíly českých pánů obrátil na zmatený útěk, při němž byly zcela rozprášeny a zdecimovány.\n\nO ztrátách na životech dobové relace nehovoří, nicméně \"Staré letopisy české\" uvádí, že \"pan Čeněk utekl z bojiště s malým počtem vojáků\" a přišel o všechny vozy a děla.\nMrtvých a zraněných na straně husitů byl patrně počet výrazně nižší. O dění na Jičínsku a Bydžovsku koncem dubna a v průběhu měsíce května prameny nehovoří, znám je pouze fakt, že krátce po bitvě Žižka dobyl tvrz Kozojedy, kde upálil na šedesát jejích obránců.\n\n\n"}
{"id": "499638", "url": "https://cs.wikipedia.org/wiki?curid=499638", "title": "Administrativní dělení Středoafrické republiky", "text": "Administrativní dělení Středoafrické republiky\n\nAdministrativní dělení Středoafrické republiky se skládá ze čtrnácti prefektur, dvou ekonomických prefektur a jedné komuny.\n\nPrefektury ( + \"hlavní město\"):\n\nEkonomické prefektury ( + \"hlavní město\"):\n\nKomuna:\n\nHlavní město Bangui zahrnuje obce, které nespadají pod žádné prefektury.\n\nPrefektury se dále dělí na 71 subprefektur.\n"}
{"id": "499639", "url": "https://cs.wikipedia.org/wiki?curid=499639", "title": "Valur", "text": "Valur\n\nKnattspyrnufélagið Valur, známý spíše jako Valur Reykjavík, je islandský fotbalový klub sídlící v hlavním městě Islandu.\n\n\n"}
{"id": "499641", "url": "https://cs.wikipedia.org/wiki?curid=499641", "title": "Konstancin-Jeziorna", "text": "Konstancin-Jeziorna\n\nKonstancin-Jeziorna je polské město v Mazovském vojvodství ve středním Polsku. V roce 2008 mělo asi 16 746 obyvatel \n\n"}
{"id": "499642", "url": "https://cs.wikipedia.org/wiki?curid=499642", "title": "Drogheda United", "text": "Drogheda United\n\nDrogheda United FC je irský fotbalový klub z města Drogheda v hrabství Louth.\n\n"}
{"id": "499643", "url": "https://cs.wikipedia.org/wiki?curid=499643", "title": "MTK Budapešť", "text": "MTK Budapešť\n\nMagyar Testgyakorlók Köre Budapest Futball Club, zkráceně MTK Budapešť FC či MTK Budapešť, je maďarský fotbalový klub.\n\nSpolu s Ferencvárosem a Újpestí patří k nejúspěšnějším v zemi.\n\nKlubovými barvami jsou modrá a bílá.\n\nMTK Budapešť byl založen v roce 1888 a kromě fotbalu provozuje i řadu jiných sportů.\n\nV sezonách 1913/14 až 1924/25 se stal 10× v řadě mistrem Maďarska.\n\nV meziválečném Středoevropském poháru se MTK nikdy nedostal do finále. Vyhrál jej až 2× po válce, když už neměl takovou úroveň a prestiž.\n\nV roce 1964 hrál finále Poháru vítězů pohárů, ale proti Sportingu Lisabon neuspěl.\n\nZatím poslední titul, 23., získal v roce 2008.\n\n\n\n\n"}
{"id": "499644", "url": "https://cs.wikipedia.org/wiki?curid=499644", "title": "Vinice Máchalka", "text": "Vinice Máchalka\n\nPražská vinice Máchalka o rozloze 1,9 ha se nachází na území Vysočan v městské části a obvodě Praha 9, na jižním svahu s pomístním názvem Pod Prosekem. Leží v nadmořské výšce 240 metrů a svažitost jejího terénu dosahuje 15 %. V sousedství vinice se nachází bobová dráha Prosek a zastávka autobusu Kelerka v ulici Prosecké.\n\nPrvní písemná zmínka o vinicích ve této vysočansko-prosecké lokalitě, zvané „Na nebeských horách“, pochází z počátku 12. století. Během staletí vinice měnily majitele, byly poničeny (v době husitských válek, za třicetileté války) a opět obnovovány. V roce 1725 vlastnil vinici Daniel Antonín Petsch, jehož jméno, totiž Pečova, nesla vinice až do první třetiny 20. století. V pozdějších dobách pak ustupovaly rozvíjejícímu se městu a průmyslu. Definitivní konec zdejší vinice (pojmenované po jejím posledním majiteli Josefu Máchalovi) přineslo dvacáté století, kdy byla nahrazena meruňkovým sadem. Novou kapitolu vinařství ve Vysočanech pak začalo psát Vinařské družstvo sv. Václav, spolek dobrovolníků, jemuž se v letech 1996–2000 podařilo vinici Máchalku za podpory městské části Praha 9 znovu obnovit a které ji vlastními silami spravuje.\n\nDle územního členění stanoveného vinařským zákonem a jeho prováděcí vyhláškou spadá vinice Máchalka do vinařské oblasti Čechy, vinařská podoblast Mělnická, vinařská obec Praha, viniční trať Pod Prosekem. Vinice Máchalka patří do první kategorie vinic pro jakostní a přívlastková vína.\n\nNa vinici Máchalka se pěstují tyto odrůdy: Rulandské bílé, Ryzlink rýnský, Müller Thurgau, Muškát moravský, Chardonnay, Svatovavřinecké, Rulandské modré, Modrý Portugal. V r. 2000 byl založen na Máchalce genový fond révy vinné.\n\nNejvýznamnější společenskou a kulturní událostí na vinici je Vysočanské vinobraní, které je pořádáno ve spolupráci s městskou částí Praha 9 každoročně vždy kolem svátku sv. Václava (28. 9.), patrona proseckého kostela. Zde je kromě jiného k vidění tradiční vinařský obřad zavírání a otevírání hory.\n\nZ horní části vinice se naskýtá výhled na Prahu s bobovou dráhou napravo, lesem a sadem nalevo, industriální dominanty Vysočan s O arena na obzoru a teplárnou Malešice v pozadí. Kolem vinice vede turistická značená trasa 1105 z Kobylis do Starých Malešic.\n\n"}
{"id": "499645", "url": "https://cs.wikipedia.org/wiki?curid=499645", "title": "Brann Bergen", "text": "Brann Bergen\n\nSK Brann Bergen je norský fotbalový klub z města Bergen založený v roce 1908. Klubové barvy jsou bílá a červená.\n\n"}
{"id": "499647", "url": "https://cs.wikipedia.org/wiki?curid=499647", "title": "FC Twente", "text": "FC Twente\n\nFC Twente je nizozemský fotbalový klub sídlící ve městě Enschede. Hřištěm klubu je stadion De Grolsch Veste, který pojme 30 000 diváků. V současnosti klub působí v nizozemské nejvyšší lize Eredivisie, v sezóně 2012/13 se umístil na konečné 6. příčce.\n\nBěhem své historie dokázal jednou vyhrál nizozemskou 1. ligu a dvakrát i nizozemský fotbalový pohár. V roce 1975 se dostal do finále Poháru UEFA.\n\nV prosinci 2015 jej Nizozemský fotbalový svaz potrestal tříletým zákazem startu v evropských pohárech a podmínečným vyloučením z Eredivisie, důvodem bylo porušení licenčního pořádku. Klub prodal práva na 7 fotbalistů třetí straně, což pravidla UEFA zakazují.\n\n\n- k sezóně 2019/20\n\n"}
{"id": "499650", "url": "https://cs.wikipedia.org/wiki?curid=499650", "title": "Jan Magnussen", "text": "Jan Magnussen\n\nJan Magnussen (* 4. července 1973 Roskilde) je dánský automobilový závodník, bývalý pilot Formule 1.Je také otcem jiného pilota F1-Kevina Magnussena.\n\nV jedenácti letech začal jezdit na motokárách a již ve 2. sezoně vyhrál první titul mistra Dánska. V roce 1987 vyhrál titul juniorského mistra světa a stal se tak nejmladším jezdcem, který tento pohár získal. V roce 1989 tento úspěch zopakoval a o rok později se stal seniorským mistrem světa.\n\nV roce 1992 přestoupil do britské Formule Ford, vyhrál 7 z 19 závodů a skončil na 3. místě. Vyhrál Festival Formule Ford v Brands Hatch. V roce 1993 závodil ve Formuli Vauxhall, kde vyhrál tři závody. Také závodil v britské sérii Formule 3 v týmu Paula Stewarta. V roce 1994 vyhrál britskou Formuli 3, stanovil nový rekord v počtu výher - zvítězil ve 14 ze 18 závodů. V roce 1995 závodil v DTM.\nV roce 1996 jezdil v cestovních vozech a hostoval v několika závodech americké Champ Car.\n\nV roce 1994 mu za odměnu umožnil tým McLaren poprvé testovat formuli 1. V následujícím roce se stal testovacím jezdcem tohoto týmu. V Grand Prix Pacifiku 1995 debutoval za tým McLaren jako náhrada za Miku Häkkinena, dojel na 10. příčce.\n\nPro sezonu 1997 byl jmenován druhým jezdcem týmu Stewart Grand Prix po boku zkušeného Brazilce Rubense Barrichella. V průběhu roku nezískal ani bod, jeho nejlepším umístěním byla 7. příčka při Grand Prix Monaka 1997. V roce 1998 začal sezonu v podobném stylu, přestože v Grand Prix Kanady 1998 získal svůj první bod ve formuli jedna, tak byl po této velké ceně nahrazen Holanďanem Josem Verstappenem.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\nOd roku 1999 jezdí 24 hodin Le Mans a American Le Mans Series. Jeho nejlepším výsledkem v Le Mans bylo 10. místo v roce 2000. Vyhrál mnoho jednotlivých závodů, v roce 2008 vyhrál pohár jezdců ve třídě GT1.\n\n"}
{"id": "499651", "url": "https://cs.wikipedia.org/wiki?curid=499651", "title": "CFR Kluž", "text": "CFR Kluž\n\nCFR Kluž (rumunsky \"Fotbal Club CFR 1907 Cluj\") je rumunský fotbalový klub. Byl založen v roce 1907. Své domácí zápasy hraje na stadionu dr. Constantina Rădulesca.\n\nCFR je zkratka pro rumunskou železnici, v logu klubu je parní lokomotiva z pohledu zepředu.\n\n"}
{"id": "499658", "url": "https://cs.wikipedia.org/wiki?curid=499658", "title": "Svatební cesta do Jiljí", "text": "Svatební cesta do Jiljí\n\nSvatební cesta do Jiljí je česká filmová komedie režiséra Hynka Bočana z roku 1983 natočená podle stejnojmenné knižní předlohy Miroslava Skály, který je také autorem scénáře. Hlavní role ve filmu vytvořili Libuše Šafránková a Josef Abrhám (v civilu manželé).\n\nTomáš Krchňák (Josef Abrhám), statistik, poznal Petru (Libuše Šafránková), bytost bez systému, která všude chodí nazdařbůh, u ztrát a nálezů, kam oba přinesli své zaměněné tašky. Zamilovali se a aby si Tomáš byl včas jistý, že je Petra ta pravá, rozhodl se s ní odjet na předsvatební cestu, protože člověk toho druhého nejlépe pozná, když s ním cestuje. Protože jeho rodiče se brali v Jiljí, byl cíl cesty a zároveň místo sňatku stanoven na tuto obec. Tomáš si na jednu stranu cestu představuje v romantickém duchu, ale na druhou stranu pro Petru chystá různé zkoušky jejího charakteru. V obou případech se jeho představy rozejdou se skutečností.\n\nPrvní den oba zaspí a nestihnou vlak, načež jim propadne rezervace v hotelu. Petra, vždy připravená pomoci druhým, se ve vlaku dá do řeči s průvodčím (Zdeněk Svěrák) a ten jim pak nabídne nocleh u něj doma na kanapi.\n\nDruhý den oba čeká výstup na vrchol Portyše. Zatímco Tomáš přemýšlí, jaký účinek má na změnu lidského charakteru hranice 1.000 m n. m., Petra chce, aby Tomáš odnesl na vrchol hory trám. Tomáš to sice považuje za typicky ženský romantický nápad, ale přání splní, společně ho vynesou nahoru a na vrcholku do něj vyryje jejich jména. Začne ale bouřka, Petra se bouřky bojí a Tomáš se ji snaží strachu zbavit. Nakonec dojdou k místu dalšího přespání, kde zjistí, že původní horská chatička byla zbořena a nyní mohou přespat jen v noclehárně. Zde má podnikový zájezd večírek a ani tato noc nebude klidná.\n\nTřetí den si Tomáš na Petru připravil novou zkoušku: rozdělí se a každý má dojít svou cestou na smluvené místo. Tomáš se o Petru, která vždycky chodí nazdařbůh, bojí a váhá, jestli ji má pustit samotnou, ale na druhou stranu říká, že kdo se orientuje v přírodě, orientuje se i v životě. Nakonec je to ale on, kdo zabloudí a přijde pozdě. Další část jejich cesty se odehrává na vodě. Petře se plavba zdá nebezpečná a nejraději by už nepokračovala dál, ale Tomáš ji přemluví. Na nocleh zastaví na louce, kde je stanování zakázáno. Petře se podaří přemluvit majitele pozemku, aby tam mohli zůstat, ale ukáže se, že je tam spousta komárů, a oni musí odjet.\n\nDalší past, kterou Tomáš na Petru nastražil, je jeho kamarád Radovan (Jiří Kodet), kterému prý žádná žena neodolá. Radovanův kybernetický stroj v táboře vybere za partnerku Radovanovi Petru a Tomáš zůstane sám. Petra si opravdu s Radovanem dlouho při procházce povídá. Další předsvatební noc skončí roztržkou.\n\nRáno mlčky nasednou do lodě a plují dál. \"Udělají se\" na jezu, což ale přispěje k tomu, že se usmíří. Zjistí však, že se nedostanou včas do Jiljí. Vodáci jim pomůžou a oba se snaží stihnout vlak. To se jim nepovede, ale přednosta kvůli nim vypraví drezínu. Z Předmostí do Jiljí dojedou autostopem. V Jiljí se dozvědí, že zdejší oddávací úředník se právě žení v Liptovském Mikuláši a jejich svatba se o den posouvá. Poslední předsvatební noc může konečně proběhnout v klidu podle jejich představ.\n\na další\n\n\n"}
{"id": "499660", "url": "https://cs.wikipedia.org/wiki?curid=499660", "title": "Sleeper effect", "text": "Sleeper effect\n\nTzv. sleeper efekt je psychologický jev, kdy se informace, jež je určitým způsobem znehodnocena (např. nedůvěryhodný zdroj), v paměti jedince stává stále přesvědčivější v důsledku toho, že zapomíná na její původ.\n\nZa normálních okolností, pokud jsou lidé vystaveni přesvědčivé informaci, jejich souhlasné postoje k obsahu informace významně vzrostou. Po čase se ovšem postupně vracejí k původním hodnotám, téměř jako by nové informaci nikdy nebyli vystaveni. Normální průběh vnímání informace a následné změny postoje zkoumali blíže Eagly a Chaiken v roce 1993. Informace s nízkou kredibilitou zdroje nevyvolá v jedinci pocit důvěryhodnosti a nevede tedy k následné změně postoje. Nicméně lidé mají tendenci v průběhu času zapomínat na zdroj informace a zůstává pouze informace samotná, což způsobí, že jejich postoj se postupně mění a důvěra se zvyšuje (Hovland a Weiss, 1951; Cook a Flay, 1978). Jako příklad může posloužit politická kampaň během důležitých voleb, voliči zpravidla považují negativní reklamu na konkurenční strany za nedůvěryhodnou a uvědomují si, že jde o placenou záležitost. I zdroj může být nedůvěryhodný. Přesto se tato negativní informace zakotví v myslích voličů a díky sleeper efektu postupně získává na síle.\n\nJeden z významných aspektů této polemiky, zejména v průběhu raných studií, spočívá v míře obtížnosti docílení efektu (např. Capon a Hulbert, 1973 nebo Gilling a Greenwald, 1974). Po několika neúspěšných pokusech o zopakování Hovlandových experimentů se zvažovalo přijetí nulové hypotézy, a sice že sleeper efekt ve skutečnosti neexistuje (Gilling a Greenwald, 1974). Nicméně Cook ve spolupráci s Gruderem, Henniganem a Flayem v roce 1979 vysvětlili předchozí neúspěchy nesplněním základních požadavků na vznik sleeper efektu. Podle nich se sleeper efekt objeví, pouze jsou-li splněny následující podmínky, které musí být splněny současně:\n\n\nProtože sleeper efekt působí zřejmě proti intuici, výzkumníci se od roku 1950 pokouší vysvětlit, jak a proč tento efekt vzniká.\n\nHovland, Lumsdaine a Sheffield (1949) jako první objevili efekt v dobře známé studii, demonstrující zpožděný dopad propagačního filmu o druhé světové válce na americké vojáky. Výzkumníci předpokládali, že zapomenutí devalvačního činitele (jímž byl v tomto případě zdroj o nízké kredibilitě) bude důvodem vzniku sleeper efektu. Tento předpoklad se ale ukázal jako nesprávný, zjistilo se, že účastnící si stále dokáží vzpomenout na zdroj informace. Následně Hovland s Weissem (1951) upravili hypotézu zapomínání na hypotézu disociace. Sleeper efekt se tedy objevuje na základě postupného zániku vazby mezi informací a znehodnocujícím činitelem v průběhu času. Vede-li poté informace ke změně postoje, není asociována se zdrojem.\n\nV pozdějších letech Pratkanis, Greenwald, Leippe a Baumgardner (1988) přišli s další alternativní hypotézou, odlišnou od hypotéz Hovlanda. Tvrdí, že podmínky, za kterých je pravděpodobný vznik sleeper efektu, nesouvisí s disociací. Na základě 17 experimentů vytvořili teorii odlišného rozpadu (\"differential decay\"), který předpokládá, že sleeper efekt se objevuje na základě odlišné doby zániku vzpomínky (dopadu) na informaci samotnou a její zdroj. Podle nich se vzpomínka na zdroj ztrácí rychleji než dopad informace. Zde nastává změna postojů. Dále zjistili, že pro vznik sleeper efektu je lepší, když identifikace zdroje následuje po přijetí informace, spíše než aby předcházela.\n"}
{"id": "499662", "url": "https://cs.wikipedia.org/wiki?curid=499662", "title": "Halové mistrovství Evropy v atletice 1994", "text": "Halové mistrovství Evropy v atletice 1994\n\n23. Halové mistrovství Evropy v atletice se uskutečnilo v hlavním městě Francie, Paříži. Šampionát se konal ve dnech 11. – 13. března 1994 v hale Palais Omnisports. Na programu bylo dohromady 27 disciplín (14 mužských a 13 ženských). Na tomto šampionátu se naposledy konaly chodecké disciplíny. Mužská chůze na 5 km a ženská chůze na 3 km.\n\nVe stejné hale se rovněž konaly Světové halové hry v roce 1985, halové MS 1997 a v roce 2011 se zde uskutečnil již jednatřicátý ročník halového ME. \n\nČeskou republiku na tomto šampionátu reprezentovalo 18 českých atletů (10 mužů a 8 žen). \n\n"}
{"id": "499670", "url": "https://cs.wikipedia.org/wiki?curid=499670", "title": "3. pařížský obvod", "text": "3. pařížský obvod\n\n3. pařížský obvod (francouzsky: 3\" arrondissement de Paris\") též nazývaný obvod Templ (\"Arrondissement du Temple\") je městský obvod v Paříži. Většina obvodu leží na části území historické čtvrtě Marais. Jeho název je odvozen od faktu, že v místě kdysi stálo centrum templářů – Templ. Osídlení této části probíhalo ve 13. a 14. století. Nejstarší dochované městské paláce pocházejí ze 16. století.\n\n3. obvod se rozkládá na pravém břehu Seiny. Na jihu hraničí přes ulice \"Rue Rambuteau\" a \"Rue des Francs-Bourgeois\" se 4. obvodem, na západě jej odděluje od 1. obvodu a především od 2. obvodu \"Boulevard de Sébastopol\", na severu tvoří hranici s 10. obvodem bulváry \"Saint-Denis\" a \"Saint-Martin\" a Place de la République a na východě sousedí s 11. obvodem přes bulváry \"Temple\", \"Filles-du-Calvaire\" a \"Beaumarchais\".\n\nV roce 2006 měl obvod 34 721 obyvatel a hustota zalidnění činila 29 676 obyvatel na km. Zdejší obyvatelstvo tvoří 1,6% pařížské populace.\n\nRadnice 3. obvodu se nachází na adrese \"Rue Eugène-Spuller\" č. 2. Současným starostou je od roku 1995 Pierre Aidenbaum za Socialistickou stranu.\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 9-12.\n\n\nJeden z románů o soukromém detektivovi Nestoru Burmovi spisovatele Léo Maleta \"Fièvre au Marais\" (slovensky \"Horúčka v Marais: čachre na bulvári Saint Michel: nemá, nič nepovie\", Bratislava 1989) se odehrává v 3. obvodu.\n\nVe filmu \"Paris je t'aime\" z roku 2006 je 3. obvodu věnována jedenáctá povídka \"Quartier des Enfants Rouges\" režiséra Oliviera Assayase.\n\n"}
{"id": "499688", "url": "https://cs.wikipedia.org/wiki?curid=499688", "title": "Attila Szabó", "text": "Attila Szabó\n\nAttila Szabó (19. února 1966, Komárno) je bývalý československý rychlostní kajakář maďarské národnosti. Je několikanásobným medailistou z mistrovství světa, mistr světa z roku 1989 a olympionik.\n\nZúčastnil se olympijských her v roce 1988 v Soulu, 1992 v Barceloně a 1996 v Atlantě (již jako reprezentant Slovenska). Jeho nejlepším výsledkem z LOH bylo 4. místo v kategorii K-4 na 1000 metrů z Barcelony. Na mistrovstvích světa v kanoistice získal 4 medaile v kategorii K-1 na 10000 metrů.\n\nV roce 1989 byl vyhlášen vítězem v anketě Sportovec roku.\n\n"}
{"id": "499689", "url": "https://cs.wikipedia.org/wiki?curid=499689", "title": "Ivo Karel Feierabend", "text": "Ivo Karel Feierabend\n\nIvo Karel Feierabend, Ph.D. (* 2. března 1927, Praha) je politolog českého původu žijící v USA.\n\nJe synem českého právníka a politika, prvorepublikového ministra Ladislava Karla Feierabenda (1891–1969). Po únoru 1948 s rodinou uprchl do Londýna, odkud pokračoval do Spojených států, kde vystudoval politické vědy. Je veteránem korejské války. Jako pedagog působil na San Diego State University v Kalifornii, kde je dosud emeritním profesorem. V roce 2009 se stal jedním z prvních nositelů Ceny Václava Bendy.\n\n"}
{"id": "499693", "url": "https://cs.wikipedia.org/wiki?curid=499693", "title": "Quartier des Arts-et-Métiers", "text": "Quartier des Arts-et-Métiers\n\nQuartier des Arts-et-Métiers (doslovně \"čtvrť Umění a řemesel\") je 9. administrativní čtvrť v Paříži, která je součástí 3. městského obvodu. Má rozlohu 31,8 ha a je vymezena ulicemi \"Rue des Gravilliers\" a částečně \"Rue de Turbigo\" na jihu, \"Boulevardem de Sébastopol\" na západě, bulváry \"Saint-Denis\" a \"Saint-Martin\" na severu a \"Rue du Temple\" na východě.\n\nČtvrť nese jméno zdejší vysoké školy Conservatoire national des arts et métiers (Národní konzervatoř umění a řemesel) založené roku 1794. Součástí školy zaměřené na přírodní vědy je i nejstarší technické muzeum v Evropě – Musée des arts et métiers. Její název nese i nedaleká stanice metra.\n\n"}
{"id": "499694", "url": "https://cs.wikipedia.org/wiki?curid=499694", "title": "Státní symboly Černé Hory", "text": "Státní symboly Černé Hory\n\nSoučasné státní symboly Černohorské republiky byly ustanoveny po uznání nezávislosti dne 3. června 2006. V rámci Jugoslávie a soustátí Srbska a Černé Hory měl stát jiné symboly.\n\n\nČerná Hora se po I. sv. válce stala součástí Srbského království, později Jugoslávie. Po rozpadu říše zůstal stát členem soustátí Srbsko a Černá Hora.\n"}
{"id": "499695", "url": "https://cs.wikipedia.org/wiki?curid=499695", "title": "Jaroslav Huleš", "text": "Jaroslav Huleš\n\nJaroslav Huleš (2. července 1974 - 8. července 2004) byl jezdec seriálu Grand Prix silničních motocyklů.\n\nNarodil se v jihočeské obci Čimelice. V počátcích kariéry začínal s motokrosem, ale poté přešel na silniční motocykly do kubatury 125 cm³ (první závod — Přebor Moravy 13.5. 1990 v Brně na Masarykově okruhu — první vítězství se strojem MBA) a začal jezdit mistrovství republiky, které v letech 1992, 1993, 1994 a 1995. V roce 1992 také začal jezdit mistrovství Evropy, kde bylo jeho největším úspěchem 4. místo (při závodě v Brně v roce 1995 porazil Valentina Rossiho). V roce 1996 jezdil Mistrovství světa 125 cm³ za tým Pileri Honda, v roce 1997 LB Racing - Honda a v roce 1998 UGT 3000 - Honda. V roce 2000 osedlával tovární motocykl Italjet Moto — Sempruci. Sezóna 2001 byla jeho nejúspěšnější, jezdil za italský tým Matteoni — Bossini Fontana Honda. Sezónu 2002 začal na tovární Aprillii 125 cm³, ale poté přešel do týmu Dark Dog Yamaha Kurz, kde osedlával Yamahu 250 cm³. Ve své poslední sezóně jezdil opět na motocyklu Yamaha za tým Elit Grand Prix a poté za tým Darth Dog Molenaar Honda, kde jezdil na motocyklu značky Honda. Ale, protože nebyl v kubatuře 250 cm³ příliš úspěšný plánoval přejít zpět do kubatury 125 cm³. V roce 2004 měl jezdit na stroji Honda za tým Elit, jeho týmový kolega měl být Švýcar Thomas Lüthi. Ale FIM (Mezinárodní motocyklová federace), rozhodla, že od roku 2004 bude kubatura 125 cm³ vyčleněna jen pro juniory. Jednal o mistrovství Německa, ale nakonec podepsal smlouvu s rakouským týmem WRT Honda Austria pro vytrvalostní závody (endurance). Bohužel ani to mu nevyšlo. Kvůli zranění, které si přivodil pádem na brněnském okruhu, musel podstoupit operaci a závodů se zúčastnit nemohl.\n\nV den svých 30. narozenin se pokusil o sebevraždu oběšením. Po šesti dnech v kómatu zemřel. Zanechal zde manželku Evu, s níž měl v té době čtyřletého syna Jakuba. V médiích se objevily spekulace, že důvodem k sebevraždě byly rodinné důvody, ale ty otec Jaroslava popřel.\n\nOd roku 2007 se každoročně na Masarykově okruhu v Brně koná Memoriál Jaroslava Huleše – mistrovství ČR silničních motocyklů a Alpe Adria Cup.\n\n\n\n\n\n\n"}
{"id": "499698", "url": "https://cs.wikipedia.org/wiki?curid=499698", "title": "Ivan Matoušek (spisovatel)", "text": "Ivan Matoušek (spisovatel)\n\nIvan Matoušek (* 28. července 1948 Praha) je český spisovatel, básník a výtvarník.\n\nPo absolvování Střední všeobecně vzdělávací školy na Sladkovského náměstí v Praze na Žižkově vystudoval v letech 1966–1971 chemii na Přírodovědecké fakultě UK v Praze. Poté pracoval jako výzkumný pracovník v Ústavu fyzikální chemie a elektrochemie ČSAV a od roku 1987 ve Výzkumném ústavu pro farmacii a biochemii. Od roku 2001 byl kontrolorem jakosti léčiv v továrně Léčiva, respektive Zentiva. Od podzimu 2007 je v důchodu. Žije v Úvalech u Prahy.\n\nMalbě a grafice se intenzivně věnoval do počátku devadesátých let 20. století. Spolupracuje s kulturními časopisy, zejména s Revolver Revue a Tvarem. Patří k nejvýraznějším spisovatelům současné české literatury.\n\n\n\n"}
{"id": "499701", "url": "https://cs.wikipedia.org/wiki?curid=499701", "title": "Oscar E. Monnig", "text": "Oscar E. Monnig\n\nOscar E. Monnig (4. září 1902 – 4. května 1999) byl americký amatérský astronom, známý především pro své příspěvky ke studiu meteoritů. Založil rozsáhlou meteoritickou sbírku, kterou později daroval Texaské křesťanské univerzitě.\n\nOscar Monnig se narodil 4. září 1902 v texaském městě Fort Worth ve Spojených státech. Roku 1925 ukončil studium práv na Texaské univerzitě v Austinu, kde získal titul LLB (). Pracoval v rodinném podniku se střižním zbožím a od roku 1974 až do jeho prodeje v roce 1981 stál v jeho čele jako prezident.\n\nRoku 1941 se oženil s Juanitou Mickleovou, která zemřela v roce 1996. Neměli žádné děti. Monnig zemřel ve svém rodném městě 4. května 1999.\n\nMonnigův zájem o astronomii se začal rozvíjet ve 20. letech 20. století. Založil astronomický klub a v letech 1931 až 1947 vydával měsíčník , který se specializoval na hlavní objekty zájmu amatérských astronomů jako proměnné hvězdy, meteory, komety a planety.\n\nKoncem 20. let se Monnig začal zabývat meteority a možnostmi, jak s jejich pomocí získat informace o původu sluneční soustavy. Roku 1933 se stal jedním ze zakládajících členů Společnosti pro výzkum meteoritů (později přejmenované na Meteoritickou společnost).\n\nZačátkem 30. let začal Monnig meteority též sbírat, ovšem své sběratelské úsilí zvýšil zejména poté, co v srpnu roku 1932 neuspěl se svou žádostí o přístup k meteoritickým sbírkám ve v Chicagu a v  v New Yorku. Ve snaze získat další exponáty vyslýchal lidi, kteří spatřili bolid nebo výbuch meteoroidu, a následně pořádal a financoval pátrací expedice. Platil 1 dolar za každou libru váhy, což byla cena, které žádné muzeum v době Velké hospodářské krize nemohlo konkurovat. Sbírka se postupně stala jednou z největších soukromých sbírek meteoritů na světě. Obsahovala okolo 3000 exemplářů pocházejících asi ze 400 různých meteoritů. Pravděpodobně nejvzácnějšími z nich byly dva uhlíkaté chondrity, z nichž jeden byl nalezen roku 1936 u města Crescent v Oklahomě a druhý roku 1961 u města Bells v Texasu.\n\nPozději se Monnig rozhodl darovat svou sbírku Texaské křesťanské univerzitě ve Fort Worth, a tento svůj záměr nakonec realizoval sérií transferů v letech 1976 až 1986. V současné době sbírka obsahuje více než 1450 různých meteoritů. Roku 2003, čtyři roky po Monnigově smrti, byla otevřena , v níž bylo pro veřejnost zpřístupněno asi 10 procent meteoritů této sbírky.\n\nRoku 1984 se Monnig stal prvním laureátem, kterému Jihozápadní region americké Astronomické ligy udělil ocenění , a to za jeho služby amatérským astronomům. Roku 1990 obdržel od Pacifické astronomické společnosti ocenění za příspěvky ke studiu meteoritů. Na jeho počest byla též pojmenována planetka hlavního pásu, objevená roku 1981 americkým astronomem Scheltem Busem, která nyní nese název (2780) Monnig.\n"}
{"id": "499704", "url": "https://cs.wikipedia.org/wiki?curid=499704", "title": "Poskok", "text": "Poskok\n\nSlovo poskok se používá ve více významech:\n\n"}
{"id": "499711", "url": "https://cs.wikipedia.org/wiki?curid=499711", "title": "Quartier des Enfants-Rouges", "text": "Quartier des Enfants-Rouges\n\nQuartier des Enfants-Rouges (doslovně \"čtvrť Červených dětí\") je 10. administrativní čtvrť v Paříži, která je součástí 3. městského obvodu. Má rozlohu 27,2 ha a vymezují ji ulice \"Rue Pastourelle\", \"Rue de Poitou\" a \"Rue Froissart\" na jihu, \"Rue du Temple\" na západě, \"Place de la République\" na severu a \"Boulevard du Temple\" a \"Boulevard des Filles-du-Calvaire\" na východě.\n\nČtvrť byla pojmenována po starém sirotčinci \"Hospice des Enfants-Rouges\" založeném Markétou d'Angoulême, starší sestrou krále Františka I. Sirotci nosili červenou uniformu a tím vzniklo toto zvláštní toponymum.\n\n"}
{"id": "499714", "url": "https://cs.wikipedia.org/wiki?curid=499714", "title": "Pegasův čtverec", "text": "Pegasův čtverec\n\nPegasův čtverec označuje asterismus, jenž vymezují tři hlavní hvězdy souhvězdí Pegase a jedna hvězda ze souhvězdí Andromedy. Podle jasnosti jsou to: Alpheratz (α And), Scheat (β Peg), Markab (α Peg) a Algenib (γ Peg). V českých zeměpisných šířkách je nejlépe vidět na podzim, kdy nám září přímo nad hlavou.\n"}
{"id": "499715", "url": "https://cs.wikipedia.org/wiki?curid=499715", "title": "Muffin", "text": "Muffin\n\nMuffin je druh pečiva menších rozměrů. Tvarově připomíná některé dortíky, není však tak sladký a obecně nemívá polevu. Existují i určité obměny muffinů, například na bázi kukuřičného chleba. Muffin se svými rozměry vejde do dlaně dospělého člověka a je určen ke konzumaci jednou osobou, v rámci jednoho posezení.\n\nV zemích Společenství národů se jako muffin označuje také diskovitý anglický muffin. Protože se v těchto státech prodávají také muffiny amerického typu, může termín „muffin“ označovat kterýkoli z obou typů – konkrétní typ lze zjistit až z kontextu.\n\nExistuje mnoho variant a ochucení muffinů, kterých se dosahuje specifickými přísadami, jako jsou borůvky, čokoládové lupínky, okurky, maliny, skořice, dýně, datle, oříšky, citron, banán, pomeranč, broskev, jahody, ostružiny, mandle nebo mrkev. Muffiny se často jedí k snídani, lze je podávat také ke svačině nebo k jiným příležitostem.\n\nAnglický muffin, který předcházel americkému muffinu, je typ světlého kynutého chleba s kvasnicemi. Obvykle jsou pečeny v plochých, kulatých formách s průměrem kolem 8cm. Standardně se muffiny podávají s máslem, rozdělené na dvě poloviny, mohou však být podávány i studené s horkým nápojem (většinou v kavárnách nebo k večeři), nebo rozkrojené na půl a vyplněny jako sendvič (nejvíce známé jako McMuffin ze snídaňového menu McDonald's). Tradiční muffiny byly pečeny na otevřeném ohni nebo kamnech.\n\nMuffiny vyrobené z kukuřičné mouky jsou populární hlavně v USA. Ačkoli jsou kukuřičné muffiny v podstatě jen tvarovaný kukuřičný chleba, jsou sladké. Podle typu formy (pánve) můžeme muffiny připravovat například s máslem, nebo s chilli a dušeným masem.\n\nMuffiny, jejichž základem je zejména celozrnná mouka, ovesné otruby, med a další suroviny, lidově řečeno, \"co dům dal\". Tvarem připomínají malá prasátka. Vzhledem k tomu, že název zřejmě pochází z francouzštiny (\"cochon\"), existuje domněnka, že se do Slezska, kde jsou o nich dochovány první písemné záznamy, dostaly z Francie během napoleonských válek. Vzhledem k jednoduchosti přípravy vzrostla jejich obliba a rozšířily se postupně v celém moravskoslezském pomezí.\n\nMuffinové pohárky jsou kulaté formy vyrobené z papíru, železa nebo fólie. Jsou pravidelně přehýbané a dávají muffinu správný tvar. Pohárky jsou užitečné při pečení, vkládají se mezi těsto a formu, pro snadnější vyjmutí.\n\nTabulka odpovídá množství živin v borůvkovém muffinu, 1/3 velkého muffinu (Jumbo muffin), 2 mini mufinům (55g).\n\n"}
{"id": "499717", "url": "https://cs.wikipedia.org/wiki?curid=499717", "title": "Jezerní potok (přítok Vltavy)", "text": "Jezerní potok (přítok Vltavy)\n\nJezerní potok je malý vodní tok na Šumavě v Jihočeském kraji v Česku. Jeho délka činí přibližně 10 km.\n\nPramení u hory Plechý a pak se vlévá do Plešného jezera (odtud název). Teče dále na sever, kde se při potoce prostírá přírodní památka Jezerní luh, a u Rosenauerovy kaple se malým aquaduktem dostane přes Schwarzenberský plavební kanál. Na začátku Jelenského údolí se stáčí na jihovýchod a dále pokračuje kolem Mazníku a Kocovy pily k Nové Peci, u které se 400 m severně od vesnice Dlouhý Bor vlévá vodní nádrže Lipno jako pravý přítok Vltavy.\n"}
{"id": "499718", "url": "https://cs.wikipedia.org/wiki?curid=499718", "title": "Hermann Knaus", "text": "Hermann Knaus\n\nHermann Knaus (19. října 1892 Sankt Veit an der Glan – 22. srpna 1970 Graz [Štýrský Hradec]) byl rakouský chirurg a gynekolog. Byl autorem jedné z prvních verzí tzv. kalendářové metody přirozeného plánování rodičovství.\n\nV letech 1923 až 1934 byl zaměstnán na Univerzitní klinice v Grazu, kde byl roku 1930 jmenován profesorem. Od roku 1934 působil na německé Univerzitě Karlo-Ferdinandově v Praze, kde zastával místo vrchního lékaře (ordináře). O čtyři roky později (1938) vstoupil do Sudetoněmecké strany. Po zřízení protektorátu Čechy a Morava se stal příslušníkem NSDAP (1939). V letech 1939–1941 byl děkanem Lékařské fakulty pražské německé univerzity. V rámci své vědecké práce v oblasti fyziologie reprodukce prováděl experimenty na králících a morčatech.\n\nPo skončení druhé světové války se jako gynekolog vrátil do Grazu. V letech 1950–1960 byl přednostou gynekologického oddělení jedné z největších vídeňských klinik (nemocnice Lainz, nyní Hietzing).\n\nMezi jeho nejznámější vědecké přínosy patří rozpracování teorie japonského lékaře Kyusaka Ogina o plodném a neplodném období v menstruačním cyklu ženy. Na základě těchto poznatků vypracoval jednu z prvních variant tzv. kalendářové metody kontroly početí, kterou zveřejnil v roce 1934 v knize \"Die periodische Fruchtbarkeit und Unfruchtbarkeit des Weibes\" (Periodická plodnost a neplodnost ženy).\n\n"}
{"id": "499720", "url": "https://cs.wikipedia.org/wiki?curid=499720", "title": "Světlana Gončarenková", "text": "Světlana Gončarenková\n\nSvětlana Gončarenková, rozená Doroninová ( ) (* 28. května 1971, Rostov na Donu) je bývalá ruská atletka, sprinterka.\n\nJejí specializací byl běh na 200 metrů, hladká čtvrtka a štafetové běhy. Třikrát v řadě získala na halovém mistrovství světa zlatou medaili ve štafetě na 4 x 400 metrů. Na HMS 1999 v Maebaši společně s Taťjanou Čebykinovou, Olgou Kotljarovovou a Natalií Nazarovovu vytvořila na této trati světový rekord časem 3:24,25. Tento čas je dnes třetím nejlepším v celé historii.\n\n"}
{"id": "499721", "url": "https://cs.wikipedia.org/wiki?curid=499721", "title": "Quartier des Archives", "text": "Quartier des Archives\n\nQuartier des Archives (\"čtvrť Archivu\") je 11. administrativní čtvrť v Paříži, která je součástí 3. městského obvodu. Má rozlohu 36,8 ha a je vymezena ulicemi \"Rue des Francs-Bourgeois\" na jihu, \"Rue des Archives\" na západě, \"Rue Pastourelle\", \"Rue de Poitou\" a \"Rue Froissart\" na severu a \"Boulevardem Beaumarchais\" na východě.\n\nČtvrť byla pojmenována podle Francouzského národního archivu, který sídlí v rozsáhlém komplexu budov v jihozápadním cípu čtvrti.\n\n"}
{"id": "499723", "url": "https://cs.wikipedia.org/wiki?curid=499723", "title": "Administrativní dělení Čadu", "text": "Administrativní dělení Čadu\n\nÚzemí Čadu je v současnosti (od roku 2008) rozděleno na 22 regionů.\n\n\nWorld Gazetteer - údaje o vývoji populace\n"}
{"id": "499729", "url": "https://cs.wikipedia.org/wiki?curid=499729", "title": "Forenzní lingvistika", "text": "Forenzní lingvistika\n\nForenzní lingvistika je obor aplikované lingvistiky (nazývána také jako jazyková expertiza nebo soudní lingvistika) je interdisciplinární obor na pomezí lingvistiky a právních věd, zejména kriminalistiky, a je jedním z nejnovějších oborů, v němž se lingvistika uplatňuje v praxi. Zkoumání forenzní lingvistiky mohou doplňovat také poznatky psychologie, sociologie či grafologie.\n\nHlavní náplní forenzní lingvistiky je jazyková analýza a interpretace textu (psaného (tištěného) i mluveného), jejímž cílem je identifikovat významné osobnostní rysy původce textu, které by hledání této osoby ulehčily nebo by vedly (v ideálním případě) k přímému určení, přiřazení autorství textu. Slovy Malcolma Coultharda, jednoho z nejvýznamnějších forenzních lingvistů, je úkolem forenzní lingvistiky „odhalit, co texty říkají doopravdy, naučit texty jasněji se vyjádřit, interpretovat jejich význam, zdůraznit jejich užitečnost pro soudy a identifikovat hlasy autorů textů“ („to discover what texts are actually saying, to teach texts to express themselves better, to interpret their meaning or highlight their significance for Courts of Law and to identify the voices of their author(s)“ (1998a, 117). Zjednodušeně a jinými slovy řečeno, „forenzná lingvistika se zaoberá stopami v jazykovom prejave, ktoré odhaľujú pravdu, ktorá je predmetom záujmu trestného práva“.\n\nForenzní lingvistika tedy hledá, co, nebo spíše kdo, stojí „za textem“, jak se do textu „obtiskla“ autorova osobnost, čímž napomáhá odhalení anonyma, pachatele trestného činu, a stává se tak doplněním jiných kriminalistických metod.\n\nForenzní analýza zkoumá texty z oblasti běžně dorozumívací, případně administrativní či jiné oblasti, nezabývá se však odhalováním autorství uměleckých textů. Zkoumané texty mohou být značně různorodé z hlediska jazykového i mimojazykového (viz Musilová 2005a, 65). Právě mimojazykové faktory jako soubor psychologických a sociálních faktů ovlivňují jazykové chování a forenzní analýza je schopna prostřednictvím jazykového projevu usuzovat na psychologické a sociální skutečnosti, jako jsou pohlaví, věk, sociální status, místní původ, vzdělání, vliv jiných jazyků, motivace, pravděpodobnost naplnění např. výhrůžek atd. Benčič (2011, 7) uvádí zjednodušeně, k jakým poznatkům forenzní lingvistika, alespoň povrchně, může při analýze dojít: například jazykové prostředky vyjadřující afektivnost (možná i afektovanost), tedy slova jako strašně, nesnesitelný, nenávidět\"…, naznačují psychickou labilitu, a tedy potenciálně špatné snášení vazby. Naopak výrazy vyjadřující pokornost, lítost (\"je mi líto\"…) značí schopnost podřídit se autoritám, zatímco vulgarismy implikují vzdorovitost.\"V některých případech je i laik schopen prostřednictvím jazykových prostředků odhalit zvláště sociální charakteristiky původce textu (pokud text není např. úmyslně psán tak, aby sváděl ze stopy): např. slang a neologismy značí příslušnost k nějaké zájmové skupině a mladý věk, archaismy naopak starý věk, přízvuk v mluveném projevu prozrazuje dialektovou příslušnost, případně jinou národnost.\nForenzní způsob zkoumání textu je časově náročný a zodpovědné posouzení vyžaduje několik čtení, podrobné a opakované analýzy. Aignerová (2001) připomíná, že analyzovaný text „nemusí být psán rukou (jak by to vyžadoval grafolog), musí však jít o text původní, vytvořený přímo autorem (pachatelem, podezřelým, anonymem). Z toho důvodu nejsou vždy vhodné například protokoly z výslechů, v nichž je jazyk už určitým způsobem přetvořen do úřední podoby jazyka protokolu.“ Úkolem forenzní lingvistiky je také odhalování spolupráce více osob na jediném textu, v takovém případě se hovoří o tzv. „diferenciační[m] význam[u] expertizy, který […] umožnil odlišit autora a pisatele u textů diktovaných či opisovaných, případně zjistit stylizační spolupráci více osob“.\n\nKromě zjišťování charakteristik autora např. výhružných nebo vyděračských dopisů se forenzní lingvistika zabývá také přesností znění protokolů, srozumitelností zákonů, právních textů, správností terminologie atd. (viz níže Předmět studia).\n\nMusilová (1995, 49–50) ve své zprávě z konference píše, že název forenzní lingvistika je poměrně široký a obecný, v praxi existuje množství dílčích, „více či méně zavádějících“ pojmenování, jako „forenzní psycholingvistika, stylistická analýza, komparativní stylistika, kvantitativní stylistika, stylometrie, zkoumání sporného autorství, autorská atribuce […], forenzní identifikace mluvčího, hlasová analýza, kriminalistická akustika a fonetika.“ Neexistuje však jednotný názor na to, co vše do rámce této disciplíny zařadit.\n\nForenzní lingvistika je obor poměrně mladý jak u nás, tak ve světě, proto je její historie velice krátká, spojená s jednotlivými případy, a navíc několika málo zeměmi, především západními, jako jsou USA, Velká Británie, případně Německo. Olsson (2006, 7) zmiňuje navíc také Austrálii. Coulthard a Johnson (2010, 5) dokládají, že už v roce 1949 bylo užito termínu forenzní angličtina při zkoumání jazyka anglického práva, ale termín se neujal. Musilová (2005a, 65) uvádí, že název forenzní lingvistika se začal užívat koncem 70. let v Německu a hlavně v anglosaských zemích.\n\nPoprvé se ale název forenzní lingvistika objevil v roce 1968; tehdy ho užil švédský profesor anglické lingvistiky Jan Svartvik v práci \"The Evans Statements: A Case for Forensic Linguistics\", ve které zkoumal údajné výpovědi domnělého vraha Timothyho Johna Evanse poskytnuté policii v roce 1953. Svartvik svou analýzu provedl až v 60. letech (podnětem byly pochybnosti o výpovědích), tedy v době, kdy případ byl již uzavřen a Evans popraven. Analýza tudíž nehrála roli v objasnění případu. Svartvik, jenž svůj obor nalezl především v oblasti anglické gramatiky a korpusové lingvistiky, však nakonec dokázal, že s výpověďmi bylo manipulováno.\n\n„Primitivní“ otázky forenzního charakteru lze sledovat už od antiky: „Otázky autorství zaměstnávaly lidi už od dob antického Řecka, ve kterém dramatikové často jeden druhého obviňovali z plagiátorství“ („Questions of authorship have exercised minds since the times of the ancient Greek playwrights who not infrequently accused each other of plagiarism“) (Olsson 2006, 4). Otázka autorství textu se zdá být tedy v oboru forenzní lingvistiky vůbec nejstarší. Minimálně od 18. století se řešila otázka autorství významných textů, zejména Shakespearových a náboženských (Olsson 2006, 4). McMenamin (2002, 73–74) snahu o identifikaci autora/ů Starého a Nového zákona přičítá německým učencům 19. století. Dále pak McMenamin (2002, 65) píše, že jedním z milníků byl rok 1930, kdy se poprvé objevila práce zabývající se povahou právního jazyka. Obecně se však počátky forenzní lingvistiky kladou do Velké Británie a USA 60. let 20. století. Skutečně moderní forenzní lingvistiku pak lze sledovat od 90. let ve Velké Británii, USA, Německu, Švédsku a Austrálii (Olsson\na Luchjenbroers 2014, 7).\n\nCelkově se ale forenzní lingvistika vyvíjela velice pomalu, prostřednictvím jednotlivých, izolovaných prací, ve kterých se autoři zabývali např. obhajobou práv jedinců, výpověďmi nerodilých mluvčích, vyslýcháním svědků, dokazováním, proč podezřelá osoba nemůže být autorem určité výpovědi, nebo třeba lingvistickou problematikou obchodních značek. Neexistovala (a dosud neexistuje) jednotná metodologie, ta se znovu tvořila s každým jednotlivým případem. Zhruba od roku 1995 narůstá počet případů, ke kterým jsou jako experti přizváni lingvisté, čímž se zvyšuje jejich počet v tomto odvětví, publikuje se více prací a zároveň se tím dal podnět k vypracovávání jednotného přístupu. Uvnitř forenzní lingvistiky se také vyčleňují užší přístupy, např. forenzní fonetika nebo stylistika.\n\nForenzní lingvistika se „proslavila“ případem zvaným Unabomber (zkratkové slovo pro UNiversity and Airlane BOMBER), což byla přezdívka pro Theodora Kaczynského, který v letech 1978 až 1995 podnikl sérii bombových útoků. Jeho odhalení a zatčení pomohl Donald Foster, textový analytik, když se případu ujal v roce 1995 po tom, co Kaczynský nechal v novinách uveřejnit svůj manifest. Foster z textu dokázal rozpoznat významné charakterové rysy (věk, vzdělání, názory, zájmy…), které vyšetřování správně nasměrovaly právě ke Kaczynskému (podrobněji viz např. Benčič 2011, 28–29; nebo heslo Ted Kaczynski v anglické Wikipedii). Přestože se Donald Foster podílel ještě na jiných případech, v běžném životě pracuje zejména na textových analýzách literárních děl.\n\nV České republice se podle Musilové (2005a, 66) začalo lingvistiky v kriminalistice využívat zhruba v 50. letech 20. století v souvislosti s písmoznalectvím, které se kromě písma soustředilo také na jazykové jevy. Disciplína se asi v 60. letech osamostatnila jako jazyková expertiza vyjadřování nebo textu. S příchodem nahrávek mluvených projevů v 70. letech se pak rozvíjí tzv. fonoskopie. Aignerová (2001) vidí počátky jazykového rozboru už v československých kriminalistických pracích z 30. let, také ve spojení s písmoznalectvím. V současnosti je česká forenzní lingvistika (jazyková expertiza) vedena pod Kriminalistickým ústavem v Praze.\n\nForenzní lingvisté se v současnosti sdružují v Mezinárodní asociaci forenzních lingvistů (IAFL), která pořádá své konference, a v Mezinárodní asociaci forenzní fonetiky a akustiky (IAFPA). IAFL byla založena v roce 1993 a v jejím rámci vznikl také časopis Forensic Linguistics, v roce 2003 přejmenovaný na \"The International Journal of Speech, Language and the Law\". Samotné založení asociace a časopisu je v oboru velkou událostí: „[T]ento časopis, který editují Malcom Coulthard a Peter French, a IAFL […] od jejich počátku hrají důležitou roli pro prezentování výzkumu, který je však nyní oficiálnější, pravidelnější a sjednocenější než dříve“ („this journal, edited by Malcolm Coulthard and Peter French, and the IAFL […] have since provided serious venues for the presentation of research that is more regular, unified, and formal than ever before) .\n\nJak už bylo uvedeno výše, je forenzní lingvistika disciplína poměrně mladá, proto se v ní zatím nestihlo etablovat mnoho vědců. Uvedli jsme již jména „neforenzních“ lingvistů: Jana Svartvika a Donalda Fostera a jejich přínos forenzní lingvistice. Z významnějších jmen současné forenzní lingvistiky musíme zmínit Malcolma Coultharda, kterého např. John Olsson (2006, 5) považuje za vůbec nejvýznamnějšího britského forenzního lingvistu. Coulthard se podílel na objasnění minimálně čtyř velkých případů a mnoha malých. Forenzní lingvistice se věnuje od konce 80. let a dosud o ní napsal dvě monografie. Byl také u základů IAFL a jejího časopisu a založil Centre for Forensic Linguistics na Aston University v Birminghamu.\n\nOlsson a Luchjenbroers (2014, 7) dále oceňují přínos Rogera Shuye: „V USA by měl být oceněn prof. Roger Shuy, zejména za to, že jako první lingvista vnesl forenzní diskurzní analýzu do zkoumání obsahu nahrané a psané komunikace spojené s kriminální aktivitou,“ („In the United States, Prof. Roger Shuy […] should be credited with being the first linguist to bring forensic discourse analysis to the content of recorded interactions and written communications used in, or related to, criminal and alleged criminal activities“) a dále pokračují: „Prof. Harry Hollien je průkopníkem v oblastech identifikace mluvčího, akustické analýzy a vylepšení zvuku […], Dr. Carole Chaski je průkopnicí v syntaktické analýze autorství. Prof. Gerald McMenamin […] napsal několik publikací týkajících se forenzní stylistiky a účastnil se jako svědek mnoha soudních případů v USA.“ („Prof. Harry Hollien […] is a pioneer in the areas of speaker identification, acoustic analysis and audio enhacement […], Dr Carole Chaski has pioneered the syntactic analysis of authorship. Prof. Gerald McMenamin […] has written several textbooks on forensic stylistics and has appeared as a witness in many trials in the United States.“)\n\nSám John Olsson se forenzní lingvistice plně věnuje od roku 1994, účastnil se přibližně 450 případů a běžně je představiteli práva žádán o lingvistický názor. Je ředitelem Forensic Linguistics Institute ve Walesu a o forenzní lingvistice napsal tři monografie.\n\nZ dalších zahraničních jmen, spojených s IAFL a publikujících o forenzní lingvistice, zmiňme ještě Johna Gibbonse a Janet Cotterill. Z německého prostředí do forenzní lingvistiky zasáhl především Hannes Kniffka.\n\nForenzní lingvistice je věnována pozornost zejména v západních zemích (Německu, Velké Británii, USA). V českém prostředí je povědomí o této disciplíně velice mlhavé; nejvýraznější osobou tohoto oboru je u nás Václava Musilová, jež vypracovává forenzní jazykové analýzy v rámci oboru kriminalistiky, články publikuje od 80. let. Za zmínku stojí také Tatiana Tkačuková, která v současnosti působí na MU v Brně a zkoumá jazykový styk laiků a zástupců práva a dále mluvený soudní diskurz. Svůj článek o křížovém výslechu publikovala také v zahraničním sborníku editovaném Malcolmem Coulthardem.\n\nPředmětem studia forenzní lingvistiky jsou texty, a to buď z hlediska formálního a/nebo obsahového, tzn. jak je text realizován (jednoduše řečeno materiál, písmo, hlas) a/nebo jaký má ten který jazykový prostředek konkrétní význam. Především se forenzní lingvistika zabývá psanými texty běžně dorozumívací stylové roviny, čím dál více se ale věnuje i textům mluveným. Jak uvádí Musilová (2005a, 68), nejběžnějším typem textu k forenzní analýze bývají rozličné anonymní dopisy. Liší se mnoha charakteristikami, z nichž nejdůležitější jsou téma a motivace, které plynou ze vztahu autora a příjemce textu a které určují povahu trestného činu. Podle Musilové (2005a, 69) jsou z anonymních dopisů nejfrekventovanější a zároveň nejzávažnější dopisy výhružné a vyděračské, dále se objevují dopisy pomlouvačné, kompromitující, urážlivé, upozorňující na trestnou činnost, udavačské a obscénní. Jiným typem zkoumaného textu jsou deníkové záznamy, dopisy sebevrahů nebo rozlučkové dopisy. Forenzní lingvistika studuje také texty administrativní (případně odborné) oblasti, u nichž se zkoumá např. protiprávní zasahování do znění písemností, smluv nebo jejich stylizování. Dále se zkoumá autentičnost závětí nebo výpovědi v protokolu. Šířeji a nověji pojatá forenzní lingvistika se také vyjadřuje k víceznačnosti formulací tvrzení a vhodnosti terminologie zejména právních textů. Zabývá se také právní komunikací (např. komunikace laika s představitelem práva nebo komunikací v soudní síni).\n\nPublikace Geralda McMenamina (2002, 67–78), zde 'pars pro toto novější anglosaské forenzní lingvistiky, vyděluje několik dílčích disciplín podle předmětu jejich zájmu. Forenzní fonetiku auditivní a akustickou, které se zabývají rozlišením a identifikací mluvčího oběťmi, identifikací regionálních charakteristik mluvčího, odhalením zastírání přízvuku atd., dále oblast sémantického významu, jež se zabývá pochopitelností, jednoznačností, vysvětlitelností složitého jazyka práva a zákonů, oblast pragmatického významu a diskurzu se věnuje odhalování skutečného zamýšleného významu, studiu specifických kontextů, diskurzů a komunikačních aktů (např. vyslýchání, jazyk v soudní síni, právnický jazyk, výhrůžky, varování). Stylistika a sporné autorství se snaží o identifikaci autora kvalitativně a kvantitativně (viz níže Metody zkoumání), dále se v praxi uplatňuje analýza jazyka práva, analýza jazyka všech přítomných v soudní síni či překlad forenzních textů.\n\nMcMenamin (2002, 78–87) dále samostatně vyděluje disciplíny, které s forenzní lingvistikou souvisejí volně nebo téměř vůbec, či jsou s ní spojovány nenáležitě. Z disciplín souvisejících mluví o zkoumání dokumentu z hlediska materiálního, fyzického, dále o softwarové forenzice, která se věnuje zkoumání stylu kódování programátora. Zmiňuje také možnost využití softwaru k odhalení plagiátu zvláště ve studentských pracích. Některé práce jsou také věnovány sémiotice práva a právního diskurzu. Za nevhodné považuje užití psycholingvistiky, zvláště při zkoumání výhružného jazyka. Poznatky (sociální a psychologické pozadí autora textu) plynoucí z aplikace psychologie nemusejí být nepsychologovi jasné (zvláště z terminologických důvodů), a je tedy těžké je vyhodnotit a navíc posoudit jejich spolehlivost. Za předmět forenzní lingvistiky také nepovažuje psycholingvistickému profilování podobné zkoumání literárních textů, kterému se věnuje např. již zmíněný Donald Foster.\n\nV Česku je forenzní lingvistika pojímána spíše úžeji jako stylistická, „autorskoidentifikační“, „textověkomparační“ disciplína, která bere v úvahu psycholingvistické profilování. Obě tradice ale spojuje centrální zájem o autorství. V obou se také rozvíjí zájem o popis jazyka zákonů a popis jazyka právní komunikace (v psané i mluvené formě). Obecně se za předmět zkoumání nepovažuje sporné autorství literárních děl.\n\nAignerová uvádí tři fáze zkoumání: seznámení se s textem, tedy proces několika čtení, rozčlenění a opatření poznámkami, druhou fází je analýza výstavby textu, která se věnuje „logickému sledu, délce a stavbě vět, volbě slov, jejich uspořádání a zvukové podobě, zastoupení jednotlivých slovních druhů, krajových výrazů, internacionalismů a slov málo frekventovaných, zastaralých nebo naopak nových, opakování slov, použití gramatických forem (časy, rod činný nebo trpný, vidy, oznamovací, rozkazovací nebo podmiňovací způsob apod.). Pozornost je třeba věnovat i interpunkčním znakům (čárky, pomlčky, otazníky, vykřičníky), jejich frekvenci a způsobu užití a psaní velkých a malých písmen.“ Poslední fází je interpretace: „Co text obsahuje? Proč to autor říká právě tak? Kde je jádro výpovědi? Co to může znamenat a proč, jak to může text doložit?“ (Aignerová 2001).\n\nMusilová (2005b, 98) uvádí, že „základní metodou je všestranný jazykový a stylový rozbor (kvalitativní), tj. analýza textu z hlediska jednotlivých jazykových rovin (morfologické, syntaktické, stylistické, pravopisné)“. Dodává, že lze užít i metod kvantitativních (statistických), přestože „cílem zkoumání není komplexní rozbor všech jazykových vlastností, ale poznání takových charakteristických rysů, které jsou typické pro jazykové chování skupin lidí nebo jednoho autora“.\n\nZákladními postupy této metody jsou profilování a komparace. Při profilování nemáme podezřelého, analýza směřuje k vytvoření profilu, portrétu možného původce textu, tedy k vytvoření jakéhosi seznamu vlastností, které vyplývají ze zkoumaného textu; jde o určování tzv. skupinové příslušnosti autora (okruh všech možných autorů se zúží jen na určitou skupinu něčím příznačnou). Na této analýze se podílí i psycholog, proto se také označuje jako psycholingvistické profilování.\n\nKomparace pak spočívá v porovnávání dvou a více textů. Podezřelého už máme, jde o to zjistit, zda jsou všechny zkoumané texty dílem tohoto podezřelého; jedná se o tzv. individuální identifikaci autora. Tyto postupy lze chápat a využít jako různá stadia analýzy. Nejprve se snažíme na základě textu vytvořit profil a pak určit, zda tento profil odpovídá všem zkoumaným textům.\n\nZejména u identifikace autora „je třeba stavět na vlastnostech, které jsou zautomatizované, relativně stabilní, ale málo vědomé či vůbec nevědomé. Velmi hodnotné proto bývají znaky syntaktické a kompoziční […]. Naproti tomu prostředky lexikální a pravopisné nemusejí být vždy spolehlivým ukazatelem individuálnosti, protože jsou více náchylné jak k napodobování, tak úmyslnému měnění.“\n\nDalší přístup představuje metoda kvantitativní (statistická), která je však využitelná pouze u delších textů, a jak uvádí Couthard, v praxi se odborníci setkávají především s texty kratšími. „[F]orenzní lingvisté se často setkávají s texty kratšími než 100 slov a zřídka s texty delšími než 750 slov. To znamená, že tradiční frekvenční analýza specifického lexika a kolokací není možná – jsou v textu velice vzácně na to, aby něco vypověděly.“ („forensic linguists are often faced with texts considerably less than 100 words long and rarely with texts much longer than 750 words. What this means is that the traditional analysis of the frequency of specific lexical items and their collocations is not possible – they simply occur too rarely to be usable“ (Coulthard 1998b, 142). Někdy se v souvislosti s kvantitativními metodami mluví\no tzv. stylometrii. Kvalitativní a kvantitativní metody mohou být do jisté míry chápany jako opačné, často se však doplňují.\n\nOlsson (2006, 2) navíc upozorňuje, že lingvistiku lze aplikovat různě z hlediska jejích užších teorií (konverzační analýza, analýza diskurzu, teorie gramatiky, teorie mluvních aktů …) podle toho, co je třeba na forenzním materiálu zkoumat a vysvětlit.\n\n\nForenzní lingvistika se využívá při kriminalistickém pátrání, kde se k analýze pachatele využívá písemného a mluveného projevu. Zkoumáním určitého textu určují některé znaky jeho autora – např. stáří, vzdělání, původ, sociální postavení, temperament, agresivitu, fyzické či psychické zdravotní postižení. Rozborem řeči lze rozpoznat např. krajový přízvuk.\n\n\n\n"}
{"id": "499733", "url": "https://cs.wikipedia.org/wiki?curid=499733", "title": "Železniční most (Červená)", "text": "Železniční most (Červená)\n\nŽelezniční most na Červené přes Vltavu byl vystavěn v letech 1886–1889 jako součást nově otevřené železniční trati Tábor–Ražice. Otevřen byl 20. listopadu 1889. Je 253 metrů dlouhý, 68 metrů vysoký, váží 940 tun a obsahuje 329 000 nýtů. Most vyrobila Pražská mostárna za 510 000 zlatých. Byl vybudován jako součást Českomoravské transverzálky. Ve své době byl druhou nejvyšší mostní stavbou v celém Rakousku a zaujal tak hned druhé místo za mostem Trisana v Alpách. Před napuštěním orlické přehrady byla jeho dva kamenné pilíře zpevněny.\n\n\n\n"}
{"id": "499738", "url": "https://cs.wikipedia.org/wiki?curid=499738", "title": "Leo Latz", "text": "Leo Latz\n\nLeo J. Latz (19. února 1903 – 2. května 1994 Chicago) byl americký lékař, který v roce 1932 přispěl k rozšíření tzv. kalendářové metody přirozeného plánování rodičovství ve Spojených státech.\n\n"}
{"id": "499739", "url": "https://cs.wikipedia.org/wiki?curid=499739", "title": "Zvyk", "text": "Zvyk\n\nZvyk nebo zvyklost je ustálený vzorec chování jednotlivce nebo členů určitého společenství, zdůvodněný často tím, že se tak chovali \"od nepaměti\", přinejmenším po delší dobu. Zvyky jsou \"naše úkony, které častým prováděním se ustalují, aniž vůle k nim dává podnět. [Zvyk] jest zmechanisování výkonnosti častým opakováním\". Individuálně získaný a často nutkavý zvyk se nazývá \"návyk\", špatnému návyku se říká \"zlozvyk\".\n\nZ neurofyziologického hlediska lze automatické reakce na určitý podnět vyvolat podmiňováním i u velmi jednoduchých živočichů, u člověka jsou nejlepší podmínky pro vznik pevných zvyků už v raném mládí. Podle německého antropologa A. Gehlena je člověk trvale přetížen vjemy i šíří svých možností. Řeší to tím, že si tuto zátěž ulehčuje jednak tvorbou pojmů, jednak stereotypy v jednání.\n\nIndividuální zvyky, jež si každý během života vytváří, mu tak zjednodušují život a šetří čas i energii na zbytečná rozhodování. Zejména starší člověk, jemuž se zvyk stal druhou přirozeností, je na svých zvycích a návycích závislý a jen velmi obtížně je může změnit, odvyknout si.\n\nSpolečenské zvyky a obyčeje jsou v určité společnosti nebo společenství zavedené a více méně vyžadované vzorce jednání, které však nemají žádné vážnější zdůvodnění, praktické, mravní ani náboženské. Tím se zvyk liší jak od rutinní dovednosti (například jízda na kole), tak od společenského mravu i od náboženského nebo jiného rituálu. I zvyky však mají značný význam pro společenskou soudržnost, protože si jimi lidé (mimovolně) dávají najevo, že patří do dané společnosti a že se na ně lze aspoň do jisté míry spolehnout. Lidové zvyky jsou významným předmětem etnografie.\n\nO společenském významu zvyku svědčí rozšířený institut zvykového práva: právo respektuje to, co je v dané společnosti obvyklé, dlouho zavedené a podobně. \"Longa consuetudo\" (dávný zvyk) je jeden ze základů práva už u Cicerona a Isidora ze Sevilly I současné psané (formální) právo užívá pojmy jako v daném místě obvyklá cena, obvyklé podmínky a podobně (viz úzus).\n\n\n\n"}
{"id": "499741", "url": "https://cs.wikipedia.org/wiki?curid=499741", "title": "Plamen (soutěž)", "text": "Plamen (soutěž)\n\nPlamen je celorepubliková soutěž v požárním sportu. Cílem hry je rozvíjet dětské znalosti, dovednosti a vědomosti v oblasti požární ochrany. Jedná se o celoroční mimoškolní aktivitu dětí se zájmem o požární sport. Hra plamen vznikla v roce 1972 a od té doby se každoročně pravidelně opakuje. Hra byla od počátku organizována pro mladé hasiče, členy Svazu požární ochrany a posléze nástupnické organizace Sdružení hasičů Čech, Moravy a Slezska. Posláním hry je rozvíjet dětské znalosti, vědomosti a dovednosti v jednotlivých oblastech činnosti s přihlédnutím ke specifické oblasti požární ochrany.\n\nHra Plamen je určena pro nejméně devítičlenné kolektivy mladých hasičů. Družstva mohou být složena z dětí obou pohlaví ve věku do 15 let. Za každé družstvo může soutěžit maximálně 10 členů. Každý sbor dobrovolných hasičů může sestavit i více družstev než jedno (záleží na počtu dětí). Každý mladý hasič smí v jednom ročníku hry reprezentovat pouze jeden kolektiv. Při dodržení stanovených podmínek jsou samozřejmě také možné přestupy mladých hasičů do jiných kolektivů.\n\nV kategorii mladších je doporučený minimální věk 6 let, ale zúčastnit se mohou i děti mladší, horní hranice je 11 let. Starší kategorie je vymezena věkem 11 – 15 let, ale zúčastnit se mohou i děti mladší. K 1. 9. (včetně) nesmí v roce zahájení nového ročníku hry soutěžící mladší kategorie dovršit 11 let, v kategorii starších 15 let.(Dětem mladším 6let se nedá vystavit členský průkaz SH ČMS, ale vztahuje se na ně pojištění.)\n\nZměna věkových kategorií – Dodatek č. 4 ke Směrnici hry Plamen:\n\nOd 1.9.2013 platí následující: \"Kategorie (str. 6), 1. a 2. Odstavec se nahrazuje takto:\"\n\n\"Družstva soutěží ve hře Plamen bez rozlišení pohlaví v kategoriích:\"\n\"Kdykoli v roce ukončení příslušného ročníku hry Plamen nesmí soutěžící mladší kategorie dovršit 12 let, v kategorii starší nesmí dosáhnout 16 let.\"\n\n\"Na www.dh.cz bude před zahájením ročníku zveřejněna pomocná tabulka s rozdělením do věkových kategorií.\"\n\nOkresní (obvodové) kolo – 2 části: podzimní (říjen) a jarní (květen) \nOblastní (krajské) kolo – většinou během června \nRepublikové kolo – většinou začátkem července\nMezinárodní kolo\nDo vyšších kol postupují jen vítězná družstva z kategorie starších. Výjimkou je Plzeňský kraj, ve kterém od ročníku 2012/2013 postupují z kol okresních do kola krajského i vítězové z mladší kategorie.\n\nCílem disciplín je ověřit získané znalosti mladých hasičů ve výcviku s požárním nářadím, jejich rychlost a pohyblivost. Závod požárnické všestrannosti je v rámci okresní soutěže součástí podzimního kola. Ostatní disciplíny se většinou realizují na jaře. Je ovšem možné, že jsou zařazeny na podzim (například štafeta požárních dvojic). Ve vyšších soutěžích probíhají všechny disciplíny hromadně.\n\nZ jednoho družstva můžou být postaveny dvě pětičlenné hlídky. Cílem disciplíny je získávat a upevňovat všestrannou sportovní zdatnost soutěžích a zároveň zvyšovat jejich znalosti v oblasti požární ochrany. Jednotlivé hlídky na trati (mladší cca 2 km, starší cca 3 km) navštěvují šest stanovišť, na kterých plní úkoly. Jedná se o střelbu ze vzduchovky, základy topografie, uzlování, základy první pomoci, požární ochranu a překonání překážky po vodorovném laně. Nezvládnutí úkolů je odměňováno trestnými body, které se přičítají k čistému času strávenému na trati.\n\nDružstvo je rozděleno na dvě štafety po 4 lidech. Každá štafeta má jeden pokus, započítává se čas lepší štafety. Každý z členů štafety zdolává jeden ze 4 úseků: přeběhnutí kladiny, zdolání překážky, přemístění přenosného hasicího přístroje, zapojení požárních hadic. Po každém úseku si mezi sebou jednotliví členové štafety předávají proudnici, kterou poslední člen (zapojující hadice) dopraví do cíle.\nŠtafetu o celkové délce 400 metrů provádí devítičlenné družstvo. Každý závodník běží jeden z devíti úseků v pořadí:\npřekonání žebříkové stěny, volný běžecký úsek,\npřenos požární hadice, volný běžecký úsek,\npodběhnutí laťky,\npřekonání lehkoatletické překážky, přemístění přenosného hasicího přístroje, volný bežecký úsek, zapojení hadic.\n\nTéto disciplíny se účastní 9 členů družstva, z nichž jeden je velitel. Celé družstvo postupně překonává několik překážek: vodní příkop, bariéru, tunel, lávku. V tomto prvním úseku jsou družstvem rovnoměrně rozmístěny hadice. V druhém úseku jsou umístěny 2 džberové stříkačky, se kterými musí družstvo zdolat nástřikové stěny. Třetí úsek zahrnuje vázání uzlů a přiřazování technických prostředků. V posledním úseku podává velitel družstva hlášení rozhodčímu disciplíny. Hlášení rozhodčímu je jediným okamžikem, kdy velitel může mluvit, jinak celá disciplína probíhá bez mluvení. Opak je sankciován trestnými body.\n\nKaždé družstvo může postavit jednu nebo dvě pětičlenné štafety. Velitel, který pouze obíhá dráhu, může být u obou štafet jeden. První dvojice na dráze zapojuje hadici na hydrant a proudnici. Následná dvojice poté naopak hadici odpojuje, smotává a odnáší do cíle.\nPožární útok provádí 7 členů družstva. Družstva mají buď jeden, nebo dva pokusy, přičemž se jim započítává lepší čas. Mladším kategoriím je přiřazen dospělý strojník, u starších družstev je strojníkem jeden člen z družstva. Kategorie mladších má také připevněné savice na motorovou stříkačku, starší si savice připevňují sami. Jinak je provedení disciplíny stejné: po odstartování běží celé družstvo od startovní čáry k základně s nářadím. Členové mají rozděleny úkoly – část má na starost připevnění sacího koše a nasání vody z nádrže, druhá část zapojuje hadice typu B a C na stříkačku, rozdělovač a proudnice. Oba proudy potom dobíhají k terčíkům, které musí zdolat nastříkáním potřebného množství vody. Disciplína je ukončena teprve, pokud jsou oba proudy úspěšné. Jinak je hodnocena jako nesplněná.\n\nSměrnice hry Plamen. Praha 2004.\n\n"}
{"id": "499745", "url": "https://cs.wikipedia.org/wiki?curid=499745", "title": "Karnaubský vosk", "text": "Karnaubský vosk\n\nKarnaubský vosk je vosk získávaný z listů brazilské palmy \"Copernicia prunifera\". Název podle INCI je \"Copernicia Cerifera (carnauba) wax\", v potravinářství se značí E 903.\n\nJeho hlavními složkami jsou estery mastných kyselin (80-85 %), mastné alkoholy (10-16 %), kyseliny (3-6 %) a uhlovodíky (1-3 %). Charakteristický je pro něj obsah glykolů (zhruba 20 %), hydroxylových mastných kyselin (okolo 6 %) a kyseliny skořicové (asi 10 %).\n\nPoužívá se pro dosažení lesklosti v mnoha různých podobách. Bývá v krémech na boty, v cukrovinkách a voscích na nábytek. Využívá se i ve farmacii. Občas bývá používán v kombinaci se včelím voskem.\n"}
{"id": "499746", "url": "https://cs.wikipedia.org/wiki?curid=499746", "title": "Flash Forward – Vzpomínka na budoucnost", "text": "Flash Forward – Vzpomínka na budoucnost\n\nFlash Forward – Vzpomínka na budoucnost (v anglickém originále FlashForward) je americký sci-fi seriál, který volně vychází z novely Roberta J. Sawyera \"Flashforward\" (1999).\n\nByl poprvé odvysílán 24. září 2009 na ABC. 3. prosince 2009 ABC přerušila vysílání seriálu do 4. března 2010 s vysvětlením, že to umožní odvysílat zbylých 14 dílů vcelku a také pro to, aby pořad nebyl souběžně vysílán se Zimními olympijskými hrami 2010.\n\nV Česku byl premiérově vysílán na AXN od 16. listopadu 2009.\n\nZáhadná událost způsobí téměř každému na planetě ztrátu vědomí po dobu 127 sekund, během kterých lidé vidí vizi svého života za šest měsíců - globální \"vzpomínka na budoucnost\". Tým losangeleských agentů FBI začínají vyšetřovat, co se stalo, proč se to stalo a zda se to stane znovu. Jeden z agentů, Mark Benford, přijde s unikátním postupem pátrání: ve své vizi viděl výsledky šestiměsíčního vyšetřování této události, které on a jeho tým využívají k znovuvytvoření tohoto vyšetřování.\n\nTým prošetřuje mnoho událostí spojených se \"vzpomínkami na budoucnost\", jakými jsou třeba „Podezřelý číslo 0“, který během události neztratil vědomí, zatím neznámý „D. Gibbons“ a stejná masová ztráta vědomí v Somálsku roku 1991. Vize však zasahují i do osobního života. Mark Benford viděl svůj návrat k alkoholismu, jeho žena se viděla s jiným mužem. Ale i další postavy zápasí se stejnými nečekanými či překvapivými odkrytími své budoucnosti.\n"}
{"id": "499751", "url": "https://cs.wikipedia.org/wiki?curid=499751", "title": "Tadeáš Haenke", "text": "Tadeáš Haenke\n\nTadeáš Xaverius Peregrinus Haenke, něm. Thaddäus, šp. Tadeo, (5. prosince 1761 v Chřibské – 31. října 1817 v Cochabambě) byl český botanik, lékař, etnograf, kartograf, geolog, chemik, hudebník, cestovatel a objevitel. Byl rodák z Čech, ale sám byl Němec z německé rodiny a občan rakouské monarchie. Jako první v českých zemích roku 1784 vypustil montgolfiéru. Jeho životní náplní se stala botanika a věhlas si získal na své výpravě do Alp. Poté cestoval okolo světa s výpravou Alessandra Malaspiny, po které se vrátil do Jižní Ameriky, kde prožil zbytek svého života. Jako první objevil největší leknínovitou rostlinu viktorii královskou (\"Victoria regia\"), zmapoval region, který také etnograficky popsal. Ve španělských službách se staral o místní indiány, udělal objevy s chilským ledkem, se kterými mohl vylepšit střelný prach, za napomáhání povstalcům byl zatčen, později zemřel za záhadných okolností.\n\nNarodil se dne 5. prosince 1761 v Chřibské na okraji Českého Švýcarska jako sedmé z dvanácti dětí. Jeho otcem byl právník a rychtář Elias Georg Thomas Haenke a matkou Anna Rosalie Haenke, rozená Eschlerová. Někdy je jako měsíc narození chybně uváděn říjen, což vzniklo špatným přečtením matriky, kde je uvedeno \"Xbris\", přičemž \"X\" zde nahrazuje číslovku 10, tedy \"decem\" (čte se to tedy \"decembris = prosinec\"). Rodina sice patřila k nejvýznamnějším ve městě, ale stejně nebylo lehké, aby se z otcova rychtářského platu (45 zlatých ročně), vůbec uživili. Již od mládí slýchal španělštinu, protože jeho starší sestra Anna Maria se roku 1775 provdala za obchodníka se sklem Jana Kašpara Bienerta (ve Chřibské byla do roku 2007 nejstarší funkční sklárna v Evropě, která byla založena již v roce 1414). Ten působil ve španělském Cádizu a později v Cartageně a tím se vytvořil velmi úzký rodinný vztah ke španělské jazykové oblasti. První Tadeášův učitel byl místní Zacharias Eiselt. Tadeášův otec i v tíživé finanční situaci odmítl návrh bohaté tety z Polska na adopci svého syna a raději šel do Polska za prací sám. Další vzdělání získal u svého strýce Eschlera, který byl farářem na faře v obci Robeč (něm. Robitsch) cca 7 km JV od Úštěku a později děkanem v Kravařích. Ten si často vzal k sobě na faru některé ze sestřiných dětí. Tadeáše učil latinu, hudbu a později mu platil hudební lekce u vynikajícího varhaníka Schuberta ve Varnsdorfu. Později se vzdělával u jezuitů v Praze a po zrušení řádu roku 1773 na gymnáziu na Starém Městě. V roce 1782 nastoupil na studia medicíny, kde si ho všiml profesor Josef Gottfried Mikan, jenž jej zaměstnal jako domácího učitele svého syna Johanna Christiana Mikana, jenž se později stal botanikem a cestovatelem po Brazílii. Josefa Gottfrieda také doprovázel při jeho inspekční cestě po Čechách, při níž získali příspěvky na obnovu botanické zahrady na Smíchově zničené povodní. Kromě toho podnikl výpravu do středních a západních Čech, především pak na Křivoklátsko, které vlastnil Karel Egon z Fürstenberka. 18. března 1784 na sebe upoutal pozornost, když s pomocí svého učitele Mikana sestrojil a vypustil v pražské fürstenberské zahradě před zraky hraběte Prokopa Lažanského z Bukové (1740-1830, v roce 1789 se stal prezidentem České společnosti nauk), podle vzoru francouzských montgolfiér balón a v září provedl v zahradě hraběte Dietrichsteina v Židlochovicích další úspěšný pokus a na balon nechal upevnit německý a český nápis, který sliboval odměnu tomu, kdo balon najde, vrátí a sdělí místo a čas jeho dopadu na zem. Byl to v podstatě malý balónek ze zlaté folie naplněný vodíkem, ale i tak to vyvolalo ohlas v pražských novinách.\nNa přelomu let 1785 a 1786 prodělal těžkou nemoc, pravděpodobně zápal plic, po níž se usadil v severních Čechách, kde zkoumal přírodu Českého Švýcarska. V létě 1786 si ho fyzik a později známý projektant železnic František Josef Gerstner vybral pro expedici do Krkonoš, které se spolu s ním zúčastnili také abbé Tobiáš Gruber a inženýr Jan Jirásek. Ohlas výpravy se dostal i do zahraničí; v roce 1791 o ní vyšla v Drážďanech zpráva pod názvem \"Aus der Beobachtung auf Reise nach dem Riesengebirge\". Svá studia Haenke zakončil ve Vídni u Nicolase Jacquina a v následujících letech se podílel na výzkumech v oblasti Neziderského jezera a v Alpách, na kterou mu přispěl pražský přírodovědec Ignác Born. V roce 1789 se na základě svých prací stal členem Královské české společnosti nauk.\nNa svou další výpravu se měl původně vydat na Sibiř. V roce 1788 však obdržel pozvánku na výpravu Španěla Alessandra Malaspiny. Na konci července 1789 expedice vyplula na lodích Descubierts a Atrevida z Cádizu do Ameriky a Tichomoří. Doporučující dopis na expedici získal z nejvyšších míst v Rakousku, mimo jiné i od kancléře Václava Antonína Kounice. Odjezd lodi však Haenke zmeškal, proto odplul až 19. srpna na lodi Nuestra Señora del buen Viagge. V ústí řeky La Plata však ztroskotal a pouze se spisem Systema plantarum od Carla Linného a pár dokumenty se musel dostat do Montevidea. Na Vánoce 1789 pak odtud dorazil do Buenos Aires a koncem února 1790 se vydal horskými průsmyky v Andách do Chile. Na začátku dubna se pak v Santiagu de Chile setkal s Malaspinou a dne 8. dubna se připojil ke španělské expedici, která pokračovala dále na sever. S mezipřistáním v Arice dne 21. května dorazili do Callaa. Na rozkaz španělského místokrále se následně vydal do And v Peru, k pramenům Amazonky a do vnitrozemí v Ekvádoru. V Ekvádoru pak podnikl neúspěšný pokus o výstup na sopku Chimborazo, která byla v té době považována za nejvyšší horu Ameriky i světa. Dne 2. února 1791 pak expedice s mezipřistáním v Acapulcu v Mexiku pokračovala dále na sever. Postupně bylo prozkoumáváno pobřeží Kanady a v červnu dorazili členové výpravy na Aljašku. Při zpáteční cestě došlo k prozkoumání ostrovů a průlivů na západním pobřeží Severní Ameriky a v listopadu se obě lodě setkaly v přístavu v Acapulcu. Po krátké výpravě do hlavního města Mexika, Ciudad de México, pokračoval Haenke s expedicí na cestu Pacifikem.\n\nDne 21. prosince 1791 vypluli z Acapulca a s mezipřistáními na ostrovech Tinian a Guam se v březnu dostali na Filipíny, které tehdy patřily Španělsku. Loď Atrevida následně pokračovala do Kantonu (Kuang-čou) v Číně a Descubierta zůstala v přístavu Manile. Prozkoumáním vnitrozemí byl kromě Haenkeho pověřen také Antonio Pineda. Haenke prozkoumával jihovýchodní část ostrova Luzon a do Manily se vrátil až po třech měsících v červenci 1792. Zde se také dozvěděl o Pinedově smrti.\n\nV prosinci 1792 pokračovala výprava na ostrov Mindanao a po zastávkách na severním pobřeží Nové Guineje, u Nové Kaledonie a Nového Zélandu (Dusky Sound) se přes Tasmanovo moře dostala do Botany Bay, nedaleko dnešního města Sydney. Dne 12. března 1793 vstoupil jako první obyvatel Čech na půdu Austrálie. Zde zkoumal místní rostliny a dokonce o nich napsal dopis britskému botanikovi Josephu Banksovi. Odtud výprava pokračovala napříč Pacifikem se zastávkami na ostrovech Tonga a Tahiti až do přístavu Callao v Peru.\n\nTady se v létě 1793 Haenke na příkaz velitele od výpravy oddělil a pokračoval do Concepciónu v Chile a odtud do And. Následně pokračoval do provincie Tucumán v Argentině a odtud do Potosí a La Pazu a poté přes pohoří Tiupani do oblasti Mojos, dnes na severu Bolívie. Tady zkoumal místní říční síť. Pak pokračoval do Cuzca v Peru a po horním toku Amazonky (Ucayali), přes Andy do Limy. V roce 1796 se usadil v Cochabambě v dnešní Bolívii. Zde sepisoval poznatky a výzkumy ze svých cest.\n\nV letech 1801–1802 se připojil k výpravě proti Indiánům Chiquitos, při níž znovu zkoumal údolí Mojos. Zde znovu zkoumal říční síť a především pak tok několika řek pramenících v masivu San Fernando. Při této výpravě se mu podařilo poprvé spatřit viktorii královskou. Jméno jí však dal až v roce 1840 anglický botanik Lindley na základě popisu, který vytvořili na Guayaně bratři Schomburgkové. Po ukončení výpravy se vrátil do Cochabamby.\n\nPo roce 1802 se věnoval výzkumu výroby léčiv a střelného prachu a také vhodnosti chilského ledku k jeho výrobě. Nadále udržoval vztahy s předními evropskými vědci, např. s Alexanderem von Humboldtem. V letech 1806–1809 působil jako komisař u kmene Chiriguanos. Byl ovšem obviněn z neoprávněného získání financí od španělského krále a měl se vydat obhajovat se do Buenos Aires. Cestu ovšem neustále odkládal, jednak kvůli zdravotnímu stavu a jednak kvůli neustále se měnící situaci v Argentině.\n\nPo návratu od Indiánů se usadil v Buxacaxei. Zde na statku pěstoval různé druhy rostlin a zvířat, mezi nimi i bource morušového. Kromě toho zde založil výrobnu hedvábí a barvírnu. Zde zemřel dne 31. října 1817, kdy mu podle oficiální zprávy dala služka místo léku jed. Podle neoficiálních zpráv se zapojil do bojů za nezávislost a zemřel ve vězení. Pochován je v klášteře františkánů v Cochabambě.\n\nRoku 1974 vyšel o Tadeáši Haenkovi román \"Vězeň z Cochabamby\", který napsala botanička, výtvarnice a odborná spisovatelka v oblasti přírodních věd Eva Hoffmannová. Kniha byla zdramatizována Československým rozhlasem v Praze a Brně a v několika reprízách vysílána. Byla i poslední dobrodružnou knihou, kterou ilustroval Zdeněk Burian.\n\nJeho jméno je jedním z dvaasedmdesáti jmen významných osobnostech, jejichž jména jsou napsána zlatým písmem pod okny Národního muzea v Praze.\n\nOsudy Malaspiny a Haenkeho se José Luis Greco inspiroval, při skládání opery \"Malaspina o la idea de la felicidad.\" A také i u své druhé práce, kterou na počest Malaspiny a Haenkeho hrál Český národní symfonický orchestr a klavírista Duncan Gifford, koncert pro klavír a orchestr s názvem \"Geografías del silencio\".\n\nExistují jen dvě jeho podobizny. První z jeho mládí namaloval německý rytec, grafik a ilustrátor Vinzenz Raimund Grüner. Druhý obraz visí na městském úřadě v Cochabambě.\n\n\n\n"}
{"id": "499760", "url": "https://cs.wikipedia.org/wiki?curid=499760", "title": "Tatran Litovel", "text": "Tatran Litovel\n\nTatran Litovel je spolek provozující sportovní činnost ve 12 poddílech ve městě Litovli.\n\nOddíly Tatranu Litovel podle počtu členů jsou:\n\nJiž v roce 1874 vznikla v Litovli Sokolská jednota. V roce 1924 založili fotbalisté svůj klub pod názvem SK Litovel. Postupně se přidal lední a pozemní hokej. Během druhé světové války, kdy byl Sokol zakázán, všechny oddíly přešly pod SK Litovel. Po osvobození byla činnost Sokola opět obnovena. Po všesokolském sletu v červnu 1948, který vyzněl protistranicky, se schylovalo k celostátní reorganizaci tělovýchovy. Rok 1953 definitivně přinesl zánik litovelského Sokola, když byly tělovýchovné jednoty přičleněny k výrobním závodům a vznikl tak TJ Tatran Litovel. V té době vznik v Litovli i TJ Slovan a Rudá Hvězda. Název Sokol byl vyhrazen jen pro vesnické jednoty. V roce 1956 pak reorganizace pokračovala a Slovan byl začleněn do Tatranu.\n\nVrcholným orgánem je valná hromada, v období mezi valnými hromadami pracuje výkonný orgán - rada předsedů oddílů v čele se svým předsedou. Statutárním orgánem je Správní rada složená z předsedy, místopředsedy a tajemníka. Provozní záležitosti řeší tajemník ve spolupráci s účetním.\n\nTatran Litovel měl na začátku roku 2010 přibližně 660 členů, z toho 391 dospělých a 268 mladších 18 let. Tímto počtem členů je největší sportovní nebo kulturní organizací působící v Litovli.\n\n\n"}
{"id": "499761", "url": "https://cs.wikipedia.org/wiki?curid=499761", "title": "Iberská unie", "text": "Iberská unie\n\nIberská unie (španělsky \"Unión Ibérica\", portugalsky \"União Ibérica\") je označení pro personální unii mezi Portugalskem a Španělskem v letech 1580 až 1640. Unie byla zřízena v důsledku vymření portugalské královské dynastie a trůn nakonec připadl španělské větvi Habsburků.\n\nRoku 1578 zemřel v bitvě s Maročany mladý král Sebestián (1557–1578). Sebestián nezanechal žádné potomky, vlády se proto chopil jeho prastrýc, kardinál Jindřich. Bylo však zřejmé, že šestašedesátiletý nemocný Jindřich je pouze přechodným řešením. O portugalský trůn vzniká spor mezi třemi vnuky krále Manuela I.: španělským králem Filipem II., vévodkyní z Braganzy Kateřinou a převorem kláštera v Cratu Antonínem. I přes odbojovou činnost převora Antonína a celkové protišpanělské tendence lidu, podlehla portugalská šlechta tlaku Filipa II. a roku 1581 jej v Tomaru slavnostně provolala portugalským králem pod jménem Filip I. “ Vyčerpaný stát se smířil s personální unií se Španělskem.\n\nŠpanělsko v době zřízení personální unie představovalo nejmocnější stát Evropy. Po dobytí říše Inků a Aztéků ovládalo velké bohatství Nového světa, porážkou Turků u Lepanta roku 1571 si zajistilo převahu ve Středozemí. Budovalo světovou říši založenou na koloniálním obchodu. Taková orientace byla Portugalsku blízká a vzhledem k pokrevní spřízněnosti obou vládnoucích rodů, vyzněla personální unie se Španělskem jako logické řešení. Král Filip I. při své korunovaci v Tomaru zaručil práva, jež měla Portugalsku v rámci dualistické monarchie uchovat nezávislost a svobody, které mělo dosud. Zavázal se jmenovat do nedůležitějších funkcí pouze rodilé Portugalce, svolávat k projednávání závažných rozhodnutí zemské kortesy, administrativy obou zemí byly zřetelně odlišeny.\n\nDíky španělské podpoře bylo vyřešeno mnoho ekonomických i politických problémů, madridský dvůr přispíval na obchod s Orientem a pomáhal jej organizačně spravovat. Zavedení americké kukuřice pomohlo i jinak trpícímu portugalskému venkovu. Filip I. důsledně dodržoval Tomarské dohody, byla zachována dosavadní úřední, právní i armádní struktura, úředním jazykem byla pouze portugalština, zachována zůstala národní měna. Postupně se však začaly projevovat i negativní důsledky unie.\n\nSpolu se silným spojencem, jehož „zlatý věk“ byl však již pomalu na ústupu, získalo Portugalsko také dva mocné nepřátele, kteří byli naopak na vzestupu, Anglii a Nizozemí, tedy dosavadní tradiční portugalské obchodní partnery. Zákaz obchodu s Anglií a Holandskem mohly kompenzovat výhody habsburské říše, přesto však začaly být ještě před koncem Filipovy vlády těžko snesitelné pirátské i oficiální nájezdy nových protivníků na nedostatečně bráněné a řídce obsazené portugalské zámoří. Konec snahy o španělsko–portugalskou nadvládu na moři znamenala porážka společného loďstva Anglií při pokusu potrestat protestantský ostrov roku 1588. Oslabení iberské flotily otevřelo anglickým a holandským lodím větší prostor pro obchod se zámořím i možnost ovládnutí mnoha kolonií. Španělská a zejména portugalská koloniální říše se pomalu počíná bortit.\n\nZa vlády Filipa II. (1598 – 1621) začala portugalská nespokojenost s Unií výrazně sílit. Greenwichská smlouva, spojenectví Francie, Anglie a Nizozemska proti Španělsku (a tudíž i Portugalsku), ustanovená na přelomu století, zahájila systematickou likvidaci portugalských pozic. Španělsko roku 1609 uzavřelo s Nizozemskem příměří, bylo to však na úkor Portugalska, neboť jedním z důsledků bylo uznání holandského práva na obchod s Indií a Indonésií, ostrovy bohatými na koření, tedy s oblastí, v níž mělo Portugalsko dosud obchodní monopol. Lisabon neměl šanci nepříznivý vývoj zvrátit.\n\nPotíže vyvrcholily za vlády Filipa III. (1621 – 1640). Sílící porušování Tomarských úmluv, neúměrné daňové zatížení, povinnost odcházet bojovat za Habsburky ve třicetileté válce – to jsou některé z důvodů, proč se Portugalsko, podníceno mnoha lidovými povstáními, rozhodlo v roce 1640 vydat cestou odporu proti Španělsku. 1. prosince 1640 namířilo 40 spiklenců své meče proti portugalské místodržitelce, vévodkyni z Mantovy, a přinutilo ji podepsat příkazy k vydání pevností se španělskou posádkou a také válečného loďstva. Na místě byl provolán nový král, osmý vévoda z Bragancy, jako Jan IV.. Ačkoliv bylo jasné, že Španělsko se se ztrátou Portugalska dobrovolně nesmíří, nezávislost byla vyhlášena.\n\nNový král Jan IV. (1640-1656) si byl vědom toho – ač se převrat snadno podařil – že mnohem těžším problémem bude nově nabytou nezávislost udržet. Španělsko bylo zatím plně zaměstnáno válkou za udržení Nizozemska, bylo však jen otázkou času, kdy se jeho pozornost obrátí směrem k Portugalsku. Nový král začal hledat spojence mezi Španělskými nepřáteli. Už roku 1641 byl sjednán mír s Anglií, Francií i Švédskem, s pevnou podporou u nich však Jan IV. počítat nemohl. Přes povzbuzující vítězství ve svých koloniích (vyhnání Holanďanů z Brazílie), bylo Portugalsko velmi zranitelné, zvláště když Španělsko roku 1659 uzavřelo Pyrenejský mír s Francií. Přestože byl Madrid poražen, ukončení války mu umožnilo vrhnut zbývající síly proti Lisabonu.\n\n\n"}
{"id": "499763", "url": "https://cs.wikipedia.org/wiki?curid=499763", "title": "Jiří Seydler", "text": "Jiří Seydler\n\nJiří Seydler (* 1969) je český divadelní režisér a hudebník.\n\nSeydler vystudoval gymnázium a poté DAMU. Jeho spolužáky byli Michal Novotný a Petr Rajchert, se kterými hrál v kapele Starý hadry, která vznikla v roce 1987. Dnes ji známe jako Chinaski. Nový název dostala kapela po alter egu spisovatele Charlese Bukowského. Kapelu opustil kvůli špatnému zdravotnímu stavu. V roce 1992 dostal své první angažmá ve Východočeském divadle Pardubice. Působil jako umělecký ředitel činohry Karlovarského městského divadla a od března 2017 vede činohru Slezského divadla v Opavě. \n\nV Pardubicích spolupracuje s Jiřím Šlupkou Svěrákem, který zde působí jako skladatel scénické hudby. Seydler hostuje v mnoha divadlech České republiky. Natáčí pro ČT2 pořad \"Divadlo žije\" a spolupracuje také s televizí Nova.\n\n\n"}
{"id": "499764", "url": "https://cs.wikipedia.org/wiki?curid=499764", "title": "Vörösmarty tér (stanice metra v Budapešti)", "text": "Vörösmarty tér (stanice metra v Budapešti)\n\nVörosmarty tér je konečná stanice linky M1 budapešťského metra. Byla otevřena veřejnosti v roce 1896. Leží pod stejnojmenným náměstím pojmenovaným po významném maďarském básníkovi Mihály Vörosmartym v centru města.\n"}
{"id": "499772", "url": "https://cs.wikipedia.org/wiki?curid=499772", "title": "Grinch", "text": "Grinch\n\nGrinch je pohádkový skřítek pro děti i dospělé a hrdina kreslené rýmované knihy „\"Jak Grinch ukradl Vánoce!\"“ od Theodora Geisla.\n\nSkřítek Grinch pochází z malé vesničky ve sněhové vločce. Tam také žijí Kdovíci, kteří se chlupatého a zeleného Grinche bojí. Grinch v dětství utekl od svých dvou „tetiček“, které se o něj staraly, a schoval se v jeskyni pod vrcholkem hory nad vesničkou. Po náhodném setkání po letech, když Grinch už byl dospělý, se o něj začala zajímat malá Cindy. Zjišťuje kdo jej zná a proč jej nikdo nemá rád. Navrhne městu, aby se Grinch stal \"Smíchmaestrem roku\" (hlavní postavou Kdovíkovských Vánoc) a po mnoha letech oslavil Vánoce společně s Kdovíky. Grinch přijde a dlouho se mu to líbí, že je středem pozornosti ale nakonec se v něm znovu probudí neláska k Vánocům, naštve se a uteče. V noci sestrojí motorové saně, vyrobí si obleček a jako Santa Claus a vyrazí do vesničky ukrást Vánoce. Vezme všem dárky, vánoční stromečky a dokonce i jídlo. Je se svým dílem spokojen a chystá se celý náklad saní svrhnout z vrcholu hory. Dole v Kdovíkově je pozdvižení, všichni jsou zklamáni, že jim byly ukradeny Vánoce. Za příčinu všeho je mimo Grinche označena i malá Cindy. Její do té doby zakřiknutý otec se ale své dcery zastane s tím, že k oslavě Vánoc nepotřebuje dárky, ale svoji rodinu a přátele. Tím pohne Kdovíky, kteří si uvědomí, že Vánoce nejde ukrást. To si uvědomí i Grinch, když uslyší z vesničky zpěv koled. Uvědomí si dokonce, že má rád svého psa. Společně s Cindy se rozhodne vše vrátit a oslavit Vánoce s Kdovíky. Tím získá srdce své někdejší lásky Marty Kdovíjaké, pro kterou kdysi Kdovíky opustil.\nKreslenou knihu \"Jak Grinch ukradl Vánoce!\" (\"How the Grinch Stole Christmas!\") napsal Dr. Seuss. V této knížce pro děti i dospělé ve verších kritizoval komerční zneužití Vánoc.\n\nKniha byla vydána v roce 1957. Následně byla zpracována a zpopularizována v televizním filmu režiséra Chucka Jonese (1966; Metro-Goldwyn-Mayer's MGM Animation/Visual Arts studio). Zfilmováno rovněž v roce 2000 pod názvem Grinch, v roli Grinche Jim Carrey.\n\nV roce 1977 bylo vydáno \"pokračování\", které Dr. Seuss nazval \"Halloween Is Grinch Night\" (\"Halloween je Grinchova noc\"). V témže roce byl vysílán na vlnách CBS.\n\nOba příběhy byly oceněny cenou Emmy.\n\nV roce 1982 vydal Dr. Seuss, tentokrát již pod svým pravým jménem Ted Geisel třetí pokračování Grinchových příhod, které získalo dokonce dvě ocenění Emmy – \"Marvel green-lit The Grinch Grinches the Cat in the Hat\" (\"Úžasné zelené světlo Grinch Grinchů Kočka v klobouku\"). 2000 ve stejnojmenném filmu Grinch.\n\n"}
{"id": "499774", "url": "https://cs.wikipedia.org/wiki?curid=499774", "title": "Claudia Loschová", "text": "Claudia Loschová\n\nClaudia Loschová (* 10. ledna 1960, Wanne-Eickel) je bývalá západoněmecká atletka, která se specializovala na vrh koulí.\n\nV roce 1984 se stala v Los Angeles olympijskou vítězkou. O čtyři roky později reprezentovala na olympiádě v jihokorejském Soulu, kde ve finále obsadila výkonem 20,27 m páté místo. Je halovou mistryní světa a trojnásobnou halovou mistryní Evropy. Dvakrát skončila na mistrovství světa (Řím 1987, Tokio 1991) pod stupni vítězů, na čtvrtém místě. Čtvrtá byla rovněž na evropském šampionátu ve Stuttgartu 1986 a ve Splitu 1990.\n\nJejí výkon pod širým nebem ji řadí na čtvrté místo historických tabulek. Na předních místech jsou jen bývalé světové rekordmanky Helena Fibingerová, Ilona Briesenicková a držitelka světového rekordu Natalja Lisovská.\n\n\n"}
{"id": "499776", "url": "https://cs.wikipedia.org/wiki?curid=499776", "title": "Alessandro Moreschi", "text": "Alessandro Moreschi\n\nAlessandro Moreschi (11. listopadu 1858. Monte Compatri – 21. dubna 1922, Řím) byl italský sopranista-kastrát. Byl pravděpodobně posledním kastrátem v hudební tradici a také jediný kastrát, od něhož se dochovaly zvukové nahrávky. \n\nMoreschi se narodil v Monte Compatri poblíž Říma do velké katolické rodiny. Kastraci podstoupil pravděpodobně brzy po narození ze zdravotních důvodů. \n\nVelmi rád zpíval v místní kapli, jeho talentu si povšiml člen sboru Sixtinské kaple Nazareno Rosati. V roce 1870 se stal členem sboru chrámu San Salvatore in Lauro, v roce 1873 jeho prvním sopránem. Brzy se po složitém přijímacím ceremoniálu stal sopranistou ve sboru Sixtinské kapla. \n\nZa svého života byl jako poslední kastrát velmi známý, ač jeho pěvecké kvality byly dle pozdějšího hodnocení spíše průměrné a s věkem se zhoršovaly. V roce 1902 pořídil první sólové gramofonové nahrávky (celkem jich pořídil asi sedmnáct, nejslavnější a patrně nejreprezentativnější z nich je Gounodovo \"Ave Maria\"; dochovalo se také několik nahrávek celého sboru kaple, v němž je patrně zahrnut i Moreschi). \n\nV roce 1913 odešel do důchodu, zemřel v Římě patrně na zápal plic.\n\n"}
{"id": "499777", "url": "https://cs.wikipedia.org/wiki?curid=499777", "title": "Seznam výrobců hardwaru", "text": "Seznam výrobců hardwaru\n\nToto je seznam výrobců jednotlivých částí hardwaru počítačů.\n\n\n\n\n\n\n\n\n\nDůsledkem akvizic v minulých letech zůstal pouze duopol Seagate Technology vs. Western Digital.\n\n\n\n\n\n\n\n\n\n\n\n\n\n\n\n\n\n\nSeznam výrobců ostatních produktů:\n"}
{"id": "499779", "url": "https://cs.wikipedia.org/wiki?curid=499779", "title": "Jozef Lohyňa", "text": "Jozef Lohyňa\n\nJozef Lohyňa (* 13. dubna 1963 Zlaté Moravce, Československo) je bývalý československý, později slovenský zápasník, volnostylař. Na letních olympijských hrách v roce 1988 v Soulu získal jako reprezentant Československa bronzovou medaili. Je také mistrem světa z roku 1990. Startoval 8× na mistrovství světa a 10× na mistrovství Evropy.\n\nV roce 1990 vyhrál anketu Sportovec roku.\n\nSe zápasením začal se svým o rok starším bratrem Ľubomírem v Handlové. Později pokračoval v Prievidzi v Baníku, v klubu, který se jako jeden z prvních v Československu seriózně zabýval volným stylem. Byl všestranně sportovně nadaný, mimo zápasení hrál fotbal a hokej. Zápasením se původně nechtěl zabývat, v 18 letech byl dokonce vyloučen z Baníku Prievidza. Na vojnu však narukoval do Prahy, kde se stal sparringpartner tehdejším zápasnickým esům Danu Karabínovi a Julo Strniskovi v RH Praha (dnes Olymp Praha). V roce 1983 byl povolán do reprezentace a na mistrovství Evropy seniorů obsadil nečekané 4. místo. Jeho velkou předností byla vyrovnaná psychika a odvaha, z velkých jmen si často těžkou hlavu nedělal. Jeho osobním trenérem a sparingpartnerem byl starší bratr Ľuboš.\nPrvní velkou seniorskou medaili získal v roce 1986 na mistrovství Evropy a na olympijské hry do Soulu v roce 1988 odjížděl jako jeden z favoritů. V Evropě tehdy vládl střední váze Bulhar Aleksandar Nanev. Nanev však na olympiádě v Soulu vyhořel. V prvním kole skupiny B dostal nalosovaného mistra světa a obhájce olympijského zlata Američana Marka Schultze, se kterým prohrál na body. Druhé kolo opět neustál a po dvou porážkách skončil ve skupině. Podobný osud potkal i hlavního favorita Američana Schultze, který poté co v 6. kole těsně nestačil na Rusa Tambovceva, prohrál senzačně v kole dalším s Turem Nedžmi Genčalpem. Lohyňa byl nalosován do schůdnější skupiny A, převážně s asijskými mistry. V prvním kole přejel Švýcara Jolliena, ve druhém kole však takticky nezvládl zápas s domácím Han Mjong-uem (Han bojoval doma, měl na své straně diváky a rozhodčí). Se svými dalšími soupeři si dokázal poradit, v posledním kole si pohlídal nebezpečného Japonce Acušiho a ve skupině skončil s jednou porážkou na druhém místě. Vítězem skupiny se bez porážky stal Jihokorejec Han a postoupil do finále. Lohyňa se utkal o třetí místo se Sovětem Tambovcevem a vybojoval bronzovou olympijskou medaili.\n\nV období mezi olympijskými hrami 1988 a 1992 patřil mezi nejlepší sportovce v Českolovensku. Zisk titulu mistra světa v roce 1990 mu vynesl titul sportovce roku. V roce 1991 měl nakročeno k úspěšné obhajobě titulu mistra světa, ale do finále nastupoval s vážným zraněním nohy, obsadil druhé místo. V roce 1992 se mu dostalo další pocty, byl určen vlajkonošem na zahajovacím ceremoniálu olympijských her v Barceloně. V samotném turnaji mu však nepřálo štěstí, potom co těsně nestačil na Čečence Elmahdi Džabrajilova, prohrál zápas pravdy s Němcem Gstöttnerem a obsadil 5. místo.\n\nPo zániku Československa v roce 1993 se rozhodl reprezentovat rodné Slovensko, i když ještě v roce 1996 žil v Praze. V Praze se narodili oba jeho synové (*1990 a *1995).\n\nV roce 1996 odjížděl na olympijské hry v Atlantě s medailovými ambicemi. Při zahajovacím ceremoniálu olympijských her se mu opět dostalo pocty nést státní vlajku. V olympijském turnaji startoval v lehké těžké váze a předvedl velmi dobrý výkon. Dostal se do závěrečných bojů, v semifinále však nestačil na fenoména této váhové kategorie Macharbeka Chadarceva a v souboji o třetí místo prohrál s Gruzíncem Kurtanydzem. Obsadil 4. místo. Po zápase s Gruzíncem nechal na žíněnce svou obuv, čímž symbolicky ukončil bohatou sportovní kariéru.\n\nV roce 1998 pořádala mistrovství Evropy Bratislava a trenérům se podařilo ho přesvědčit k návratu. Startoval ve své střední váze a vybojoval 3. místo. V dalších letech se dále věnoval trenérské a funkcionářské práci, ale potom co jeho svěřenci vyhořeli na olympijských hrách v Sydney byl s bratrem odvolán. V novém tisíciletí v mnoha směrech nesouhlasil s politikou vedení slovenského zápasnického svazu, která zvolila cestu nákupu reprezentantů ze zahraničí – David Musulbes, István Lévai a svých pozic ve svazu se vzdal. Věnoval se podnikatelské činnosti v oblasti hokeje (oba jeho synové se hokeji věnují), do roku 2005 zápasil z finančních důvodů v německé bundeslize. V roce 2013 kandidoval na pozici župana Trenčianského kraja. K tréninkové práci v zápase se vrátil po téměř 15 letech v Košicích.\n\n\n"}
{"id": "499785", "url": "https://cs.wikipedia.org/wiki?curid=499785", "title": "Dhau", "text": "Dhau\n\nDhau, též dau ( , anglický přepis \"dhow\"), je tradiční arabská plachetnice s jednou nebo více plachtami. Primárně byly a jsou využívány podél pobřeží Arabského poloostrova, Pákistánu, Indie a východní Afriky. Větší plachetnice obsluhuje posádka s asi třiceti muži, zatímco na ty menší stačí obvykle dvanáct mužů. Dhauje jsou mnohem větší než felúky (další typ arabské lodě), obvykle používané ve sladkých vodách Egypta, Súdánu nebo Iráku.\n\nI přes svůj starobylý původ jsou tyto lodě stále ve velké míře používány v oblasti Perského zálivu, Rudého moře a podobně. Dhauje zajišťují obchodní cestu mezi Perským zálivem a východní Afrikou, přičemž plachta je jediný zdroj pohonu. Jejich nákladem jsou většinou datle a ryby do východní Afriky a mangrovové dřevo do zemí Perského zálivu. Často se plaví na jih s monzuny v zimě či brzy na jaře a zase zpět k Arábii koncem jara nebo začátkem léta.\n\n\n"}
{"id": "499787", "url": "https://cs.wikipedia.org/wiki?curid=499787", "title": "Madínat al-Harír", "text": "Madínat al-Harír\n\nMadínat al-Harír (arabsky مدينة الحرير, což znamená v překladu „hedvábné město“, či „město hedvábí“) je navržená městská čtvrť ve městě Kuvajt na 250 kilometrech čtverečních v oblasti Subiya. Po výstavbě by se zde měl nacházet mrakodrap Burdž Mubarak al-Kabír, přírodní pouštní rezervace, bezcelní zóna, která bude vedle nového letiště, velké obchodní centra, konferenční prostory, sportovní plochy a prostory, které se soustředí na média, zdraví, školství a průmysl. „Hedvábné město“ bude obsahovat také četné turistické atrakce, hotely, lázně a veřejné zahrady. Město bude postaveno v jednotlivých fázích, přičemž stavba bude trvat dvacet pět let. Vývoj bude stát odhadem 25 miliard kuvajtských dinárů (~ 94 miliard USD). Výstavba byla vládou schválena 27. července 2008 a skutečně začala a to převážně základní infrastrukturou, která usnadní budoucí výstavbu budov ve městě. Odhaduje se, že projekt bude dokončen někdy v roce 2016, ovšem vzhledem k současné globální ekonomické krizi je velmi pravděpodobné, že bude výstavba pozastavena, podobně, jako se stalo v Dubaji u projektů jako Palm Islands, The World a dalších.\n\nHlavním lákadlem Madínat al-Harír je mrakodrap Burdž Mubarak al-Kabír, který by měl být 1001 metrů vysoký a měl by svým vzhledem připomínat arabské pohádky tisíce a jedné noci. Po dokončení tu dále bude také olympijský stadion, soukromé rezidence ap. Až 700 000 lidí by zde mělo najít svůj domov a s tím zde dle plánu vznikne i 450 000 nových pracovních míst. Areál je plánováno spojit s Kuvajtem přes kuvajtský záliv až 23,5 kilometrů dlouhým mostem, díky kterému by cesta z města sem měla trvat jen okolo sedmnácti minut namísto obvyklých jeden a půl hodiny jízdy.\n\nMadínat al-Harír také plánuje vybudování velkého přístavu na největším ostrově v Kuvajtu, konkrétně Bubiyan Island. \"Bubiyan Port\", jak se bude jmenovat, bude sloužit zájmům velkých zemí na Blízkém východě a v Asii včetně Kuvajtu, Iráku a Íránu. Kromě toho bude přístav jedním z nejvýznamnějších námořních přístavů Střední Asie. \n\n\n"}
{"id": "499790", "url": "https://cs.wikipedia.org/wiki?curid=499790", "title": "Mneme (měsíc)", "text": "Mneme (měsíc)\n\nMneme (nee'-mee, IPA: /niː mi/; řecky Μνήμη) nebo také Jupiter XL, je retrográdní nepravidelný přirozený satelit Jupiteru. Byl objeven v roce 2003 skupinou astronomů z Havajské univerzity vedených Scottem S. Sheppardem a dostal prozatímní označení S/2003 J 21 až do března 2005, kdy byl definitivně pojmenován.\n\nMneme má v průměru asi ~2 km, jeho průměrná vzdálenost od Jupitera činí 21 427 000 km, přičemž jej obletí každých 640 769 dnů, s inklinací 149 ° k ekliptice (148 ° k Jupiterovu rovníku) a excentricitou 0,2214. Mneme náleží do Jupiterovy rodiny satelitů, nazývaných Rodina Ananke.\n\n"}
{"id": "499794", "url": "https://cs.wikipedia.org/wiki?curid=499794", "title": "Themisto (měsíc)", "text": "Themisto (měsíc)\n\nThemisto (odvozeno z /θɨmɪstoʊ/ thə-MIS-toe, nebo řecky Θεμιστώ), také známý jako Jupiter XVIII, je malý nepravidelný přirozený satelit Jupiteru. Objeven byl v roce 1975, poté se na dlouhou dobu ztratil z dohledu astronomických dalekohledů, přičemž ke znovuobjevení došlo až v roce 2000.\n\nPrvními objeviteli se dne 30. září 1975 stali Charles T. Kowal a Elizabeth Roemerová, objev však oznámili až 3. října 1975, kdy tento měsíc dostal označení S/1975 J 1. Avšak jen velmi málo pozorování dokázalo přesněji identifikovat jeho oběžnou dráhu a z tohoto důvodu se astronomům postupně ztratil z dohledu. V 80. letech se například v knihách uváděl jen jako poznámka pod čarou. V roce 2000 Scott S. Sheppard, David C. Jewitt, Yanga R. Fernández a Eugene A. Magnier objevili zdánlivě nový objekt, který dostal označení S/2000 J 1. Později bylo potvrzeno, že se jedná o stejné těleso jako to z roku 1975. V roce 2002 byl oficiálně pojmenován Themisto (podle řecké mytologie).\n\nThemisto má velmi neobvyklou oběžnou dráhu. Na rozdíl od ostatních Jupiterových měsíců, které obíhají ve skupinách, obíhá Themisto sám mezi Galileovými měsíci a Rodinou Himalia. Themisto má v průměru asi 8 km.\n\n"}
{"id": "499798", "url": "https://cs.wikipedia.org/wiki?curid=499798", "title": "Thyone (měsíc)", "text": "Thyone (měsíc)\n\nThyone (thye-oe'-nee, IPA: /θaɪoʊni/; řecky Θυώνη) nebo také Jupiter XXIX, je retrográdní nepravidelný přirozený satelit Jupiteru. Byl objeven v roce 2001 skupinou astronomů z Havajské univerzity, vedených Scottem S. Sheppardem, kdy dostal prozatímní označení S/2001 J 2. Toto označení bylo platné až do srpna 2003, kdy byl definitivně pojmenován po Thyoné, více známé jako Semelé, postavě v řecké mytologii.\n\nThyone má v průměru asi ~4 km, jeho průměrná vzdálenost od Jupitera činí 21,4 Mm, obletí jej každých 639,8 dnů, s inklinací 147° k ekliptice (147° k Jupiterovu rovníku) a excentricitou 0,2526. Thyone patří do rodiny Ananke.\n\n"}
{"id": "499801", "url": "https://cs.wikipedia.org/wiki?curid=499801", "title": "Ananke (měsíc)", "text": "Ananke (měsíc)\n\nAnanke (ə-nang'-kee, IPA: /ənæŋki/; řecky Ανάγκη) je retrográdní nepravidelný přirozený satelit Jupiteru. Byl objeven v roce 1951 Sethem Barnes Nicholsonem v observatoři Mount Wilson Observatory a pojmenován byl po mytologické postavě Ananke.\n\nAnanke získal dnešní jméno až v roce 1975, předtím byl znám jako Jupiter XII. V letech 1955 až 1975 byl také občas nazýván Adrastea, dnes však toto jméno patří jinému z Jupiterových satelitů. Po Ananke je pojmenována celá rodina měsíců Ananke, v níž se také nachází.\n\nAnanke obíhá kolem Jupiteru s velkou excentricitou a inklinací v retrográdním (opačném) směru. Od roku 2000 bylo objeveno 8 nepravidelných družic s podobnou oběžnou dráhou. Orbitální charakteristiky se mění v závislosti na slunečních a planetárních poruchách. Ananke je největší známý satelit této skupiny měsíců, a také největší známý pozůstatek z původního asteroidu, jehož rozpadem vznikla právě rodina Ananke.\n\n"}
{"id": "499803", "url": "https://cs.wikipedia.org/wiki?curid=499803", "title": "Euanthe (měsíc)", "text": "Euanthe (měsíc)\n\nEuanthe (ew-an'-thee, IPA: /juænθi/) nebo též Jupiter XXXIII, je retrográdní nepravidelný přirozený satelit Jupiteru. Byl objeven v roce 2001 skupinou astronomů z Havajské univerzity vedených Scottem S. Sheppardem a dostal prozatímní označení S/2001 J 7, platné do srpna 2003, kdy byl definitivně pojmenován.\n\nEuanthe má v průměru asi ~3 km, jeho průměrná vzdálenost od Jupitera činí 20,4 Gm, obletí jej každých ~599 dnů, s inklinací 143° k ekliptice (142° k Jupiterovu rovníku) a excentricitou 0,2001. Euanthe patří do rodiny Ananke.\n\n"}
{"id": "499806", "url": "https://cs.wikipedia.org/wiki?curid=499806", "title": "José Bosingwa", "text": "José Bosingwa\n\nJosé Bosingwa da Silva (* 24. srpna 1982) je portugalský profesionální fotbalista, který v současnosti působí v klubu Trabzonspor. Jeho pozice je většinou pravý obránce.\n\nNa pozici pravého beka hrál i v portugalské reprezentaci. Je zajímavé, že v reprezentaci i v Chelsea vytlačil z pozice pravého obránce Paula Ferreiru. V roce 2010 již nebyl členem základní jedenáctky Chelsea, pozici převzal srbský fotbalista Branislav Ivanović.\n\nV červenci 2013 přestoupil z anglického klubu Queens Park Rangers do tureckého Trabzonsporu.\n\n"}
{"id": "499807", "url": "https://cs.wikipedia.org/wiki?curid=499807", "title": "Harpalyke (měsíc)", "text": "Harpalyke (měsíc)\n\nHarpalyke (har-Pal'o-ə-kee, IPA: /hɑrpælɨki/; řecky Ἁρπαλύκη) nebo též Jupiter XXII, je retrográdní nepravidelný přirozený satelit Jupiteru. Byl objeven v roce 2000 skupinou astronomů z Havajské univerzity vedených Scottem S. Sheppardem a dostal prozatímní označení S/2000 J 5, platné až do srpna 2003, kdy byl definitivně pojmenován po Harpalyké, dceři Klymenose.\n\nHarpalyke má v průměru asi ~4 km, jeho průměrná vzdálenost od Jupitera činí 21 Gm, obletí jej každých 624,5 dnů, s inklinací 147° k ekliptice (147° k Jupiterovu rovníku) a excentricitou 0,2441. Jeví se v šedých barvách (barevný index RV = 0,43), podobně jako planetky typu C. Harpalyke patří do rodiny Ananke.\n\n"}
{"id": "499811", "url": "https://cs.wikipedia.org/wiki?curid=499811", "title": "Himalia (měsíc)", "text": "Himalia (měsíc)\n\nHimalia (IPA: /haɪmeɪliə/ nebo /hɪmɑliə/, řecky 'Ιμαλíα) je největší nepravidelný přirozený satelit Jupiteru. Byl objeven Charlesem Dillonem Perrinem v observatoři Lick Observatory dne 3. prosince 1904. Je pojmenován po nymfě Himalii z řecké mytologie.\n\nMěsíc Himalia je největším členem rodiny Himalia, která po něm nese jméno. Obíhá ve vzdálenosti 11,4 až 13 milionů km od Jupiteru s inklinací 27.5°. Charakteristika oběžné dráhy se však stále se mění v závislosti na slunečních a planetárních poruchách.\n\nHimalia získala současné jméno až v roce 1975, do té doby byla pojmenována jako Jupiter VI, i když se v roce 1905, tedy nedlouho po objevení, uvažovalo o jméně Elar. V letech 1955 až 1975 ho občas nazývali Hestia po řecké bohyni.\n\nHimalia, jakož i ostatní členové této rodiny, se jeví v neutrální (šedé) barvě, s barevným indexem BV = 0.62 VR = 0.4, podobně jako asteroidy typu C. Sonda Cassini svými měřeními potvrdila charakteristické elektromagnetické spektrum s nepatrnou absorpcí o hodnotě 3 μm, což může naznačovat přítomnost vody.\n\nV listopadu 2000 sonda Cassini obletěla Saturn, přičemž pořídila několik fotek Himalie ze vzdálenosti menší než 4,4 milionu km. Měsíc na těchto fotkách pokrývá pouze několik pixelů, ale jeví se jako prodloužený objekt o rozměrech 150 x 120 km.\n\nV únoru a březnu 2007 pořídila sonda New Horizons, při cestě na Pluto, několik fotografií Himalie ze vzdálenosti 8 milionů km. Satelit se opět objevil pouze na několika pixelech.\n\n"}
{"id": "499814", "url": "https://cs.wikipedia.org/wiki?curid=499814", "title": "Hegemone (měsíc)", "text": "Hegemone (měsíc)\n\nHegemone (IPA: /hɨdʒɛməni/ hə-JEM-ə-nee, řecky Ἡγεμόνη) nebo též Jupiter XXXIX, je přirozený satelit Jupiteru. Byl objeven v roce 2003 skupinou astronomů z Havajské univerzity vedených Scottem S. Sheppardem a dostal prozatímní označení S/2003 J 8 platné do března 2005, kdy byl definitivně pojmenován.\n\nHegemone má v průměru asi ~3 km, jeho průměrná vzdálenost od Jupitera činí 23,7 Mm, oběžná doba je 745,5 dnů, s inklinací 153° k ekliptice (151° k Jupiterovu rovníku) a excentricitou 0,4077. Hegemone patří do rodiny měsíců Pasiphae.\n\n"}
{"id": "499817", "url": "https://cs.wikipedia.org/wiki?curid=499817", "title": "Lysithea (měsíc)", "text": "Lysithea (měsíc)\n\nLysithea (lye-sith'-ee-ə, IPA: /laɪsɪθiə/, nebo lə-sith'-ee-ə, /lɨsɪθiə/; řecky Λυσιθέα) je vzdálený nepravidelný přirozený satelit Jupiteru. Byl objeven v roce 1938 Sethem Barnesem Nicholsonem v observatoři Mount Wilson Observatory, pojmenován byl podle mytologické postavy Lysithea.\n\nTento satelit získal své současné jméno až v roce 1975, předtím byl znám jako Jupiter X. V letech 1955 až 1975 byl občas nazýván Demeter.\n\nPatří do rodiny Himalia, což je skupina pěti měsíců obíhajících ve vzdálenosti 11 720 000 km od Jupiteru s inklinací přibližně 28,3°. Charakteristiky oběžných drah se však neustále mění v závislosti na slunečních a planetárních poruchách.\n\n"}
{"id": "499819", "url": "https://cs.wikipedia.org/wiki?curid=499819", "title": "Quartier Sainte-Avoye", "text": "Quartier Sainte-Avoye\n\nQuartier Sainte-Avoye (\"čtvrť Svatá Avoye\") je 12. administrativní čtvrť v Paříži, která je součástí 3. městského obvodu. Má rozlohu 21,3 ha a je vymezena ulicí \"Rue Rambuteau\" na jihu, \"Boulevardem de Sébastopol\" na západě, ulicemi \"Rue de Turbigo\", \"Rue des Gravilliers\" a \"Rue Pastourelle\" na severu a \"Rue des Archives\" na východě.\n\nČtvrť nese jméno svaté Avoye, původem ze Sicílie ze 3. století, které byl zasvěcen kostel, který zde již nestojí. Dnes je ve čtvrti pouze \"Passage Sainte-Avoie\". Tato světice je dnes uctívána především v Bretani a Normandii.\n\n"}
{"id": "499820", "url": "https://cs.wikipedia.org/wiki?curid=499820", "title": "Iocaste (měsíc)", "text": "Iocaste (měsíc)\n\nIocaste (eye'-ə-kas'-tee, IPA: /ˌaɪəkæsti/; řecky Ιοκάστη) nebo též Jupiter XXIV, je retrográdní nepravidelný přirozený satelit Jupiteru. Byl objeven v roce 2000 skupinou astronomů z Havajské univerzity vedených Scottem S. Sheppardem a dostal prozatímní označení S/2000 J 3 platné do října 2002, kdy byl definitivně pojmenován po Iokasté, matce Oidipa v řecké mytologii.\n\nIocaste má v průměru asi ~5 km, jeho průměrná vzdálenost od Jupitera činí 21 272 000 km, obletí jej každých 609,4 dnů, s inklinací 147° k ekliptice (146° k Jupiterovu rovníku) a excentricitou 0,2874. Jeví se v šedých barvách (barevný index BV = 0,63, RV = 0,36), podobně jako planetky typu C. Iocaste patří do rodiny měsíců Ananke.\n\n"}
{"id": "499823", "url": "https://cs.wikipedia.org/wiki?curid=499823", "title": "NGC 1", "text": "NGC 1\n\nNGC 1 je spirální galaxie v souhvězdí Pegase vzdálená od Země zhruba 240 milionů světelných let. Objevil ji Heinrich Louis d'Arrest 30. září 1861.\n\nObjevil ji Heinrich Louis d'Arrest 30. září 1861 pomocí dalekohledu o průměru 11 palců (27,9 cm), ale 2′ jižněji umístěnou o něco slabší galaxii NGC 2 objevil až Lawrence Parsons. NGC 2 také leží ve větší vzdálenosti než NGC 1.\n\nSe svým průměrem 140 tisíc světelných let je velikostí srovnatelná s Mléčnou dráhou. Je to také první objekt v New General Catalogue. Podle pozic na nebeské sféře v době tvorby katalogu (epocha 1860) má tento objekt nejnižší rektascenzi ze všech NGC objektů, což jej řadí na první místo. Od doby tvorby katalogu se však souřadnice všech objektů přesunuly a již ani zdaleka není objektem s nejnižší rektascenzí.\n\nNGC 1 je členem skupiny galaxií, která se soustředí kolem NGC 23 a která nese označení LGG 2.\n\n\n"}
{"id": "499824", "url": "https://cs.wikipedia.org/wiki?curid=499824", "title": "Elara (měsíc)", "text": "Elara (měsíc)\n\nElara (el'-ər-ə, IPA: /ɛlərə/; řecky Ελάρα) je nepravidelný přirozený satelit Jupiteru. Objeven byl v roce 1905 Charlesem D. Perrinem v observatoři Lick Observatory a je pojmenován podle Elar, postavy z řecké mytologie.\n\nTento satelit získal své současné jméno až v roce 1975, předtím byl znám jako Jupiter VII. V letech 1955 až 1975 býval občas nazýván Héra. Patří do rodiny Himalia, což je skupina pěti měsíců obíhajících ve vzdálenosti 11 740 000 km od Jupiteru s inklinací přibližně 27.5 °. Charakteristiky oběžné dráhy se však neustále mění v závislosti na slunečních a planetárních anomáliích.\n\nV únoru a březnu 2007 pořídila sonda New Horizons, směřující k planetce Pluto, několik fotografií Elar ze vzdálenosti 5 milionů km.\n\n"}
{"id": "499827", "url": "https://cs.wikipedia.org/wiki?curid=499827", "title": "Thelxinoe (měsíc)", "text": "Thelxinoe (měsíc)\n\nThelxinoe (thelk-sin'-oe-ee, IPA: /θɛlksɪnoʊi/; řecky Θελξινόη) nebo též Jupiter XLII je přirozený satelit Jupiteru. Byl objeven v roce 2004 skupinou astronomů z Havajské univerzity vedených Scottem S. Sheppardem dle fotografií z roku 2003 a dostal prozatímní označení S/2003 J 22, platné do března 2005, kdy byl definitivně pojmenován.\n\nThelxinoe má v průměru asi ~2 km, jeho průměrná vzdálenost od Jupitera činí 20,454 Mm, oběžná doba je 597,6 dnů, s inklinací 151° k ekliptice (153° k Jupiterovu rovníku) a excentricitou 0,2685. Thelxinoe patří do rodiny Ananke.\n\n"}
{"id": "499834", "url": "https://cs.wikipedia.org/wiki?curid=499834", "title": "Hermippe (měsíc)", "text": "Hermippe (měsíc)\n\nHermippe (hər-mip'-ee, IPA: /hɚmɪpi/; řecky Ερμίππη) nebo též Jupiter XXX, je retrográdní přirozený satelit Jupiteru. Byl objeven v roce 2001 skupinou astronomů z Havajské univerzity vedených Scottem S. Sheppardem a dostal prozatímní označení S/2001 J 3, které platilo do srpna 2003, kdy byl definitivně pojmenován.\n\nHermippe má v průměru asi ~4 km, jeho průměrná vzdálenost od Jupitera činí 21,182 Mm, obletí jej každých 629,8 dnů, s inklinací 151° k ekliptice (149 ° k Jupiterovu rovníku) a excentricitou 0,2290. Hermippe patří do rodiny Ananke.\n\n"}
{"id": "499839", "url": "https://cs.wikipedia.org/wiki?curid=499839", "title": "Jan Škrdlík", "text": "Jan Škrdlík\n\nJan Škrdlík (* 31. října 1964 Ostrava) je český violoncellista, představitel české violoncellové školy, autor obrazů, poezie, prózy, pedagog.\n\nJeho rodiče Jaroslav a Anna Škrdlíkovi pocházejí ze Slovácka a do Ostravy odešli za prací. Jméno Škrdlík je odvozeno od slova „škrle“, nástroje na opracování mlýnských kamenů používaného na Moravě ve 12. století, inspirováno zvukem kovu škrábajícího kámen. (Ještě Škrdlíkův dědeček byl opravářem mlýnů.) K hudbě byl Jan Škrdlík přiveden matkou, učitelkou houslí.\n\nPro profesionální dráhu se rozhodl až v 17 letech. Jeho pedagogové Jan Hališka (profesor na konzervatoři v Ostravě) a Miroslav Doležil (učitel na předcházejícím základním stupni) byli odchovanci Bohuše Herana, soukromého žáka Hanuše Wihana – zakladatele Českého kvarteta. Vliv této osobnosti přes generace působil na mladého violoncellistu.\nV letech 1987–1991 pokračuje na Janáčkově akademii múzických umění v Brně u profesora Bedřicha Havlíka – člena Moravského kvarteta. Zde ho silně ovlivnil moravský odkaz Janáčkův a celková atmosféra města. Na spoluutváření a zrání umělecké osobnosti mladého violoncellisty působili dále Josef Chuchro a Daniel Veis. Určitým vrcholem v touze vstřebávat zkušenosti a podněty byla možnost studovat u španělského virtuosa Luise Clareta v Barceloně. Otevřenost vůči novým trendům a názorům spolu se stálou touhou po hledání v oblasti interpretace se stala charakteristickým rysem celé jeho umělecké kariéry.\n\nRoku 1987 byl Jan Škrdlík pokřtěn v \"Metodistické evangelické církvi\" v Ostravě. Stejného roku se oženil s Petrou Vincentovou, se kterou se usadili v Brně, kde se oba stali členy \"Církve bratrské\". V manželství se jim narodili tři synové: Jakub (1988), Filip (1992) a Kryštof (1997).\n\nNa konci 80. let prožil první úspěchy na soutěžích. Jako sólový a komorní hráč se zúčastnil hned několika, z nichž nejvýraznějším úspěchem bylo získání 2. ceny na \"Mezinárodní soutěži O cenu Beethovenova Hradce\", kde také obdržel \"Speciální cenu za nejlepší provedení Beethovenových skladeb\". Za úspěch lze také pokládat to, že mu na sklonku totalitního Československa byl na základě dosažených úspěchů nabídnut roční studijní pobyt ve Španělsku. Tam – kromě studií v Barceloně – spoluzakládal první profesionální těleso v jihošpanělské Murcii. V roce 1991 obdržel prémii \"Českého hudebního fondu\" za propagaci českých děl v zahraničí. Od tohoto roku zcela zdomácněl na koncertních pódiích v Evropě i v zámoří jako sólový i komorní hráč, o čemž svědčí široké ohlasy tisku v celé Evropě včetně Velké Británie.\n\nRoku 2009 v souvislosti s pohnutými událostmi kolem rozvodu jeho manželství byl Jan Škrdlík vyloučen staršovstvem \"Církve bratrské\" v čele s kazatelem Pavlem Lukášem z církve. Blízký vztah se zpěvačkou Ludmilou Peřinovou v letech 2013 až 2014 vedl ke vzniku společné básnické sbírky \"Reflexe\". Stejně tak milostný vztah s Vítězslavou Halaštovou v letech 2016 až 2018 se odrazil ve Škrdlíkově sbírce básní \"Dva milenci, kteří nevěděli, že jsou manželé\". Od konce roku 2018 je jeho partnerkou malířka, básnířka a doktorka Jana Rosie Dvořáková, se kterou uskutečňuje různé umělecké projekty včetně společné (nejen básnické) sbírky \"Tady jsme se ještě nelíbali!\".\n\nPočet koncertů za posledních dvacet let vyjadřuje čtyřciferné číslo. Svou koncertní činnost zahájil na jaře 1990, kdy krátce po návratu z ročního pobytu v jihošpanělské Murcii (1988-89), kde pomáhal zakládat tamější první profesionální těleso, uskutečnil turné po tehdejším Československu s klavíristou Pedrem Valerem Abrilem. S tím také natočili pro \"Český rozhlas\" snímek Prokofjevovy \"Sonáty C dur\" v olomouckém studiu. O pár měsíců později se stal členem renomovaného komorního souboru: \"Wallingerova kvarteta\". Jeho angažmá v tomto ansámblu počátkem 90. let odstartovalo řadu příležitostí v Česku i na zahraničních pódiích. \"Wallingerovo kvarteto\" hostovalo v zemích střední, západní a jihozápadní Evropy a pravidelně vystupovalo v koncertních síních USA. Členem \"Wallingerova kvarteta\" byl do léta roku 2016.\n\nSouběžně s koncertní činností kvartetní vykazoval bohatou činnost sólovou, a to jednak prostřednictvím violoncellových recitálů, později pak jako sólista s orchestrem. Recitály zahrnovaly koncerty s klavírem ve spolupráci s klavíristkou Renatou Ardaševovou a dalšími předními pianisty a vystoupení s cembalem, kde se cembalového partu ujala hudebnice Barbara Maria Willi. Jako doplnění interpretačních alternativ umělec vstupoval do dalších komorních souborů a některé i zakládal. Tak vznikly soubory jako \"Ardor musicus, České barokní trio, Trio Gideon, Ensemble Messiaen\" a další. V roce 2004 spoluzakládá orchestr \"Brněnští komorní sólisté\", který má své těžiště v interpretaci hudby 19. a 20. století. O rok později uskutečňuje s tímto orchestrem jako sólista turné po Spojených státech, kde během šesti týdnů vystupuje na 35 pódiích. Kritika v Miami označila jeho vystoupení za senzaci.\n\nJeho nahrávací činnost představuje především oblast vydaných CD pro nejrůznější vydavatelství, z nichž zejména CD Bachových \"Suit\" se stalo známým i v zahraničí. Umělci příznivá situace v \"Českém rozhlase\" v devadesátých letech umožnila uskutečnit řadu nahrávek.\n\nKompletní výčet koncertů od ledna roku 1994 do června 2009 je k nalezení v biografii Radoslava Kvěcha \"Povoláním – člověk, biografie violoncellisty Jana Škrdlíka\".\n\nRoku 2007 příhoda, kdy Škrdlíkovi bylo z ateliéru ukradeno (a po odvysílání v televizním zpravodajství zlodějem vráceno) vzácné violoncello – nástroj Adama Emanuela Homolky z roku 1842, inspirovala o rok později umělce k novátorskému kulturnímu počinu – k natočení prvního videoklipu v oblasti instrumentální klasické hudby v dějinách. Krátkometrážní film \"Claude Debussy – Sonate pour violoncelle et piano\", který se vyjadřuje pouze pantomimou a jehož zvuková stránka je dána hudbou dané \"Sonáty\" je uměleckou fikcí, symbolicky ztvárňující výše uvedenou událost. Mezinárodní česko-slovenský tvůrčí tým zastoupený mimo jiné i českým režisérem Milanem Růžičkou vytvořil snímek využitelný a později umělcem často využívaný jako prostředek multimediálního koncertování. K živé koncertní produkci je paralelně na plátno promítán film. K tomuto filmu přibyly později další snímky s podobným uplatněním.\n\nSpolečenskou a vědeckou činnost, která nepřímo ovlivnila jeho nasměrování a tím i povahu uměleckého zaměření lze rozdělit do tří hlavních oblastí:\n\n\n\nV letech 1997–2009 vyučoval na brněnské konzervatoři violoncello a komorní hru. Toto období bylo důležité také proto, že z některých studentů se později vyvinuli spolupracovníci a spoluorganizátoři různých hudebních projektů popřípadě spoluhráči v některých Škrdlíkem organizovaných souborech. Mezi další pedagogickou činnost patří například vedení violoncellových interpretačních kurzů v jihošpanělské Murcii v roce 2003, účast na mezinárodních kurzech barokní hry v Kelči v roce 2009 a další. Jeho vyučovací styl nedbá ani tolik na výkonnostní složku hry, jako spíše na podporu přirozeného rozvoje hráče a jeho rozvoje jako samostatné osobnosti.\n\nPo dvacetiletém působení na české hudební scéně dospívá k přesvědčení, že české společnosti schází především širší základna nadšených amatérských hráčů, kteří by podpořili celkový zájem o klasickou hudbu. Od roku 2004 do roku 2015 spoluorganizoval a vedl interpretační kurzy v Opočně, kde vedle konzervatoristů a hudebníků-vysokoškoláků zasedli k pultům právě i oni zmínění amatéři. Od roku 2016 se tyto kurzy přestěhovaly na jih Moravy do Miroslavi, kde probíhají pod názvem \"Krásné tóny nad Miroslaví\".\n\nV letech 2007–2017 vyučoval na Moravském gymnáziu v Brně španělský jazyk a hudební výchovu.\n\nJe autorem básnické sbírky \"Tvá slova\" a populárně-sociologických článků, které vycházely v časopise \"Kamínky\", periodiku \"Centra pro rodinu a sociální péči\" v Brně. Napsal také řadu dalších děl v češtině a ve španělštině.\n\nV roce 2015 přeložil divadelní hru španělského autora Alfreda Rodrígueze López-Vázqueze \"My, ruské šlechtičny, milujeme ve francouzštině.\" Hra měla svoji českou premiéru 9. března 2016 v brněnském \"Art klubu\" za přítomnosti autora.\n\nZ roku 2015 rovněž pochází jeho básnická sbírka \"Prodám ego\" a roku 2016 píše další sbírku básní s názvem \"Dva milenci, kteří nevěděli, že jsou manželé.\"\n\nRoku 2018 vzniká rozsáhlá epická báseň \"Tak trošku jiný Máj\" jako reflexivní převyprávění Máchova \"Máje\" básnickým jazykem 21. století. Mezi jeho dalšími básnickými díly můžeme uvést sbírky \"Variace na Tzaru\", \"Prosté radosti\" a \"Tady jsme se ještě nelíbali!\". Poslední jmenovaná sbírka je společným dílem s Janou Rosií Dvořákovou. Jedná se o formu zvanou \"reflexe\", ve které na sebe oba autoři vzájemně reagují, a je multižánrová, tzn. neobsahuje pouze básně ale i obrazy, hudební improvizace aj..\n\nVšechna uvedená díla jsou volně dostupná na webových stránkách autora.\n\nV září roku 2013 napsal Jan Škrdlík báseň \"Sanz Briz a úsměv v hlubinách času\" pro \"Týden židovské kultury\" v Brně. Báseň pojednává o španělském diplomatovi, který v roce 1944 zachránil v Budapešti 5.300 Židů. Na této akci konané 15.9.2013 autor sám přednesl báseň v rámci svého violoncellového recitálu. V říjnu 2013 byla báseň poprvé otištěna v časopise brněnské \"Židovské obce\" \"Kachol Velavan\". V letech 2013 až 2016 byla báseň mnohokrát recitována na violoncellových recitálech Jana Škrdlíka. V roce 2014 byla publikována ve španělském univerzitním časopise \"Digilec\", ISSN 2386-6691 v češtině a ve španělštině. V roce 2015 báseň studiově nahrál Alfred Strejček. V roce 2015 Marjolein de Roos přeložila báseň do nizozemštiny. V témže roce americký skladatel židovského původu Hayden Wayne napsal melodram na anglický text básně \"Sanz Briz a úsměv v hlubinách času\". V roce 2016 mexický skladatel a kytarista Omar Rojas napsal jiný melodram na španělský text básně. 11. listopadu 2016 Richard Wilson přednesl anglickou verzi básně v prestižním \"Shire Hall\" v anglickém Herefordu v rámci večera věnovaného památce Ángela Sanz Brize. Počin měl široký ohlas v anglickém tisku. Peter Williams, redaktor listu \"Hereford Times\" například v souvislosti s básní hovoří o „téměř neunesitelné bolestnosti vedoucí k hluboce jímavé zkušenosti“. V roce 2016 napsal mexický skladatel Omar Rojas další, v pořadí už druhý, melodram na text básně \"Sanz Briz a úsměv v hlubinách času\". V únoru 2017 komorní orchestr \"Brněnští komorní sólisté\", Richard Wilson (anglická verze) a Alfred Strejček (česká verze) pořizují nahrávku melodramu \"Sanz Briz\" Omara Rojase pro CD vydavatelství \"Art Petra\".\n\n12. ledna 2018 odesílá dcera Ángela Sanz-Brize, Pilar Janu Škrdlíkovi dopis, ve kterém mimo jiné píše: \"„Vážený pane... ...Vaše báseň v nás vyvolala hluboké pohnutí. Je to báseň veliké lidské opravdovosti. Zachytil jste v ní mládí našeho otce v momentě, kdy se odehrávaly všechny ty strašlivé události, a také motivy, které ho, odněkud z hloubi jeho duše, přiměly zasadit se o záchranu tolika nevinných životů... ...Pilar Sanz Briz“\" \n\n\n"}
{"id": "499841", "url": "https://cs.wikipedia.org/wiki?curid=499841", "title": "Lokomotiva 111", "text": "Lokomotiva 111\n\nLokomotiva řady 111 je elektrická lokomotiva na stejnosměrný proud určená pro posun. Vyráběla ji v letech 1981–1982 plzeňská firma Škoda (tovární typ Škoda 78E). Od výchozí řady 110 se liší především použitím tyristorové regulace výkonu.\n\nPo úspěchu s provozem starších posunovacích lokomotiv řady 110 byla objednána nová obdobná lokomotiva, jejíž technická úroveň by však zohledňovala rychlý pokrok v oblasti polovodičů. Koncepce nové lokomotivy byla nejprve v roce 1979 vyzkoušena rekonstrukcí jednoho stroje řady 110, který byl předtím poškozen požárem. Tyristorová regulace umožňuje plynulý, bezkontaktní a hospodárný typ regulace a celkově mnohem efektivnější využití výkonu lokomotivy. Po přestavbě byla zkušební lokomotiva ověřována na posunu v ostravském uzlu a vykazovala úsporu elektřiny až 50 % oproti lokomotivám s odporovou regulací výkonu. Tato lokomotiva byla později označena jako řada 112. Zrušena byla v roce 1996 a později sešrotována. Na základě provedených zkoušek byly navrženy drobné úpravy a po jejich zapracování byla zahájena výroba sériových strojů řady 111.\n\nV mechanické části je lokomotiva téměř shodná s řadou 110 - rozdíly jsou patrné pouze v designu světel a dalších detailech. Lokomotiva je kapotová se středovým věžovitým stanovištěm strojvedoucího. Okolo snížených představků je ochoz pro údržbu a posunovače. Nápravy na dvou dvounápravových podvozcích jsou poháněny čtyřmi trakčními motory. Elektřinu lokomotiva odebírá pomocí polopantografu na střeše stanoviště strojvedoucího. Hlavním rozdílem je již zmíněná regulace výkonu, jenž je tyristorová pulzní a samotná regulace probíhá pomocí výkonových diod a tyristorů.\n\nLokomotivy byly od počátku dislokovány v depech pouze v České republice (Ústí nad Labem, Praha, Česká Třebová a Ostrava). Kromě svého hlavního určení k posunu se uplatňují i v traťové službě. Slouží tak k vozbě manipulačních nákladních vlaků - příkladem jsou přetahy prázdných souprav od uhlí mezi Mostem a Bílinou či na Ostravsku. V osobní dopravě je jejich použití omezené a spíš sporadické - až do roku 2011 jezdily s některými osobními vlaky např. na trati Ústí nad Orlicí – Lichkov.\n\n\n"}
{"id": "499843", "url": "https://cs.wikipedia.org/wiki?curid=499843", "title": "Helike (měsíc)", "text": "Helike (měsíc)\n\nHelike (hel'-ə-kee, IPA: /hɛlɨki/; řecky Ἑλίκη) nebo též Jupiter XLV, je retrográdní nepravidelný přirozený satelit Jupiteru. Byl objeven v roce 2003 skupinou astronomů z Havajské univerzity vedených Scottem S. Sheppardem a dostal prozatímní označení S/2003 J 6, platné do března 2005, kdy byl definitivně pojmenován.\n\nHelike má v průměru asi ~3 km, jeho průměrná vzdálenost od Jupitera je 20,540 Mm, kterou obletí každých 601,4 dnů, s inklinací 155° k ekliptice (156° k Jupiterovu rovníku) a excentricitou 0,1375. Helike patří do rodiny Jupiterových měsíců Ananke.\n\n"}
{"id": "499847", "url": "https://cs.wikipedia.org/wiki?curid=499847", "title": "NGC 2", "text": "NGC 2\n\nNGC 2 je spirální galaxie vzdálená od nás zhruba 314 milionů světelných let v souhvězdí Pegase. Objevil Lawrence Parsons v roce 20 srpna 1873 se svým reflektorem o průměru 72 palců (182,9 cm). Popsal ji jako velmi slabou, malou a nacházející se jižně 1,8 úhlových minut od NGC 1. Galaxie má zdánlivou hvězdnou velikost 14,2.\n\nNGC 2 má průměr 115 tisíc světelných let, má 3 až 5 krát větší světelnost než Mléčná dráha, protože je poměrně kompaktní galaxií. Nejbližší galaxie k NGC 2 je AGC 102559 je vzdálenosti 1,8 miliónu světelných let, a má průměr 60 tisíc světelných let. \n\nTyto dvě galaxie velice pravděpodobně nejsou gravitačně propojeny, protože NGC 1 je mnohem blíže k Zemi. \n\n"}
{"id": "499849", "url": "https://cs.wikipedia.org/wiki?curid=499849", "title": "Eurydome (měsíc)", "text": "Eurydome (měsíc)\n\nEurydome (IPA: /jʊrɪdəmi/ ew-RID-ə-mee, řecky Ευριδομη), nebo též Jupiter XXXII, je přirozený satelit Jupiteru. Byl objeven v roce 2001 skupinou astronomů z Havajské univerzity vedených Scottem S. Sheppardem a dostal prozatímní označení S/2001 J 4, které platilo do srpna 2003, kdy byl definitivně pojmenován.\n\nEurydome má v průměru asi ~3 km, jeho průměrná vzdálenost od Jupitera činí 23,231 Mm, obletí jej každých 723,3 dnů, s inklinací 149° k ekliptice (147° k Jupiterovu rovníku) a excentricitou 0,3770. Eurydome patří do rodiny Pasiphae.\n\n"}
{"id": "499853", "url": "https://cs.wikipedia.org/wiki?curid=499853", "title": "SIL Open Font License", "text": "SIL Open Font License\n\nSIL Open Font License je svobodná a open source licence vytvořená pro fonty od SIL International určená k použití s některými jejich Unicode fonty. Free Software Foundation považuje tuto licenci za svobodnou.\n\n"}
{"id": "499857", "url": "https://cs.wikipedia.org/wiki?curid=499857", "title": "Lokomotiva 112", "text": "Lokomotiva 112\n\nLokomotiva řady 112 byla elektrická lokomotiva na stejnosměrný proud určená pro posun. Vznikla rekonstrukcí (tovární typ Škoda 78E) jedné lokomotivy řady 110, která byla předtím poškozena při požáru. Rekonstrukce byla dokončena v roce 1979.\n\nÚčelem přestavby poškozeného stroje na jiný typ byla potřeba vyzkoušet nové technologie pro plánovanou řadu 111. Nový byl především nový systém regulace výkonu – a to pulzní regulace. Ve zkušebním provozu vykazovala lokomotiva při posunu oproti předchozí řadě 110 úsporu elektrické energie až o 55 %. Zkoušky byly úspěšné a mohlo se tedy přistoupit k výrobě sériových strojů nové řady 111.\n\nLokomotiva byla nasazena v místě svého původního působiště – tedy v Ostravě. Nebyla však příliš oblíbená, jelikož měla nižší hmotnost na nápravu, z tohoto důvodu nebyla schopna vyvinout dostatečnou tažnou sílu. Již roku 1991 byla odstavena a v roce 1996 oficiálně zrušena. Poté sloužila jako zdroj náhradních dílů až do roku 2001, kdy byla rozebrána a sešrotována.\n\n"}
{"id": "499858", "url": "https://cs.wikipedia.org/wiki?curid=499858", "title": "Raymond Cattell", "text": "Raymond Cattell\n\nRaymond Bernard Cattell (20. března 1905, Hilltop v Anglii – 2. února 1998, Honolulu) byl americký psycholog britského původu. Podílel se na vypracování metody faktorové analýzy, aplikované na výzkum osobnosti. Cattell byl známý díky svým výzkumům v mnoha oblastech v psychologie. Patří k nim: základní rozměry osobnosti a temperamentu, řada kognitivních schopností, dynamický rozměr motivace a emocí, klinická dimenze osobnosti, vzory a skupiny sociálního chování, aplikace osobnosti ve výzkumu psychoterapie a teorie učení, prediktory tvořivosti a úspěchu, a mnoho vědeckých výzkumných metod pro zkoumání a měření v těchto oblastech. Cattell byl stále produktivní – i ve svých 92 letech, celkem napsal přes 50 knih a 500 článků a více než 30 standardizovaných testů. Byl 16. nejcitovanějším psychologem ve 20. století. \n\nJako psycholog se Cattell důsledně věnoval vědeckým metodám. Podporoval výzkum základních dimenzí osobnosti, motivace a kognitivních schopností pomocí tzv. faktorové analýzy místo toho, co nazval \"slovním teoretizováním\". Jedním z nejdůležitějších výsledků použití Cattellovy faktorové analýzy byl jeho objev 16 faktorů lidské osobnosti. On nazýval tyto faktory \"zdrojové rysy\", protože věřil, že určují základní zdroje lidského chování. [2] Faktory a nástroje používané k hodnocení osobnosti jsou známy jako 16 faktorový osobnostní model a 16PF dotazník. \n\nPřestože Cattell je nejlépe známý identifikací dimenzí osobnosti, studoval také základní rozměry jiných domén: inteligence, motivace a profesních zájmů. Cattell teoretizoval o existenci tekuté (fluidní) a krystalické inteligence, čímž vysvětloval lidské kognitivní schopnosti, a prosazoval různorodé testování inteligence, aby se minimalizoval vliv psaného jazyka a kulturního zázemí v testování inteligence. \n\n\n"}
{"id": "499860", "url": "https://cs.wikipedia.org/wiki?curid=499860", "title": "Land Rover Defender 130 Kajman", "text": "Land Rover Defender 130 Kajman\n\nLand Rover Defender 130 Kajman je česko-britské vozidlo určené k plnění bojových a speciálních úkolů. Je přizpůsobené k přepravě vzduchem a výsadku z visu z vrtulníku. Automobil disponuje navijákem, zesílenými disky kol opatřené dojezdovými vložkami run-flat a proti-střepinovou ochranou vozidla odpovídající úrovni STANAG 4569 Level 1. \nVýzbroj vozidla tvoří dvě zbraňové lafety, osobní zbraně posádky včetně RPG-75 a švédské tarasnice Carl-Gustav M3. Na přední lafetu vozidla napravo od řidiče lze umístit kulomet PKB, na hlavní lafetu lze připevnit granátomet AGS-17 ráže 30mm anebo kulomet typu DŠKM a NSV.\n\nV roce 2009 koupila Armáda České republiky 79 vozů pro potřeby chrudimského 43. výsadkového praporu, výrobu vozidel zajišťovala firma SVOS Přelouč. \n\n\n"}
{"id": "499864", "url": "https://cs.wikipedia.org/wiki?curid=499864", "title": "Pasiphae (měsíc)", "text": "Pasiphae (měsíc)\n\nPasiphae (IPA: /pəsɪfə.iː / pə-SIF-ə-ee, řecky Πασιφάη) je retrográdní nepravidelný přirozený satelit Jupiteru. Byl objeven v roce 1908 Philibertem Jacquesem Melottem, a později byl pojmenován po Pásifaé, manželce krétského krále Mínóa a matce Mínotaura z řecké mytologie.\n\nPoprvé byl pozorován v Královské greenwichské observatoři v noci 28. února 1908. Inspekce předchozích pozorování však určila jeho objev již na 27. ledna téhož roku. Dostal označení 1908 CJ, protože nebylo jasné zda jde o asteroid nebo měsíc Jupiteru. K přesnému určení došlo až 10. dubna 1908. Pasiphae získal své současné jméno až v roce 1975, do té doby byl označován jako Jupiter VIII. Mezi lety 1955 a 1975 byl též nazýván jako „Poserdon.\n\nPasiphae obíhá kolem Jupiteru s vysokou excentricitou a vysokou inklinací retrográdního oběhu. Je po něm pojmenována rodina Pasiphae, skupina retrográdních měsíců obíhajících ve vzdálenosti 22,8 až 24,1 Mm, s inklinací pohybující se mezi 144.5° a 158.3°. Charakteristiky oběžných drah se však často se mění v závislosti na slunečních a planetárních anomáliích. Pasiphae je známý svou sekulární rezonancí s Jupiterem.\n\nS průměrem přibližně 58 km je Pasiphae největším retrográdním a třetím největším nepravidelným satelitem po měsících Himalia a Elara. Spektroskopické a infračervená měření indikují, že Pasiphae má asteroidický původ. Pravděpodobně je zbytkem po kolizi spolu s ostatními satelity rodiny Pasiphae. V optickém spektru se jeví jako šedý (barevné indexy BV = 0,74 a RV = 0,38) podobně jako asteroidy typu C.\n\n"}
{"id": "499867", "url": "https://cs.wikipedia.org/wiki?curid=499867", "title": "Mullsjö", "text": "Mullsjö\n\nMullsjö je město ve Švédsku a sídlo okresu Mullsjö v provincii Jönköping s 5508 obyvateli v roce 2005.\n\nMěsto leží na sever od jezera Mullsjön, podle kterého získalo svůj název. První zmínka o jezeře pochází z roku 1481 jako \"Mulsiøø\". Význam názvu, ale znám není.\n"}
{"id": "499868", "url": "https://cs.wikipedia.org/wiki?curid=499868", "title": "Sokol (Krkonoše)", "text": "Sokol (Krkonoše)\n\nSokol je horské sedlo v České republice ležící v pohoří Krkonoše.\n\nSedlo Sokol se nachází ve východních Krkonoších asi 3 km jižně od Pece pod Sněžkou ve směru na Černý Důl. Jeho nadmořská výška je 1084 metrů a leží mezi Liščí horou a Slatinnou strání. Severozápadním směrem k Liščí hoře se terén nejprve zvedá velmi pozvolna a tvoří tak krátký hřebínek. Na místě styku s tělem hory se svah stává prudkým. Jihovýchodním směrem je zpočátku stoupání rovněž pozvolné, posléze v prostoru Lučin nepříliš prudké až k vrcholu Slatinné stráně. Severovýchodním směrem terén ze sedla padá velmi prudce k Peci pod Sněžkou do údolí Lučního potoka, jihovýchodním pozvolněji do prostoru Hrnčířských bud, odkud padá prudce do údolí Čisté a Stříbrného potoka. Sedlo Sokol se nachází na hranici Krkonošského národního parku a jeho ochranného pásma obklopujícího zástavbu Pece pod Sněžkou.\n\nVrcholová partie sedla je porostlá lesem s převahou smrčin. Severovýchodní svah je porostlý horskou loukou, na jihozápadním je souvislé zalesnění přerušeno lučními enklávami v okolí Hrnčířských bud a Lesní boudy.\n\nPřes Sokol nevede kvalitní komunikace, cesty jsou zde sjízdné spíše jen pro terénní automobily. Přímo v sedle se nachází rozcestí turistických tras. Křižuje se zde po hřebenu vedoucí zeleně značená trasa KČT 4208 z Velké Úpy a Lučin na Dvorskou boudu se skrz sedlo vedoucí modře značenou trasou 1812 Pec pod Sněžkou - Hrnčířské boudy - Černý Důl.\n\nPřímo v sedle se nachází radiokomunikační převáděč.\n\nPod úrovní zemského povrchu vede přes sedlo Sokol plynovod z Černého Dolu do Pece pod Sněžkou. Jeho trasa je v terénu zřejmá. Přichází od severozápadu souběžně se zelenou turistickou značkou a lomí se zde k východu a pokračuje souběžně s modrou turistickou značkou.\n\nV sedle je ze severovýchodní pecké strany zakončeno několik lyžařských vleků, z nichž nejvýznamnější je vlek obsluhující sjezdovku Zahrádky. Jeho horní stanice je od nejnižšího bodu sedla vzdálená asi půl kilometru.\n\n"}
{"id": "499869", "url": "https://cs.wikipedia.org/wiki?curid=499869", "title": "Atlantis Paradise Island", "text": "Atlantis Paradise Island\n\nAtlantis Paradise Island je rozsáhlé letovisko s aquaparkem nacházející se na Paradise Island, Bahamy. Letovisko vlastní jihoafrický hotelový magnát Sol Kerzner se svou společností Kerzner International Limited. Společnost vlastní i velmi podobný hotel s názvem \"Atlantis, The Palm\" ležící na uměle vytvořeném poloostrově v Dubaji, Spojené arabské emiráty.\n\nLetovisko je navrženo jako hotel, Kasino i jako přístav a to tak, aby sem mohly zajet i velké jachty. Na východní straně přístavu se nachází \"Marina Village\", což je malé obchodní centrum připomínající styl trhů turistických center. Dále se zde nachází mnoho restaurací a obchodů, jako jsou Johnny Rockets a Starbucks. Samotný hotel se skládá z několika budov:\nAsi největším lákadlem letoviska je 63 akrů rozlehlý aquapark zvaný \"Aquaventure\" s více než 200 miliony galonů vody. Aquaventure kombinuje skluzavky, líné řeky a peřeje do jednoho velkého aquaparku. Nejvyšší atrakcí je \"Power Tower\", která obsahuje čtyři vodní sjezdovky a skalní horolezeckou stěnu. Aquaventure dominuje \"Mayský chrám\", který se skládá ze 4 sjezdovek, z nichž nejzajímavější je průjezd proskleným tubusem pod hladinou vody v nádrži se žraloky. Další zajímavou atrakcí je takzvaný \"Dig\", což by se dalo přeložit jako \"vykopávky\". Je to řada akvárií nacházíjících se pod Royal Towers, kde můžete spatřit stovky různých vodních druhů jako jsou různé druhy ryb, žraloci, rejnoky manta a různé druhy medúz. Cílem je poskytnout hostům pocit, že se opravdu nachází v bájném zničeném městě Atlantis.\n\nOd roku 2008 v rezortu probíhá každoroční soutěž krásy Miss Teen USA,\n\n\n"}
{"id": "499871", "url": "https://cs.wikipedia.org/wiki?curid=499871", "title": "Barh El Gazel", "text": "Barh El Gazel\n\nRegion Barh El Gazel (francouzsky: \"Région du Barh El Gazel\", arabsky: منطقة بحر الغزال) je jedním z 22 regionů Čadu. Hlavním městem je Moussoro. V roce 2009 žilo na území regionu 260 865 obyvatel.\n\nRegion byl vytvořen 19. února 2008 vydělením z regionu Kanem.\n\nMezi léty 2002 a 2008 byl Barh El Gazel jedním ze dvou departementů tvořících region Kanem.\n\nRegion Barh El Gazel se dělí na 2 departementy a 7 podprefektur:\nSeznam představitelů:\n\n"}
{"id": "499874", "url": "https://cs.wikipedia.org/wiki?curid=499874", "title": "Eukelade (měsíc)", "text": "Eukelade (měsíc)\n\nEukelade (IPA: /jʊkɛlədi/ ew-KEL-ə-dee, řecky Ευκελαδη) nebo též Jupiter XLVII, je retrográdní přirozený satelit Jupiteru. Byl objeven v roce 2003 skupinou astronomů z Havajské univerzity vedených Scottem S. Sheppardem a dostal prozatímní označení S/2003 J 1, platné do března 2005, kdy byl definitivně pojmenován.\n\nEukelade má v průměru asi ~4 km, jeho průměrná vzdálenost od Jupitera je 23,484 Mm, obletí jej každých 735,2 dnů, s inklinací 164° k ekliptice (165° k Jupiterovu rovníku) a excentricitou 0,2829. Eukelade patří do rodiny Carme.\n\n"}
{"id": "499878", "url": "https://cs.wikipedia.org/wiki?curid=499878", "title": "Batha", "text": "Batha\n\nRegion Batha (francouzsky: \"Région du Batha\", arabsky: منطقة البطحة) je jedním z 22 regionů Čadu. Hlavním městem je Ati. Region odpovídá bývalé stejnojmenné prefektuře.\n\nRegion Batha se dělí na 3 departementy a 9 podprefektur:\nV roce 2009 žilo na území regionu 527 031 obyvatel. V roce 1993 to bylo 288 074 obyvatel, z toho 244 010 žilo usedlým (207 997 na venkově a 36 017 ve městě) a 44 064 kočovným způsobem života.\n\nNejvýznamnějšími etnickými skupinami v regionu jsou Arabové (33,62 %), Bilala (18,11 %), Kuka (15,71 %), Masalit (5,73 %) a Mesmédjé (5,61 %).\n\nSeznam představitelů:\n\n"}
{"id": "499879", "url": "https://cs.wikipedia.org/wiki?curid=499879", "title": "Maxův potok", "text": "Maxův potok\n\nMaxův potok je malý vodní tok ve východních Krkonoších. \n\nSvůj název nese po kladském podnikateli Maxovi Hirchovi, který horskou boudu stojící nedaleko pramene věnoval Krkonošskému spolku. Bouda stávající asi 400 metrů severně od pramene nesla rovněž jeho jméno. Vrchní část vyhořela po roce 1945, dochované sklepní prostory využívá horská služba jako sklad, na jejich střeše byla zřízena vyhlídka.\n\nUpravený pramen Maxova potoka, též nazývaný \"Rýchorská studánka\", se nachází asi 200 metrů jižně od Rýchorské boudy. Přímo kolem něj prochází zeleně značená trasa KČT 4212 od Rýchorské boudy do Svobody nad Úpou. Téměř po celou dobu velmi prudce padá západním směrem z hřebenu Rýchor k Hornímu Maršovu. Během svého krátkého přibližně dvoukilometrového toku klesá téměř o 400 metrů. Pouze v závěrečné několikasetmetrové fázi se spád poněkud zmírňuje a asi půl kilometru jižně od centra Horního Maršova se Maxův potok zleva vlévá do Úpy. Téměř celá délka toku se nachází na území Krkonošského národního parku, soutok s Úpou pak v jeho ochranném pásmu. \n\nKromě několika desítek metrů pod pramenem, kde potok teče horskou loukou, a úplným závěrem, kdy krátce protéká zástavbou obce, teče potok lesem. \n\nPodél toku nevede žádná významnější cesta nebo pěšina, potok pouze příčně překonává několik vrstevnicových lesních cest. \n\nPotok nemá žádné významnější přítoky. V horní části toku je vodárenské zařízení.\n\n"}
{"id": "499880", "url": "https://cs.wikipedia.org/wiki?curid=499880", "title": "Monitor (typ lodi)", "text": "Monitor (typ lodi)\n\nMonitor je typ menší opancéřované válečné lodi s otočnou dělovou věží. Koncepčně vychází z americké unionistické lodi USS \"Monitor\", spuštěné na vodu v roce 1862.\n\nTento typ měl relativně silné pancéřování a malý počet děl větší ráže umístěných ve věžích. Typickým rysem býval velmi nízký volný bok lodi, který skýtal malý cíl nepřátelským dělům, nízký ponor a ploché dno. Kvůli těmto vlastnostem byly monitory málo stabilní a nevhodné pro otevřené moře, hodily se však do pobřežních mělčin a na vodní toky (říční monitor). Dělostřelectvo na palubě bylo určeno k ničení nepřátelských lodí v pobřežních vodách a k podpoře pozemních vojsk. Monitory nevynikaly rychlostí. Původně byl k pohonu užíván parní stroj, postupně nahrazený dieselovými motory, až k moderním plynovým turbínám. \n\nPrvní monitory byly nasazeny v americké občanské válce. Přestože se jednalo o uspěchanou konstrukci s velmi omezeným použitím, první bojové nasazení lodi USS Monitor v březnu 1862 bylo hodnoceno jako natolik úspěšné (Monitor se dvěma děly úspěšně vzdoroval Virginii s deseti děly), že už během občanské války vzniklo mnoho kopií této lodi, nejen v USA, ale i v Evropě. Své uplatnění si však monitory našly také později, během první světové války, kde převážně Britové používali své lodě tohoto typu k ostřelování fronty při pobřeží moře. Za účelem vyšší stability měly pozdější monitory zvýšený okraj horní paluby (bočnice). Monitory sloužily také v říčních a jezerních flotilách, které vytvořila sovětská armáda za druhé světové války. Jednou z největších byla Dunajská flotila, kde se proslavil zejména monitor Železňakov. Posledním válečným konfliktem, kde byly monitory nasazeny, se stala válka ve Vietnamu.\n"}
{"id": "499882", "url": "https://cs.wikipedia.org/wiki?curid=499882", "title": "Megaclite (měsíc)", "text": "Megaclite (měsíc)\n\nMegaclite (IPA: /ˌmɛgəklaɪti/ MEG-ə-KLYE-tee, latinsky Megaclite, řecky Μεγακλειτη), nebo též Jupiter XIX, je přirozený satelit Jupiteru. Byl objeven v roce 2000 skupinou astronomů z Havajské univerzity vedených Scottem S. Sheppardem a dostal prozatímní označení S/2000 J 8, platné do října 2002, kdy byl definitivně pojmenován.\n\nMegaclite má v průměru asi ~5,4 km, jeho průměrná vzdálenost od Jupiteru činí 24,6 Mm, obletí jej každých 792,4 dnů, s inklinací 150° k ekliptice (148° k Jupiterovu rovníku) a excentricitou 0,308. Megaclite patří do rodiny Pasiphae.\n\n"}
{"id": "499886", "url": "https://cs.wikipedia.org/wiki?curid=499886", "title": "Kalyke (měsíc)", "text": "Kalyke (měsíc)\n\nKalyke (IPA: /kælɨki/ KAL-ə-kee, řecky Καλύκη) nebo též Jupiter XXIII, je retrográdní přirozený satelit Jupiteru. Byl objeven v roce 2000 skupinou astronomů z Havajské univerzity vedených Scottem S. Sheppardem a dostal prozatímní označení S/2000 J 2, platné do října 2002, kdy byl definitivně pojmenován.\n\nKalyke má v průměru asi ~5,2 km, jeho průměrná vzdálenost od Jupiteru činí 23,181 Mm, obletí jej každých ~721 dnů, s inklinací 166° k ekliptice (165° k Jupiterovu rovníku) a excentricitou 0,2140. Kalyke patří do rodiny Carme.\n\n"}
{"id": "499891", "url": "https://cs.wikipedia.org/wiki?curid=499891", "title": "Arche (měsíc)", "text": "Arche (měsíc)\n\nArche (ar'-kee, IPA: /ɑrki/; řecky Αρχη) nebo též Jupiter XLIII je retrográdní nepravidelný přirozený satelit Jupiteru. Byl objeven v roce 2002 skupinou astronomů z Havajské univerzity vedených Scottem S. Sheppardem a dostal prozatímní označení S/2002 J 1 platné do roku 2005, kdy byl definitivně pojmenován.\n\nArche má v průměru asi ~3 km, jeho průměrná vzdálenost od Jupiteru činí 23,717 Gm, obletí jej každých 746,1 dnů, s inklinací 165° k ekliptice (162° k Jupiterovu rovníku) a excentricitou 0,149. Arche patří do rodiny Carme.\n\n"}
{"id": "499897", "url": "https://cs.wikipedia.org/wiki?curid=499897", "title": "Hrušovany (Polepy)", "text": "Hrušovany (Polepy)\n\nHrušovany jsou místní částí obce Polepy ležící v okrese Litoměřice. Uprostřed vsi se nachází kostel Narození Panny Marie a zvonice. Budovy nyní prochází rekonstrukcí.\n\nPoblíž vesnice se nachází zřícenina velké kaple sv. Václava v bývalé vsi Prachová, která byla již za husitských válek nebo za třicetileté války vypálena Švédy.\n\nZajímavostí je kozí farma nacházející se ve vesnici.\n\nNejstarší písemná zmínka pochází z roku 1253.\n\n"}
{"id": "499898", "url": "https://cs.wikipedia.org/wiki?curid=499898", "title": "Autonoe (měsíc)", "text": "Autonoe (měsíc)\n\nAutonoe (IPA: /ɔː tɒnoʊi/ aw-TON-oh-ee, řecky Αυτονόη), nebo též Jupiter XXVIII, je nepravidelný přirozený satelit Jupiteru. Byl objeven v roce 2001 skupinou astronomů z Havajské univerzity vedených Scottem S. Sheppardem a dostal prozatímní označení S/2001 J 1, platné do srpna 2003, kdy byl definitivně pojmenován.\n\nAutonoe má v průměru asi ~4 km, jeho průměrná vzdálenost od Jupiteru činí 24,264 Mm, obletí jej každých 772,1 dnů, s inklinací 151° k ekliptice (150° k Jupiterovu rovníku) a excentricitou 0,369. Autonoe patří do rodiny Pasiphae.\n\n"}
{"id": "499902", "url": "https://cs.wikipedia.org/wiki?curid=499902", "title": "Lin Piao", "text": "Lin Piao\n\nLin Piao (čínsky 林彪) v přepisu pinyin Lin Biao, původním jménem Lin Jü-žung (林育蓉) (5. prosince 1907 – pravděpodobně 13. září 1971) byl čínský komunistický vojevůdce v občanské válce proti Kuomintangu a ve válce proti Japonsku.\n\nVelel komunistickým vojskům, která v roce 1949 obsadila Peking. V letech 1966-1971, tedy v první fázi tzv. Velké proletářské kulturní revoluce, byl designovaným nástupcem Mao Ce-tunga v čele Komunistické strany Číny.\n\nZahynul údajně při zřícení svého letadla nad Mongolskem, když se pokoušel uprchnout do Sovětského svazu v obavách, že bude obviněn z pokusu o státní převrat.\n\nByl považován za jednoho z nejschopnějších velitelů Čínské lidové osvobozenecké armády. Připisuje se mu, že vydal tzv. rudou knížku Mao Ce-tungových citátů, která se měla stát jakýmsi kánonem maoismu.\n"}
{"id": "499903", "url": "https://cs.wikipedia.org/wiki?curid=499903", "title": "Středoamerický příkop", "text": "Středoamerický příkop\n\nStředoamerický příkop ( \"Fosa Mesoamericana\") je tektonický podmořský příkop nacházející se ve východním Pacifiku. Táhne se podél pobřeží jižního Mexika, Guatemaly, Salvadoru, Hondurasu, Nikaraguy a Kostariky. Jeho délka je přibližně 2500 km a dosahuje až 6000 metrů pod hladinou moře. Ve Středoamerickém příkopu dochází ke kontaktu mezi tektonickými deskami. Oceánská Kokosová deska se zde podsouvá pod Severoamerickou a Karibskou desku (tento děj se nazývá subdukce). Tento pohyb desek vyvolává časté otřesy i zemětřesení. Středoamerický příkop je součástí tzv. Pacifického ohnivého kruhu. \n"}
{"id": "499905", "url": "https://cs.wikipedia.org/wiki?curid=499905", "title": "Kallichore (měsíc)", "text": "Kallichore (měsíc)\n\nKallichore (IPA: /kəlɪkəri/ kə-LIK-ə-ree, řecký Καλλιχόρη) nebo též Jupiter XLIV, je retrográdní přirozený satelit Jupiteru. Byl objeven v roce 2003 skupinou astronomů z Havajské univerzity vedených Scottem S. Sheppardem a dostal prozatímní označení S/2003 J 11, platné do března 2005, kdy byl definitivně pojmenován.\n\nKallichore má v průměru asi ~2 km, jeho průměrná vzdálenost od Jupitera je 23,112 Mm, obletí jej každých 717,8 dnů, s inklinací 165° k ekliptice (164° k Jupiterovu rovníku) a excentricitou 0,2042. Kallichore patří do rodiny Carme.\n\n"}
{"id": "499908", "url": "https://cs.wikipedia.org/wiki?curid=499908", "title": "Stříbrný potok (přítok Čisté)", "text": "Stříbrný potok (přítok Čisté)\n\nStříbrný potok je horský potok ve východních Krkonoších.\n\nNeupravený pramen Stříbrného potoka se nachází nedaleko sedla mezi masívem Černé hory a vrchem nazývaným Slatinná stráň. Zmíněným sedlem prochází červeně značená trasa KČT 0407 z Lučin na Černou horu. Stříbrný potok teče zpočátku západním směrem, který se postupně mění na jihozápadní. Potok postupně vytváří hluboce zaříznuté údolí oddělující od sebe masívy Černé a Liščí hory. Po přibližně dvoukilometrové pouti se zleva vlévá do říčky Čisté. Celá délka toku se nachází na území Krkonošského národního parku. \n\nPo celé délce teče Stříbrný potok zalesněným územím. Souběžně s ním vede vždy v nevelké vzdálenosti žlutě značená spojka zkracující v návaznosti na jiné turistické značky cestu z Velké Úpy do Černého Dolu. Potok nemá žádné významnější přítoky.\n\nDíky vysídlení Němců z Československa po druhé světové válce a příchodu nových obyvatel došlo k určitému přesunu názvů toků v dané lokalitě. Podle historické mapy z roku 1937 nesl současný Stříbrný potok dříve německý název \"Bodenwies Graben\" korespondující s dobovým názvem nedalekých Lučin – \"Bodenwiesbauden\". Říčka Čistá nad soutokem s dnešním Stříbrným potokem nesla název \"Rote Hübel Grund\", pod soutokem pak \"Silber Bach\" – tedy Stříbrný potok.\n\n"}
{"id": "499910", "url": "https://cs.wikipedia.org/wiki?curid=499910", "title": "Edenbridge", "text": "Edenbridge\n\nEdenbridge je rakouská symfonic metalová kapela založená v roce 1998. Kapela vydala zatím osm studiových alb. Připravované deváté studiové album, The Great Momentum, by mělo být vydáno v únoru 2017.\n\n\n\n\n\n\n\n\n"}
{"id": "499913", "url": "https://cs.wikipedia.org/wiki?curid=499913", "title": "Sinope (měsíc)", "text": "Sinope (měsíc)\n\nSinope (IPA: /sɨnoʊpi/ sə-NOH-pee, řecky Σινώπη), je retrográdní nepravidelný přirozený satelit Jupiteru. Byl objeven v roce 1914 Sethem Barnesem Nicholsonem v observatoři Lick Observatory a byl pojmenován po mytologické postavě Sinope.\n\nSinope získal dnešní jméno až v roce 1975, předtím byl znám jako Jupiter IX. V letech 1955 až 1975 byl občas nazýván „Hades“. Až do objevení měsíce Megaclite v roce 2000 byl Sinope nejvzdálenější známý Jupiterův měsíc.\n\nSinope obíhá kolem Jupiteru s vysokou excentricitou a vysokou inklinací retrográdního oběhu. Charakteristiky oběžné dráhy se však často mění v závislosti na slunečních a planetárních anomáliích. Je zařazován do rodiny Pasiphae, i když jeho vlastní inklinace a odlišné zbarvení naznačují, že může jít o samostatné těleso nezávisle zachycené gravitací Jupiteru. Sinope je známý svou sekulární rezonancí s Jupiterem (podobně jako Pasiphae).\n\nSinope má přibližný průměr 38 km. V optickém spektru se jeví jako červený (barevné indexy BV = 0,84, RV = 0,46), podobně jako planetky typu D (Pasiphae se jeví jako šedý - Planetka typu C). Příčinou těchto rozdílů může být rozdílný původ těchto Jupiterových družic.\n\n"}
{"id": "499914", "url": "https://cs.wikipedia.org/wiki?curid=499914", "title": "Neurofyziologie", "text": "Neurofyziologie\n\nNeurofyziologie (z řec. \"neuron\", šlacha, nerv a \"fysis\", živá příroda) je odvětví fyziologie, které se zabývá studiem fyzikálních a chemických procesů v nervové soustavě živočichů a člověka. Zkoumá například buněčně fyziologické základy nervových vzruchů, přenos signálů mezi neurony nebo elektrochemické fungování mozku.\n\nNeurofyziologie úzce souvisí s neurologií, psychologií a kognitivní vědou. Nejčastěji užívanou metodou je elektrofyziologie, která dnes umožňuje i přímé sledování procesů v nervové síti a v mozku. Ve spojení s počítačovým zpracováním a zobrazovacími metodami (\"imaging\") vedla ke vzniku například funkční magnetické rezonance.\n\n\n"}
{"id": "499918", "url": "https://cs.wikipedia.org/wiki?curid=499918", "title": "Janez Sušnik", "text": "Janez Sušnik\n\nJanez Sušnik (* 18. září 1942) je slovinský politik.\n\nSušnik se po střední odborné škole a vyšší odborné škole v Lublani stal bezpečnostním technikem, následně studoval na Univerzitě v Mariboru. Do roku 1976 pracoval jako technolog ve výrobě zemědělských strojů, v letech 1976 až 1980 a 1988 až 2001 působil ve vedoucích funkcích v různých společnostech. Pracovní povinnosti vykonával také v rámci republiky i bývalé federace. V roce 2002 byl zvolen členem a předsedou Státní rady Republiky Slovinsko. V období socialistického i demokratického Slovinska zasedal v orgánech mnoha společností, např. Nové lublaňské banky nebo v dozorčí radě pojišťovny Triglav.\n\n"}
{"id": "499920", "url": "https://cs.wikipedia.org/wiki?curid=499920", "title": "Třída Fridtjof Nansen", "text": "Třída Fridtjof Nansen\n\nTřída Fridtjof Nansen je třída fregat norského královského námořnictva vybavených americkým zbraňovým systémem Aegis a multifunkčním radarem SPY-1F. Fregaty jsou modifikací španělské třídy \"Álvaro de Bazán\" (dalším odvozeným projektem je australská třída \"Hobart\"). Celkem bylo postaveno pět jednotek této třídy. Ve službě nahradily třídu \"Oslo\", pocházející ze 60. let 20. století.\n\nFregata \"Helge Ingstad\" se v listopadu 2018 potopila po srážce s tankerem. Po vyzvednutí a prozkoumání plavidla bylo rozhodnuto jej neopravovat.\n\nHlavními dodavateli této třídy byla španělská loděnice Navantia a americký koncern Lockheed Martin — výrobce systému Aegis. Stavba pětice fregat byla objednána v roce 2000. Do služby byly postupně zařazeny jednotky \"Fridtjof Nansen\" (2006), \"Roald Amundsen\" (2007), \"Otto Sverdrup\" (2008), \"Helge Ingstad\" (2009) a \"Thor Heyerdahl\" (2011).\n\nJednotky třídy \"Fridtjof Nansen\":\n\nV designu a konstrukci lodí byly uplatněny prvky technologie stealth. Trup je rozdělen do 13 vodotěsných oddělení. Na palubě jsou kajuty pro 120 členů posádky a rezerva pro dalších 26 osob. Fregaty jsou vybaveny bojovým řídícím systémem Kongsberg MSI 2005F, zbraňovým systémem Aegis, multifunkčním radarem SPY-1F, 2D radarem Reutech RSR210N, trupovým sonarem Spherion MRS 2000 a sonarem s měnitelnou hloubkou ponoru CAPTAS Mk.2 V1.\n\nNa přídi se nachází osminásobné vertikální odpalovací zařízení MK 41, ve kterém je standardně neseno 32 řízených střel RIM-162 ESSM. Ty slouží zejména k obraně proti protilodním střelám. Lodě nesou též osm protilodních řízených střel Naval Strike Missile s dosahem 160 km. Hlavňovou výzbroj představuje jedno 76mm rychlopalné dělo OTO Melara Super Rapid a čtyři 12,7mm kulomety. Na palubě jsou rovněž čtyři 324mm protiponorkové torpédomety, ze kterých jsou odpalována lehká protiponorková torpéda Sting Ray. Fregaty jsou vybaveny přistávací plochou a hangárem pro jeden protiponorkový vrtulník (Lynx, NH90).\n\nPohonný systém je koncepce CODAG. Tvoří jej dvě plynové turbíny General Electric LM2500 (19,2 MW) a dva diesely Izar Bravo 12V (4,5 MW), pohánějící dva lodní šrouby. Elektrickou energii vyrábí čtyři diesel-generátory MTU o výkonu 900 kW. Manévrovací schopnosti zlepšuje zatažitelné dokormidlovací zařízení v přídi. Nejvyšší rychlost dosahuje 27 uzlů. Cestovní rychlost je 16 uzlů. Dosah je 4500 námořních mil při rychlosti 16 uzlů.\n\nV roce 2016 získala firma Kongsberg Defence Systems zakázku na modernizaci sonarového a bojového řídícího systému těchto fregat.\n"}
{"id": "499924", "url": "https://cs.wikipedia.org/wiki?curid=499924", "title": "Pasithee (měsíc)", "text": "Pasithee (měsíc)\n\nPasithee (pə-sith'-ə-ee, IPA: /pəsɪθɨi/, nebo pas'-ə-thee, /pæsɨθi/; řecky Πασιθέη) nebo též Jupiter XXXVIII, je retrográdní přirozený satelit Jupiteru. Byl objeven v roce 2001 skupinou astronomů z Havajské univerzity vedených Scottem S. Sheppardem a dostal prozatímní označení S/2001 J 6, platné do srpna 2003, kdy byl definitivně pojmenován.\n\nPasithee má v průměru asi ~2 km, jeho průměrná vzdálenost od Jupiteru činí je 23,307 Mm, oběhne jej každých 726,9 dnů, s inklinací 166° k ekliptice (164° k Jupiterovu rovníku) a excentricitou 0,3289. Pasithee patří do rodiny Carme.\n\n"}
{"id": "499934", "url": "https://cs.wikipedia.org/wiki?curid=499934", "title": "Nelli Coomanová", "text": "Nelli Coomanová\n\nAntoinette Hariette \"Nelli\" Coomanová (* 6. června 1964, Paramaribo, Surinam) je bývalá nizozemská atletka, která se věnovala nejkratším sprintům.\n\nJe dvojnásobnou halovou mistryní světa a šestinásobnou halovou mistryní Evropy v běhu na 60 metrů. Dvakrát reprezentovala na letních olympijských hrách na stometrové trati. V Soulu 1988 nepostoupila ze semifinálového, v Barceloně 1992 ze čtvrtfinálového běhu. V roce 1986 získala na evropském šampionátu ve Stuttgartu bronzovou medaili. Zúčastnila se také ME v atletice 1994 v Helsinkách, kde ve finále běhu na 100 metrů skončila na 5. místě (11,40 s).\n\n23. února 1986 zaběhla v hale šedesátimetrovou trať v čase rovných sedmi sekund, čímž tehdy vytvořila nový světový rekord. Její rekord překonala až o šest let později Jamajčanka Merlene Otteyová časem 6,96 s. Pod sedm sekund se později dostaly Gail Deversová a Irina Privalovová, která drží časem 6,92 s světový rekord od roku 1993. Pod tuto hranici zaběhly trať také dopingové hříšnice Marion Jonesová a Ekateríni Thánouová.\n\n\n"}
{"id": "499935", "url": "https://cs.wikipedia.org/wiki?curid=499935", "title": "Orthosie (měsíc)", "text": "Orthosie (měsíc)\n\nOrthosie (or-thoe'-sə-ee, IPA: /ɔrθoʊsɨi/) nebo též Jupiter XXXV, je přirozený satelit Jupiteru. Byl objeven v roce 2001 skupinou astronomů z Havajské univerzity vedených Scottem S. Sheppardem a dostal prozatímní označení S/2001 J 9, platné do srpna 2003, kdy byl definitivně pojmenován.\n\nOrthosie má v průměru asi ~2 km, jeho průměrná vzdálenost od Jupiteru činí 20,568 Mm, oběhne jej každých 602,6 dnů, s inklinací 142° k ekliptice (143° k Jupiterovu rovníku) a excentricitou 0,2433. Orthosie patří do rodiny Ananke.\n\n"}
{"id": "499939", "url": "https://cs.wikipedia.org/wiki?curid=499939", "title": "Lucasfilm", "text": "Lucasfilm\n\nLucasfilm je americká filmová produkční společnost, kterou založil George Lucas v roce 1971, a která sídlí v kalifornském San Francisku. V současné době patří pod mediální konglomerát The Walt Disney Company, který ji koupil v roce 2012.\n\nSpolečnost je známá zejména díky vytvoření filmové série Star Wars, avšak pyšnit se může i dalšími kasovními trháky, jako třeba Indiana Jones či Americké grafitti. V současné době je Lucasfilm jedním z předních průkopníků nových filmových postupů, zejména v oblasti speciálních efektů, zvuku či animace . Díky tomu mohou její služby využívat i jiná studia pro produkci vlastních filmů. Kvůli vzrůstajícím rozpočtům se společnost nyní zabývá především televizní tvorbou, spíše než filmem.\n\n"}
{"id": "499941", "url": "https://cs.wikipedia.org/wiki?curid=499941", "title": "Sponde (měsíc)", "text": "Sponde (měsíc)\n\nSponde (IPA: /spɒndi/ SPON-dee, řecky Σπονδή) nebo též Jupiter XXXVI, je přirozený satelit Jupiteru. Byl objeven v roce 2001 skupinou astronomů z Havajské univerzity vedených Scottem S. Sheppardem a dostal prozatímní označení S/2001 J 5, platné do srpna 2005, kdy byl definitivně pojmenován.\n\nSponde má v průměru asi ~2 km, jeho průměrná vzdálenost od Jupitera činí 24,253 Mm, oběhne jej každých 771,6 dnů, s inklinací 154° k ekliptice (156° k Jupiterovu rovníku) a excentricitou 0,443. Sponde patří do rodiny Pasiphae.\n\n"}
{"id": "499946", "url": "https://cs.wikipedia.org/wiki?curid=499946", "title": "Carme (měsíc)", "text": "Carme (měsíc)\n\nCarme (kar'-mee, IPA: /kɑrmi/; řecky Κάρμη) je retrográdní nepravidelný přirozený satelit Jupiteru. Byl objeven Sethem Barnesem Nicholsonem v observatoři Mount Wilson Observatory v Kalifornii v červenci 1938.\n\nSvé současné jméno získal až v roce 1975, předtím byl označován jako Jupiter XI. Mezi lety 1955 až 1975 byl také nazýván „Pan“. Dnes je Pan pojmenování jiného Saturnova měsíce.\n\nJe podle něj pojmenována Rodina Carme, skupina nepravidelných měsíců Jupiteru, které jej obíhají ve vzdálenosti 23 až 24 Gm s inklinací 165°. Charakteristika oběžných drah se však mění v závislosti na slunečních a planetárních anomáliích.\n\n"}
{"id": "499949", "url": "https://cs.wikipedia.org/wiki?curid=499949", "title": "Zdeněk Beran", "text": "Zdeněk Beran\n\nZdeněk Beran (7. března 1937, Dolní Dobrouč – 7. listopadu 2014, Praha) byl český malíř, autor objektů a instalací, vysokoškolský pedagog a prorektor AVU.\n\nZdeněk Beran navštěvoval od roku 1952 Výtvarnou školu na pražských Vinohradech. Profesor Zdeněk Balaš, u kterého studoval malířství, byl liberální pedagog a studenty seznamoval s předválečnou českou modernou, reprezentovanou Fillou, Gutfreundem a Kubištou. Spolužáky Z. Berana na střední škole byli Petr Bareš, Eva Bednářová, Kateřina Černá, Antonín Málek, Pavel Nešleha, Lubomír Přibyl nebo Dana Vachtová.\n\nV letech 1956-1962 Beran studoval v ateliéru nástěnné a monumentální malby profesora Vladimíra Sychry na Akademii výtvarných umění v Praze. Během studia patřil spolu s Antonínem Tomalíkem, Zbyškem Sionem, Antonínem Málkem, některými hudebníky a fotografy do neformální skupiny, která si říkala \"Somráci\" a symbolizovala anarchismus životních postojů i autonomii umění jako součásti života. Studentský život na periferii společnosti se soustřeďoval kolem levných výčepů, hospod a automatů a zahrnoval časté střídání bydlení - v internátech, na kolejích, v podnájmech, u kamarádů, bývalé prádelně v Liboci, nakonec v zahradním altánu v Tróji, který se stal Beranovým ateliérem i místem kde se scházeli nejmladší výtvarníci zabývající se strukturální abstrakcí. Beran patřil k radikálním protagonistům českého informelu. Jako student se zúčastnil neoficiální výstavy Konfrontace v ateliéru Jiřího Valenty, která neunikla pozornosti StB, ale vyloučen ze studia nebyl. V té době k jeho nejbližším přátelům patřili Antonín Tomalík, Zbyšek Sion, Čestmír Janošek a Eva Janošková, Antonín Málek, Vladimír Kozderka, Antonín Kubálek, Jiří Laštovička, Jan Steklík a Beranova pozdější manželka Zdenka Schirlová.\n\nPo ukončení AVU se neúspěšně pokoušel po dva roky vyhnout vojně činností, která hraničila se sebedestrukcí, ale nakonec musel absolvovat povinnou vojenskou službu. Jelikož byl vysokoškolský student, tak ve vojenské službě strávil pouze jeden rok. Sloužil v Mladé Boleslavi pod majorem Antonínem Ďurkovem. Ďurkov mu ve vojenských kasárnách vyčlenil místnost, kde mohl Beran nadále tvořit své malby. Za to se mu Beran později odvděčil obrazem krajiny (loď na moři namalována podle pohledu, který mu dal major Ďurkov), přestože se zaměřoval na abstraktní umění. Protože byl Beran v 60. letech na vojně, tak byl zastoupen pouze na výstavě \"Fantazijní aspekty současného českého umění\" v OGV Jihlava a Galerii Václava Špály roku 1967. Roku 1969 Zdeněk Beran vystavil \"Pokus o stabilitu\" v expozici československého umění na VI. Bienále v Paříži. Byl krátce členem Československého svazu výtvarných umělců, ale po zrušení SČSVU počátkem normalizace ztratil možnost vystavovat ve svazem kontrolovaných galeriích a zůstal pouze evidován u Českého fondu výtvarných umění což mu umožňovalo živit se jako umělec na volné noze.\n\nRoku 1979 byl zastoupen na výstavě \"The Image of Man in European Art since 1945\" v Amsterdamu a roku 1983 na výstavě \"Dessins tchèques du 20e siècle\" v Centre Georges Pompidou v Paříži. V Československu v době normalizace kromě několika výstav kreseb v neoficiálních nebo mimopražských galeriích prakticky nevystavoval až do roku 1989. V roce 1987, během přípravy na společnou instalaci na neoficiální výstavě Forum 1988, byl Zdeněk Beran jedním ze zakladatelů skupiny Zaostalí.\n\nRoku 1989 obdržel tvůrčí grant The Pollock Krasner Foundation. Roku 1990 se stal profesorem malby na Akademii výtvarných umění v Praze a založil zde Ateliér klasických malířských technik, ve kterém vystudovaly dvě generace nadaných studentů. Většina z nich se později prosadila na výtvarné scéně doma i v zahraničí. Od roku 1990 působil také jako prorektor AVU. Od roku 2005 byl členem SVU Mánes, ale roku 2012 spolu s některými svými bývalými studenty ze spolku na protest proti jeho nedemokratickým praktikám vystoupil.\n\nBeranovo dílo bylo vystaveno na několika retrospektivních výstavách (GMU Hradec Králové, 1996, Národní galerie v Praze, 2007, AJG Hluboká, 2007) a společně s absolventy jeho ateliéru na výstavě Fascinace skutečností – hyperrealismus v české malbě (MU Olomouc, 2017). Je zastoupen ve většině českých a moravských galerií a v prestižních sbírkách v zahraničí (Centre Georges Pompidou, Musée national d'art moderne, aj.)\n\nZdeněk Beran zemřel v Praze 7. listopadu 2014 ve věku 77 let.\n\nBeran studoval v době nejtvrdšího stalinistického režimu v Československu. Tíživá atmosféra 50. let, \"kulturní bažina\" oficiální tvorby, obtížnost získávání informací i navazování kontaktů s živým uměním byly zdrojem existenciální skepse, společné celé Beranově generaci. Inspiračním zdrojem byla spíše poezie (Rimbaud, Baudelair, Lautrémont) a literatura autorů jako Kafka, Dostojevský, Camus, Joyce nebo absurdní texty Samuela Becketta. Z malířů jim byl blízký svým expresionismem Georges Rouault a zejména Bohumil Kubišta, jehož vliv se projevil v raných kuboexpresivních obrazech Berana i jeho spolužáků.\n\nPřelomovou událostí se stala výstava \"Zakladatelé moderního českého umění\" (Brno, 1957, Praha, 1958), která poprvé od únorového komunistického puče zveřejnila díla českého expresionismu a kubismu. Beran ve svém raném díle tyto podněty transformoval a od figur (\"Lidice\", 1958, \"Návrh figur pro obřadní síň krematoria\", absolventská práce 1959-1962, zničeno), portrétů a zátiší se postupným rozbíjením výtvarné formy nakonec zcela odpoutal od viditelné reálné skutečnosti (\"Náznak tří figur - destrukce\", 1959-1961). Koncem 50. let zkoušel akční malbu (\"Akční malba\", 1958, \"Akční studie\", 1958), abstraktní kresby tuší (\"Studie pravoúhlé struktury\", 1959) a využíval netradiční materiály jako písek a akronex. Soustředil se na práci s výrazovými možnostmi samotné malířské hmoty, potlačení obrazového prostoru a expresivní zjednodušení figurální předlohy na výtvarné znaky.\n\nOdtud vedla přímá cesta k syrové materiálové malbě, kterou se Beran spolu s Antonínem Tomalíkem, Antonínem Málkem, Jiřím Valentou a Čestmírem Janoškem řadil mezi nejradikálnější představitele českého informelu (\"Zánik obrazu\", 1960). Tato díla, jimiž se mladá generace ostře vymezila proti současnému umění a vytvořila zcela novou estetiku, vycházející z bezprostřední životní zkušenosti, byla neskrývaným výrazem beznadějného pesimismu. Podle Berana byly inspirativními zdroji atmosféra začouzených hospod, žlutavé lazury moče na asfaltovaných zdech pánských záchodků, mokvavé zdi pražských periferií a matné záblesky barokních obrazů v potemnělých interiérech kostelů. Dokonale zpracované detaily gotických katedrál, skryté zraku pozorovatele, dávaly smysl zdánlivě marnému úsilí.\n\nV první polovině 60. let se Beran zabýval ztvárněním principu destrukce a konstrukce. Obrazy tvořené v nízkých reliéfech skulpturálně zpracovaných nebarevných hmot narušoval gestickými zásahy. Pro Beranovu tvorbu je příznačná \"barokizace\" hmotných struktur, která se projevuje vzdutím a otevřením struktury a vizualizuje vnitřní hybnost a energii hmoty (\"Výduť\", 1965, \"Výhřez\", 1965). Expresivita vysokých syrových struktur, sevřených do lapidárního řádu, má monumentální účinnost a vyjadřuje drama individuální existence i patos lidského údělu. V pozdějších dílech ze 60. let nahradil faktickou destrukci hmoty iluzivní malbou a postupně se vracel k figuraci.\n\nOd poloviny 60. let se Zdeněk Beran přiklonil k iluzivnímu verismu klasické malby, kterým nahrazuje drastický naturalismus hmot. Beranova fascinace situacemi rozpadu a pomíjivosti se pojí s barokní dramatičností malby (\"Dyňovitá hlava jedince\", 1966) a vytváří bizarně fantazijní reliéfní obrazy a objekty, které předznamenávají následné třírozměrné instalace (\"Diskrepance odpočinku\", 1968, \"Hlava, která se chtěla podívat přes provaz\", 1968-1969, \"Objekt III- kapitulace\", 1969). Kafkovská metafora \"Pokus o stabilitu\" (1968-1969) se svlečenými kalhotami vandráka byla provedena v několika verzích od kresby, iluzivní malby až po reliéf a vystavena na Bienále mladých v Paříži roku 1969. Autor přechází od niterné exprese k výtvarnému sdělení, které se pokouší reflektovat objektivní realitu, jíž je sám součástí, a definovat významy v ní obsažené.\n\nBeranova tvorba po srpnové okupaci Československa reflektuje životní trauma, které se neustále obnovuje přímou konfrontací se skutečností. Komponuje scény, v nichž fragmenty vyřazených a devastovaných věcí vytvářejí svět pseudohmot v záměrně nepříjemných a ošklivých seskupeních a vyvolávají asociace spojené s tělesným ohrožením, nemocí a zánikem.\n\nV letech 1970-1971 vytvořil ve svém suterénním ateliéru v Karlíně rozměrnou instalaci \"Rehabilitační oddělení Dr.Dr.\" Tématem je krize humanity a katastrofa lidského bytí, vystaveného násilí, brutalitě a surovosti, kdy se z lidí stávají torza a mrzáci. V díle je i prvek pozitivního humoru, protože torza na nemocničním lůžku jsou na tom tak špatně, že o rehabilitaci nelze uvažovat. Jan Kříž tento stav, kdy se člověk v konfrontaci se zmrzačující situací může stavět mrtvým či ochrnutým, označil jako mrzácké mimikry, nebo \"vstřícné mrzáctví\". Instalaci nebylo možné v době normalizace veřejně vystavit a byla dostupná zájemcům pouze soukromě od roku 1971 v Beranově ateliéru. Její část se až roku 1992 stala exponátem výstavy českého umění ke kongresu AICA. Roku 1994 byly objekty převezeny do areálu bredovského zámku u Lemberka a pohřbeny ve vykopané jámě. Po sedmi letech byly exhumovány a jejich trosky vystaveny ve Veletržním paláci Národní galerie v Praze.\n\nV Beranově díle z doby normalizace, kdy nemohl veřejně prezentovat své dílo, hrají významnou roli kresby zamýšlených a neuskutečněných projektů. Ve studii \"Zemního projektu\" (1972) jsou lidská torza, podobná objektům z Rehabilitačního oddělení, instalována v prostorech vymezených pravoúhlými labyrinty vyhloubenými v zemi jako zákopy. Dalším námětem jsou průvody takových torz (\"Vstřícní mrzáci\", 1972, \"Průvod pojízdných úsměvů\", 1974) nebo série nejrůznějších figurálních kompozic na invalidním vozíku (\"Krmení za jízdy\", 1973, \"Pojízdný střihoun\", 1974). Beran tematizuje lidskou bídu - křečovité úsměvy, ústa rozevřená ke křiku, roztrhané fragmenty těl, tváře splývající s kolečkovou židlí. Mrzáctví je tématem Beranova literárního textu ze 70. let, absurdní grotesky podobné některý textům Samuela Becketta - \"Mrzákův májový den\" (1976).\nBeranovy kresby odrážejí vícevrstevnou realitu jako koláž situací a konfrontují fragmenty lidské tváře s odpadky, různými nevábnými strukturami, obaly, gumovými objekty zachycenými v drátěné síti, nebo mrtvolou ptáka s odhalenými vnitřnostmi (\"Vítěz\", 1979, \"Nová instalace úsměvu\", 1977). S expresionistickým tématem kontrastuje přesná, jasná, jemná, veristická kresba, která zesiluje pocit ubohosti lidské existence (\"Instalace křiku\", 1979, \"Instalace konzervy\", 1979-1980, \"Studie nějaké situace\", 1981, \"Studie hlavy v obecné poloze\", 1985). Beran nastavuje chladné zrcadlo svému času a zároveň jej vykupuje tím, jak hrůzu proměňuje v krásu a jas myšlenky, čistotu citu a rozhodnost vůle.\n\nV environmentu \"Rehabilitační oddělení Dr.Dr.\" byly poprvé užity kufry, jako mnohovýznamový symbol útlaku i způsobu úniku (\"Sbalme to\", 1971). Od poloviny sedmdesátých let vznikají jako další existenciální téma kresebné návrhy a objekty kufrů (\"První materiálně-technická základna života v kufru\", 1974). Součástí jejich obsahu jsou kresby tváří (\"Kufr I: Strach z existence v kufru\", 1976, \"Kufr II a III: Poslední zpěv populární hvězdy v kufru\", 1976). Téma kufrů odráží těžkou depresi sedmdesátých let, zpřetrhání návaznosti na pozitivní odkazy minulosti, izolaci za železnou oponou, ponížení a zlo doprovázející despotický režim. Kufr jako princip zkonkrétnění a vymezení prostoru se pak stal ústředním tématem Beranovy tvorby na přelomu 70. a 80. let. Dílo samotné je obsahem kufru, který ho navenek omezuje a zároveň dovoluje s dílem libovolně manipulovat a fakticky ho umístit do reality. Vnitřní prostor nabízí široké pole zpracování i lákavou možnost užití iluzivních prvků. Podle Berana se tak může smysl barokní chrámové malby dostat do kufru a s ním pod postel. Svobodu ve volbě výtvarných prostředků omezuje pouze jejich opodstatněnost a přesvědčivost, neboť cílem je \"co nejpřesnější vyjádření nevyjádřitelného\".\nRoku 1980 vytvořil Zdeněk Beran spolu s Jiřím Sozanským, Oldřichem Kulhánkem, Ivanem Bukovským, Lubomírem Janečkou ad. komplexní environment v prostoru Malé pevnosti Terezínského koncentračního tábora. Všichni zúčastnění umělci po tři měsíce žili a pracovali v místě, kde je po celou dobu provázela úzkost a tíseň. Součástí Beranovy instalace byly obludné nafouklé balíky zavěšené na konstrukci v prostoru, připomínající lidská torza a kufry umístěné v prostoru samotek. Vnitřek kufrů, odhalený jejich částečnou destrukcí, obsahoval pozůstatky oděvů, bot, knih, novin a jiných stop lidské existence. Zavěšené objekty zůstaly v Terezíně a byly později zničeny. Kufry se v následujících letech staly součástí rozsáhlé instalace Cesta (1980-1990), prezentované poprvé na neoficiální výstavě na chalupě Bedřicha Dlouhého v Netvořicích (6 kufrů, 1981) a po pádu komunistického režimu v Nové síni (1990), na výstavě \"Šedá cihla\" (Galerie U Bílého jednorožce, 1992) a v Českém muzeu výtvarných umění v Praze (\"Umění zastaveného času\", 1996, \"100+1 uměleckých děl 20. století\", 2000). Beranovy kufry inspirovaly k projektu společné výstavy 19 profesorů českých a německých vysokých uměleckých škol \"La boite en valise\" (\"Kufr v kufru\", Výstavní síň AVU, Praha 2004-2005).\n\nV letech 1983-1985 vytvářel Zdeněk Beran komorní modely instalací v měřítku 1:50, zahrnujících kresby, objekty a struktury (\"modely Prostorových útvarů\"). Na přelomu 80. a 90. let navrhoval modely \"Her s obrazy, objekty a strukturami\", v nichž kromě plochy obrazu hrají roli objekty se strukturálně modelovaným reliéfním povrchem, které se v pozdějších realizacích stanou součástí odvrácené strany obrazu. Jeden z modelů byl v monumentálním měřítku vystaven jako \"Hra s hlávkami\" na neoficiální výstavě \"Forum 1988\" v pražské Holešovické tržnici. V tomto díle autor spojil dva protichůdné tvůrčí principy a jako kontrast k dokonalé hyperrealistické malbě zelné hlávky použil syrovou mnohovýznamovou instalaci s nosítky první pomoci, skutečnými hlávkami zelí, které se postupně rozkládaly a zapáchaly, a zeď s ošklivými černo-rudými stopami roztříštěných hlávek (hlav?). Beran sám ve svém textu toto dílo popisuje jako \"Maketu základní proměny - reálné předměty změněné v objekty na trase k matoucí iluzi v hranicích bloudění bez konce\".\n\nOd konce 80. let se Zdeněk Beran věnuje převážně malbě, ale téma destrukce je v jeho díle i nadále přítomno (\"Příznaky prázdnoty\", 1989), někdy jako odvrácená strana obrazu, která se stává součástí celku. Krása příkře kontrastuje se zobrazeným rozpadem a vypovídá o povaze lidské civilizace, která vše původně čisté promění ve hrůzu. Protějškem Beranovy dokonalé iluzivní malby jsou syrové a tmavé reliéfní struktury připomínající jeho informelní období. Ty tvoří rub obrazu, samostatný panel nebo objekt, který je zakomponován do prostorové instalace (\"Konečné řešení\", 1989-2000) a představuje tak Beranovu variantu tématu Vanitas. Častým námětem malby je rozbitá a poškozená gumová duše, která je pro Berana metaforou duše lidské a má přímou souvislost se starou fotografií z dob studií, kde je s přáteli zachycen před tehdejším pneuservisem a nápisem \"Oprava duší\" (\"Velké obrazové torzo-duševní záchrana\", 1995, \"Pokus o duševní únik-spíše nahoru\", 1996-1997, \"Pokus o duševní únik-spíše dolů\", 1998, \"Torzo obrazu-v šedém poli\", 1999).\n\nOd počátku 90. let, kdy Zdeněk Beran založil na AVU ateliér klasické malby, byl mezi teoretiky soustavně zpochybňován význam závěsného obrazu a zdálo se, že klasická malba prochází krizí. Beran se tomuto tématu věnoval v řadě textů a považoval obhajobu malby za součást výuky. Sám reagoval návratem k lidskému nahému torzu, které pojal netradičním způsobem.\nPodle Vítkové Beranův způsob malby připomíná Rimbauda: \"Posadil jsem si krásu na kolena a urážel jsem ji\". Maloval dokonalé detaily lidského těla jako fragmenty reality v maximálním přiblížení, včetně deformací charakteristických pro digitální fotografii. Výsledkem byly monumentální obrazy \"Levá prsní bradavka\" (2005), \"Čelní strana torza\", 2005, \"Odvrácená strana torza\", 2006, \"Fragment obrazu-mé koleno\", 2006). Část plochy plátna ponechává jako bílé nebo barevné pole nebo ho dotváří reliéfní gestickou malbou a realistickou malbu do obrazu umisťuje jako by ji pouze citoval.\n\n\"„Já nechci dělat věci, které by byly jednoznačně jen krásné nebo jen ošklivé a všichni víme, že život není také jenom jedna poloha, je vždy mnohopolohový a střídají se tam drsné věci s věcmi lyrickými, takže pokud člověk chce být pravdivý, a o to v umění jde, tak musí používat obě strany toho, co vnímá.“\"\n\n\"„Nepochybně bude dnes těžko někdo soutěžit například s Ben Violou, protože k tomu prostě nebude mít dostupné prostředky, jaké má on. To shledávám velmi problematickým, ale do značné míry tak tomu bylo vždy. Nicméně záleží vždy na konkrétním umělci, které prostředky mu jsou vlastnější pro jeho vyjádření. Konkrétně v mé tvorbě to byl vzdor vůči tehdejšímu režimu, který vyžadoval bezvýhradnou reklamní a líbivou oslavu své ideologie.“\"\n\n\n\n"}
{"id": "499957", "url": "https://cs.wikipedia.org/wiki?curid=499957", "title": "Methylace", "text": "Methylace\n\nMethylace (či metylace) je zavedení methylové skupiny -CH do molekuly, například ke konkrétní aminokyselině v proteinu nebo k bázi nukleotidu při methylaci DNA.\n\nK aminokyselině lze připojit jeden, ale i dva (dimethylace) nebo tři (trimethylace) methyly, podle charakteru aminokyseliny. Mezi methylovatelné aminokyseliny patří např. lysin, ve kterém se methyl připojuje na koncový dusík místo jednoho z atomů vodíku. Lysin lze mono-, di-, i trimethylovat. Methylace, stejně jako ostatní posttranslační úpravy, může měnit vlastnosti proteinů, např. změnou jejich konformace.\n"}
{"id": "499961", "url": "https://cs.wikipedia.org/wiki?curid=499961", "title": "Chroustov (Třebenice)", "text": "Chroustov (Třebenice)\n\nChroustov je vesnice, místní část Třebenic. Ve vesnici žije obyvatel.\n\nKatastrální území Chroustova leží v kraji Vysočina v okrese Třebíč. Na severu a západě sousedí s územím Plešic, na jihozápadě s územím Valče a na jihovýchodě s územím Stropešína.\n\nChroustov se rozkládá na jih od Dalešické přehrady, byť jeho území až k ní nesahá. Chroustovské území odvodňuje směrem k přehradě potok \"Svodnice\", na samém jihu pak pramení přímo na hranicích s Valčí potok Olešná, tekoucí na jihovýchod k Rokytné.\n\nZastavěné území Chroustova leží asi 2,5 km na východ od Třebenic a 1,7 km severně od Valče. S Třebenicemi je Chroustov spojen silnicí č. III/35122. Velikost katastrálního území se blíží 1,5 km². Sám Chroustov se rozkládá v severní části svého území, na jihu jsou pole.\n\nPrvní písemná zmínka o Chroustově pochází z roku 1710.\n\nZ hlediska území správy byl Chroustov veden v letech 1869–1930 jako osada obce Třebenic v okrese Moravský Krumlov, od roku 1950 pak jako část Třebenic v okrese Třebíč.\n\n\n\n"}
{"id": "499962", "url": "https://cs.wikipedia.org/wiki?curid=499962", "title": "Konšel", "text": "Konšel\n\nKonšel (z lat. \"consul\", rádce, radní) byl ve středověku přísežný člen městské rady (lat. \"consilium civitatis\"). Městská rada vykonávala správu města a měla nad jeho měšťany soudní pravomoc. V Kutné Hoře se používal pro konšely i výraz šepmistr (z německého \"\" – \"konšel\").\n\nRůzné formy městské samosprávy vznikly už ve starověku z prosté nutnosti. Ve Středomoří, zejména v severní Itálii se zachovaly až do středověku. Ve 12. století je města musela těžce hájit proti císaři, roku 1183 v Kostnici však došlo k dohodě, která pak určovala povahu městských práv i ve většině českých měst. Jen ve městech, založených podle tak zvaného Magdeburského práva (například Litoměřice, Olomouc), spravovali a soudili kmeti (něm. \"Schöpfen\"), jmenovaní vrchností. I tam se však už od 13. století vedle nich prosazují městské rady s volenými konšely podle italského vzoru.\n\nV čele městské správy stával rychtář (z něm. \"Richter\", soudce), jmenovaný panovníkem nebo vrchností. Konšelé byli původně sbor jeho rádců a pomocníků, vybíraný z usedlých a obvykle majetných občanů. Konšelé se obvykle střídali po roce nebo po dvou, nové na doporučení rady uváděla do úřadu vrchnost nebo panovník. Při výběru hrály často významnou roli cechy. Od 13. století se ale konšelé začali scházet samostatně, často v cechovních prostorách, a v českých zemích si ve 14. a 15. století prosadili samostatné radnice. Volený purkmistr (starosta) byl původně jen předsedou konšelského shromáždění, už v pozdním středověku však začal zatlačovat do pozadí rychtáře a přebírat jeho pravomoci. Některá města si rychtu mohla „vykoupit“ a rychtářského úřadu se úplně zbavit.\n\nUž za Vladislava Jagellonského byla městská samospráva omezena a pak znovu po roce 1547 Ferdinandem I. Po Bílé hoře byla sice roku 1628 opět rozšířena, během 18. století však postupně omezována a roku 1783 byly radnice nahrazeny magistráty a policejními úřady se jmenovanými a placenými úředníky, od nichž se vyžadovalo právní vzdělání. Volené městské samosprávy obnovil až František Josef I. roku 1848.\n\n\n\n"}
{"id": "499968", "url": "https://cs.wikipedia.org/wiki?curid=499968", "title": "NGC 3", "text": "NGC 3\n\nNGC 3 je čočková galaxie vzdálená od nás zhruba 180 milionů světelných let v souhvězdí Ryb. NGC 3 objevil Albert Marth v roce 1864 se svým reflektorem o průměru 19 palců (48 cm).\n\n"}
{"id": "499973", "url": "https://cs.wikipedia.org/wiki?curid=499973", "title": "Emirát Transjordánsko", "text": "Emirát Transjordánsko\n\nEmirát Transjordánsko (arabsky إمارة شرق الأردن, \"ʾImārat Sharq al-ʾUrdun\"; anglicky \"Emirate of Transjordan\") nebo Emirát Zajordánsko byl britský protektorát (na území současného Jordánska) v letech 1921 až 1946, který byl součástí Britského mandátu Palestina.\n\nJelikož šlo o území ovládané Brity, používá se někdy také pojem britské Zajordánsko.\n\nPo první světové válce byla oblast Palestiny a přilehlá oblast východně od řeky Jordán svěřena Společností národů jako mandátní území Velké Británie na Pařížské mírové konferenci z roku 1919.\n\nVýchodní hranice Britského mandátu Palestina stejně jako hranice území Transjordánska byly stanoveny až poté, co vstoupil v platnost mandát. Hranice na východě země byly navrženy tak, aby pomohly při budování britského ropovodu z mandátu v Iráku prostřednictvím Zajordánska do námořních přístavů v mandátu Palestina.\n\nNa konferenci v San Remu (duben 1920) bylo dohodnuto, že se území mezi řekou Jordán a Středozemním mořem, včetně Jeruzaléma stane součástí židovské národní domoviny. Ani Britům ani Židům se však nepodařilo dosáhnout přesně takového uspořádání pro Palestinu, jaké by chtěli. Weizman a jeho sionističí kolegové požadovali od Nejvyšší rady Palestinu vymezenou na severu svahy libanonského pásu, horním tokem Jordánu a hřebenem Hermonu; na východě transjordánsko-mezopotámskou pouští a na jihu Akabským zálivem. Britové by s tímto rozsahem svého mandátu samozřejmě souhlasili, zvláště za situace, kdy generální štáb se snažil zabezpečit ochranu železničních tratí od Středozemního moře na severovýchodě Palestiny, a Balfour podporoval židovské snahy o získání kontroly nad vodními zdroji horního Jordánu a břehů Litani. Takovou úpravu Sykes-Picotovy dohody však Francouzi nebyli ochotni akceptovat. Toto rozhodnutí bylo potvrzeno v roce 1922 Společností národů, přijato Kongresem Spojených států amerických a stvrzeno podepsáním mezinárodního Britského memoranda o Palestině (tzv. Bílé knihy) z roku 1925.\n\nNávštěva ministra pro kolonie Winstona Churchila na jaře 1921 v Palestině přinesla plán oddělení Transjordánska od zbytku Palestiny. Churchillova Bílá kniha z roku 1922 pak i formálně rozdělila Palestinu na dvě administrativní oblasti, omezovala židovskou národní domovinu pouze na území západně od řeky Jordán, vyhnula se formulaci o vytvoření predominantně židovského státu a omezila přistěhovalectví na „ekonomickou kapacitu země“. Tyto formulace byly pro Židy šokující a těm z nich, kteří upínali své naděje na spolupráci s Brity, přivodily kruté vystřízlivění. Židé ze strachu, aby neztratili britskou podporu Bílou knihu neochotně akceptovali, Arabové ji bez dalšího odmítli.\nNově vytvořené mandátní území, jehož hlavním cílem měla být nápomoc provedení Balfourovy deklarace z 2. listopadu 1917, která měla zaručit \"„zřízení národní domoviny pro židovský národ“\", tak bylo záhy rozděleno podél řeky Jordán na 2 oblasti. První bylo tzv. Předjordánsko (Palestina), což byla ta území mezi řekou Jordán a středozemním mořem (tj. západně od řeky Jordán), která z původního mandátu zůstala. Druhou oblastí bylo tzv. Zajordánsko či \"Transjordánsko\", což byla všechna území původního mandátu východně od řeky Jordán. Toto rozdělení bylo provedeno především pro přání části Židů a sionistů, kteří nárokovali pro budoucí židovský stát i pruh území na východ od řeky Jordán. Technicky zůstaly obě části původního mandátu, jehož autonomní část tvořilo Zajordánsko, které tak zůstávalo bezesporu součástí palestinského mandátu, i když se obě části vyvíjely každá samostatně. Mandátní právní předpisy byly v Transjordánsku účinné, měna palestinského mandátu zde byla legálním platidlem. Židé v západní Palestině, stejně jako Arabové ve východní a západní Palestině, užívali pasy palestinského Mandátu. Tento stav však trval do roku 1946.\n\nRoku 1921 byla na území Zajordánska ustanovena monarchie pod vládou Hášimovců jako britský protektorát a emirát Zajordánsko, nad nímž svěřily vládu hášimovskému vládci Abdalláhovi, který byl zvolen králem Iráku, ale byl připraven o vládu svým mladším bratrem Fajsalem, který se stal iráckým králem. Byl to právě Abdalláh koho měli Britové dosadit jako krále Iráku (Mezopotámie), jímž byl i zvolen. Abdalláha však vzápětí o trůn připravil jeho bratr Fajsal, který měl vládnout Velké Sýrii, ale tento plán zmařili Francouzi. Britové na odškodněnou svěřili Abdalláhovi vládu nad Jordánskem (což byla na rozdíl od Iráku málo významná země). Abdalláh se ujal vlády pod britským protektorátem jako emír Transjordánska. Abdalláh I. byl jediným emírem v celé existenci emirátu, ale vystřídali se zde dva britští zástupci, a to Alec Kirkbride (do 1923, v roce 1946 jmenován velvyslancem v Jordánsku) a Harry St. John Philby (od 1923). Praktickou autonomii získalo Transjordánsko v roce 1923.\n\nJiž jako emír Zajordánska se Abdalláh I. roku 1921 zúčastnil korunovace svého bratra Fajsala I. iráckým králem, sám však korunován nebyl a i na titul krále si musel na rozdíl od něj počkat do skončení britského mandátu. Abdalláh ustanovil v roce 1928 legislativní radu, ta však zůstala poradním orgánem a nechala Abdalláha, aby vládl jako samovládce.\n\nSoučasně byla v roce 1928 podepsána první anglo-jordánská smlouva. Díky ní se Transjordánsko stalo nominálně nezávislé (na britské správě se téměř nic nezměnilo, vedlo k osamostatnování Zajordánska). Britové si hlavně pevně udrželi kontrolu na veškerými vojenskými, finančními a zahraničními záležitostmi. Nebyly tak uskutečněny jordánské požadavky na plně suverénní a nezávislý stát, to posléze vedlo k rozsáhlému odporu ke smlouvě mezi Jordánci. Na reálnou nezávislost na Británii si Jordánci museli počkat do března 1946, kdy ji získali tzv. londýnskou smlouvou.\n\nBěhem druhé světové války byl Abdalláh věrným spojencem Britů, dodržoval pravidla mezi Brity jako protektorátní mocností a sebou jako vládcem Transjordánska. Jordánská arabská legie také pomáhala potlačit proněmecké povstání v Iráku v roce 1941.\n\nSkutečnou nezávislost získalo území v roce 1946 (potvrzeno v březnu 1946 Brity v londýnské smlouvě), kdy bylo 25. květen 1946 transjordánským parlamentem vyhlášeno Transjordánské hášimovské království. To se ihned zúčastnilo války s nově vzniklým Izraelem v letech 1948-1949. Válkou získalo území za řekou Jordán (tzv. západní břeh Jordánu) a přejmenovalo se na Jordánsko.\n\n\n"}
{"id": "499975", "url": "https://cs.wikipedia.org/wiki?curid=499975", "title": "Síran olovnatý", "text": "Síran olovnatý\n\nSíran olovnatý (PbSO) je bílý krystalický síran dvoumocného olova. Triviálně se označuje jako \"olověná běloba\" (nezaměňovat s olovnatou bělobou). Síran olovnatý se přírodě vyskytuje jako minerál anglesit.\nTento síran je nerozpustný ve vodě a v alkoholech, na druhou stranu se poměrně dobře rozpouští v chlorovodíkové a v dusičné kyselině, stejně jako v kyselině sírové (lépe v koncentrovanější). Také se rozpouští v hydroxidu sodném a v roztocích amonných solí. Síran olovnatý tvoří jako minerál jednoklonné nebo kosočtverečné krystaly.\n\nAčkoliv ho autoři v 19. století považovali za neškodný, je to toxická látka, nebezpečná zejména v případě, kdy dojde k vdechnutí nebo polknutí prachu síranu olovnatého. Je to kumulativní jed, hromadí se v těle a způsobuje otravu olovem. Zejména jeho využití v divadelnich šminkách, kde se používal, protože ve směsi s olejem nepodporuje jeho vysychání, bylo velmi nebezpečné. Také malířská barviva založená na této látce jsou tedy nebezpečná. Vzniká při vybíjení v olověných akumulátorech v automobilech.\nTato látka se dá vyrobit z vodného roztoku obsahujícího rozpuštěnou olovnatou sůl (např. dusičnan), pokud do roztoku přidáme kyselinu sírovou. Síran olovnatý však vzniká i reakcí oxidu, hydroxidu nebo uhličitanu olovnatého právě s kyselinou sírovou.\n"}
{"id": "499976", "url": "https://cs.wikipedia.org/wiki?curid=499976", "title": "Hejnov", "text": "Hejnov\n\nHejnov může být\n"}
{"id": "499978", "url": "https://cs.wikipedia.org/wiki?curid=499978", "title": "Blaž Kavčič (politik)", "text": "Blaž Kavčič (politik)\n\nMag. Blaž Kavčič (* 3. říjen 1951) je slovinský politik.\n\nKavčič se narodil v Lublani, kde absolvoval základní školu, gymnázium a ekonomickou fakultu místní univerzity. Magisterský titul získal na mariborské univerzitě. V roce 1977 začal pracovat pro podnik zahraničního obchodu \"Iskra\", kterou opustil v roce 1985 z pozice ředitele pro Asii a Dálný východ. Přešel do společnosti \"Iskra Telematika\" v Kranji, kde se podílel na její sanaci a vytvoření společného podniku s německou společností Siemens. Do poloviny devadesátých let vykonával ve společné slovinsko-německé společnosti funkci ředitele nebo jeho zástupce, když se střídal se zástupcem Siemensu.\n\nKavčič se na počátku devadesátých let podílel na přípravě ekonomického programu Demokratické strany Igora Bavčara, v roce 2000 přijal nabídku liberálů, aby za ně kandidoval do Státního shromáždění, kam byl v říjnu 2000 zvolen. Ve volbách v roce 2004 nebyl do Shromáždění zvolen. V roce 2007 byl zvolen do Státní rady RS a 17. prosince 2007 se stal jejím předsedou.\n\n\n"}
{"id": "499979", "url": "https://cs.wikipedia.org/wiki?curid=499979", "title": "NGC 4", "text": "NGC 4\n\nNGC 4 je čočková galaxie v souhvězdí Ryb. Svou úhlovou velikostí zhruba odpovídá velikosti kráteru Plato na našem Měsíci. Je to velice slabá galaxie, obtížně pozorovatelná i 20palcovým (51cm) teleskopem. NGC 4 objevil Albert Marth v roce 1864 se svým reflektorem o průměru 19 palců (48 cm).\n\n"}
{"id": "499982", "url": "https://cs.wikipedia.org/wiki?curid=499982", "title": "Tlumič kmitů", "text": "Tlumič kmitů\n\nTlumič kmitů je technické zařízení, které klade odpor prudkým pohybům. Slouží ke tlumení nárazů a tlumí také kmity vypružení, zejména u kol a náprav vozidel, čímž brání rozkmitání (rezonanci) mechanické soustavy (hmoty na pružině), ke které je připojen. Z fyzikálního hlediska tlumič absorbuje a rozptyluje energii, zatímco samy kovové pružiny rozptylují energii jen velmi málo. Nemění vlastní frekvenci soustavy. Bez tlumičů by bylo vozidlo nestabilní, špatně ovladatelné a nebezpečné.\n\n\nPro různé jiné účely se užívají i tlumiče pneumatické nebo elektromagnetické.\n\nNejčastější použití tlumičů je u silničních motorových vozidel, kde se tlumiče umísťují paralelně k pružinám mezi kolo (nápravu) a rám či karoserii. Bývají kapalinové jednočinné (konstrukčně uspořádané tak, že při propadu kola teče kapalina obtokovým ventilem většího průřezu a tlumič působí teprve při zvedání kola).\n\nU kolejových vozidel se užívají dvojčinné tlumiče. Při nejvyšších nárocích (u vozidel pro vysoké rychlosti vybavených podvozky s dvojím vypružením) zde nacházíme svislé kapalinové tlumiče prvotního vypružení, druhotného vypružení, vodorovné (ale kvůli nedostatku místa často šikmé) příčné tlumiče a tlumiče vrtivých pohybů podvozku. U nízkých nároků se ještě využívá třecí tlumení nebo listové pružnice.\n\nU automatických zavíračů dveří jednočinný tlumič zpomaluje pohyb při zavírání a brání prudkým nárazům, neztěžuje však otevření dveří. U bubnových automatických praček se umísťuje mezi buben a skříň, aby tlumil otřesy při ždímání.\n\nPři používání dochází k postupné ztrátě těsnosti tlumičů, což způsobuje zhoršování jízdních vlastností vozidel.\n\nŠpatné tlumiče se projevují:\nTlumiče je proto u osobních aut vhodné kontrolovat po každých 20 000 ujetých kilometrech. Výměna je pak vhodná po ujetí 60 000 až 75 000 kilometrů.\n\n\n"}
{"id": "499983", "url": "https://cs.wikipedia.org/wiki?curid=499983", "title": "Plešice", "text": "Plešice\n\nPlešice (s předložkou 2. pád \"do Plešic\", 6. pád \"v Plešicích\") jsou vesnice, místní část Třebenic. Ve vesnici žije obyvatel.\n\nKatastrální území Plešic leží v kraji Vysočina v okrese Třebíč. Na západě sousedí s územím Třebenic, na severu v údolí zaplaveném vodami Dalešické přehrady s územím Koněšína a Kozlan, na západě s územím Třesova (jen asi 200 m) a Stropešína, na jihu pak s územím Chroustova a Valče.\n\nČást plešického údolí řeky Jihlavy je zalita vzdutými vodami Dalešické přehrady. Té odevzdává své vody \"Plešický potok\", přitékající na území Plešic od Třebenic, a potok \"Svodnice\", přitékající od Chroustova.\n\nPlešice se rozkládají v jižní části svého území. Jejich území leží asi 1,5 km na východ od Třebenic. S Třebenicemi a Chroustovem jsou Plešice spojeny silnicí č. III/35122, se silnicí č. II/351 pak silnicí č. III/35121. Velikost katastrálního území činí 4,2 km².\n\nPrvní písemná zmínka o Plešicích pochází z roku 1046.\n\nV roce 2019 byl v obci zaveden vodovod.\n\nZ hlediska území správy byly Plešice vedeny v letech 1869–1930 jako osada obce Třebenic v okrese Moravský Krumlov, od roku 1950 pak jako část Třebenic v okrese Třebíč.\n\n\n\n"}
{"id": "499984", "url": "https://cs.wikipedia.org/wiki?curid=499984", "title": "Luisa Nováková", "text": "Luisa Nováková\n\nMgr. Luisa Nováková, Ph.D. (* 19. října 1971, Brno) je česká spisovatelka, univerzitní pedagožka a překladatelka z polštiny. Věnuje se i malování, měla několik výstav ilustrací a kreseb. Jejím otcem je nakladatelský redaktor Jaroslav Novák, matkou básnířka Zuzana Renčová-Nováková, dcera básníka Václava Renče.\n\nVystudovala češtinu a polštinu na Filozofické fakultě Masarykovy univerzity a v roce 2003 získala titul Ph.D. v oboru česká literatura. V letech 1997–2004 pracovala jako redaktorka ve vydavatelství Akcent, v současnosti působí jako odborný asistent v Ústavu české literatury a knihovnictví na FF MU. Je členkou Obce spisovatelů a Obce moravských spisovatelů a výkonnou redaktorkou odborného literárněvědeckého periodika \"Bohemica litteraria\".\n\nJedná se o autorku několika desítek odborných článků o české literatuře a literatuře pro děti.\nLuisa Nováková – Proměny české pohádky (Masarykova universita Brno 2009)\n\nJejí romány by se nejspíš daly zařadit do žánru fantasy nebo mezi pohádky. Jsou psány básnickým jazykem bohatým na metafory.\n\n\n"}
{"id": "499985", "url": "https://cs.wikipedia.org/wiki?curid=499985", "title": "Alois Hitler", "text": "Alois Hitler\n\nAlois Hitler, rodným jménem Alois Schicklgruber (7. června 1837 Strones – 3. ledna 1903 Linec Rakousko-Uhersko), byl rakouským celníkem a otcem Adolfa Hitlera.\n\nAloisův biologický otec není znám. Jedním kandidátem je Johann Georg Hiedler, druhým jeho bratr Johann Nepomuk Hiedler. Za oficiálního otce je považován Johann Georg, který se k Aloisovu otcovství osobně přiznal. Dodnes však neutichly spekulace, že Johann Georg lhal a že otcem je Johann Nepomuk.\n\nAlois Hitler se narodil v Dolním Rakousku svobodné selce Marii Anně Schicklgruberové. Byl pokřtěn v blízké vesnici Döllersheim, prostor pro otcovo jméno na křestním listu byl zanechán prázdný a kněz do něho napsal „nelegitimní“. Hitlerovým nevlastním otcem byl Johannes Schicklgruber.\n\nPozději se muž jménem Johann Georg Hiedler přestěhoval k Schicklgruberům a vzal si Aloisovu matku, když bylo malému Aloisovi pět let. Roku 1847 byl mladý Alois poslán ke svému strýci Johannu Nepomuku Hüttlerovi, který vlastnil hospodářství v blízké vesnici Spital. Alois docházel do základní školy a zároveň bral hodiny obuvnictví. Ve třinácti letech opustil Alois hospodářství a šel do Vídně jako učeň v obuvnictví, kde pracoval pět let. V roce 1855 se stal Alois pohraničníkem.\n\nAlois Hitler dělal kariéru v polní armádě jako celní úředník a procestoval skoro všechny hranice rakouské říše. Roku 1860 dosáhl hodnosti poddůstojníka. Roku 1864, po odborném školení a zkouškách, sloužil, tehdy ještě Schicklgruber, v Linci. V roce 1875 byl poslán za prací do Brunova, kde se později narodil jeho syn Adolf Hitler.\n\nJako mladý celní úředník užíval Alois jméno „Schicklgruber“, ale v roce 1876 se přiznal 84letý Johann Georg Hiedler k Aloisovu otcovství. Pět let po Aloisově narození si vzal jeho matku a nyní si přál, aby se Alois jmenoval po něm. Kněz souhlasil se změnami záznamů, občanské úřady automaticky zpracovaly církevní rozhodnutí, a Alois tak získal nové jméno. Úředníci ve státním úřadu v Mistelbachu poté 6. ledna 1877 změnili Alois Schicklgruber na Alois Hitler. Není známo, kdo rozhodl o napsání \"Hitler\" namísto \"Hiedler\". Pravopis tehdy ještě nebyl standardizován. Navíc není jisté, jestli byl Johann Georg opravdovým otcem Aloise Hitlera. Je možné, že se přiznal kvůli penězům. Za druhého kandidáta na Aloisovo otcovství je považován Georgův bratr Johann Nepomuk Hüttler.\n\nObčas je zmiňován i štýrskohradecký žid Leopold Frankenberger. Toho zmiňoval zejména Hans Frank.\n\nHitlerův otec se narodil jako nemanželské dítě. Hitlerova babička Maria Anna Schicklgruberová měla údajně pracovat jako služka u židovské rodiny obchodníka Leopolda Frankenbergera v rakouském Štýrském Hradci (německy Graz). Tam měla také otěhotnět. Mladé služebné byly tehdy údajně přivedeny často do jiného stavu svými pány a následně rychle provdávány či vyplaceny, aby se na vrtochy jejich zaměstnavatelů nepřišlo. Hans Frank psal o možném otěhotnění babičky Marie s židovským obchodníkem Leopoldem. Ten měl podle Franka Marii dobře zaplatit, aby o jeho otcovství nikde nemluvila.\n\nHistorici však začali prověřovat matriky Štýrského Hradce, kde Hitlerova babička Maria měla údajně pracovat. Z úředních záznamů v matrikách se zjistily dvě zásadní okolnosti – ve Štýrském Hradci v uvedené době nežila žádná rodina jménem Frankenberger, ani žádná jiná židovská rodina. Židé byli totiž z města vyhnáni už v 15. století a povolení vstupu dostali opět až v roce 1856, tedy 19 let po narození Hitlerova otce Aloise.\n\nPodle matričních záznamů žila Maria v době otěhotnění ve své rodné vesnici Strones, ležící severně od Vídně, v krajině Waldviertel. Zde pracovala na statku u rodiny Trummelschlagerů. Ti jsou také v tamní matrice uvedeni jako kmotr a kmotra malého Aloise.\n\nV šířených teoriích o možném židovském dědečku se uvádí Hitlerova babička jako mladá služebná, děvče. I v tomto případě je skutečnost odlišná. Maria Anna Schicklgruberová se narodila v dubnu 1795. Alois Schicklgruber, otec Adolfa Hitlera, se narodil v roce 1837 – tedy v jejích 42 letech. Navíc, pokud se v té době narodilo dítě nezadané mladé služce, bylo okamžitě jasné, odkud vítr vane. „Řeči“ byly v tehdejší době na denním pořádku a těhotné služebné by si jistě všimla i paní domu.\n\nŽádná svatba se však nekonala, a žena uvedla na křestním listě „otec neznámý“. I nadále žila v rodném domě a pracovala na statku u rodinných známých, kmotra a kmotry malého Aloise. Maria se vdala až pět let po jeho narození. Vzala si Johanna Georga Hiedlera, ovdovělého mlynáře z vedlejší vesnice. Ten je v současné době považován za nejpravděpodobnějšího otce malého Aloise. Podle statistik bylo v Dolních Rakousích v té době u více jak 40 % narozených dětí konstatováno „otec neznámý“. Vliv na to mohla mít, podobně jako dnes, nechuť tehdejších párů stvrdit okamžitě sňatkem své společné soužití.\n\nAlois Schicklgruber se oženil až roku 1875, pravděpodobně pro peníze. Jeho manželka Anna Glasslová byla dcera zámožného vyššího celního úředníka.\n\nNedlouho po svatbě měl Alois Hitler poměr s devatenáctiletou Franziskou Matzelsbergerovou, jednou ze služek, zaměstnaných v hotelu Pommer Inn, kde si Alois najal pokoj. Když se zpráva o Aloisově nevěře dostala k jeho manželce Anně, zažádala Anna o oddělení od Aloise vzájemnou dohodou. Alois si však Franzisku vzít nemohl, poněvadž rozvod není v římskokatolickém právu povolený.\n\nV roce 1876 si najal Alois Hitler Klaru Pölzlovou jako zaměstnankyni v domácnosti. Klara byla šestnáctiletá vnučka Aloisova strýce Johanna Nepomuka. Jestli však byl Nepomuk Aloisův otec, byla Klara Aloisova neteř. Pokud jeho otcem byl Johann Georg, byla Aloisovou neteří z druhého kolena. Franziska však ze žárlivosti požadovala, aby si Klara našla jinou práci, a Alois musel Klaru propustit.\n\nRoku 1882 porodila Franziska Aloisovi syna Aloise, podle matky s příjmením Matzelsberger. Alois tehdy již považoval Franzisku za svou manželku. Jeho zákonná manželka těžce onemocněla a zemřela roku 1883. Téhož roku si Alois Hitler Franzisku vzal a uzákonil svého syna jako Aloise Hitlera mladšího.\n\nV roce 1883 porodila Franziska dceru Angelu Hitlerovou. Poté se však u ní objevily problémy s plícemi a musela se léčit v Ranshofenu, malé vesnice blízko Brunova. Hitler mezitím povolal zpět Klaru Pölzlovou. Franziska nakonec v Ranshofenu v roce 1884 zemřela.\n\nKlara brzy s Aloisem čekala dítě. Alois však nevěděl, zda si Klaru vzít, poněvadž byla jeho příbuzná. Nakonec předložil žádost pro humanitární zřeknutí se práv. Alois nakonec uspěl, a roku 1885 se konala svatba. Téhož roku porodila Klara Hitlerová syna Gustava. O rok později porodila dceru Idu. Po ní v roce 1887 následoval syn Otto, který však krátce po narození zemřel. Téhož roku zabil záškrt Gustava a Idu. V dubnu roku 1889 porodila Klara dalšího syna, budoucího německého diktátora Adolfa. Ten byl v dětství často nemocný. Alois Hitler neměl na své děti moc času. Když nebyl v práci, byl buď v hospodě, nebo se věnoval svému koníčku, včelařství. V roce 1892 se Alois Hitler přestěhoval z Brunova do Pasova. V roce 1894 byl Alois Hitler znovu povolán do Lince. Rodina s ním neodjela, protože Klara tehdy porodila syna Edmunda, a rozhodla se zůstat v Pasově.\n\nRoku 1896 se Aloisovi narodila nejmladší dcera Paula.\n\nRoku 1895, po 40 letech služby, odešel Alois Hitler do důchodu. Kousek od Lince si koupil hospodářství, kde chtěl zahradničit a věnovat se včelařství.\n\nV důsledku alkoholismu býval Alois agresivní ke své ženě, později začal být hrubý i k dětem. Se svým nejstarším synem Aloisem měl velmi chladné vztahy, až Alois mladší opustil domov. Starší Alois se zapřisáhl, že mu nic neodkáže.\n\nSyn Edmund mezitím v roce 1900 zemřel na spalničky. Ten, kdo měl zdědit celý Aloisův majetek, byl Adolf. Alois chtěl po svém synovi, aby se po vzoru otce stal celníkem, k čemuž ovšem pro synův odpor nedošlo.\n\nS Franziskou Matzelsbergerovou:\n\nS Klárou Pölzlovou:\n\nV lednu roku 1903 šel Alois Hitler do hospody jako obyčejně na ranní sklenici vína. Od hostinského si koupil noviny a objednal si víno. Když k němu po chvilce hostinský došel, nejevil Alois Hitler žádné známky života. Ani narychlo přivolaná pomoc nebyla nic platná. Příčinou úmrtí byl patrně infarkt.\n"}
{"id": "499986", "url": "https://cs.wikipedia.org/wiki?curid=499986", "title": "Miroslav Novák (lékař)", "text": "Miroslav Novák (lékař)\n\nŠtábní kapitán zdravotní služby MUDr. Miroslav Novák (5. května 1906 Litomyšl – 7. ledna 1944 Londýn) byl československý vojenský lékař, zástupce přednosty zdravotní služby na exilovém ministerstvu národní obrany a šéflékař náhradního tělesa československé armády ve Velké Británii. Nositel Československé vojenské medaile Za zásluhy 1. stupně. Zemřel na následky autonehody.\n\nPo absolvování reálného gymnázia v Kroměříži v letech 1917 - 1925 studoval na lékařské fakultě Univerzity Karlovy, kde promoval 31. ledna 1931. Již 1. dubna téhož roku nastoupil k prezenční vojenské službě, kde absolvoval Školu pro důstojníky zdravotnictva a lékárnictva v záloze. Po odchodu do zálohy se věnoval lékařské praxi v Kladně a Praze, aby se 1. dubna 1937 opět stal důstojníkem zdravotní služby z povolání na krčním, nosním a ušním oddělení Posádkové nemocnice na pražských Hradčanech. Při mobilizaci v září 1938 sloužil jako velitel 18. zdravotní roty. Po demobilizaci pracoval opět v civilním sektoru. V roce 1940 uprchl přes Slovensko a Maďarsko do Jugoslávie, kde byl na francouzském velvyslanectví zařazen do československé zahraniční armády. Následovala cesta přes Bejrút do Francie, kde v Agde vstoupil do zahraniční armády ve Francii. Působil jako šéflékař Dělostřeleckého pluku 1. a jako velitel na divizním obvazišti. Po porážce Francie pokračovala cesta Miroslava Nováka přes Gibraltar do Velké Británie, kde se krátce stal šéflékařem 2. pěšího praporu československé smíšené brigády. 4. listopadu 1940 byl přijat do RAF, kde mimo jiné působil jako \"Medical Officer\" u 311. bombardovací perutě. 7. března 1941 byl povýšen do hodnosti štábního kapitána zdravotnictva. 17. prosince 1941 odešel z RAF a nastoupil k náhradnímu tělesu 1. československé smíšené brigády, kde se postupně stal šéflékařem. Zároveň byl povolán na exilové ministerstvo národní obrany do Londýna do funkce zástupce přednosty zdravotní služby a úředního lékaře MNO. Mimo armádu pracoval i pro Československý červený kříž. Zahynul 7. ledna 1944 při tragické autonehodě a jeho ostatky jsou uloženy v krematoriu v Golders Green. Po válce byl povýšen do hodnosti podplukovníka in memoriam.\n\n"}
{"id": "499987", "url": "https://cs.wikipedia.org/wiki?curid=499987", "title": "Bajcsy-Zsilinszky út (stanice metra v Budapešti)", "text": "Bajcsy-Zsilinszky út (stanice metra v Budapešti)\n\nBajcsy-Zsilinszky út je stanice linky M1 budapešťského metra. Byla otevřena veřejnosti v roce 1896. Leží na křižovatce ulice Andrássy út, Bajcsy-Zsilinszky út a József Attila utca. Stanice je postavena ve stejném stylu, jako ostatní stanice na žluté lince M1.\n"}
{"id": "499989", "url": "https://cs.wikipedia.org/wiki?curid=499989", "title": "Bohumil Jahoda", "text": "Bohumil Jahoda\n\nBohumil Jahoda, \"někdy též\" Bohuš Jahoda, (11. června 1910, Bystřice pod Hostýnem – 23. prosince 1969, Zlín) byl český sochař. Působil též jako medailér, návrhář hraček a designér strojů a nástrojů. \n\nVystudoval vysokou školu uměleckoprůmyslovou a akademii výtvarného umění u profesora Kafky v Praze. Pracoval ve Studijním ústavě ve Zlíně. Tvořil též pro firmy Baťa a Fatra Napajedla.\n\nJeho dílo je možné nalézt ve Zlíně, Bystřici pod Hostýnem i v dalších obcích v kraji, kde plastikami a reliéfy vyzdobil několik veřejných budov.\n\nVedle toho sepsal i knihu \"Estetika v průmyslu\".\n\nJe autorem bronzové sochy \"Koželuh\" před zlínským hotelem \"Moskva\". Vytvořil také několik uměleckých náhrobků na Lesním hřbitově ve Zlíně, kde je i pohřben.\n\nPro Bystřici vytvořil sochu děvčete, která je umístěna ve škole, a dále též sochu valašského děvčete, Schwaigrovu a Krumpholcovu pamětní desku pro dům na náměstí či pamětní medaile k 600. výročí založení města.\n\n"}
{"id": "499990", "url": "https://cs.wikipedia.org/wiki?curid=499990", "title": "NGC 5", "text": "NGC 5\n\nNGC 5 je eliptická galaxie, vzdálená od nás zhruba 236 milionů světelných let, v souhvězdí Andromedy. NGC 5 objevil Édouard Jean-Marie Stephan v roce 1881 se svým reflektorem o průměru 31,5 palce (80 cm).\n\n"}
{"id": "499992", "url": "https://cs.wikipedia.org/wiki?curid=499992", "title": "Vörösmarty utca (stanice metra v Budapešti)", "text": "Vörösmarty utca (stanice metra v Budapešti)\n\nVörösmarty utca je stanice linky M1 budapešťského metra. Byla otevřena veřejnosti v roce 1896. Leží na křižovatce ulice Andrássy út a Vörösmarty utca. Stanice je postavena ve stejném stylu, jako ostatní stanice na žluté lince M1.\n"}
{"id": "499993", "url": "https://cs.wikipedia.org/wiki?curid=499993", "title": "Zamilovaný Shakespeare", "text": "Zamilovaný Shakespeare\n\nZamilovaný Shakespeare (originální název Shakespeare in Love) je romanticko-komický film z roku 1998. Režíroval ho John Madden a scénář napsali Marc Norman a Tom Stoppard. Je z větší části smyšlený, ale několik postav je založeno na reálných lidech. Navíc několik postav a veršů odkazuje na hry Williama Shakespeara.\n\n\"Zamilovaný Shakespeare\" získal sedm Oscarů včetně těch za nejlepší film, nejlepší herečku v hlavní roli (pro Gwyneth Paltrow) a nejlepší herečku ve vedlejší roli (pro Judi Dench). Mimo to byl nominován na dalších šest kategorií.\n\nFilm se soustřeďuje na zakázanou lásku mezi Williamem Shakespearem (Joseph Fiennes) a Violou z Lesseps (Gwyneth Paltrow), dcerou bohatého obchodníka.\n\nNa začátku filmu ředitel divadla Philip Henslowe (Geoffrey Rush) dluží peníze lichvářovi Hughu Fennymanovi (Tom Wilkinson). Henslowe nabídne Fennymanovi partnerství na produkci Shakespearovy nové komedie – \"Romeo a Ethel, pirátova dcera\" – se slibem, že to bude hit. Ale Shakespeare poté, co se dozví, že ho jeho milá podvádí s jeho patronem, spálí původní hru a začne psát novou. Tuto hru později přejmenuje na \"Romeo a Julie\" a přepracuje ji na tragedii.\n\nShakespeare trpí spisovatelským blokem a tak není schopný hru dokončit. Namísto toho hledá herce pro Romea. Nakonec je do této role obsazen chlapec Thomas Kent, který Shakespeara zaujal svým výkonem a láskou k jeho předchozím hrám. Přes nevědomost všech zaměstnanců divadla je Thomas ve skutečnosti mladá Viola z Lesseps, která si přeje hrát, ale musí se převlékat za muže, protože ženy v divadle hrát nesmějí.\n\nPoté, co Shakespeare objeví pravou identitu svého herce, spolu navážou tajný poměr. Inspirovaný Violou začne zase psát, při čemž mu radí jeho přátelský rival Christophera Marlowa (Rupert Everett). William a Viola vědí, že jejich vztah nespěje k dobrému konci, protože Shakespeare je ženatý a Violu její otec zaslíbil lordu Wessexovi (Colin Firth).\n\nÚředník Tilney (Simon Callow) královny Alžběty I. (Judi Dench) později zjistí, že v „Shakespearově” divadle hraje žena. Nařídí uzavřít divadlo pro porušení zákona. Už to vypadá, že se \"Romeo a Julie\" nebude moci hrát, ale majitel konkurenčního divadla Shakespearovi nabídne, aby hru hrál u něj. Shakespeare se rozhodne, že bude hrát roli Romea a roli Julie zahraje chlapec v převleku.\n\nHra se hraje v den Violiny svatby. Po obřadu Viola uteče do divadla. Krátce před začátkem hry se u chlapce, který měl hrát Julii, začne vinou puberty projevovat změna hlasu. Viola se s ním vymění a spolu se Shakespearem zahraje vášnivé představení.\n\nDo divadla přijede pan Tilney a jménem královny chce zatknout všechny hrající pro nemravnost. Alžběta I. je ale v divadle přítomna a, i když rozpozná, že Julii hraje žena, zatknutí zabrání.\n\nNicméně Viola musí odjet se svým novým manželem do kolonie ve Virginii a se Shakespearem se už nikdy neuvidí. Shakespeare z ní udělá hlavní roli ve své nové hře \"Večer tříkrálový aneb Cokoli chcete\" a zvěční ji tak.\n\n"}
{"id": "499996", "url": "https://cs.wikipedia.org/wiki?curid=499996", "title": "Emirates", "text": "Emirates\n\nEmirates (arabsky \"طيران الإمارات\") je letecká společnost Spojených arabských emirátů, vlastněná emirátem Dubaj a založená v roce 1985. Jejím domovským letištěm je mezinárodní letiště v Dubaji, v roce 2016 to byla největší letecká společnost podle počtu přepravených pasažérů. Společnost provozuje také společnost Emirates SkyCargo, což byla v roce 2016 druhá největší letecká společnost podle přepravy tun nákladu.\n\nNa konci roku 2017 Emirates provozovaly lety do 141 letišť v přibližně 80 zemích. Společnost má největší flotilu letadel Boeing 777 a Airbus A380 na světě. V roce 2016 společnost přepravila přes 50 milionů lidí, průměrné stáří letadel bylo 6 let. K roku 2015 měla společnost zaměstnanců.\n\nSpolečnost již od roku 2010 létá pravidelně do Prahy, v roce 2016 zavedla na lince pravidelně letoun Airbus A380.\n\nEmirates Airlines jsou arabské aerolinie, které vznikly 25. března 1985 a zakladatelem byla vláda emirátu Dubaj, členské země Spojených arabských emirátů. Aerolinky vznikly poté, co společnost Gulf Air začala omezovat lety do Dubaje. První let společnosti Emirates odstartoval v září stejného roku z Dubaje do pákistánského Karáčí a indické Bombaje. Pravidelné lety do Evropy byly zahájeny v červnu roku 1987 z Dubaje do londýnského Gatwicku a o tři roky později začaly Emirates létat do Singapuru.\n\nV říjnu roku 2008 přesunul dopravce veškeré své operace na nově postavený terminál 3 na Dubajském mezinárodním letišti. Ten byl speciálně postaven pouze pro tuto aerolinku. Emirates patří mezi členy holdingové společnosti Emirates Group, která aeroliniím poskytuje silné finanční zázemí. Díky tomu jsou Emirates nejrychleji rostoucím dopravcem v interkontinentální dopravě.\n\nZa rok 2010 přepravily Emirates 27,4 milionů cestujících, v roce 2016 to bylo o 25 milionů víc.\nEmirates létají převážně na delší vzdálenosti ze svého sídla v Dubaji. Emiráty nejsou pro mnoho cestujících cílovou adresou, ale přestupním bodem zejména do Asie nebo Austrálie. Emirates mají věrnostní program pro často létající cestující, nazvaný „\"Emirates SkyWards\"“. Program je využíván více než 5,72 miliony cestujícími. K dispozici jsou čtyři úrovně: Blue, Silver po dosažení 25 000 mil, Gold po dosažení 50 000 mil a IO, který je připraven pouze pro vybrané zákazníky. Emirates není členem žádné aliance leteckých společností. V roce 2000 společnost tuto možnost krátce zvažovala, ale rozhodla se zůstat samostatná. Příčina tohoto rozhodnutí byla později odhalena viceprezidentem společnosti, který uvedl: “Schopnost reagovat na situaci na trhu by byla omezena kvůli nutnému souhlasu od ostatních partnerů.”\n\nSpolečnost létá do Prahy každodenně od 1. července 2010, kdy nasadila na linku Airbus A330-200 s kapacitou 287 míst, za první rok využilo linku přes 150 000 pasažérů a bylo přepraveno půl milionů kilogramů nákladu. Po 18 měsících provozu linky, 1. ledna 2012 byl díky velké poptávce na linku nasazen letoun Boeing 777-300ER s kapacitou 364 míst. V roce 2012 společnost zaměstnávala přes 100 českých palubních průvodčích, linku využívali převážně lidé z Prahy, západních Čech či z východního Německa.\n\nDne 1. května 2016 nasadila na tuto linku největší dopravní letadlo světa Airbus A380, stala se tak první leteckou společnost pravidelně provozující tento typ do Prahy, kapacita letů byla celkově navýšena o 44 %. Mezi roky 2010 až 2016 přepravila na této lince společnost více než milion cestujících. Při prvním pravidelném letu A380 byl tento typ v Praze po čtvrté, nesl imatrikulaci A6-EES.\n\nDne 29.dubna 2017 zasáhl letoun A380 při přistávání v Praze blesk a letadlo muselo být na noc kvůli kontrole uzemněno v Praze. Na linku byl nasazen náhradní letoun A380 z linky Londýn – Dubaj. Bylo to poprvé, co se na letišti v Praze potkaly dva Airbusy A380.\n\nK sedmiletému výročí linky do Prahy 1. července 2017 vyslaly Emirates na pravidelnou linku A380 ve speciálním potisku „United for Wildlife\" (imatrikulace A6-EER), který je součástí kampaně na ochranu volně žijících zvířat a proti ilegálnímu obchodu s ohroženými druhy. K tomuto dni bylo na této lince přepraveno více než 1,5 milionů cestujících.\n\nOd 1. července 2018 linka dostala také druhou denní frekvenci. Tu provozuje Boeing 777-300ER, ten přistává v Praze ve večerních hodinách. Doplnil tak polední frekvenci A380. Na podzim 2018 bylo oznámeno, že druhá frekvence bude od 6. listopadu 2018 až do 31. května 2019 přerušena.Společnost Emirates v srpnu 2019 oznámila zrušení druhé frekvence od června 2020. Reaguje tím na menší poptávku po letech do Dubaje. \nEmirates v Praze také investuje do reklam. Reklamní nátěry mívá tato společnost na pražských i brněnských tramvajích – v Praze například v roce 2012 na Škodě 14T, nověji pak na tramvajích Škoda 15T. Od léta 2017 je reklamou Fly Emirates polepená celá souprava metra C. Do července 2017 provozovaly Emirates rezervační pobočku ve Slovanském domě v Praze, tu ale přesunuly na letiště.\n\nSpolečnost Emirates má v červenci 2017 codeshare dohodu o sdílení letů s těmito aerolinkami. Není ale členem žádné letecké aliance.\nSpolečnost Emirates si zakládá na dálkových letech, tudíž vlastní především širokotrupá letadla pro více cestujících a delší vzdálenosti.\n\nV srpnu roku 2019 se flotila Emirates mimo Emirates SkyCargo a Emirates Executive skládala z 257 letadel.\nTypy letadel které Emirates v minulosti provozovaly:\n\nV ekonomické třídě jsou k dispozici sedadla s rozměry (81–86 cm). Hmotnostní limit odbaveného zavazadla u nejlevnějšího ekonomického tarifu je 15 kg, příruční zavazadlo může být o celkové maximální hmotnosti 7 kg a rozměrech (55 x 38 x 20 cm).\n\nCestující v business třídě mají možnost využít službu Aeromobile, která umožňuje volání z mobilního telefonu během letu. Váhový limit odbaveného zavazadla nesmí překročit 40 kg, příruční zavazadlo může být o dvou kusech do celkové maximální hmotnosti 12 kg. Pro držitele karet věrnostního programu Emirates (SkyWards) je navíc možný bonus v podobě zvýšení povolené hmotnosti odbaveného zavazadla: pro držitele stříbrné karty + 12 kg a pro držitele zlaté karty + 16 kg. Cestující v business třídě mohou navštívit Business salónky zdarma. Business salónky jsou k dispozici na letištích v Praze, Dubaji a v dalších cílových destinacích. Emirates má po celém světě téměř 30 vlastních business salónků. K dispozici cestujícím v business třídě je rovněž služba \"Fast track\", která cestujícím umožňuje rychlý průchod přes imigrační kontrolu v Praze, Dubaji nebo v jiné cílové destinaci.\n\nV první třídě jsou k dispozici sedadla široká 78 centimetrů a sklopitelná do vodorovné polohy. U každého místa je elektrická zásuvka, dva porty USB a extra velký stůl poskytující pracovní plochu. Na 17 palců širokoúhlém televizoru jsou k dispozici stovky hudebních a televizních stanic. Váhový limit odbaveného zavazadla nesmí překročit 50 kg, příruční zavazadlo může být o dvou kusech do celkové maximální hmotnosti 12 kg. Emirates poskytují možnost privátního transferu cestujícího z jeho domova, hotelu či kanceláře na letiště.\n\nEmirates má věrnostní program (Frequent-flyer program – FFP) pro často létající cestující, nazvaný „Emirates Skywards“. Emirates není členem žádné aliance leteckých společností. Program je využívaný více jak 5,72 miliony cestujícími. K dispozici jsou čtyři úrovně Blue, Silver po dosažení 25 000 mil, Gold po dosažení 50 000 mil a IO, který je připraven pouze pro vybrané zákazníky.\n\n\n\"Pro zobrazení typu letadla přejeďte myší po obrázku\"\n\n\n"}
{"id": "499997", "url": "https://cs.wikipedia.org/wiki?curid=499997", "title": "Bajza utca (stanice metra v Budapešti)", "text": "Bajza utca (stanice metra v Budapešti)\n\nBajza utca je stanice linky M1 budapešťského metra. Byla otevřena veřejnosti v roce 1896. Leží na křižovatce ulice Andrássy út a Bajza utca. Stanice je postavena ve stejném stylu, jako ostatní stanice na žluté lince M1.\n"}
{"id": "499998", "url": "https://cs.wikipedia.org/wiki?curid=499998", "title": "Spěšný vlak", "text": "Spěšný vlak\n\nSpěšný vlak (označován jako \"Sp\") je druh vlaku, který zajišťuje přepravu většinou na středně dlouhé vzdálenosti. Spěšné vlaky zastavují pouze ve významnějších stanicích a zastávkách. Dělí se na mezistátní a vnitrostátní.\n\n\n"}
{"id": "500000", "url": "https://cs.wikipedia.org/wiki?curid=500000", "title": "Delta Air Lines", "text": "Delta Air Lines\n\nDelta Air Lines, Inc. je americká letecká společnost sídlící v Atlantě ve státu Georgia, byla založena v roce 1924. Delta je zakládájicím členem letecké aliance SkyTeam v roce 2000. V roce 2016 přepravila 183 milionů pasažérů, provozuje více než deset tisíc letů denně.\n\nNa americkém trhu operuje Delta také pod značkou Delta Connection. Některé lety zajišťují také partneři Compass Airlines, Endeavor Air, ExpressJet, GoJet Airlines, Shuttle America a Skywest Airlines letadly Bombardier a Embraer. Na mezinárodní úrovni má Delta Air Lines rozšířenou spolupráci na dálkových linkách s KLM, Air France, Virgin a Alitalia. Má také několik bází mimo USA, například na paříském letišti Charlese de Gaulla, v Tokijském letišti Narita nebo na amsterdamském letišti Schiphol. \n\nDelta provozuje také přímé sezónní denní spojení z letiště New York–JFK do Prahy, na kterém létá letoun Boeing 767-300ER, který bývá v letních měsících vystřídán větším Airbusem A330-300 či Boeing 767-400ER.\n\nSpolečnost Delta Air Lines vznikla v roce 1924 pod jménem Huff Daland Dusters jako malá skupina práškovacích letadel v Americké Georgii. Společnost se postupně rozšiřovala až na 18 letadlovou flotilu, což byla ve své době největší flotila letadel na světě, postupně se práškovací firma začala rozrůstat až do Mexika a zbytku Jižní ameriky.\n\nC. E. Woolman odkoupil Huff Daland Dusters. Přejmenoval společnost na název Delta Air Service. První osobní let byl vykonán v roce 1929, z Dallasu, přes Texas až do Jacksonu v Mississippi, navíc s několika dalšími mezipřistáními. Byl vykonán s letadlem Travel Air 6000, do kterého se vešel pilot a pět pasažérů. V roce 1930 byla společnost přejmenována na Delta Air Corporation, přerušila osobní leteckou dopravu a začala se zaměřovat na leteckou poštu.\n\nV roce 1940 se opět společnost přejmenovala na název Delta Air Lines. Linky jsou obsluhovány letadly DC-2, DC-3, ve kterých jsou i stevardky. V roce 1941 se sídlo přesouvá z Monroe do Atlanty. V roce 1946 přepravuje Delta svého miliontého pasažéra, flotila Delta Air Lines má pro cestující celkově 644 sedadel. V roce 1953 letadla Delta Air Lines začínají létat mezinárodní lety, především do venezuelského Caracasu a na Karibik. Společnost v roce 1959 obdržuje čtyřmotorový letoun DC-8, na kterém se poprvé objevuje logo s modrým trojúhelníkem.\n\nDelta obdržuje National Safety Award (Národní ocenění za bezpečnost), pro 11 miliard přepravených pasažérů bez letecké nehody. Stává se také první aerolinkou provozující dvoumotorové proudové letadlo DC-9. Po přibližně 50 letech působení Delta provozuje mezinárodní linky s Boeingem 747 a letadlem Lockheed L-1011 TriStar, v roce 1972 se připojují aerolinky Northeast Airlines k Deltě.\n\nKolem roku 1970 zavádí Delta počítačový rezervační systém.\n\nNa začátku 90. let má Delta finanční potíže, Western Airlines se připojují k Deltě a ta se stává čtvrtou největší leteckou společností té doby v USA. Spouští internetový rezervační systém. V roce 1991 převzala Delta letadla zaniklé společnosti Pan Am. Zahajuje jako první v Severní americe provoz letadla McDonnel Douglas MD-11. Stává se hlavní Olympijskou leteckou společností při olympijských hrách 1996 v Atlantě.\n\nDeltaCargo a SwissCargo vytváří společně první nákladní leteckou alianci, rok 1988. Air Transport World magazine vyhodnocuje v roce 1999 Deltu jako společnost roku.\n\nDelta Air Lines společně s Aeroméxico, Air France a Korean Air v roce 2000 zakládá leteckou alianci SkyTeam, objednává přibližně 500 nových letadel. Vznikají také nové internetové stránky a logo. V roce 2003 byla založena byla nová sestreská nízkonákladová letecká společnost Song, která byla inovativní díky svému modernímu přistupu k zákazníkovi. Po čase zkrachovala kvůli finančním problémům. Gerald Grinstein se v roce 2004 stal sedmým výkonným ředitelem Delta Air Lines, slavilo se 75 let fungování společnosti. V tu dobu operovala ve 124 světových destinacích v 24 zemích, což bylo v této době nejvíce na světě. V roce 2010 Delta oznámila velké předělávky ve službách k pasažérům. To znamenalo investici více než 2 miliardy dolarů do modernizace interiérů letadel. \n\nV roce 2019 koupila Delta 20 % podíl v jihoamerické letecké společnosti LATAM. LATAM zároveň ukončil partnerství s American Airlines a opustil alianci Oneworld.\n\nK 19. lednu 2019 společnost využívala celkově 879 letadel starých průměrně 16,1 let.\n\n\n"}
{"id": "500003", "url": "https://cs.wikipedia.org/wiki?curid=500003", "title": "VHD soubor", "text": "VHD soubor\n\nVirtual Hard Disk, zkráceně VHD je soubor s vnitřní strukturou identickou jako má fyzický pevný disk. Typické je jeho užití v podobě virtualizačních řešeních a balíčcích (Virtual appliance). Pro tento formát souborů se používá v systémech Windows přípona souboru .VHD.\n\nFormát souboru vytvořila původně společnost Connectix, kterou kvůli Virtual PC Microsoft koupil. Od června 2005 je specifikace VHD k dispozici na stránkách díky iniciativě \"Microsoft Open Specification Promise\".\n\nSoubor VHD využívají zejména virtualizační nástroje společnosti Microsoft Virtual PC, Virtual Server 2005 a Hyper-V. \n\nOd uvedení systému Windows Vista a Windows Server 2008 je formát VHD používán nativně jakou součást řešení zálohování těchto systémů. Nástroj Windows Backup (včetně zálohy Complete PC Backup) v systémech od Windows Vista používá pro ukládání záloh soubor VHD.\n\n\"Windows 7\" (verze Enterprise a Ultimate) a \"Windows Server 2008 R2\" umožňuje použít VHD soubor jako virtuální pevný disk pro instalaci systému Windows do tohoto disku. Uživatel může tak mít několik virtuálních disků VHD s více nezávislými systémy.\n\n\n"}
{"id": "500008", "url": "https://cs.wikipedia.org/wiki?curid=500008", "title": "Széchenyi fürdő (stanice metra v Budapešti)", "text": "Széchenyi fürdő (stanice metra v Budapešti)\n\nSzéchenyi fürdő je stanice linky M1 budapešťského metra. Původní stanice, nadzemní, byla otevřena v roce 1896, v té době ještě mezi ní a stanicí Hősök tere ležela také nadzemní stanice Állatkert (Zoologická zahrada). V 70. letech byla tato původně konečná stanice přebudována na podzemní a linka metra prodloužena do dnešní konečné stanice Mexikói út. Stanice leží v parku Városliget přímo u budovy lázní Széchenyi fürdő.\n"}
{"id": "500011", "url": "https://cs.wikipedia.org/wiki?curid=500011", "title": "Tone Hrovat", "text": "Tone Hrovat\n\nTone Hrovat (* 27. květen 1958) je slovinský politik.\n\nV letech 1992 až 2002 byl členem Státní rady RS. Do roku 1997, kdy se stal předsedou Státní rady, byl ředitelem zemědělské školy. V prosinci 1997 byl zvolen předsedou Státní rady, když zvítězil nad Veljko Rusem. Ve funkci byl potvrzen i v červnu 2000. Ve volbách v listopadu 2002 už nebyl do Státní rady zvolen. Politicky se angažuje v řadách Slovinské lidové strany.\n\n"}
{"id": "500012", "url": "https://cs.wikipedia.org/wiki?curid=500012", "title": "Mexikói út (stanice metra v Budapešti)", "text": "Mexikói út (stanice metra v Budapešti)\n\nMexikói út je konečná stanice linky M1 budapešťského metra. Stanice je nejnovější na této lince metra, spolu s přeloženou stanicí Széchenyi fürdő vznikla až v 70. letech 20. století spolu s výstavbou nového depa metra. V plánu je prodloužení linky severním směrem ze stanice Mexikói út o jednu stanici k železniční stanici Rákosrendező. Stanice leží na křižovatce ulic Mexikói út a Horvát Boldizsár utca v blízkosti velké křižovatky okruhu Hungária körút a výpadovky dálnice M3 ve směru Miskolc. V blízkosti je také železniční trať spojující nádraží Nyugati pályudvar s ostatními nádražími v Budapešti.\n\nU stanice se nachází konečná stanice tramvají a autobusů.\n"}
{"id": "500015", "url": "https://cs.wikipedia.org/wiki?curid=500015", "title": "Peroxidy diethyletheru", "text": "Peroxidy diethyletheru\n\nPeroxidy diethyletheru jsou třída organických peroxidů, které se pomalu tvoří v diethyletheru jeho autooxidací při uskladnění na vzduchu, světle nebo v přítomnosti kovů.\n\nHydroperoxid diethyletheru (téže diethyletherhydroperoxid) je bezbarvá kapalina s nízkou viskozitou a příjemnou vůní. Chemický vzorec je CH-CH-O-CH(OOH)-CH. Při jeho zahřátí dojde ke slabé deflagraci za vzniku mlhy kyseliny octové a vody. Hydroperoxid diethyletheru se rozkládá za přítomnosti hydroxidu sodného a solí obsahující železnaté ionty Fe.\n\nPeroxid diethyletheru (též diethyletherperoxid nebo ethylidenperoxid) je produkt polymerizace hydroperoxidu diethyletheru, s chemickým vzorcem (-CH(CH)OO-). Tato bezbarvá olejovitá kapalina je výbušnina s extrémní brizancí a s vysokou citlivostí na tření. Již množství menší než 5 mg může poškodit chemickou aparaturu. Toto je zdrojem občasných nehod, kdy zvláště ve školních laboratořích dochází k manipulaci s několik let až desítek let starými láhvemi s diethyletherem. Proto je při podezření na přítomnost takovéto láhve nutno volat pyrotechniky a nesnažit se s ní manipulovat (již otočení vrškem může vyvolat detonaci a následný požár). Nebezpečné vlastnosti těchto peroxidů jsou důvodem, proč se v průmyslových procesech pokud možno nepoužívá diethylether nebo jiné ethery náchylné na tvorbu peroxidů, např. tetrahydrofuran (THF) nebo ethylenglykoldimethylether (1,2-dimethoxyethan).\nPeroxidy diethyletheru lze detekovat pomocí roztoku jodidu draselného nebo škrobového papírku napuštěného jodidem draselným. Pozitivní test znamená tvorbu elementárního jodu (I), proto roztok zrůžoví, resp. papírek se zbarví tmavě modře.\n\nPeroxidy diethyletheru lze odstranit disproporcionací na acetaldehyd s železnatými nebo manganatými ionty nebo s trifenylfosfinem (PPh). Vznikající aldehyd se musí odstraňovat, aby nedocházelo k rychlé opětovné tvorbě peroxidů.\n\n"}
{"id": "500021", "url": "https://cs.wikipedia.org/wiki?curid=500021", "title": "Fővám tér (stanice metra v Budapešti)", "text": "Fővám tér (stanice metra v Budapešti)\n\nFővám tér je podzemní stanice na lince M4 budapešťského metra. Nachází se pod stejnojmenným náměstím Fővám tér na levém břehu Dunaje na pešťském předmostí mostu Szabadság híd v jihozápadní části města konci Malého okruhu Kiskörút v blízkosti ústřední tržnice Vásárcsarnok.\n\nZe stanice metra je umožněn přestup na nábřežní linku tramvaje č. 2 a na linky tramvají 47, 47B, 48, 49 provozované na Malém okruhu.\n\n\n"}
{"id": "500023", "url": "https://cs.wikipedia.org/wiki?curid=500023", "title": "Carte Orange", "text": "Carte Orange\n\nCarte Orange (česky: \"oranžová karta\") je název týdenní nebo měsíční jízdenky v pařížské MHD. Tyto časové jízdenky jsou platné pro všechny typy přepravy řízené organizací Syndicat des transports d'Île-de-France (STIF) na území regionu Île-de-France. Její název je odvozen z oranžové barvy jízdenky, která využívá magnetického pásku se záznamem o době platnosti. Tyto jízdenky budou existovat do konce února 2010, poté budou nahrazeny novým typem jízdenky zvané passe Navigo, která má fialovou barvu.\n\nCarte Orange byla zavedena v roce 1975, aby se sjednotilo jízdné v regionu Île-de-France, kde bylo možné v té době zakoupit až pět různých druhů jízdenek od různých dopravců. Již před tím byly pokusy se zavedením jednotného zjednodušeného jízdného, např. v roce 1968 a dále v roce 1971. Ovšem až Carte Orange umožnila neomezný přístup ke všem druhům dopravních prostředků (tj. metro, autobusy, RER a vlaky) za jednotnou cenu dle daného období a podle zón.\n\nPůvodně byla Carte Orange vyhrazena pouze pro zaměstnance, kteří museli předložit doklad o zaměstnání, aby si ji mohli koupit. Toto omezení bylo brzy zrušeno a Carte Orange se rychle stala populární, takže se během šesti měsíců prodalo na 900 000 karet. Odhaduje se, že během prvního desetiletí své existence Carte Orange vedla ke zvýšení účasti na veřejné dopravě v Paříži o 20%. \n\n2. října 2008 STIF oznámil zrušení Carte Orange a od 1. února 2009 její postupné nahrazení novou jízdenkou passe Navigo. Tato jízdenka již nebude používat k záznamu údajů magnetofonový pásek, ale bude se jednat o bezdotykovou čipovou kartu. Magnetické médium tak bude nahrazeno po 34 letech. I přes změny fyzického média se název jízdenky Carte Orange bude používat až do března 2010. Poté bude nahrazen i její název. Namísto týdenní jízdenky \"Carte Orange hebdomadaire\" (týdenní jízdenka) bude existovat \"Navigo semaine\" a \"Carte Orange mensuelle\" (měsíční jízdenka) bude přejmenována na \"Navigo mois\". Tím bude obchodní jméno Carte Orange 31. března 2010 definitivně opuštěno.\n\nCena Carte Orange se odvíjí podle jednotlivých zón, kterých je celkem šest, i když existuje ještě území mimo tyto zóny (u linky RER D), kde je možné také na jízdenku cestovat. Jízdenku je možné koupit na jednu i na více zón, musejí být však vždy sousedící, např. 1-4 nebo 3-6, tedy nikoliv pouze 2 a 5. Původně bylo těchto zón osm, ale zóny sedm a osm byly od 1. července 2007 sloučeny do zóny šest, aby to bylo výhodnější pro obyvatele těchto předměstí.\n\nNavíc zaměstnanci mají právo na proplacení poloviny nákladů na Carte Orange svým zaměstnavatelem, aniž by se to považovat za dávky v naturáliích (a tedy bez platby na sociální zabezpečení pro zaměstnavatele nebo zaměstnance).\n\nPřed únorem 2009 byla Carte Orange malá oranžová kartička (8,5 x 5,5 cm) s údaji o majiteli a jeho fotografií, která byla vložena do šedého plastikového obalu s kapsičkou pro vložení týdenního nebo měsíčního kupónu. Také samotná týdenní nebo měsíční jízdenka byla oranžová. Na jízdenku se muselo přepsat číslo z Carte Orange, jinak byla neplatná. Při vložení do turniketu se údaje o platnosti četly z magnetického proužku na zadní straně.\n\n"}
{"id": "500027", "url": "https://cs.wikipedia.org/wiki?curid=500027", "title": "Rákoczi tér (stanice metra v Budapešti)", "text": "Rákoczi tér (stanice metra v Budapešti)\n\nRákoczi tér je podzemní stanice na lince M4 budapešťského metra. Nachází se pod stejnojmenným náměstím Rákoczi tér v pešťském VIII. městském okruhu na třídě József körút, části Velkého okruhu Nagykörút v blízkosti místní tržnice (csarnok).\n\nStanice má dva výstupy, jeden eskalátorový směrem k Velkému okruhu, druhý se dvěma výtahy směrem k tržnici. Nad stanicí mezi vestibuly se nachází umělá vodní plocha.\n\n\nProvoz ve stanici byl zahájen současně se zahájením provozu linky 28.3.2014.\n\n"}
{"id": "500028", "url": "https://cs.wikipedia.org/wiki?curid=500028", "title": "Merrill Lynch", "text": "Merrill Lynch\n\nBank of America Merrill Lynch je divize investičního bankovnictví a správce majetku banky Bank of America. S více než 20 000 brokery a 2,5 biliony USD je Merrill Lynch největší brokerská společnost a investiční banka na světě. Merrill Lynch poskytuje služby na kapitálových trzích, investiční bankovnictví a poradenské služby, správy majetku, správa aktiv, pojišťovnictví, bankovnictví a souvisejících finančních služeb po celém světě. Do roku 2009 byla veřejně obchodovanou společností na Newyorské burze pod kódem MER a známa jako Merrill Lynch & Co., Inc. V důsledku finanční krize byla banka ovládnuta a spojena s Bank of America.\n\nSpolečnost byla založena 6. ledna 1914, kdy společnost Charles E. Merrill & Co pod vedením Charlese Edwarda Merrilla zahájila činnost na adrese 7 Wall Street v New Yorku. O několik měsíců později se k Merrillovi připojil jeho přítel, Edmund Calvert Lynch,a v roce 1915 byl název oficiálně změněn na Merrill, Lynch & Co – v té době měla firma jméno s čárkou mezi slovy Merrill a Lynch. V roce 1916 se připojil ještě Winthrop H. Smith.\nMezi rané investice firmy patřila především koupě společnosti Pathé Exchange v roce 1921, která se později přejmenovala na RKO Pictures. V roce 1926 udělala jeden z největších nákupů, a to koupě kontrolního podílu akcií ve společnosti Safeway, která byla kolem roku 1930 třetím největším řetězcem s potravinami v USA. Většina maloobchodních aktivit byla přesunuta do makléřské firmy E.A. Pierce. V roce 1952, po smrti Edmunda Lynche byla společnost přejmenována na Merrill Lynch & Co. Od roku 1958 byl název změněn na Merrill Lynch, Pierce, Fenner & Smith a společnost se stala členem Velké rady New York Stock Exchange. Na rozdíl od jiných investičních bank jako například Morgan Stanley, byla Merrill Lynch známá tím, že její brokeři byli snadno dostupní a nezávislí.\n\nV důsledku krize v letech 2007–2009 byla společnost těžce zasažena nejen díky spekulacím na realitním trhu, ale i její další obchody byly velmi toxické. Společnost ve velkých ztrátách byla nucena požádat o pomoc ministerstvo financí USA a ti schválili pomoc bance, ale s tím, že bude koupena bankou Bank of America. Tak se i stalo a nyní je banka v držení právě skupiny kolem Bank of America.\n\n"}
{"id": "500029", "url": "https://cs.wikipedia.org/wiki?curid=500029", "title": "Udo Beyer", "text": "Udo Beyer\n\nUdo Beyer (* 9. srpna 1955, Stalinstadt, dnes Eisenhüttenstadt) je bývalý východoněmecký atlet, olympijský vítěz a dvojnásobný mistr Evropy ve vrhu koulí.\n\nV roce 1973 se stal v Duisburgu juniorským mistrem Evropy. Třikrát posunul pod otevřeným nebem hodnotu světového rekordu.\n\n\n"}
{"id": "500031", "url": "https://cs.wikipedia.org/wiki?curid=500031", "title": "Teorie centrálních míst", "text": "Teorie centrálních míst\n\nTeorie centrálních míst (: \"Central place theory\"), někdy též Christallerova teorie centrálních míst, případně teorie prostorové rovnováhy, je geografická teorie, která se snaží vysvětlit počet, velikost a rozmístění sídel v sídelní struktuře. Teorie byla vytvořena v roce 1933 německým geografem Walterem Christallerem na příkladu rovinatého jižního Německa, který tak navázal na Johanna von Thünena, jenž se podobnou teorií zabýval již v roce 1826.\n\nPodle katedry matematiky, oddělení geomatiky Západočeské univerzity (ZČU), může být Christallerova teorie definována jako teorie, která „se zabývá problematikou prostorového systému osídlení, tedy velikosti a rozmístění sídel v sídelní struktuře především na základě ekonomických charakteristik, závislých hlavně na chování spotřebitelů a obchodníků v reálném čase.“\n\nPodle katedry sociální geografie a regionálního rozvoje Univerzity Karlovy se teorie snaží o „objasnění podstaty základních pravidelností v uspořádání a fungování sídelního systému.“\n\nPodle katedry matematiky, oddělení geomatiky ZČU, má teorie následující předpoklady:\n\n\n"}
{"id": "500037", "url": "https://cs.wikipedia.org/wiki?curid=500037", "title": "Deflagrace", "text": "Deflagrace\n\nDeflagrace (lat. \"de + flagrare\", „shořet“) je technický termín popisující podzvukové spalování, které se obvykle šíří tepelnou vodivostí (horký hořící materiál ohřívá další vrstvu chladnějšího materiálu a zapaluje ho). Většina „ohňů“ v běžném životě, od plamenů po výbuchy, patří technicky mezi deflagrace. Deflagrace je odlišná od detonace, což je nadzvukové spalování šířící se rázovou vlnou. Deflagrace může za určitých okolností přejít v detonaci.\n"}
{"id": "500042", "url": "https://cs.wikipedia.org/wiki?curid=500042", "title": "Karel Pavlík (voják)", "text": "Karel Pavlík (voják)\n\nKarel Pavlík (19. října 1900 Hradové Střimelice – 26. ledna 1943 Mauthausen) byl československý voják a odbojář, kapitán Československé armády in memoriam povýšený na plukovníka. \n\nV hodnosti kapitána velel 14. března 1939 obraně Czajánkových kasáren. Během okupace Československa nacistickým Německem se zapojil do protinacistického odboje, nejdříve v rámci organizace \"Za vlast\". Tato organizace napomáhala při přesunu československých vojáků k zahraničním jednotkám. Poté se přestěhoval do Prahy a zapojil se do ilegální odbojové organizace Obrana národa. Stal se jedním ze spolupracovníků štábního kapitána Morávka a prof. Ladislava Vaňka, vedoucího sokolské organizace Jindra a člena Sokolské revoluční rady, kterého Němci po zatčení přiměli ke spolupráci.\n\nByl zatčen v Praze 4. září 1942 a po řadě výslechů a mučení byl převezen do koncentračního tábora Mauthausen. Zde byl 26. ledna 1943 popraven. Jeho tělo nebylo nikdy nalezeno, ale v Kostelci nad Černými lesy má symbolický hrob.\n\n28. října 1999 byl prezidentem republiky in memoriam vyznamenán medailí Za hrdinství.\n\n\n"}
{"id": "500043", "url": "https://cs.wikipedia.org/wiki?curid=500043", "title": "Detonace", "text": "Detonace\n\nDetonace je proces spalování, při kterém se objemem materiálu, například směsi kyslík-methan nebo výbušniny, šíří nadzvukovou rychlostí rázová vlna. Rázová vlna (též známá jako detonační vlna) vzniklá v místě vznícení stlačuje okolní materiál a zvyšuje tak jeho teplotu nad bod vznícení. Dříve zapálený materiál hoří za rázovou vlnou, uvolňuje tepelnou energii a plyn pod vysokým tlakem, čímž napomáhá šíření vlny a udržuje soběstačnou reakci.\n\nSpalování při detonaci je odlišné od deflagrace, druhé ze dvou hlavních tříd spalování; při deflagraci se reakce šíří podzvukovou rychlostí prostřednictvím tepelné vodivosti. Protože při detonacích vznikají vysoké tlaky, jsou detonace obvykle mnohem ničivější než deflagrace. Detonace může nastat u výbušnin, reaktivních směsí plynů, některých prachů a aerosolů.\n"}
{"id": "500044", "url": "https://cs.wikipedia.org/wiki?curid=500044", "title": "Pontiac (automobilka)", "text": "Pontiac (automobilka)\n\nPontiac byla americká automobilka založená roku 1926 ve městě Pontiac, Michigan. Patřila do jedné z divizí General Motors (spolu s firmami Chevrolet, Buick, Cadillac, Vauxhall a GMC). Své produkty prodávala hlavně do Spojených států, do Kanady a do Mexika a zaměřovala se na vizuálně sportovní vozy pro širší veřejnost. \n\nMezi nejznámější vozy patří sportovní Pontiac Firebird a Fiero, luxusní Pontiac Bonneville, kontroverzní Pontiac Aztek, řada G, Pontiac Grand Am, Pontiac Grand Prix či muscle car Pontiac GTO a Tempest. \n\n27. dubna 2009 firma GM ohlásila, že automobilku pro finanční problémy uzavře. Poslední vozy Pontiac byly vyráběny v prosinci 2009, jediný poslední vůz byl vyroben v lednu 2010. Doprodávat se přestaly téhož roku v říjnu.\n\n\n"}
{"id": "500047", "url": "https://cs.wikipedia.org/wiki?curid=500047", "title": "Palice (nástroj)", "text": "Palice (nástroj)\n\nPalice (menší palička) je rázový pracovní nástroj, skládající se z hlavy a násady (topůrka). Používá se pro tlučení na špičaté nástroje (obdobně kladivům) nebo přímým působením. Palice bývá větší, mohutnější, často dvouruční. Palička bývá menší, často jednoruční. Hlava bývá symetrická vůči násadovému otvoru a má zpravidla symetrické obdélníkové, čtvercové nebo kruhové líce.\n\nPalice jednoruční mívá hmotnost až 3 kg, což je fyziologická hranice pro namáhání zápěstí. Má krátkou násadu, (cca 180 mm), ale silnou. Na konci bývá násada silnější, téměř kulovitého tvaru, tak aby palice nevypadávala z ruky. Je to proto, že se ruka brzy unaví, a násada by mohla z ruky vyletět. Násada se někdy zhotovuje pořízem z násady na krumpáč. \n\nPalice dvouruční obvykle 5, 7, 10, 13 kg. Mají tlustou a stále delší násadu, nejtěžší 10 a 13 kg mají násadu dlouhou 1,1 metru. U nich se také už nerozlišuje, zda mají tvar kladiva (s nosem) nebo palice a říká se jim jednotně palice. Pozor na bezpečnost práce! Při úderech do kovadliny nesmí násada nikdy směřovat proti břichu, ale bokem. Pokud bychom nechtěně udeřili těsně před hranu kovadliny, perlík odskočí takovou silou, že se může zarazit do břicha.\n\n\n\n\n\n"}
{"id": "500051", "url": "https://cs.wikipedia.org/wiki?curid=500051", "title": "Syndicat des transports d'Île-de-France", "text": "Syndicat des transports d'Île-de-France\n\nSyndicat des transports d'Île-de-France (STIF) (česky: \"Svaz dopravy v Île-de-France\") je správce veřejné dopravy v regionu Île-de-France. Členy svazu jsou region Île-de-France a osm jeho departementů: Essonne, Hauts-de-Seine, Paříž, Seine-Saint-Denis, Seine-et-Marne, Val-de-Marne, Val-d'Oise a Yvelines. S 3,7 miliardami euro zaplacenými v roce 2005 na provoz různých druhů dopravy je STIF hlavním financovatelem dopravy.\n\nSTIF je nástupcem předchozích organizací, které se utvořily již ve 30. letech 20. století. Tehdy vznikla myšlenka, že je třeba založit agenturu, která by dohlížena na přepravu cestujících v pařížském regionu. 12. listopadu 1938 tak vznikl \"Comité des transports parisiens\" (Výbor pařížské dopravy), který ovládali státní úředníci.\n\nV roce 1948 proběhla reorganizace dopravy v regionu a vznikla společnost Régie autonome des transports parisiens (RATP) a \"Office régional des transports parisiens\" (Regionální úřad pařížské dopravy) (ORTP).\n\nNa základě vyhlášky z roku 1959 o organizaci osobní dopravy vznikl systém organizace veřejné osobní dopravy v regionu Île-de-France, jak je znám dnes. Místo ORTP vznikl \"Syndicat des transport parisiens\" (Svaz pařížské dopravy) (STP), kde se účastnil stát, město Paříž a departementy Seine, Seine-et-Oise a Seine-et-Marne.\n\nÚkolem PTS bylo organizovat a modernizovat dopravu cestujících v pařížském regionu, koordinovat činnost a tarify všech zdejších dopravních společností a upravovat dopravní síť (silniční i železniční). Dva veřejné podniky RATP a SNCF zajišťovaly přes 90% služeb, zbývající tvořilo na 80 soukromých společností, jednalo se o autobusové linky. STP měl za úkol zlepšit kvalitu služeb, jako jsou zařízení pro zdravotně postižené, informace pro cestující ve stanicích a na nástupištích. Tyto operace jsou financovány regionem Île-de-France z části pokut za špatné parkování.\n\nSTP byl reorganizován v roce 1968, aby odpovídal novým departementům. Od roku 1971 byl správcem dopravní daně a nové daně ze mzdy pro společnosti s více než devíti zaměstnanci, které byly určeny pro financování provozních nákladů a investic. V roce 1975 byla pod dohledem STP zavedena Carte Orange, která byla (a stále je) platná pro všechny druhy veřejné dopravy v Île-de-France.\n\nV červenci 2000 se změnil způsob financování dopravy a RATP a SNCF uzavřely víceleté smlouvy. STP měl tak malou kontrolu nad poskytovanou službou. 14. prosince 2000 se STP transformoval na STIF. Svaz je nyní zcela odříznut od vlivu státu a členy správní rady se stali pouze zástupci regionu a departementů, jeho kompetence se ovšem nezměnily.\n\nSTIF organizuje, koordinuje a financuje veřejnou dopravu v Île-de-France, kterou zajišťují společnosti RATP, SNCF a soukromí autobusoví dopravci organizovaní v asociaci Optile. Svaz stanovuje obecné podmínky provozu a ceník jízdného. Uzavírá s jednotlivými dopravci smlouvy a na jejich základě uděluje bonusy nebo tresty podle dosažených výsledků.\n\nKoordinuje modernizaci veřejné dopravy v Paříži, rozhoduje o veřejných investicích, včetně velkých infrastrukturních projektů dle smluv mezi státem a regionem a o pravidlech pro jejich realizaci. Jeho podíl na těchto investicích pochází z 50% dopravních pokut udělených v Île-de-France.\n\nOd 1. července 2005 patří do kompetencí svazu rovněž starost o školní dopravu, dopravu zdravotně postižených osob a říční dopravu.\n\n"}
{"id": "500054", "url": "https://cs.wikipedia.org/wiki?curid=500054", "title": "Orlov", "text": "Orlov\n\nOrlov má více významů:\n\n\n\n\n"}
{"id": "500056", "url": "https://cs.wikipedia.org/wiki?curid=500056", "title": "Les Trois Vallées", "text": "Les Trois Vallées\n\nLes Trois Vallées (česky Tři údolí) je francouzské lyžařské středisko v Savojských Alpách, v údolí Tarentaise.\n\nOd roku 1973 je zde možnost, díky propojení, lyžovat ve 3 údolích s použitím 1 permanentky. Díky tomu je Les 3 Vallées se svými 600 km sjezdovek největší lyžařská oblast světa, která je propojena výhradně lanovkami, lyžařskými vleky a sjezdovkami. Zároveň je zde 120 km běžeckých tras.\n\nLes 3 Vallées má 3 pozemní lanovky, 37 kabinových lanovek, 69 sedačkových lanovek a 74 vleků, které přepraví 260 000 lyžařů za hodinu.\n\nV údolí Tarentaise je obrovská konkurence světově nejlepších lyžařských středisek. Mezi nejznámější patří např. Paradiski (Les Arcs, La Plagne) a Espace Killy (Val d’Isére, Tignes).Týdenní permanentka Les 3 Vallées dává možnost 1 dne lyžování v jiném středisku údolí Tarentaise.\n\n"}
{"id": "500061", "url": "https://cs.wikipedia.org/wiki?curid=500061", "title": "Seymour Martin Lipset", "text": "Seymour Martin Lipset\n\nSeymour Martin Lipset (18. března 1922, New York – 31. prosince 2006, Arlington) byl americký sociolog a politolog. Působil především v při Standfordské univerzitě. Zabýval se společenskými strukturami, srovnávací politologií, odbory a teorií veřejného mínění. Odborné veřejnosti je znám především díky své knize \"Politický muž (1960)\" a tím, že spolupracoval se Steinem Rokkanem na teorii konfliktních linií společnosti.\n\nLipset svou kariéru zahájil v roce 1946, když začal přednášet na univerzitě v Torontu. Poté se v roce 1948 přesunul na kalifornskou univerzitu Berkeley. Svůj doktorát obhájil na Columbijské univerzitě, kde zůstal několik let a pracoval ve zdejším \"Bureau of Applied Social Research\". Na univerzitě Berkeley působil jako profesor sociologie a zde rovněž vedl Institut mezinárodních vztahů. Od roku 1966 profesorem politologie a sociologie na Harvardově univerzitě, a to až do roku 1975, kde začal působit jako profesor politologie a sociologie na Stanfordově univerzitě.\n\nLipset byl členem několika odborných společností v USA i dalších státech. Mezi ně lze počítat americkou akademii věd, Americkou filosofickou společnost, Americkou akademii umění a věd. Jako jediný vedl jak Americkou sociologickou asociaci (1992-93), tak Americkou asociaci politických věd (1979-80).\n\n\n"}
{"id": "500063", "url": "https://cs.wikipedia.org/wiki?curid=500063", "title": "Milan Kučan", "text": "Milan Kučan\n\nMilan Kučan (* 14. leden 1941 Križevci) je slovinský právník a politik zastávající v minulosti úřad prezidenta Republiky Slovinsko.\n\nKučan se narodil ve vesnici Križevci nedaleko jugoslávsko-maďarské hranice. Vyrůstal v učitelské rodině, o otce přišel za druhé světové války, když ho jako partyzána popravili nacisté. Základní a střední vzdělání získal v Murské Sobotě, v roce 1964 absolvoval práva na lublaňské univerzitě. Ihned po skončení studia začal působit v \"Socialistickém svazu mládeže Slovinska\", jehož předsedou byl v letech 1968 až 1969. Následovalo působení na sekretariátu \"Socialistického svazu pracujícího lidu\", kde byl předsedou v letech 1973 až 1978, působení ve funkci předsedy parlamentu (1978 - 1982) a odchod do Bělehradu, kde v letech 1984 až 1986 vykonával funkci slovinského zástupce v předsednictvu Ústředního výboru Svazu komunistů Jugoslávie (CK SKJ). Jako představitel nové generace stranických funkcionářů se pak – společně se Slobodanem Miloševićem – dostal do popředí především v souvislosti se 13. kongresem SKJ v červnu 1985.\n\nV průběhu roku 1986 se liberálům uvnitř slovinských komunistů podařilo obsadit významné stranické funkce. Z funkce byl donucen odstoupit také představitel tvrdé linie – předseda Svazu komunistů Slovinska (ZKS) France Popit. Kučan si postupně začal uvědomovat nutnost reformy strany, státu a federace. Na 20. zasedání ústředního výboru SKJ koncem ledna 1989 došlo k otevřenému střetu mezi Kučanem a Miloševićem, v němž se ukázalo, že Slovinci jsou ve své snaze o dosažení politického pluralismu v republikách osamoceni. V polovině prosince 1989 pak chtěli srbští nacionalisté uspořádat v Lublani demonstraci s odůvodněním, že chtějí vysvětlit slovinské veřejnosti podstatu krize v Kosovu – ve skutečnosti však měly být pouze připraveny podmínky pro odstranění slovinských liberálních komunistů kolem Kučana. Kučan opustil komunistickou stranu v prosinci 1989, aby v následujících volbách do republikového Předsednictva byl bezpartijním kandidátem. Ve funkci předsedy ZKS ho nahradil Ciril Ribičič. Ještě v lednu 1990 však Kučan předložil na 14. kongresu SKJ za slovinské komunisty návrh na konfederalizaci SKJ.\n\nV dubnu 1990 se ve Slovinsku konaly první demokratické parlamentní volby po druhé světové válce a spolu s nimi i volby pětičlenného republikového Předsednictva. Předseda Předsednictva měl být zvolen absolutní většinou, přičemž do případného druhého kola postupovali dva nejúspěšnější kandidáti z prvního kola. Kučan zvítězil ve druhém kole nad Jože Pučnikem, kandidátem DEMOSu.\n\nVzhledem k vývoji situace v průběhu roku 1990 připravilo vojenské velení Jugoslávské lidové armády (JNA) plán zatčení Kučana, Tuđmana a dalších představitelů obou republik. K otevřenému střetu nedošlo, ale bylo zřejmé, že armáda bude vystupovat jako strážce jugoslávské jednotnosti; jednotnost se však také projevila v základních otázkách i u slovinské politické elity.\n\nKučan patřil spolu s ministrem zahraničí Rupelem, premiérem Peterlem a předsedou parlamentu Bučarem k odpůrcům vypsání referenda o samostatnosti Slovinska. DEMOSu se však návrh podařilo v parlamentu prosadit a proběhlé referendum vyjádřilo vůli Slovinců opustit federaci. Navzdory původnímu nesouhlasu se všichni představitelé Slovinska cítili výsledky referenda vázáni a došlo k přípravám osamostatnění. Hrozbu oddělení Slovinska si uvědomovala také JNA, která zahájila odzbrojování složek slovinské policie a teritoriální obrany. Kučan společně s ministrem obrany Janšou však již v minulosti provedli kroky, kterými bylo přibližně třicet procent vojenského materiálu slovinské Teritoriální obrany uchráněno před vydáním Jugoslávské lidové armádě.\n\nKučan pak – spolu s dalšími – zastupoval Slovinsko při uzavření Brionské dohody. V říjnu 1991 pak za Slovinsko oznámil vůli všech tří komor slovinského parlamentu opustit SFRJ.\n\nSlovinská ústava pak v prosinci 1991 zavedla na místo předsedy Předsednictva funkci prezidenta, kterým se ve volbách v roce 1992 a 1997 stal v vždy prvním kole právě Milan Kučan. Obava z Kučanova vítězství v přímých volbách má však svůj přímý důsledek ve slovinské ústavě, kde jsou pravomoci prezidenta vymezené velmi úzce. Kučan se jako prezident zasazoval o vstup Slovinska do Evropské unie a Severoatlantické aliance. V roce 2002 ho ve funkci prezidenta vystřídal Janez Drnovšek.\n\nDnes je Kučan mimo jiné člen Madridského klubu, předseda Fóra 21, člen Balkánského politického klubu nebo Mírového institutu Šimona Perese.\n\nKučan je ženatý, má dvě dcery a jednoho vnuka.\n\n\n"}
{"id": "500066", "url": "https://cs.wikipedia.org/wiki?curid=500066", "title": "Henryk Muszyński", "text": "Henryk Muszyński\n\nHenryk Muszyński [henryk mušyňský] (nar. 20. března 1933 v Kościerzyně) - arcibiskup metropolita hnězdenský, polský primas; kustod ostatků svatého Vojtěcha v Hnězdně.\n\nNarozen 20. března 1933 v Kościerzyně na Pomoří považuje se za Kašuba a \"lokálního vlastence\". S mateřskou Chełmińskou diecézí byl svázán do roku 1987.\n\nAbsolvoval Katolickou univerzitu v Lublinu a také Papežskou univerzitu Gregoriana. Kněžské svěcení přijal 28. dubna roku 1957. V roce 1967 obhájil doktorát z teologie na Studium Biblicum Franciscanum v Jeruzalému a v roce 1973 doktorát z biblistiky v Římu. V roce 1986 obdržel profesuru ve Varšavě. 25. dubna 2008 získal doktorát honoris causa na Univerzitě Kazimíra Velkého v Bydhošti.\n\nJe považován za jednoho z nejlepších polských církevních expertů k otázkám Evropské unie. Henryk Muszyński je spoluautorem (společně s Danutou Hübner a Tadeuszem Pieronkiem) brožury „10. obtížných otázek o Evropu a Polsko”, kterou v roce 2002 měl povinně obdržet každý polský probošt.\n\n19. prosince 2009 byl jmenován papežem Benediktem XVI. primasem Polska a vystřídal na tomto místě kardinála Józefa Glempa. Ve shodě s papežským privilegiem z roku 1749 mohl obléci červenou kleriku i když není kardinálem.\n\nHenryk Muszyński patří mezi liberálnější polské církevní hierarchy. Propaguje tolerance vůči nekřesťanským náboženstvím a respektování odlišných kultur. Je zastáncem reforem druhého vatikánského koncilu (1962-1965). Nicmeně názory Henryka Muszyńského k hlavním otázkám současné občanské debaty v Polsku jsou vnímané jako radikální. Patří mezi ně zpochybňování rozhodnutí Evropského soudu pro lidská práva nebo nepřatelské výpovědi na adresu homosexuálů .\n\n"}
{"id": "500068", "url": "https://cs.wikipedia.org/wiki?curid=500068", "title": "Cameltoe", "text": "Cameltoe\n\nCamel toe je anglický slangový výraz, který se používá k popisu obrysu velkých stydkých pysků, který může být u žen viděn přes těsné oblečení. Obdobná situace může nastat u mužů, kterým může být vidět přes tenké oblečení obrys varlat; v anglickém slangu se to označuje jako \"moose knuckle\" . Do češtiny by se dal výraz \"camel toe\" přeložit jako „velbloudí kopýtko“; používá se také výraz „velbloudí noha“.\n\nPříčiny vzniku \"camel toe\" nejsou vždy zřejmé. K jeho vzniku běžně dochází v důsledku nošení těsného a přiléhavého oděvu, jako jsou třeba těsné džíny, šortky, spodní prádlo, plavky, sportovní elastické kalhoty, punčochy, mokré oblečení či v důsledku intenzivního cvičení v těsném oblečení. Díky kombinaci anatomických faktorů a přiléhavosti tkaniny v oblasti kolem stydké štěrbiny, tak může dojít k tomu, že oblast rozkroku svým vzhledem připomíná kopyto velblouda nebo jiného sudokopytníka.\n\nCameltoe se ať už jako výraz, či explicitně znázorněný, objevuje v americké kultuře, ale i v kultuře německy mluvících zemí. Výraz se objevil například ve filmu \"Pan Rosnička\" (\"The Weather Man\"), kde hraje významnou roli v rozvoji děje. Ve filmu \"Superbad\" se naopak vyskytuje pánská podoba \"camel toe\" a hlavní dva protagonisté jsou označováni jako \"camel tail\". Ve filmu \"Scary Movie 2\" je \"camel toe\" popsán jako bojová technika. \"Camel Toe\" je pak komediální album \"The Bob & Tom Show\".\n\n\n"}
{"id": "500070", "url": "https://cs.wikipedia.org/wiki?curid=500070", "title": "Mordechaj Maisel", "text": "Mordechaj Maisel\n\nMordechaj ben Šemuel Maisel (1528 Praha – 13. března 1601 Praha), hebrejsky מרדכי בן שמואל מייזל, zkráceně Mordechaj Maisel, byl jednou z nejvýznamnějších osobností v historii pražské a české židovské komunity. Pocházel z rodiny, která se usadila v Praze pravděpodobně již v patnáctém století. Stal se úspěšným obchodníkem a bankéřem, mezi jehož klienty patřilo mnoho českých šlechticů a členů panovnického rodu. Nakonec se stal „dvorním Židem“ císaře Rudolfa II. Byl také dlouholetým členem židovské rady starších a posléze primasem Židovského města pražského.\n\nZa jeho působení došlo k nebývalému rozkvětu židovské komunity v Praze, ale i v Čechách. Zasloužil se také významně o výstavbu a dostavbu pražského ghetta, financoval stavbu několika synagog (Vysoká, Maiselova), vybudoval tzv. Židovskou radnici, nemocnici, tři klausy (studovny), do kterých povolal jako hlavní teologickou a pedagogickou autoritu rabbiho Jehudu Löwa ben Becalela (známý více jako rabi Löw). Také na své náklady nechal vydláždit hlavní ulice v tehdejším Židovském městě, což byla do té doby věc velice neobvyklá. Podporoval tehdejší vědu a umění, ale také drobné řemeslníky a obchodníky, kterým půjčoval peníze za velice výhodných podmínek. Za své služby získal od císaře řadu privilegií, mimo osobní standartu (která byla umístěna v jeho synagoze) také právo naložit se svým majetkem (který se odhadoval na půl milionu zlatých) podle vlastní vůle a odkázat ho komukoliv. Maisel totiž zůstal bezdětný. Císař Rudolf II. však tento svůj dekret nakonec sám nerespektoval. Když Mordechaj Maisel v roce 1601 zemřel – přesto, že se císař sám zúčastnil jeho pohřbu, což bylo v tehdejším historickém kontextu naprosto bezprecedentní – neváhal o několik dnů později nařídit konfiskaci celého jeho jmění. \n\nŽivot a skutky Mordechaie Maisela jsou zaznamenány ve významné kronice Davida Ganse \"Cemach David\" („Ratolest Davidova“). Maisel je zde v humorné narážce na své jméno a vyhlášené bohatství nazván aramejským epitetem \"Achbara di šachav al addinarin\", tedy „myš, která leží na penězích“ (\"Maisel\" znamená v jazyce jidiš „myška“).\n\nJeho přímý příbuzný, nejpravděpodobněji prasynovec Eliáš ben Šemuel Maisel, byl významnou vůdčí osobností židovské obce v Kolíně.\n\n"}
{"id": "500072", "url": "https://cs.wikipedia.org/wiki?curid=500072", "title": "Jurij Žirkov", "text": "Jurij Žirkov\n\nJurij Valentinovič Žirkov (rusky ; *20. srpna 1983, Tambov, Tambovskaja oblasť) je profesionální ruský fotbalový záložník hrající v současnosti v ruské lize za klub Zenit Petrohrad. Hraje na pozici levého záložníka, ale může zaskakovat i jako levý obránce.\nZa rok 2008 získal ocenění „Fotbalista roku“ v Rusku podle novin \"Futbol\". Účastník EURA 2008.\n\nS fotbalem začínal v klubu Spartak Tambov. Poté přestoupil do CSKA Moskva, se kterým vyhrál Pohár UEFA 2004/05, když ve finále proti Sportingu vstřelil vítězný gól. V roce 2008 byl mezi 30 nominovanými o cenu pro nejlepšího hráče Evropy. V létě 2009 přestoupil do Chelsea za 22 milionů eur a podepsal smlouvu na 4 roky.\n\nŽirkov debutoval v A-mužstvu ruské reprezentace 9. 2. 2005 v přátelském utkání v Cagliari proti týmu Itálie (porážka 0:2).\n\nZúčastnil se EURA 2008 ve Švýcarsku a Rakousku, kde Rusko podlehlo v semifinále Španělsku 0:3.\nHrál i na EURU 2012 v Polsku a na Ukrajině, kde Rusové vypadli již v základní skupině A.\nPředstavil se i na MS 2014 v Brazílii, kde odehrál 1 zápas (proti Jižní Koreji, remíza 1:1).\n\n\n"}
{"id": "500076", "url": "https://cs.wikipedia.org/wiki?curid=500076", "title": "Curtiss F6C Hawk", "text": "Curtiss F6C Hawk\n\nCurtiss F6C Hawk byl americký dvouplošný stíhací letoun. Vyrobeno bylo 9 prototypů (A6968-6972, 6975-6976). Z devíti objednaných strojů byly poslední čtyři dokončeny jako F6C-2, A6970 a A6972 byly upraveny na F6C-3 a A6968 byl upraven na prototyp F6C-4.\n\n"}
{"id": "500083", "url": "https://cs.wikipedia.org/wiki?curid=500083", "title": "Seznam představitelů Egypta", "text": "Seznam představitelů Egypta\n\nSeznam představitelů Egypta zahrnuje egyptské prezidenty, krále, ale i autonomně vládnoucí sultány a osmanské místokrále. Jako oficiální představitelé nebo hlavy státu jsou považování až králové, jelikož v roce 1922 byla vyhlášena nezávislost.\n\nNa začátku první světové války v roce 1914 prohlásila Velká Británie do té doby formálně pod osmanskou říši patřící autonomní Egypt jako svůj protektorát jako sultanát Egypt. Abbás II. Paša byl sesazen a k vládě byl dosazen jeho strýc Husejn Kamil. Tím si Britové upevnili svou moc v Egyptě. \n\nOficiální titul egyptského panovníka byl: \"z milosti boží, sultán Egypta a Súdánu\"\n\n9. října 1917 po smrti sultána Husejna Kamila se sultánem stal jeho mladší bratr Fuad I. (ještě za první světové války), jelikož jeho jediný syn se vzdal práva na trůn.\n\nZměn po první světové válce se pokusili využít nacionalisté a v roce 1919 vyslali delegaci, která dostala název Wafd, na Pařížskou mírovou konferenci, kde požádali o uznání nezávislosti Egypta. Velká Británie s tímto krokem nesouhlasila, ale o tři roky později tlaku nacionalistů ustoupila.\n\nDíky tomu posléze vypukla v roce revoluce, kterou vedl Saad Zaghloul a tak byla 28. února 1922 vyhlášena pod vládou sultána Fuada I. samostatnost Egyptu jako Egyptské království a titul sultána byl změněn na titul krále (\"malik\"). Ústava, která byla přijata o rok později, však dala panovníkovi právo libovolně rozpouštět parlament, což vedlo k nestabilitě následujících vlád. Z delegace Wafd se mezitím stala nejvýznamnější strana v zemi, která působila v parlamentu jako hlavní králova opozice. Saad Zaghloul, který ji v roce 1919 v Paříži vedl, se v roce 1924 stal prvním ministerským předsedou Egypta.\n\nOficiální titul egyptského panovníka byl: \"z milosti boží, král Egypta a Súdánu, vládce Nubie, Darfúru a Kordofánu\"\n\nKrálovský titul se dědil v dynastii Muhammada Alího a pouze mužskými příslušníky rodu podle salického práva.\n\nV červnu 1953 se Nadžíb oficiálně prohlásil se za prezidenta republiky Egypt. Po vzniku republiky se začaly spory mezi Nadžíbem a Násirem, které vyvrcholily 23. února 1954, kdy Nadžíb složil funkce prezidenta i premiéra. Po Nadžíbově resignaci revoluční rada dosadila na křeslo ministerského předsedy Násira, prezident zvolen nebyl. Nadžíb dostal od rady domácí vězení, které mu mělo zabránit ve znovuzískání moci. Občané Egypta se ale začali bouřit a požadovali Nadžíbův návrat. Následkem těchto demonstrací se uvnitř revoluční rady utvořila skupina, která požádala Násira, aby vyhlásil svobodné volby, ve kterých bude zvolen prezident i předseda vlády. Násir volby povolil, Nadžíb byl zvolen prezidentem. Za pomoci malé skupinky lidí z armády s Násirovi však během osmi měsíců podařilo získat moc zpět a v říjnu 1954 se sám prohlásil za vůdce Egypta. 16. ledna 1956 byl Gamal Abd an-Násir zvolen egyptským prezidentem.\n\n"}
{"id": "500086", "url": "https://cs.wikipedia.org/wiki?curid=500086", "title": "Melchisedech", "text": "Melchisedech\n\nMelchisedech ( , ekumenickém překladu bible Malkísedek) je biblická postava z knihy Genesis , kde se setkává s Abramem (později přejmenovaným na Abraháma), žehná mu a přijímá desátek.\nJe označen jako „král a velekněz nejvyššího“ (je zde použito \"el Eljon\", nikoli JHVH), kterého uctívá chlebem a vínem. \nŽidovská tradice ztotožňuje Melchisedecha s Noemovým synem Šémem. Kristus je v 5. kapitole Listu Židům označován jako \"kněz podle řádu Melchisedechova\". \nVe mši Římskokatolické církve v I. eucharistické modlitbě se Kristova oběť přirovnávána k oběti Melchisedechově podle citace Žalmu 110:4 v listu Židům - ; ; .\n\n\"Sedech\" bylo jméno Jeruzaléma a Melchi-sedech byl titul udělený jeho králi. \n\nV mormonismu je pro věřící možno získat tzv. Melchisedechovo kněžství.\n"}
{"id": "500088", "url": "https://cs.wikipedia.org/wiki?curid=500088", "title": "Organisation professionnelle des transports d'Île-de-France", "text": "Organisation professionnelle des transports d'Île-de-France\n\nOrganisation Professionnelle des Transports d'Île-de-France (zkratka Optile) (česky: \"Profesní organizace dopravy v Île-de-France\") je asociace soukromých autobusových přepravců, kteří zajišťují autobusovou dopravu v regionu Île-de-France. V roce 2005 v ní bylo organizováno přes 90 společností. Zatímco společnost RATP zajišťuje autobusové spojení v Paříži a přilehlých předměstích, Optile slouží především pro vzdálenější předměstí. Na plnění jeho závazků v oblasti veřejné dopravy dohlíží Syndicat des transports d'Île-de-France (STIF), od kterého Optile obdrřel v roce 2008 příspěvek ve výši 491 milionů eur. \"Optile\" je rovněž obchodní jméno celkové autobusové dopravní sítě provozované tímto svazem, přičemž jednotliví dopravci mohou požívat i vlastní označení své sítě.\n\nSdružení Optile vzniklo v říjnu 2000 spojením \"Association Professionnelle des Transporteurs Routiers\" (Profesní sdružení autobusových dopravců) (APTR) a \"Association pour le Développement et l'Amélioration des Transports en Région Île-de-France\" (Sdružení pro rozvoj a zlepšení dopravy v regionu Île-de-France) (ADATRIF).\n\nOptile byl vytvořen, aby zastupoval jeho členské firmy u svazu STIF. Koordinuje činnost autobusových dopravců, reguluje dopravní síť, spravuje finance vyplácené svazem STIF a zajišťuje ekonomickou udržitelnost svých podniků. Rovněž podporuje a propaguje značku \"Optile\" mezi zákazníky.\n\n\n\nTéměř všechny tratě sdružení Optile přijímají jízdenky Carte Orange a Ticket t+.\n\n"}
{"id": "500091", "url": "https://cs.wikipedia.org/wiki?curid=500091", "title": "KwaZulu-Natal", "text": "KwaZulu-Natal\n\nKwaZulu-Natal je jednou z devíti provincií Jihoafrické republiky s pohnutou historií válek domorodých Zulů s bílými Bury a Brity. Je nazývána zahradou JAR pro svou rozmanitost, Dračí hory i nádherné pláže na pobřeží Indického oceánu\nVelká část provincie je dávným domovem národa Zulů, kteří zde vybudovali i své království. Z něj na sklonku 19.století Britové vytvořili svůj protektorát Zululand. Později byl začleněn do již zrušené provincie Natal .\n\nKwaZulu-Natal vznikla z původní provincie Natal v roce 1995. Její rozloha je 92 100 km².\n\nV roce 2011 na území provincie žilo 10 267 300 obyvatel. Největším městem je Durban, založený jako přístav roku 1824, kde žije přes 3,4 milionů lidí. Hlavním městem je Pietermaritzburg, založený roku 1838. Žije zde zhruba 223 000 obyvatel.\n\nHraničí s dalšími třemi provinciemi Jihoafrické republiky (na jihu je Východní Kapsko, na západě hraničí se Svobodným státem a na severu s provincií Mpumalanga). Další hranice má se samostatnými státy Lesotho a na severovýchodě se Svazijskem a Mosambikem. Východní stranu provincie omývají vlny Indického oceánu. Právě oceán je příčinou velmi příjemného klimatu.\n\n"}
{"id": "500095", "url": "https://cs.wikipedia.org/wiki?curid=500095", "title": "Národní park Rago", "text": "Národní park Rago\n\nNárodní park Rago je se 167 km² jedním z nejmenších norských národních parků. Nachází se nedaleko městečka Fauske v kraji Nordland za polárním kruhem. Leží u hranic se Švédskem, východně od mezinárodní silnice E6. Bezprostředně sousedí s největším švédským národním parkem Padjelanta a spolu s dalšími přilehlými švédskými národními parky Sarek a Stora Sjöfallet.\n\nÚzemí národního parku je členité a velmi rozmanité, nalezneme zde velmi strmé hory a hluboko zaříznutá údolí, jezera propojená horskými řekami s vodopády. Níže položené oblasti jsou zarostlé borovicovým lesem, ve vyšších polohách už dominují skalní plotny poseté bludnými balvany, srázy a nevelké ledovce. Nejvyšším bodem je hora Rago (1312 m).\n\nV místních lesích žijí losi, nad úrovní lesa se pasou sobi, pravidelně zde přebývá rosomák, vzácněji je k vidění rys, vydra, norek, kuna lesní, liška, hranostaj nebo lasice.\n\n"}
{"id": "500097", "url": "https://cs.wikipedia.org/wiki?curid=500097", "title": "Mánička", "text": "Mánička\n\nVýraz Mánička může mít několik významů:\n\n"}
{"id": "500098", "url": "https://cs.wikipedia.org/wiki?curid=500098", "title": "Seznamy starověkých vladařů", "text": "Seznamy starověkých vladařů\n\nZde je seznam dokumentů, uvádějících v posloupnosti vladaře některých starověkých států:\n\n\n"}
{"id": "500099", "url": "https://cs.wikipedia.org/wiki?curid=500099", "title": "NGC 20", "text": "NGC 20\n\nNGC 20 je čočková galaxie v souhvězdí Andromedy. Její zdánlivá jasnost je 13,1 mag.\n\nGalaxii objevil asistent Williama Parsonse R. J. Mitchell 18. září 1857. Jako objevitel je někdy uváděn William Parsons. Objevená galaxie byla zařazena do katalogu NGC jako NGC 20. Galaxie je také někdy označována jako NGC 6, kterou objevil Lewis Swift 20. září 1885, tedy až 28 let po objevu NGC 20. Swiftovo pozorování bylo nepřesné a jedná se o stejný objekt.\nZa velmi dobrých podmínek je třeba dalekohled o průměru nejméně 25 cm a i v něm se galaxie jeví pouze jako mlhavý obláček.\n\n\n"}
{"id": "500101", "url": "https://cs.wikipedia.org/wiki?curid=500101", "title": "Pubické ochlupení", "text": "Pubické ochlupení\n\nPubické ochlupení (: \"pubes\") je ochlupení rostoucí v oblasti genitálií, třísel a někdy i na horní části stehen (u dospělé ženy se pubické ochlupení vyskytuje na stydkém pahorku a velkých stydkých pyscích). Jedná se o druhotný pohlavní znak, který se začíná projevovat v období puberty. Na rozdíl od vlasů dorůstá pubické ochlupení pouze 3 až 8 centimetrů a má jinou strukturu. Růst pubického ochlupení je daný hormony a jeho intenzita se rozděluje do pěti stupňů podle tzv. Tannerovy stupnice, zavedené britským pediatrem Jamesem Tannerem.\n\nTannerova stupnice (klasifikace) stádií vývoje pubického ochlupení má následujících pět stupňů. Rob, Martan a Citterbart ve své knize \"Gynekologie\" zmiňují projev u žen v následujících stádiích:\n\nUpravování nebo úplné odstranění pubického ochlupení se stalo v mnoha kulturách běžné či zvykem. V islámských společenstvích je odstraňování pubického ochlupení náboženstvím podporovanou praktikou. Odstraňování pubického ochlupení se označuje jako depilace (pokud jsou odstraňovány pouze viditelné chloupky) či epilace (pokud je odstraněno ochlupení i s kořínky). Upravování a odstraňování však není pouze doménou žen, ale existuje i u mužů. Mezi důvody odstraňování pubického ochlupení patří hygiena, estetika, tradice, náboženství a sexuální praktiky.\n\n\n"}
{"id": "500103", "url": "https://cs.wikipedia.org/wiki?curid=500103", "title": "Gauteng", "text": "Gauteng\n\nGauteng, tedy Země zlata, je jedna ze devíti provincií Jihoafrické republiky. Je rozlohou nejmenší, ale je nejlidnatější a nejdůležitější hospodářskou oblastí JAR. Jejím centrem je velkoměsto s mrakodrapy Johannesburg, jehož součástí je ve světě známé svou krvavou historií předměstí Soweto.. Hlavním městem provincie je Pretoria.\nGauteng vznikla z původní provincie Pretoria-Witwatersrand-Vereininging v roce 1994. Její rozloha je 18 178 km².\n\nV roce 2011 na území provincie žilo 10 451 713 obyvatel. Největším městem je Johanessburg, založený zde jako osada horníků po nálezu zlata v roce 1886. Už o 14 let později zde žilo 250 000 obyvatel. Hlavním městem je Pretoria, založená roku 1855 Búrským generálem Marthinusem Pretoriusem. Je zde řada vládních budov, paláců, místem inaugurace prvního černošského prezidenta Nelsona Mandely.\n\nHraničí s dalšími čtyřmi provinciemi Jihoafrické republiky Na západě je Severozápadní provincie, na jihu hraničí se Svobodným státem, na východě s provincií Mpumalanga a na severu je Limpopo. Je provincií vnitrozemskou, daleko od pobřeží Indického oceánu.\n\nŽije zde 1,9 milionů národa Zulové, jejichž prohranou bitvu s bílými Bury připomíná zdejší muzeum Voortrekker Minument.\n\n"}
{"id": "500110", "url": "https://cs.wikipedia.org/wiki?curid=500110", "title": "Jahoda (rozcestník)", "text": "Jahoda (rozcestník)\n\nJahoda může být:\n\n"}
{"id": "500115", "url": "https://cs.wikipedia.org/wiki?curid=500115", "title": "Oxid sodný", "text": "Oxid sodný\n\nOxid sodný (NaO) je jediný oxid sodíku.\n\nJe to za normálních podmínek bílá krystalická látka. Její krystaly, podobně jako krystaly všech oxidů alkalických kovů, mají tzv. antifluoritovou strukturu, což znamená, že pozice aniontů a kationtů v krystalové mřížce jsou zcela obrácené, než je tomu u fluoridu vápenatého (CaF). Sodíkové kationty tvoří středy tetraedrů, neboť jsou připojeny na 4 atomy kyslíku, zatímco kyslíkové atomy tvoří středy krychle, neboť jsou navázány na 8 sodíkových iontů. Za vysokých teplot se rozkládá na peroxid sodný a sodík.\n\nS vodou bouřlivě reaguje za vzniku hydroxidu sodného (je to vlastně jeho anhydrid):\nPři kontaktu s očima, pokožkou a sliznicí dýchací soustavy je silně dráždivý a zejména prášková forma může snadno způsobit zdravotní potíže. Vdechnutí většího množství dokonce může vyvolat plicní edém.\n\nTento oxid je možné připravit např. reakcí oxidu dusného se sodíkem:\n\nTaktéž je ho možné jej připravit tepelným rozkladem uhličitanu sodného:\n"}
{"id": "500119", "url": "https://cs.wikipedia.org/wiki?curid=500119", "title": "Aššur-uballit II.", "text": "Aššur-uballit II.\n\nAššur-uballit II. (akkad. \"Aššure, udrž naživu\") byl poslední král Novoasyrské říše. Ovládal poslední asyrské město Harran (mezi roky 612 a 609 př. n. l.), do kterého se stáhly zbytky asyrských jednotek po dobytí Ninive spojenou babylonsko-médskou armádou r. 612 př. n. l.\n\nVe spojení s egyptskými silami byla Aššur-uballitova vojska schopna bránit Harran před babylonsko-médskými útoky po pádu Ninive. Avšak po odchodu Egypťanů zpět do vlasti r. 610 př. n. l. Babyloňané a Médové znovu na město zaútočili a dobyli ho.\nAsýrie znovu požádala Egypt o pomoc a ten opět vyslal k Harranu svou armádu. Judský král Jóšijáš uzavřel spojenectví s Babylonem a pokusil se zablokovat egyptským silám pod vedením faraona Neka II. cestu na sever. Byl však poražen a zabit v bitvě u Meggida. Neko II. pochodoval dále na sever a spojil se s Aššur-uballitovými vojsky k obléhání Harranu. Byli však poraženi a Egypťané se poté stáhli do Sýrie. Aššur-uballit II. mizí z historických záznamů a s ním končí i Asyrská říše. Je možné, že zahynul během obléhání Harranu kolem r. 609 př. n. l.\n\nI když je jisté, že Aššur-uballit II. byl člen asyrské královské rodiny a zastával funkci \"tartana\" (generála) v asyrské armádě před tím, než se vyhlásil králem, existují pochyby zda byl či nebyl bratr Sín-šarra-iškúna, který vládl Asýrii v letech 623 - 612 př. n. l. Přijal trůnní jméno po Aššur-uballitu I., asyrském králi ze středoasyrského období, jemuž se podařilo svrhnout mitannskou nadvládu kolem r. 1330 př. n. l.\n\n"}
{"id": "500121", "url": "https://cs.wikipedia.org/wiki?curid=500121", "title": "Pohl", "text": "Pohl\n\nPříjmení Pohl ([\"pól\"], Pohlová) nosí více osobností:\n\n\n"}
{"id": "500122", "url": "https://cs.wikipedia.org/wiki?curid=500122", "title": "Mpumalanga", "text": "Mpumalanga\n\nMpumalanga je jednou z devíti provincií Jihoafrické republiky. \nLeží na východě země v sousedství Mosambiku a je vyhlášená množstvím národních parků se zvěří, mnoha horami, kaňony a památkami. \n\nMpumalanga vznikla z původní provincie Východní Transvaal v roce 1994. Její rozloha je 79 490 km². V roce 2007 na území provincie žilo 3 643 435 obyvatel. Žije zde 800 000 příslušníků národa Zulové. Hlavním městem je Nelspruit v údolí Krokodýlí řeky.\n\nHraničí s dalšími čtyřmi provinciemi Jihoafrické republiky (na jihu je KwaZulu-Natal, na severu hraničí s provincií Limpopo, na západě s provincií Gauteng a na jihozápadě je Svobodný stát. Je provincií vnitrozemskou, od pobřeží Indického oceánu ji oddělují státy Svazijsko a Mosambik.\n\nV provincii jsou překrásné vodopády Mac Mac Falls, vyhlídková trasa Panorama Route, zajímavý svou bizarností je soutok řek Blyde a Treur a zejména lákadlem turistů je třetí největší kaňon světa Blyde River Canyon. Je zde také rozlehlý Krugerův národní park.\n"}
{"id": "500126", "url": "https://cs.wikipedia.org/wiki?curid=500126", "title": "Lenka Šulová", "text": "Lenka Šulová\n\nProf. PhDr. Lenka Šulová, CSc. (* 1954, Jablonec nad Nisou) je česká psycholožka.\n\nAbsolvovala jednooborové studium psychologie na Filozofické fakultě Univerzity Karlovy, specializace klinická a sociální psychologie. V roce 2004 proběhlo habilitační řízení a byla publikována habilitační práce \"Raný psychický vývoj dítěte\" (Praha, Karolinum, 2004). Žije a působí v Praze.\n\nV současnosti se věnuje soukromé psychologické praxi a vede oddělení sociální psychologie na katedře psychologie FF UK v Praze, kde zabezpečuje např. tyto předměty:\n\n1979-2004 psycholog pro děti v náhradní rodinné péči\n1986-1992 externí poradce manželské a předmanželské poradny (problematika\n„extrémně mladých manželství „)\n1986-1992 spolupráce s Psychologickou poradnou pro vysokoškoláky1990-současnost – výcviková činnost a personální poradenství\nV současnosti se profesorka Šulová věnuje i řadě mezinárodních projektů, např. Česko-francouzské srovnávací studii (spolupráce s Université Le Mirail, v Toulouse).\nDále je členkou Evropského výboru IPPF, Českomoravské psychologické společnosti (ČMPS), členkou rady Nadace profesora Matějčka, GA UK, aj.\nVěnuje se též organizaci různých mezinárodních konferencí a kongresů, např. Compagnes en transision (Hanoi, 2006), Association Internationale de Formation et de Recherche en Education Familiale (Toulouse, 2009)\n\nStěžejní publikace prof. Šulové se věnuje ranému vývoji dítěte, s akcentem na prvotní kontakt a primární vztahy s rodiči. Autorka postupně věnuje pozornost vývoji dítěte od prenatálního období do předškolního věku. Dále popisuje vývoj dětské řeči a dětské motoriky, sociální vývoj dítěte v rodině, význam rodiny pro zařazení dítěte do lidské společnosti a dysfunkce rané interakce. V samostatné kapitole je prezentován historický přehled výzkumu vývoje rané interakce a vztahu rodičů s dítětem.\nJakožto studentka profesorů Matějčka, Langmeiera, Dunovského či Odehnala si uvědomuje význam rané dysfunkční interakce mezi dítětem a jeho primárním sociálním prostředím. Tato problematika se stává v tomto díle ústředním tématem.\nPodle autorky jsou primární vztahy mezi dítětem a rodiči významné pro jeho další socio-emocionální vývoj. Tvorba těchto vazeb je však často znesnadněna vlivy vyplývajícími ze sociálního kontextu.\nTyto příčiny autorka dělí na dvě základní skupiny:\n\nEtická komise Filozofické fakulty UK vedla s prof. Šulovou řízení kvůli podezření z plagiátorství. Prof. Šulová měla ve svých publikacích vydávat cizí myšlenky za vlastní, bez odkazu na zdroj kopírovat části kvalifikačních prací svých studentů či se dopustit dalších provinění proti etice vědecké práce. V případě kopírování cizích myšlenek etická komise seznala, že nešlo o přisvojování si myšlenek, ale formulací, v případě doslovného přebírání pasáží z kvalifikačních prací komise obvinění potvrdila a konstatovala neetičnost takového jednání.\n\n\n"}
{"id": "500129", "url": "https://cs.wikipedia.org/wiki?curid=500129", "title": "Emeritura", "text": "Emeritura\n\nEmeritura znamená knižně \"výslužba, penze\". Etymologicky souvisí se slovem meritum = to, co zasluhuje pozornost/má hodnotu.\n\nPřídavné jméno emeritní (zkratka em., \"\", příčestí od emerēre < \"e[x]-\" + \"merēre\" = zasluhovat) se používá ve významech \"vysloužilý, bývalý, zasloužilý, ve výslužbě, čestný\". Neznamená automaticky, že je osoba zbavena všech svých předešlých pracovních práv a povinností.\n\nPříklady:\n\n"}
{"id": "500130", "url": "https://cs.wikipedia.org/wiki?curid=500130", "title": "Jiří Vyvadil", "text": "Jiří Vyvadil\n\nJiří Vyvadil (* 2. srpna 1954 Praha) je český právník a politik, v 90. letech 20. století předseda Československé strany socialistické a poslanec České národní rady a Poslanecké sněmovny za koalici Liberálně sociální unie, později za ČSSD, v letech 1996–2000 senátor za obvod č. 2 – Sokolov, poté do roku 2006 soudce různých stupňů až po Nejvyšší správní soud.\n\nVystudoval Právnickou fakultu Univerzity Karlovy v Praze. Po promoci nastoupil jako podnikový právník do PZO Motokov, poté se stal advokátem v Chebu.\n\nPo třináct let byl členem Československé strany socialistické. V letech 1984–1990 pracoval jako tajemník poslaneckého klubu ČSS ve Federálním shromáždění a České národní radě. V roce 1990 po krátkou dobu předsedal ČSS. V březnu 1990 ho sjezd ČSS zvolil předsedou strany. Strana ale ve volbách v roce 1990 neuspěla a nezískala parlamentní zastoupení. Počátkem roku 1991 Vyvadil na svou funkci rezignoval.\n\nVe volbách v roce 1992 byl zvolen do České národní rady (volební obvod Středočeský kraj) na kandidátní listině koalice LSU, do níž patřila i Československá strana socialistická, jejímž byl členem.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Byl členem ústavněprávního výboru sněmovny. Již v září 1992 opustil poslanecký klub LSU a od listopadu zasedal spolu s Pavlem Hiršem a několika bývalými členy republikánské strany v Liberálním klubu, později klubu Liberální strany národně sociální. Tehdy nesouhlasil s levicovou orientací LSU a byl vstřícnější vůči koncepci ekonomické reformy prováděné pravicovou vládní koalicí. V říjnu 1993 přestoupil do klubu ČSSD.\n\nOd roku 1993 do roku 2010 byl členem ČSSD. V senátních volbách v roce 1996 byl zvolen senátorem za senátní obvod č. 2 – Sokolov. V Senátu pracoval jako místopředseda a do roku 2000 jako předseda Ústavně právního výboru, kdy mu vypršel čtyřletý mandát člena horní komory, který již neobhajoval.\n\nV roce 2000 se neúspěšně ucházel o post veřejného ochránce práv, ve stejném roce jej prezident jmenoval soudcem Okresního soudu v Sokolově, od roku 2001 soudil u Obvodního soudu pro Prahu 3, v letech 2003 až 2005 působil na Městském soudu v Praze. V březnu 2005 jej ministr spravedlnosti přidělil k Nejvyššímu správnímu soudu. Od září 2005 pobýval na roční stáži na Ministerstvu spravedlnosti, kde zastával pozici náměstka. Po tuto dobu mu byl pozastaven výkon soudcovské funkce. Tuto stáž musel v únoru 2006 předčasně ukončit, protože jej předseda NSS Josef Baxa odvolal zpět s odůvodněním, že nesplnil očekávání na brzkou reformu české justice, navíc se sešel s trestně stíhaným Tomášem Pitrem, o této schůzce nikoho neinformoval a svůj postup koordinoval pouze s premiérem Jiřím Paroubkem, který jej na ministerstvo povolal. Baxa tehdy proti němu zahájil kárné řízení, jemuž se Vyvadil vyhnul tím, že se sám vzdal soudcovské funkce. Později vykonával advokátní praxi.\n\nV období Paroubkova předsednictví mu radil ve věci umístění amerického radaru na českém území. Před rokem 2010 se uváděl jako Paroubkův hlavní politický poradce pro strategické záležitosti a otázky justice.\n\nV senátních volbách 2010 neúspěšně kandidoval jako kandidát ČSSD do senátu za senátní obvod č. 1 – Karlovy Vary, když se ziskem 15,05 % hlasů skončil na třetím místě, od druhého postupového místa jej dělilo jen 91 hlasů. V únoru 2011 se vrátil do České strany národně socialistické, která je jednou z nástupnic České strany socialistické, z níž byl ale kvůli vnitřním neshodám již v červnu 2011 vyloučen. Později se vrátil do ČSSD jako člen místní buňky v Rokycanech, ale ve vysoké politice několik let nebyl znát. Veřejně obhajoval střelce airsoftovou pistolí na prezidenta Václava Klause, organizoval petice proti církevním restitucím.\n\nBěhem tzv. Krymské krize v březnu 2014 zaslal coby předseda přípravného výboru občanského sdružení Přátelé Ruska v České republice ruskému velvyslanci dopis, v němž mimo jiné uvedl: „\"Původci a organizátoři této krize, představitelé EU a USA, využili radikalistických polofašistických a nacionalistických sil a společně uskutečnili státní převrat, při kterém odstranili legálního prezidenta. Přitom navíc uvedli do funkce dočasného premiéra, který je znám svými fašistickými sympatiemi.\"“ Dopis hojně citovaly ruské servery a česká média jej označovala za „zvací dopis“ v upomínce na iniciativu některých českých komunistů v srpnu 1968. Facebooková stránka Přátelé Ruska měli v té době přes 2200 členů, k příznivcům se hlásili kromě jiných poslanci ČSSD Jaroslav Foldyna a Stanislav Huml.\n\nV březnu 2015 Vyvadil na Facebooku založil skupinu zaměřenou na odpor vůči průjezdu amerického vojenského konvoje Českou republikou. Do skupiny se infiltrovala řada recesistů v čele s aktivisty Žít Brno Jaroslavem Cermanem a Robinem Kvapilem, čímž vznikl zmatek. Cerman publikoval svou výpověď o průběhu akce na blogu časopisu \"Respekt\" a v souladu s ní kauzu většinově interpretovala i česká média. \"Parlamentní listy\" zveřejnily rozhořčenou Vyvadilovu reakci, v níž mimo jiné uvedl, že o mystifikaci věděl a snažil se ji využít ve svůj prospěch.\n\nV dubnu 2015 prohlásil, že byl telefonicky kontaktován Alexandrem Zaldostanovem, vůdcem motorkářské skupiny Noční vlci s žádostí o pomoc při zajištění jejich průjezdu Českem, resp. s žádostí o zorganizování setkání motorkářské skupiny s občany. V otevřeném dopise premiéru Sobotkovi žádal, aby byl skupině při průjezdu Českem zajištěn policejní doprovod. Jak s odstupem vyšlo najevo, Vyvadil při zajišťování podpory skupině nekomunikoval s Alexandrem Zaldostanovem, ale s recesisty z diskusního serveru Okoun.cz, kteří se za Zaldostanova vydávali. \n\nV listopadu 2019 podal trestní oznámení na novinářku Petru Procházkovou za záhlavec, který uštědřila \"redaktorovi\" webu Sputnik Vladimíru Frantovi za jeho soustavné lhaní o její osobě. Podle Vyvadila její chování \"podporuje rusofobii\". O něco později v témže roce se na svém profilu na sociální síti Facebook nelidsky vyjádřil k smrti Taťany Fischerové, s textem \"Táňa Fischerová zemřela? Bylo to klasicky nenávistná havlistka, která příspívala k rozdělení společnosti. Co si nalhávat... Nikdy nemohu litovat odchodu toho, kdo roznášel jen zlo a navíc se tvářil jako láska a pravda.\", čímž popudil stovky dalších uživatelů, v jejichž komentářích byl mnohokrát odsuzován.\n\n"}
{"id": "500135", "url": "https://cs.wikipedia.org/wiki?curid=500135", "title": "Porážka zvířat", "text": "Porážka zvířat\n\nPorážka jatečného zvířete je usmrcení hospodářského zvířete odborným personálem v souladu se zákonem. Porážka je prováděna na jatkách. Jatkami se rozumí podnik, ve kterém se provádí usmrcení a následné jatečné opracování těl hospodářských zvířat, jejichž maso je určeno k lidské spotřebě.\n\nKaždé jatečné zvíře poražené na jatkách podléhá veterinárnímu vyšetření před poražením (vyšetření \"ante mortem\") a veterinárnímu vyšetření po poražení (vyšetření \"post mortem\").\n\nMezi první porážkové procedury patří naskladnění zvířat do prostoru jatek, jejich očista a veterinární vyšetření před poražením. Výsledek vyšetření před poražením udává, zda je zvíře momentálně vhodné jako zdroj surovin pro lidskou konzumaci, nebo může pro lidi představovat nebezpečí. Po veterinárním vyšetření je zvíře omráčeno povoleným způsobem a usmrceno vykrvením - exsanguinací. K rychlému vykrvení jsou používány nože, kterými je proříznuta krkavice (krční tepna) a její větve. Po vyhasnutí všech životních funkcí (dýchání, srdeční a mozková činnost) je jatečné tělo dále opracováno. Je zbaveno konců končetin a tělního pokryvu (kůže, štětin, rohoviny, příp. peří), které jsou zdrojem znečištění masa. Hlava se od těla odděluje v případě, že je třeba ji veterinárně vyšetřit odděleně od ostatních částí jatečného těla (skot, drůbež). Potom následuje vykolení (eviscerace), kdy se z jatečného těla vyjmou všechny, poživatelné i nepoživatelné orgány. Těla velkých jatečných zvířat se dělí na menší celky. K tomuto účelu slouží pily a sekáče, s jejichž pomocí se jatečné tělo rozpůlí středem páteřního kanálu.\n\nU skotu a ovcí se stahuje celá kůže. U zvířat s řídkým ochlupením se odstraňují chlupy a nečistoty opařením a odštětinováním (u prasat) nebo oškubáním (u drůbeže) pomocí speciálních strojů.\nVnitřní orgány se vyjmou z jatečného těla a zavěsí se na souběžné porážecí dopravníky. Někdy se odkládají na prohlížecí stoly nebo pás. Ledviny se uvolní z tukového a vazivového pouzdra a nechají se viset u těla. Plstní (orgánový) tuk se uvolní tak, aby bylo umožněno vyšetření pohrudnice a pobřišnice. Mléčná žláza skotu se musí oddělit od těla a odděleně zavěsit, aby se předešlo kontaminaci masa a orgánů mlékem. Varlata samců musejí zůstat u těla zvířete.\n\nPo rozpůlení je jatečné tělo spolu se všemi orgány k němu náležejícími podrobeno prohlídce po poražení. Pokud jsou všechny části posouzeny jako vhodné k lidské konzumaci, jsou opatřeny na předepsaných místech povolenými razítky a bezprostředně vychlazeny. Následující dělení jatečného kusu (bourání masa) na menší části je prováděno ve specializovaných podnicích, tzv. bourárnách.\n\n"}
{"id": "500136", "url": "https://cs.wikipedia.org/wiki?curid=500136", "title": "Porážka", "text": "Porážka\n\nPorážka může být:\n"}
{"id": "500143", "url": "https://cs.wikipedia.org/wiki?curid=500143", "title": "Kusá kolej", "text": "Kusá kolej\n\nKusá kolej, nebo též slepá kolej, je kolej, která má výhybkové připojení ke kolejové síti pouze na jednom konci. Na jejím opačném konci je obvykle umístěno zarážedlo. Kusé koleje se budují ve stanicích i na vlečkách. Vlečka může mít i podobu jediné, kusé koleje. Kusé koleje se zřizují i jako odvratné, též odvratové (není-li dovolena další jízda, výhybka je přestavena z bezpečnostních důvodů na kusou kolej) a záchytné, lidově též pískové, určené především k zastavování ujetých vozů při posunu.\n\nMezi kusé koleje se nepočítají nájezdy na točny, přesuvny a trajekty.\n\nVelká hlavová nádraží bývají uspořádána tak, že koleje u nástupišť jsou kusé a na nástupiště se přichází kolem zarážedel bez nutnosti přecházení kolejí nebo používání mimoúrovňových přechodů. Příkladem tohoto uspořádání je Praha Masarykovo nádraží, které je neprůjezdné (všechny koleje jsou kusé), nebo 5. a 6. nástupiště na hlavním nádraží v Brně, které je uspořádáno jako nádraží hlavové, zatímco koleje u ostatních nástupišť jsou průjezdné.\n\nJe-li kusá kolej kolejí dopravní, musí být na konci opatřena návěstí zakazující jízdu vlaku - hlavní návěstidlo, často s jedinou návěstí \"stůj\", uzávěra koleje v podobě neproměnného návěstidla, návěst \"Konec vlakové cesty\", návěst \"stůj\" v podobě červeného terče. Manipulační koleje bývají opatřeny návěstí \"Stůj, kolej uzavřena\" nebo \"Posun zakázán\".\n"}
{"id": "500144", "url": "https://cs.wikipedia.org/wiki?curid=500144", "title": "Poševní předsíň", "text": "Poševní předsíň\n\nPoševní předsíň (: \"vestibulum vaginae\") je podélná štěrbina či vkleslina mezi malými stydkými pysky (\"labia minora pudendi\"), která v poševním vchodu (\"ostium vaginae\") přechází ve sliznici pochvy. Je pokrytá tenkou kůží a nachází se v ní celkem pět otvorů: ústí močové trubice (\"urethra\"), vývody párových Skeneho žláz, vývody párových Bartholiniho žláz, vlastní poševní vchod a u panen přechází poševní předsíň v panenskou blánu (\"hymen\"). Nad poševní předsíní se nachází předkožka klitorisu, která kryje klitoris. Ústí močové trubice se nachází přibližně 2 centimetry pod klitorisem, vývody Skeneho žláz se nachází bezprostředně u tohoto ústí a vývod Bartholiniho žláz se nachází ve spodní části poševní předsíně.\n\nPo stranách poševní předsíně je uloženo párové topořivé těleso (erektilní orgán), které se jmenuje \"bulbus vestibuli\". Toto topořivé těleso má kapkovitý tvar a je tvořeno žilní pletení.\n\n"}
{"id": "500159", "url": "https://cs.wikipedia.org/wiki?curid=500159", "title": "Zululand", "text": "Zululand\n\nZululand (nebo také království Zulu či říše Zulu) bylo království v jižní Africe, které vyrostlo na břehu Indického oceánu mezi řekami Tugela a Pongola. Království ovládalo většinu území, které je dnes jihoafrickou provincií KwaZulu-Natal. V 70. letech 19. století na království začali útočit Britové, což v roce 1879 přerostlo v Britsko-zulskou válku. Ačkoliv Zulové nejdříve vyhrávali (Bitva u Isandlwany), nakonec válka dopadla jejich porážkou a roku 1887 se Zululand stal britským protektorátem. Roku 1897 byl včleněn do provincie Natal a stal se součástí Jihoafrické unie.\n\nNa území domoviny Zulů uvnitř Jihoafrické unie existovalo jejich světem neuznávané království Kwa-Zulu, ze kterého Britové vytvořili v letech 1884 až 1887 protektorát nazvaný Zululand. O deset let později i ho začlenili do provincie Natal. Tehdy zde na rozloze 27 064 km² žilo 201 635 obyvatel. Dnes je součástí jedné ze sedmi provincií Jihoafrické republiky KwaZulu-Natal, která vznikla reorganizací státu v roce 1994.\n\nNutno předeslat, že mnohé údaje jsou nejisté, určitá období panovalo bezvládí, byli zde nasazeni britští regenti.\nNa sklonku 19. století, v době britského protektorátu, poštovní správa nechala vytisknout řadu poštovních známek s přetiskem Zululand. Napřed, roku 1888 byly použity známky Natalu a britské, opatřené přetiskem ZULULAND. Po nich byly dány do oběhu definitivní známky se stejným názvem, tedy bez přetisku. Celkem bylo v období let 1888 až 1891 platných v Zululandu 30 známek. Od roku 1898 na zdejším území platily známky Natalu.\n\nJe zde řada přírodních reservací a také Shakaland, skanzen vytvořený pro potřeby filmařů, kde Zuluové předvádí turistům kmenový život v chýších, opět s tanci a nabídkou jejich stravy. Jsou to komerční, na pohled velice zajímavá představení.\n\n"}
{"id": "500161", "url": "https://cs.wikipedia.org/wiki?curid=500161", "title": "Larcum Kendall", "text": "Larcum Kendall\n\nLarcum Kendall (21. září 1719 Charlbury, Oxfordshire – 22. listopadu 1790 Londýn) byl britský hodinář.\n\nVýbor pro zeměpisnou délku požádal Kendalla, aby zhotovil přesnou kopii důmyslného čtvrtého modelu chronometru Johna Harrisona, označovaného H4, pro navigační námořní účely. Harrisonův originál byl první úspěšný chronometr a měl astronomickou cenu - přibližně 30 % ceny námořní lodi.\n\nKendal zhotovil tři modely, označované K1, K2 a K3.\n\nPrvní model dokončil Kendall roku 1769 a byl přesnou kopií Harrisonova chronometru H4. Stál tehdy £500 a dnes je znám pod označením K1. James Cook testoval tento chronometr během druhé plavby do jižních moří a po ukončení plavby roku 1775 Cook referoval u britské Admirality, že „Kendallův chronometr předčil všechna očekávání“. Během výpravy Cook používal ještě další tři chronometry, zkonstruované Johnem Arnoldem, které však nesplnily účel stejně dobře jako chronometr Kendallův. Kendallův chronometr měl konstrukci obdobnou kapesním hodinkám. Měl však průměr třináct centimetrů a vážil 1,45 kg. Na lodi HMS Resolution sloužil více jak tři roky.\n\nChronometry K1, K2 a K3 jsou v současné době umístěny v \"The old Royal Observatory\", v National Maritime Museum v Greenwichi v Anglii.\n"}
{"id": "500163", "url": "https://cs.wikipedia.org/wiki?curid=500163", "title": "Josef Mikoláš", "text": "Josef Mikoláš\n\nJosef Mikoláš (* 23. ledna 1938, Skalice – 20. března 2015) byl československý hokejový brankář. Jeho největším sportovním úspěchem bylo stříbro z mistrovství světa v roce 1961 a bronz z roku 1963. Celkem odehrál v československém reprezentačním týmu 29 zápasů.\n\nJosef Mikoláš se narodil svobodné matce a měl tři sourozence. Již ve velmi raném věku prodělal zápal plic, trpěl křivicí a v pěti letech stále ještě nechodil. Přesto se později v Ostravě vyučil havířem a následně pracoval v černouhelných dolech. Žil v Ostravě a zde také započal svou hokejovou kariéru.\n\nJosef Mikoláš začal hrát hokej roku 1956, kdy ještě jako učeň nastupoval za družstvo Pracovní zálohy Ostrava, ovšem velmi brzo přestoupil do VŽKG Vítkovice, které hrály v 1. československé hokejové lize, nejvyšší československé soutěži. Zde si rychle získal uznání jak pro své brankářské schopnosti, tak i pro odvahu, s níž čelil střelám, ačkoliv v té době brankáři nenosili žádnou masku.\n\nRoku 1959 byl zvolen nejlepším brankářem ligového ročníku, a přestože Vítkovice v následující sezóně 1959/1960 sestoupily do druhé ligy, zažil hned následujícího roku vrchol své kariéry, když byl pozván do reprezentačního mužstva pro Mistrovství světa v ledním hokeji v Ženevě. Reprezentační tým překvapivě vyhrál většinu zápasů, včetně vítězství 6:4 nad Sovětským svazem. Pouze s kanadským mužstvem tým remizoval 1:1 a kvůli horšímu skóre nakonec skončil na druhém místě, získal však titul Mistři Evropy (počítaný ze zápasů evropských týmů na mistrovství světa). Za svůj výkon v zápasech tohoto mistrovství byl Mikoláš v novinářské anketě zvolen Sportovcem roku 1961. Následujícího roku se mistrovství světa konalo v Colorado Springs ve Spojených státech, ovšem tentokrát Československo spolu se Sovětským svazem turnaj bojkotovalo. Poslední příležitost v reprezentaci dostal roku 1963, kdy pomohl československému mužstvu získat bronzové medaile na mistrovství světa ve Stockholmu, stejné místo tým obsadil i v rámci mistrovství Evropy.\n\nJosef Mikoláš byl po celou svou kariéru uznávaný pro odvahu, s jakou čelil pukům bez brankářské masky. V jeho době teprve někteří brankáři experimentovali s různými podomácku vyrobenými pomůckami na ochranu obličeje, ovšem Mikoláš je odmítal používat. Během své kariéry ztratil osm zubů a utrpěl zlomeninu lícní kosti, dvojitou zlomeninu dolní čelisti a 35 různých sešívaných tržných ran. Podle svých slov měl na hlavě kolem 80 stehů. Jako nejbolestivější popsal jednu ze střel Karla Guta, která ho stála čtyři zuby v jednom okamžiku. Brankářskou masku začal nosit až krátce před koncem kariéry.\n\nPo mistrovství světa ve Švédsku nabrala Mikolášova kariéra sestupnou tendenci. Roku 1965 se rozvedl a přestěhoval se do Chomutova, kde se znovu oženil. Zde hrál až do roku 1968 za VTŽ Chomutov. Poté se opět vrátil do Ostravy, ovšem již roku 1970 svou hokejovou kariéru definitivně ukončil a začal pracovat jako sportovní novinář. Po invazi sovětských vojsk roznášel na ostravských šachtách protisovětské tiskoviny, za což mu později bylo znemožněno cestování na Západ. Jeho jméno se však také objevilo nejprve v neoficiálních seznamech spolupracovníků StB zveřejněných na počátku 90. let, a později též v evidenčních záznamech spolupracovníků StB zveřejněných podle § 7 zákona č. 107/2002 Sb., kde byl veden jako agent.\n\nJosef Mikoláš měl tři dcery.\n\n"}
{"id": "500165", "url": "https://cs.wikipedia.org/wiki?curid=500165", "title": "Java Persistence API", "text": "Java Persistence API\n\nJava Persistence API (JPA), od roku 2019 nazývaný Jakarta Persistence, je standard programovacího jazyka Java, který umožňuje objektově relační mapování (ORM). To usnadňuje práci s ukládáním objektů do databáze a naopak. Je určen jak pro Java SE, tak pro Java EE/Jakarta EE.\n\nEntita je objekt, který reprezentuje data v databázi. Typicky entitní třída reprezentuje tabulku v relační databázi a každá instance této třídy pak koresponduje k jedné řádce tabulky.\n\nAby mohly být entity persistovány, musí mít entitní třída následující vlastnosti:\n\nAby mohla být entita uložena do databáze, musí mít atributy pouze následujících typů:\n\nKaždá entita má svůj určitý stav, ve kterém se nachází. Ten je rozhodnut instancí třídy EntityManger. Entita se pohybuje mezi jednotlivými stavy vždy po provedení určité akce EntityMangerem. Startovním stavem entity je vždy New/Transient, žádný stav není konečný. Všechny stavy entity a hrany mezi nimi vystihuje následující graf:\n\nExistují 4 typy multiplicit v entitních třídách:\nDále existují 2 typy direction:\n\nEntity jsou spravovány objektem třídy EntityManager. Chceme-li ho získat v SessionBeaně, musíme deklarovat atribut typu EntityManager a anotovat ho pomocí PersistenceContext.\n\nPředpokládejme, že máme definován EntityManager s názvem em a entitu s názvem entita:\n\nVeškeré operace spojené s přístupem do databáze (operace INSERT, DELETE, UPDATE apod.) jsou prováděny uvnitř metod v Enterprise Java Beanách pomocí instance třídy EntityManager. Celá tato metoda je pak brána jako jedna ACID transakce. To mimo jiné znamená, že pokud dojde k provedení celé metody bez vyhození výjimky, bude zavoláno commit a celá transakce se potvrdí. Naopak, pokud dojde k vyhození výjimky, je zavoláno rollback a co se doposud provedlo bude vráceno a databáze tak zůstane v původním konzistentím stavu.\n\nNicméně je také možné se starat o transakce ručně:\n\nEntityManager umí vytvářet dotazy podobné SQL dotazům. Využívá se zde ovšem Java Persistence Query Language, což je jazyk podobný SQL a jeho použití má tu výhodu, že dotazy jsou nezávislé na zvolené technologii databáze (Oracle, Microsoft…). Navíc mají objektové vlastnosti, takže v dotazech nezmiňujeme konkrétní názvy tabulek databáze či jejich vlastností, nýbrž v dotazech uvádíme přímo názvy tříd/atributů, k porovnávání můžeme využívat i referencí objektů.\n\nJava Persistence API je pouze specifikací, nicméně není to samotná implementace, která by se dala použít. Mezi implementace JPA patří tyto produkty:\n\nMáme majitele (\"Owner\"), který může mít několik aut (\"Car\"). Dále předpokládejme, že každé auto může mít vždy pouze jednoho majitele a že u auta je majitel uveden (použijeme biderectional relationship - oboustranný vztah).\n\n\n"}
{"id": "500166", "url": "https://cs.wikipedia.org/wiki?curid=500166", "title": "Kendall", "text": "Kendall\n\nKendall může být:\n\n\n\n"}
{"id": "500175", "url": "https://cs.wikipedia.org/wiki?curid=500175", "title": "FH", "text": "FH\n\nSpojení písmen F a H může mít různé významy:\n\n\n"}
{"id": "500179", "url": "https://cs.wikipedia.org/wiki?curid=500179", "title": "Richard Edward Taylor", "text": "Richard Edward Taylor\n\nRichard Edward Taylor, CC, FRS, FRSC (2. listopadu 1929 Medicine Hat, Alberta – 22. února 2018 Stanford, Kalifornie) byl kanadsko-americký fyzik a emeritní profesor na Stanfordově univerzitě v USA. \n\nSpolečně s Jeromem Isaakem Friedmanem a Henry W. Kendallem roku 1990 získal Nobelovu cenu na fyziku za průkopnický výzkum týkající se hlubokých nepružných rozptylů elektronů na protonech a vázaných neutronech, které měly zásadní význam pro vývoj kvarkového modelu částicové fyziky. \n\n"}
{"id": "500183", "url": "https://cs.wikipedia.org/wiki?curid=500183", "title": "Pravomil Raichl", "text": "Pravomil Raichl\n\nPlukovník Pravomil Raichl (31. ledna 1921 Skůry u Slaného – 25. února 2002 Plzeň) byl český důstojník, protifašistický a protikomunistický bojovník. Mládí prožil v Beřovicích, kde jej připomíná pamětní deska.\n\nV roce 2000 byl oceněn Řádem Bílého lva V. třídy.\n\nV roce 2010 byla po Pravomilu Raichlovi pojmenována ulice v Praze 13 v katastrálním území Stodůlky.\n\n"}
{"id": "500186", "url": "https://cs.wikipedia.org/wiki?curid=500186", "title": "Sportclub Enschede", "text": "Sportclub Enschede\n\nSportclub Enschede (zkráceně SC Enschede) je nizozemský fotbalový klub sídlící ve městě Enschede, který byl založen v roce 1910. Letopočet založení je i v klubovém emblému.\n\nBěhem své historie dokázal dvakrát jednou vyhrát nizozemské fotbalové mistrovství a představil se i v evropských pohárech (v Poháru Intertoto 1963/64 a 1964/65).\n\nV sezoně 2014/15 klub působí v nizozemské Derde klasse (pátá liga).\n\n\n"}
{"id": "500190", "url": "https://cs.wikipedia.org/wiki?curid=500190", "title": "Greg Bear", "text": "Greg Bear\n\nGreg Bear (* 20. srpna 1951, San Diego, USA) je americký spisovatel, autor literatury science fiction. Věnuje pozornost detailům, které pečlivě propracovává. Je to jeden z nejvýznamnějších autorů tzv. hard science fiction. V letech 1988–1990 byl předsedou Science Fiction Writers of America. Působí i jako editor, sestavil například antologii \"New Legends\" (1995).\n\nJe ženatý, jeho manželka Astrid je dcerou spisovatele Poula Andersona.\n\n1979 - Hegira (z prostředí umělého dutého světa)\n\n1979 - Lost Souls (Vědec pátrá po zdroji několikasekundové zkázy obyvatel města v Novém Mexiku)\n\n1980 - Beyond Heven`s River (Japonský pilot se přesune v čase z 2. světové války do 300 let vzdálené, sporné budoucnosti.)\n\n1981 (přeprac. 1988) Strenghth of Stones (Snaha vyhnanců vrátit se do rajských měst v poušti.)\n\n1992 - Songs of Earth and Power obsahují dvě díla:\nThe Infinity Concerto /1984, česky jako Nedokončený koncert/ (Fantasy z magické Říše, kam se dostává mladý hrdina současnosti Micael Perrin)\nSerpent Mage /1986, Pokračování The Infinity Concerto/ (Po destrukci Říše se její obyvatelstvo snaží najít útočiště na Zemi)\n\n1984 - Corona (Hvězdná loď Enterprise usiluje o záchranu vesmíru - prostředí seriálu Star Trek)\n\n1985 - Blood Music (První významné dílo většího rozsahu. Vědec vytvoří ve vlastním těle mikroskopickou civilizaci. Inteligentní bytosti se nekontrolovaně rozšíří do okolí.)\n\n1986 - Eon (V díle se vyskytuje záhadný vesmírný objekt.)\n\n1986 - Eternity (Hyperprostorový tunel vytvořený lidmi umožňuje vstup do jiných světů.)\n\n1987 - The Forge of God (Zničení Země samoreplikujícími se stroji, které ze Země nepocházejí.)\n\n1990 - Queen of Angels (Pátrání po motivech hrůzné vraždy, kterou v mírném světě spáchá básník Emmanuel Goldsmith.\n\n1990 - Heads (Novela volně navazuje na Queen of Angels. Popisuje kolonizovaný Měsíc.)\n\n1992 - Anvil of Stars (Pokračování The Forge of God, mladí plánují pomstu.)\n\n1993 - Moving Mars (Popisuje sociální bouře na osídleném Marsu.)\n\n1995 - Legacy (Jeden z alternativních světů odhaluje skupina kolonizátorů. Nacházejí neobvyklé prostředí a důsledky setkání jsou nepředvídatelné.)\n\n1997 - Slant (Román zabývající se nanotechnologiemi a budoucností ve které tyto technologie změnily lidi i jejich okolí.)\n\n1998 - Foundation and Chaos (Jde o román, který navazuje na cyklus Isaaca Asimova)\n\n1998 - Dinosaur Summer (Nová výprava do Ztraceného světa A. C. Doyla odehrávající se o půl století později.\n\n1999 - Darwin`s Radio (Lidský retrovirus z DNA umožní evoluční skok a vývoj nových lidí.)\n\n2000 - Rogue Planet (Román z prostředí filmového seriálu Star Wars.)\n\n2002 - Vitals (Bakteriolog se snaží odhalit tajemství věčného života. Následně se stává terčem útoků.\n\n2003 - Darwin`s Children (Pokračování Darwin`s Radio: osudy \"nových dětí\", které běžná populace odmítá.\n\n2004 - Dead Lines (Dílo představuje spojení prvků technických s duchařským příběhem.\n\n"}
{"id": "500192", "url": "https://cs.wikipedia.org/wiki?curid=500192", "title": "Jerome Isaac Friedman", "text": "Jerome Isaac Friedman\n\nJerome Isaac Friedman (* 28. března 1930, Chicago) je americký fyzik a profesor na Massachusettském technologickém institutu.\n\nSpolečně s Richardem E. Taylorem a Henry W. Kendallem roku 1990 získal Nobelovu cenu na fyziku za průkopnický výzkum týkající se hlubokých nepružných rozptylů elektronů na protonech a vázaných neutronech, které měly zásadní význam pro vývoj kvarkového modelu částicové fyziky.\n\n"}
{"id": "500194", "url": "https://cs.wikipedia.org/wiki?curid=500194", "title": "25. narozeniny", "text": "25. narozeniny\n\n25. narozeniny je koncertní album brněnské progressive rockové skupiny Futurum. Jedná se o záznam vystoupení, která se konala v březnu 2009 u příležitosti 25. výročí založení kapely. Album vyšlo v prosinci 2009 (viz 2009 v hudbě).\n\nVýroční dvojkoncert Futura byl uspořádán mírně opožděně, neboť skupina byla založena již v roce 1983. Během 80. let nahrála dvě alba a roku 1989, nedlouho po odchodu klávesisty a zpěváka Romana Dragouna a bubeníka Jana Seidla ukončila činnost. Koncertní činnost byla obnovena v původní sestavě v roce 2005 při příležitosti vydání reediční kompilace \"Ostrov Země/Jedinečná šance\".\n\nNa koncerty ke 25. výročí vzniku Futura byli pozváni i všichni ostatní hudebníci, kteří skupinou v 80. letech prošli. Tato sestava byla následně doplněna ještě vokalistkami, dechovou sekcí a perkusionistou. Vystoupení byla odehrána v březnu 2009 v brněnském klubu Fléda, byl z nich pořízen zvukový i obrazový záznam. Na konci roku 2009 pak vyšlo živé album \"25. narozeniny\" a stejnojmenné DVD.\n\nDvojCD \"25. narozeniny\" obsahuje koncertní provedení téměř celého alba \"Ostrov Země\" (vyjma skladby „Hledání“) a kompletní desky \"Jedinečná šance\". Rovněž se zde nachází vydané i nevydané singly a některé další písně z repertoáru Futura z 80. let 20. století.\n\n\n\n"}
{"id": "500195", "url": "https://cs.wikipedia.org/wiki?curid=500195", "title": "25. narozeniny (video)", "text": "25. narozeniny (video)\n\n25. narozeniny je videozáznam z koncertů brněnské progressive rockové skupiny Futurum, které kapela uspořádala v březnu 2009 k 25. výročí svého vzniku. DVD s tímto záznamem vyšlo v prosinci 2009 (viz 2009 v hudbě).\n\n29. a 30. března 2009 odehrálo Futurum v brněnském klubu Fléda dva „narozeninové“ koncerty. Kromě současné sestavy kapely se zde představili i zbývající hudebníci, kteří skupinou prošli, a také hosté – perkusionista, vokalistky a dechová sekce. Z vystoupení byl pořízen zvukový i obrazový záznam, který na konci téhož roku vyšel pod názvem \"25. narozeniny\" jako DVD a rovněž i jako stejnojmenné dvojCD.\n\n\n"}
{"id": "500197", "url": "https://cs.wikipedia.org/wiki?curid=500197", "title": "Častotice", "text": "Častotice\n\nČastotice (s předložkou 2. pád \"do Častotic\", 6. pád \"v Častoticích\") jsou vesnice, místní část obce Zahrádka. Ve vesnici žije obyvatel.\n\nKatastrální území Častotic leží v kraji Vysočina v okrese Třebíč. Na severu sousedí s územím Zahrádky, na východě s územím Ocmanic, na jihu s územím Okarce a na západě s územím Studence a Pyšela. Podstatnou část území Častotic tvoří rybníky: \"Nový\", resp. \"Častotický\" (5,7 ha) na severovýchodě a \"Dubovec\" (31 ha) a \"Stejskal\" (12 ha) na jihu. Územím Častotic protéká stejnojmenný potok, který pramení nedaleko Pyšela a je jedním ze tří potoků napájejících rybník Dubovec; vedle něho to je též \"Maršovecký potok\", tekoucí od studeneckého nádraží, a \"Hranečnický potok\", tekoucí od rybníka \"Hranečníka\" na samém východě katastrálního území Pozďatína.\n\nČastotice se rozkládají v severní části svého území. Nadmořská výška zastavěné části obce se pohybuje kolem 420 m, na severozápad od vesnice se zvyšuje a dosahuje až 460 m. Častotice leží asi kilometr na jih od Zahrádky. Jsou s nimi na jedné straně a se studeneckým nádražím a silnicí č. I/23 na straně druhé spojeny silnicí č. III/3907.\n\nPrvní písemná zmínka o Častoticích pochází z roku 1353.\n\nZ hlediska územní správy byly Častotice vedeny v letech 1869–1890 jako osada Náměště nad Oslavou v okrese Třebíč, v letech 1900–1930 jako osada Zahrádky v okrese Třebíč, v roce 1950 taktéž, ale v okrese Velká Bíteš a v roce 1961 znovu jako osada Zahrádky v okrese Třebíč.\n\nFrantišek Dvorský odvozuje jméno Častotic od osobního jména Častotičtí. Spolu se Zahrádkou náležely Častotice k vanečskému statku.\n\n\n\n"}
{"id": "500198", "url": "https://cs.wikipedia.org/wiki?curid=500198", "title": "Kjúsaku Ogino", "text": "Kjúsaku Ogino\n\nKjúsaku Ogino ( \"Ogino Kjúsaku\") (25. března 1882 v Tojohaši (豊橋) – 1. ledna 1975, Niigata) byl japonský lékař specializující se na porodnictví a gynekologii. Zabýval se výzkumem funkce tzv. žlutého tělíska a vyvinul jednu z prvních forem tzv. kalendářové metody přirozeného plánování rodičovství.\n\nOgino, K. (1934). \"Conception period of women\". Harrisburg : Medical Arts Publishing Company. Dostupné online.\n"}
{"id": "500203", "url": "https://cs.wikipedia.org/wiki?curid=500203", "title": "Tannerova stupnice", "text": "Tannerova stupnice\n\nTannerova stupnice (: \"Tanner scale\", případně \"Tanner stages\") je stupnice tělesného vývoje u dětí, mladistvých a dospělých. Stupnici definuje tělesné měření vývoje založené na vnějších primárních a sekundárních pohlavních znacích, jako je velikost prsů, genitálií a růst pubického ochlupení. Vzhledem k přirozené odchylce může část jedinců, v závislosti na době nástupu puberty, procházet jednotlivými stádii různě rychle.\n\nPři léčbě HIV se Tannerova stupnice používá k určení typu léčebného režimu (pro dospělé, dospívající nebo děti).\n\nTato stupnice byla poprvé popsána britským pediatrem Jamesem Tannerem, po němž byla pojmenována.\n\nRob, Martan a Citterbart popisují ve své knize \"Gynekologie\" vývoj prsů a ženskou část vývoje pubického ochlupení následovně:\n\n"}
{"id": "500205", "url": "https://cs.wikipedia.org/wiki?curid=500205", "title": "NGC 7", "text": "NGC 7\n\nNGC 7 je spirální galaxie vzdálená od nás zhruba 67 milionů světelných let v souhvězdí Sochaře. Objevil ji John Herschel v roce 1834 reflektorem o průměru 18,7 palců (47,5 cm).\n\n"}
{"id": "500206", "url": "https://cs.wikipedia.org/wiki?curid=500206", "title": "Tomáš Prouza", "text": "Tomáš Prouza\n\nTomáš Prouza (* 30. dubna 1973 Ostrava) je český ekonom, v letech 2004 až 2006 náměstek ministra financí ČR, v letech 2014 až 2017 státní tajemník pro evropské záležitosti při Úřadu vlády ČR a v letech 2016 až 2017 koordinátor digitální agendy ČR. Od února 2007 do svého jmenování státním tajemníkem působil ve Světové bance, do října 2012 v Praze jako expert pro oblast finančních služeb, později jako seniorní expert v americkém Washingtonu, D.C., bývalý člen ČSSD. Od října 2018 se stal prezidentem Svazu obchodu a cestovního ruchu ČR.\n\nNarodil se v Ostravě, od svých 18 let žije v Praze. Označuje se za \"\"lokálního patriota z Vinohrad\"\".\n\nV letech 1991 až 1998 vystudoval postupně bakalářský obor mezinárodní obchod a navazující magisterský obor mezinárodní politika a diplomacie s vedlejší specializací na žurnalistiku na Fakultě mezinárodních vztahů Vysoké školy ekonomické v Praze (získal titul Ing.). Vzdělání si doplnil v letech 2003 až 2005 na britské Open University - specializace na finanční strategie, management lidských zdrojů a management znalostí (získal titul MBA).\n\nOd ledna 1996 do května 2000 pracoval jako editor v měsíčníku \"The Prague Tribune\". V roce 2000 založil největší finanční server Peníze.cz a od června 2000 do června 2004 byl předsedou představenstva a ředitelem pražské společnosti Peníze, a.s., která finanční portál provozovala. Od června 2005 do května 2008 zastával pozici místopředsedy Etického výboru Asociace fondů a asset managementu ČR.\n\nPo angažmá na Ministerstvu financí ČR působil od února do června 2007 v ČSOB v Praze, kde zastával pozici ředitele péče o klienty a ombudsmana Poštovní spořitelny. Byl také zástupcem ČSOB v Komisi pro spotřebitelské otázky České bankovní asociace. Od července 2007 do prosince 2011 pracoval jako člen představenstva a ředitel pro rozvoj a péči o klienty společnosti Partners Financial Services, která nabízí finanční poradenství. V prosinci 2010 se vrátil k publicistice jako jednatel společnosti Partners media a vydavatel ekonomických serverů www.penize.cz a www.finmag.cz (pozici zastával do prosince 2011).\n\nOd února 2007 byl také expertem Světové banky. Do října 2012 působil v pražské pobočce banky jako expert pro oblast finančních služeb a regulace v týmu Evropa a střední Asie, od listopadu 2012 do ledna 2014 měl stejnou náplň práce, ale již jako seniorní expert v americkém Washingtonu, D.C.. Věnoval se též tématu ochrany spotřebitele na finančních trzích. Pracoval mimo jiné na reformě dohledu nad finančním sektorem a ochraně spotřebitele v Ázerbájdžánu, Estonsku, Lotyšsku či na Ukrajině, v Mosambiku nebo Jihoafrické republice, vytvořil také doporučení Světové banky pro efektivní systém řešení sporů na finančním trhu a navrhl reformu dohledu nad ochranou spotřebitele v Arménii.\n\nVedle zaměstnání se angažoval také v profesní asociaci, od července 2008 do prosince 2011 byl členem představenstva Asociace finančních zprostředkovatelů a finančních poradců ČR (v roce 2011 byl zároveň předsedou představenstva). Od září 2009 do února 2012 byl také členem (a od února 2011 předsedou) správní rady obecně prospěšné společnosti Pražská komorní filharmonie, která řídí stejnojmennou filharmonii.\n\nTomáš Prouza mluví plynule anglicky, částečně pak francouzsky, polsky a rusky.\n\n\n\n\n\n\n\n\n\n\n\n\n\nV letech 2004 až 2006 byl náměstkem ministra financí ČR Bohuslava Sobotky pro finanční služby, Evropskou unii a mezinárodní vztahy (na starosti měl také analýzy a legislativu finančního trhu či fiskální politiku). Od listopadu 2005 do prosince 2006 byl rovněž prvním „panem Euro“ v České republice (tj. národním koordinátorem pro zavedení eura) a položil tak základy procesu pro přijetí této měny v ČR, působil jako zástupce guvernéra Mezinárodního měnového fondu za ČR, člen Výboru pro finanční trh (poradní orgán Bankovní rady ČNB) a předseda Expertní skupiny pro finanční sektor. Proslavil se také „bojem s bankami“, kdy se je snažil přimět k větší vstřícnosti, transparentnosti a otevřenosti vůči klientům.\n\nNa začátku února 2014 jej předseda vlády ČR Bohuslav Sobotka jmenoval státním tajemníkem pro evropské záležitosti při Úřadu vlády ČR. Jeho úkolem bylo vytvářet, koordinovat a prosazovat evropskou politiku vlády a zastupovat ji na klíčových jednáních včetně Rady pro obecné záležitosti / General Affairs Council a jako tzv. šerpa předsedy vlády. Do veřejného povědomí vstoupil 28. listopadu 2014, když v reakci na návrh vlády Davida Camerona, který má omezit imigraci z jiných členských zemí Evropské unie, umístil na twitterový účet britského premiéra fotografii československých letců bojujících v bitvě o Británii s komentářem: „Tito Češi 'pracovali' ve Spojeném království méně než čtyři roky. Pro ně tedy žádné výhody?“\n\nV květnu 2016 jej vláda jmenovala koordinátorem digitální agendy ČR a tuto pozici zastával do svého odchodu z Úřadu vlády v březnu 2017. Jeho úkolem byla koordinace digitální agendy a také zajištění intenzivnější komunikace mezi ministerstvy, sociálními a hospodářskými partnery a IT byznysem. Tomáš Prouza měl ve funkci koordinátora digitální agendy pět priorit - e-skills, e-commerce, e-government, e-bezpečnost a e-výzvy jako je Společnost 4.0.\n\nDne 3. března 2017 oznámil, že ke konci měsíce skončí ve funkci státního tajemníka pro evropské záležitosti. Rozhodl se totiž využít nabídku, kterou dostal na konci roku 2016. Na postu koordinátora digitální agendy ČR jej nahradil Ondřej Malý, vedením sekce pro evropské záležitosti byl pověřen Jan Král. Nový státní tajemník pro evropské záležitosti Aleš Chmelař byl jmenován 21. června 2017.\n\nV únoru 2015 vstoupil do ČSSD, stal se členem místní organizace v Praze 3. V říjnu 2018 své členství přerušil v souvislosti s volbou za prezidenta Svazu obchodu a cestovního ruchu ČR, jímž se stal od října 2018.\n\nV roce 2016 obdržel Tomáš Prouza Řád čestné legie.\n\n"}
{"id": "500210", "url": "https://cs.wikipedia.org/wiki?curid=500210", "title": "Svidná", "text": "Svidná\n\nSvidná je místo položené přesně 1, 5 km severně od zámku Kozel. Původní pojmenování pro místo pocházející z němčiny bylo \"Heger\", v překladu znamenající \"hajný\". V prostoru Svidné se nachází hájovna, dnes obytný dům a areál o třech budovách, který dříve sloužil armádě jako zázemí muničního skladu. Kříží se zde celkem šest lesních cest a křižovatku protíná severo-jižně červeně značená turistická trasa. Celý prostor leží v katastrálním území obce Šťáhlavy.\n"}
{"id": "500211", "url": "https://cs.wikipedia.org/wiki?curid=500211", "title": "Karel Anderle", "text": "Karel Anderle\n\nJméno a příjmení Karel Anderle nosí více osob:\n\n"}
{"id": "500215", "url": "https://cs.wikipedia.org/wiki?curid=500215", "title": "Borkou", "text": "Borkou\n\nRegion Borkou (francouzsky: \"Région du Borkou\", arabsky: منطقة بوركو) je jedním z 22 regionů Čadu. Hlavním městem je Faya-Largeau. V roce 2009 žilo na jeho území 97 251 obyvatel. Region byl vytvořen 19. února 2008 rozdělením původního regionu Borkou-Ennedi-Tibesti.\n\nMezi léty 2002 a 2008 byl Borkou jedním ze čtyř departementů tvořícich region Borkou-Ennedi-Tibesti.\n\nRegion Borkou se dělí na 2 departementy a 4 podprefektury:\nSeznam představitelů:\n\n"}
{"id": "500216", "url": "https://cs.wikipedia.org/wiki?curid=500216", "title": "Erkersreuth", "text": "Erkersreuth\n\nErkersreuth je německá pohraniční vesnice, místní část města Selb v zemském okrese Wunsiedel im Fichtelgebirge v Bavorsku. Má přibližně 1450 obyvatel.\n\nErkersreuth leží v bavorském okrese Wunsiedel im Fichtelgebirge, přibližně 2 kilometry severoseverovýchodně od centra Selbu a 4 kilometry jihozápadně od Aše v nadmořské výšce 607 metrů. Se Selbem tvoří jednotný celek. Erkersreuth sousedí na severovýchodě s vesnicí Wildenau, na severu s Lauterbachem.\n\nObcí prochází železnice na uzavřené trati \"Aš-Selb\".\n\nPoprvé je vesnice zmiňována v přídomcích pánů z Raithenbachu v roce 1252. V listině z roku 1414 mezi purkrabím a městem Cheb je zmiňována obec a místní panství. Nickel z Reithenbachu byl v letech 1416 a 1417 přísedícím u zemského soudu v Chebu. V roce 1448 je již v Erkersreuthu zmiňován vlastní soud.\n\nV roce 1616 se stává majitelem obce Konrád z Raithenbachu. V roce 1689 umírá jeho syn Bedřich, který nemá žádné potomky. Pánem se tedy stává Konrádův bratr Kašpar Karel. Rod Raithenbachů z Erkersreuthu vymírá v roce 1691.\n\nV roce 1696 odkupuje Erkersreuth od Bavorského knížectví za 33 tisíc guldenů Bernhard Jobst z rodu Lindenfelsů. Členové rodiny Lindenfelsů patřili mezi vysoké úředníky Bavorského knížectví. V roce 1748 si Lindenfelsové postavili v obci nový zámek. V roce 1800 prodává Adam Karel Lindenfels sídlo pruskému ministrovi Theodoru von Kretshmannovi. V roce 1811 ho od něj získávají továrníci Riedel z Klingenthalu a Franz Wilfer z Hazlova.\n\nErkersreuth stále používá svůj znak a vlajku (při oslavách apod.), i když již není vlastní obcí. Tyto symboly schválila bavorská vláda v roce 1961. Znak je složen z erbů rodů Raithenbachů a Lindenfelsů. Vlajka je poté složena z bílého, červeného a žlutého pruhu se znakem.\n\n\nBuchwald |\nErkersreuth |\nHeidelheim |\nLängenau |\nLauterbach |\nMittelweißenbach |\nMühlbach |\nOberweißenbach |\nPlößberg |\nSchatzbach |\nSelb |\nSelb-Plößberg |\nSilberbach |\nSpielberg |\nSteinselb |\nUnterweißenbach |\nVielitz |\nVielitz-Siedlung |\nWildenau\n"}
{"id": "500217", "url": "https://cs.wikipedia.org/wiki?curid=500217", "title": "Bítovánky (Želetava)", "text": "Bítovánky (Želetava)\n\nBítovánky jsou vesnice, místní část Želetavy. Ve vesnici žije obyvatel.\n\nNázev se vyvíjel od varianty Byethowanky (1386), Bitowanky (1540), Bytowanky (1672), Bitowanky (1718), Bittowanky (1720), Bytowanky (1751), Bittowanky a Bitowanky (1846), Bittowanky a Bitovánky (1872) až k tvaru Bítovánky v roce 1924. Místní jméno je zdrobnělinou jména Bítovany a znamenalo ves lidí z Bítova.\n\nKatastrální území Bítovánek leží v Kraji Vysočina v okrese Třebíč. Na jihu a západě sousedí s Želetavou, na severu s Lesnou a Štěměchami a na východě s Cidlinou.\n\nBítovánky se rozkládají v jihozápadní části svého území. Nadmořská výška zastavěné části obce se pohybuje kolem 590 m. Území Bítovánek se výrazně zvyšuje k východu v trati \"Kopálky\" (až 656 m) a k severu v trati \"Dlouhá seč\" (až 676 m), asi 800 m na jihovýchod od nejvyššího kopce v okolí Mařenka. Bítovánky leží v těsné blízkosti mateřské obce Želetava, s níž jsou spojeny silnicí č. II/410. V severní části území v podhůří Mařenky pramení v nadmořské výšce asi 660 m \"Bítovánský potok\". Cestou k jihu napájí \"Zadní rybník\", v Bítovánkách se stáčí k západu, teče do Želetavy a tam se vlévá do Želetavky.\n\nBítovánky byly od starodávna samostatným statkem. První písemná zpráva o vsi je z roku 1360, kdy se uvádějí jako majetek Jimrama z Jakubova. Již koncem 14. století náležely Bítovánky Bořitům z Budče. V průběhu staletí se majitelé Bítovánek velmi často střídali, až společně se statkem Krasonice byly Bítovánky roku 1748 prodány k panství Telč, kdy je koupil za 42 000 zlatých a 100 dukátů František Antonín hrabě Lichtenštejn-Kastelkorn a při dělení statků Podstatských-Lichtenštejnů roku 1828 se panství Želetava dostalo mladší větvi rodu Podstatských-Lichtenštejnů. Součástí želetavského panství byl statek Bítovánky až do roku 1849 jako samostatně vedený a zdanitelný. Poté statek sdílel osudy želetavského velkostatku až do roku 1945.\n\nPodle lánového rejstříku před třicetiletou válkou byly v Bítovánkách 4 usedlosti, z toho zůstaly za války osazeny 2 a 2 zpustly. Ve vsi byli 1 pololáník a 1 domkář s půdou.\n\nPodle vceňovacího operátu žilo roku 1843 v Bítovánkách 253 obyvatel, z toho 115 mužů a 138 žen ve 39 domech a 62 domácnostech. Z nich se živilo 15 zemědělstvím, 4 živnostmi, 1 obojím a 2 měli jiné zaměstnání, vedle 40 nádeníků. Desátky byly odváděny panství Želetava. Z Bítovánek se jezdilo na týdenní středeční trhy do Želetavy. Z uvedených živností zde byl 1 mlynář, 1 kovář a 2 krejčí.\n\nDo roku 1849 byly Bítovánky součástí panství Želetava ve Znojemském kraji. V letech 1850 až 1855 podléhaly politické pravomoci Podkrajského úřadu v Dačicích a v soudní správě Okresnímu soudu v Telči. Po zřízení smíšených okresních úřadů s politickou a soudní pravomocí byly v letech 1855 až 1868 podřízeny Okresnímu úřadu v Telči. Z hlediska územní správy byly Bítovánky vedeny v letech 1869–1930 jako obec v okrese Dačice (dříve též pod názvy \"Bitovánky\" a \"Bytovánky\"), od roku 1950 jako obec v okrese Moravské Budějovice a od roku 1961 jako část Želetavy v okrese Třebíč. v Jihomoravském kraji až do zrušení Okresního úřadu v Třebíči koncem roku 2002. Od roku 2003 spadají pod pověřený Městský úřad v Moravských Budějovicích v samosprávném kraji Vysočina.\n\nV roku 1880 měla obec 50 domů a 273 obyvatel, roku 1900 48 domů a 281 obyvatel, roku 1921 49 domů a 262 obyvatel, roku 1930 60 domů a 281 obyvatel, roku 1947 70 domů a 266 oby¬vatel, roku 1950 65 domů a 230 obyvatel, roku 1970 59 domů a 227 obyvatel, roku 1982 53 domů a 206 obyvatel.\n\nVe 2. polovině 19. a v 1. polovině 20. století se většina obyvatelstva živila zemědělstvím. V roce 1900 byla výměra hospodářské půdy obce 525 ha. Živnosti roku 1911: 2 bednáři, 1 hostinský, 1 kramář a 1 krejčí.Roku 1924: dvůr a revír velkostatku Želetava A. Attemsové, živnosti: 1 hostinský, 14 hospodařících rolníků. Obec byla elektrifikována připojením na síť ZME Brno roku 1938. JZD byl o založeno roku 1950, roku 1960 bylo sloučeno s JZD Želetava do JZD Mír Želetava.\n\nNyní převládající zaměstnání: zemědělství.\n\n"}
{"id": "500220", "url": "https://cs.wikipedia.org/wiki?curid=500220", "title": "NGC 8", "text": "NGC 8\n\nNGC 8 je asterismus dvou zcela nesouvisejích hvězd (spektrálních typů K6I a G4) v souhvězdí Pegase, teměř na hranicích se souhvězdím Andromedy. Objevil ji 29. září 1865 Otto Wilhelm von Struve. Nachází se přibližně 2,7 obloukových minut od NGC 9.\n\nObě hvězdy navzájem spolu nesouvisí, v pohledu ze Země se pouze promítají do stejného směru, přičemž bělejší, méně jasná hvězda je žlutým obrem spektrální třídy G4 ve vzdálenosti přibližně 10 tisíc světelných let a žlutější jasnější hvězda je super obří hvězdou spektrální třídy K6I v minimální vzdáleností 215 tisíc světelných let, mimo naší Galaxii. Obě hvězdy se nachází mimo galaktický disk Mléčné dráhy, bližší je 10 tisíc světelných let jižně od disku Mléčné dráhy o tloušťce 1 000 světelných let. Druhá hvězda se nachází nejméně 130 000 světelných let jižně od disku, a nachází se úplně mimo samotnou Mléčnou dráhu a její vzdálenost od galaktického jádra je nejméně 220 tisíc světelných let.\n\n"}
{"id": "500221", "url": "https://cs.wikipedia.org/wiki?curid=500221", "title": "Dolní Dvorce (Dyjice)", "text": "Dolní Dvorce (Dyjice)\n\nDolní Dvorce () jsou vesnice, místní část Dyjice.\n\nNázev se vyvíjel od varianty Dworcze (1673), Dwortze (1720, 1751), Unter Dwortze a Dolnij Dworce (1846) k podobám Unter Dworze a Dolní Dvorce v roce 1872. Ves název získala podle dvou lánových selských dvorů, které zde stály v roce 1580.\n\nPrvní písemná zmínka o Dolních Dvorcích pochází z roku 1580.\n\nZ hlediska územní správy byly Dolní Dvorce vedeny v roce 1869–1930 jako osada Dyjice v okrese Dačice, v roce 1950 jako osada Dyjice v okrese Třešť, v letech 1961–1980 jako část Dyjice v okrese Jihlava, v letech 1980–1991 jako část Telče a od roku 1992 opět jako část Dyjice.\n\nKatastrální území Dolních Dvorců leží v kraji Vysočina v okrese Jihlava. Na jihovýchodě sousedí s Dyjičkou, na východě se Strannou, na severovýchodě s Žatcem, na severozápadě s Mysliboří a na západě s Telčí.\n\nGeomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Dačická kotlina. Dolní Dvorce se rozkládají v jihovýchodní části svého území. Nadmořská výška zastavěné části obce se pohybuje kolem 519 m, nejvýše dosahuje území Dolních Dvorců na severozápadě v kótě \"Klikův kopec\" (545 m n. m.). Odtud se území svažuje do údolí Moravské Dyje, která vytváří východní hranice území Dolních Dvorců. Těsnou blízkostí obce prochází silnice č. I/23, která Dolní Dvorce spojuje s Telčí a Starou Říší. S územím mateřské obce je spojena místní komunikací přes Dyjičku.\n\nPodle sčítání 1930 zde žilo v 6 domech 35 obyvatel. 35 obyvatel se hlásilo k československé národnosti. Žilo zde 35 římských katolíků. V roce 2001 zde žilo 10 obyvatel.\n\nObcí prochází silnice II. třídy č. 23 ze Staré Říše do Telče. Dopravní obslužnost zajišťují dopravci ICOM transport, ČSAD Jindřichův Hradec a TRADO-BUS. Autobusy jezdí ve směrech Dačice, Nová Říše, Stará Říše, Telč, Zadní Vydří a Třebíč.\n\nMístní děti dojíždějí do základní školy a na gymnázium v Telči.\n\n\n\n"}
{"id": "500224", "url": "https://cs.wikipedia.org/wiki?curid=500224", "title": "Skinija", "text": "Skinija\n\nSkinija je řeka na západě Litvy v Klaipėdském (Hl. m. = Gargždai) okrese, pramení 1 km od vsi Brožiai, 2 km jižně od vsi Antkoptis. Teče zpočátku směrem západoseverozápadním (vlevo od obce Girininkai) až do obce Vėžaičiai; těsně před ní protéká Vėžaičiajským rybníkem. V obci se stáčí prudce na jih, od Ežaičiů se kroutí postupně stále více směrem západním, až naproti Gargždům u obce Maciuičiai vtéká do Minije jako její levý přítok 51,7 km od jejího ústí.\n"}
{"id": "500225", "url": "https://cs.wikipedia.org/wiki?curid=500225", "title": "Wildenau (Selb)", "text": "Wildenau (Selb)\n\nWildenau je pohraniční německá vesnice, místní část města Selb v zemském okrese Wunsiedel im Fichtelgebirge v Bavorsku. Má přibližně 100 obyvatel.\n\nNachází se zde bývalý hraniční přechod, který však nesl označení Aš-Selb. Jedná se o nejfrekventovanější hraniční přechod (s Německem) v České republice a i v Bavorsku. Wildenau je státní hranici tak blízko, že s Aší tvoří téměř jeden celek.\n\nWildenau leží v bavorském okrese Wunsiedel im Fichtelgebirge, přibližně 4 kilometry severoseverovýchodně od Selbu v nadmořské výšce 637 metrů. Na severovýchodě sousedí s vesnicí Lauterbach, na východě s Erkersreuthem a na severovýchodě sousedí s českou Aší, kde je od sebe dělí státní hranice (a ašský obchvat).\n\nPrvní písemná zmínka o Wildenau pochází z roku 1372, kdy vesnici od chebských odkoupil Konrád z Neubergu (Podhradí). V roce 1395 získali vesnici Zedtwitzové, a Wildenau se tak stala součástí rozsáhlého majetku Zedtwitzů na Ašsku.\n\nV roce 1818 vytvořilo Wildenau spolu s vesnicí Lauterbach jednotnou obec, která byla přiřazena k selbskému zemskému soudu. 1. listopadu 1865 byla otevřena železniční dráha z Aše do Selbu, která vedla přes Wildenau. V roce 1945 bylo Wildenau přifařeno k sousednímu Erkersreuthu. Hraniční přechod s Aší byl uzavřen, a Wildenau se stalo pohraniční okrajovou vesnicí, kterou ještě nějakou dobu projížděli nákladní vlaky.\n\nV roce 1965 zde byla uzavřena jednotřídní škola, a děti od té doby navštěvují školu v sousedním Erkersreuthu.\n\nDo roku 1972 spadala obec Wildenau-Lauterbach do zemského okresu Rehau. Od 1. července toho roku však přestal okres Rehau existovat, a jeho území bylo začleněno do zemských okresů Hof a Wunsiedel im Fichtelgebirge. Wildenau se stalo součástí okresu Wunsiedel i. F. V roce 1978 byl však zrušen status obce Wildenau-Lauterbach, a obě vesnice se stali místními částmi města Selb.\n\n1. července 1990 byl opět otevřen hraniční přechod mezi Aší a Wildenau (značený však jako Aš-Selb). Po roce 2000 začali česká i německá strana také diskutovat o opětovném otevření železnice Aš-Selb. Stavební práce byly v lednu 2013 zahájený.\n\nV intraviliánů obce se nachází mnoho méně či více zachovalých dřevěných budov. V nejstarší části obce se nachází hasičská zbrojnice s válečnou památnou deskou.\n\nBuchwald |\nErkersreuth |\nHeidelheim |\nLängenau |\nLauterbach |\nMittelweißenbach |\nMühlbach |\nOberweißenbach |\nPlößberg |\nSchatzbach |\nSelb |\nSelb-Plößberg |\nSilberbach |\nSpielberg |\nSteinselb |\nUnterweißenbach |\nVielitz |\nVielitz-Siedlung |\nWildenau\n"}
{"id": "500226", "url": "https://cs.wikipedia.org/wiki?curid=500226", "title": "Tlumič", "text": "Tlumič\n\nTlumič je technické zařízení:\n\n\n"}
{"id": "500227", "url": "https://cs.wikipedia.org/wiki?curid=500227", "title": "Státní znak Vatikánu", "text": "Státní znak Vatikánu\n\nStátní znak Vatikánu obsahuje v červeném poli papežské insignie – zkřížené klíče sv. Petra a tiáru.\n\nKlíče jsou obrácené zuby ven a připomínají evangelium sv. Matouše (\"…Tobě dám klíče od království nebeského\"). Stříbrný klíč symbolizuje duchovní autoritu papeže na Zemi a také moc otvírat či vpouštět. Zlatý klíč naopak značí možnost zavírat, zadržovat a znamená také moc nad nebeským královstvím. Klíče jsou spojeny červenou stuhou, která má dokládat propojení obou mocí. Zkřížené klíče jsou symbolem papežství již od středověku.\n\nNad klíči je umístěna zlato-stříbrná tiára – trojnásobná papežská koruna. Představuje trojí papežský úřad – učitelský, kněžský a pastýřský. Také tiára má svůj původ ve středověku.\n\n\n"}
{"id": "500229", "url": "https://cs.wikipedia.org/wiki?curid=500229", "title": "Jiří Lála", "text": "Jiří Lála\n\nJiří Lála (* 21. srpna 1959 v Táboře) je bývalý československý hokejový útočník, který největší část kariéry odehrál za TJ Motor České Budějovice. Je stříbrným medailistou ze ZOH 1984 a mistrem světa z roku 1985. Ve své kariéře nastřílel 89 gólů v reprezentaci, 297 v československé lize, 230 v německé lize a čtyři ve švýcarské lize – je tak členem Klubu hokejových střelců deníku Sport (14. místo) a Klubu 300 MF Dnes (6. místo). V roce 2010 byl uveden do Síně slávy českého hokeje.\n\nJiří Lála se narodil v Táboře a vyrůstal v Soběslavi, kde on i jeho o dva roky starší bratr Luboš začínali s hokejem a fotbalem. Ke sportu je vedl otec, který hrával fotbal za Karvinou, Bohumín, VTJ Tábor a Spartak Soběslav. Jiří Lála ještě v dorostu hrál za československou fotbalovou reprezentaci, ale nakonec se plně věnoval jen hokeji. V roce 1974 přestoupil do dorostu Motoru České Budějovice a o dva roky později, ve svých sedmnácti letech poprvé nastoupil v československé lize. V jednadvaceti letech narukoval do Dukly Jihlava, stal se stabilním členem československé reprezentace a zúčastnil se svého prvního mistrovství světa v hokeji. Po třinácti sezónách v československé hokejové lize, během nichž odehrál také 198 zápasů za reprezentaci, odešel ve svých třiceti letech hrát do Německa. V německé nejvyšší ligové soutěži DEL odehrál za Eintracht Frankfurt a Mannheimer ERC sedm sezón, v nichž nastřílel 230 gólů. V sezóně 1993/94 se vrátil do HC České Budějovice jako posila na playoff, tým však nezvládl roli favorita a vypadl v 1. kole s HC Olomouc. Podobně vypomáhal na konci následující sezóny v Grasshopper Club Zürich. V sedmatřiceti letech zamířil na rok do Velké Británie, pak se vrátil do Německa a ještě pět let hrál v nižších soutěžích za ERC Selb a EV Eisbären Regensburg. Hráčskou kariéru zakončil ve třiačtyřiceti letech při benefičním utkání 23. srpna 2002 v Regensburgu, kde následně pracoval čtyři roky jako manažer místního klubu. V roce 2006 s hokejem skončil a od té doby vede v České republice pobočku firmy André Média Group, kterou sám vybudoval.\n\nJiří Lála je podruhé ženatý. Poprvé se oženil během svého hokejového angažmá v Jihlavě s reprezentantkou v moderní gymnastice Ivanou Volfovou – 27. ledna 1983 se jim narodil syn Jiří. Podruhé se oženil v Německu, má manželku Silvii, dceru Franciscu a syna Joea. S rodinou žije v Regensburgu.\n\nV dresu československé reprezentace se zúčastnil dvou zimních olympijských her a pěti mistrovství světa v ledním hokeji. V roce 1983 se s devíti brankami stal nejlepším střelcem na mistrovství světa v ledním hokeji a rovněž byl vyhlášen nejlepším útočníkem šampionátu.\n\n\nV československé hokejové lize a české hokejové extralize odehrál celkem 14 sezón, 514 utkání a dal v nich 297 gólů, z toho 12 sezón, 426 utkání a 245 gólů za České Budějovice, kde je druhým nejlepším střelcem v historii klubu.\n\n"}
{"id": "500235", "url": "https://cs.wikipedia.org/wiki?curid=500235", "title": "NGC 9", "text": "NGC 9\n\nNGC 9 je spirální galaxie vzdálená od nás zhruba 142 milionů světelných let v souhvězdí Pegase. Pro pozorování NGC 9 je zapotřebí reflektor o průměru minimálně 12 palců (30,5 cm).\n\n"}
{"id": "500236", "url": "https://cs.wikipedia.org/wiki?curid=500236", "title": "Trifenylfosfin", "text": "Trifenylfosfin\n\nTrifenylfosfin (též trifenylfosfan) je organická sloučenina fosforu s chemickým vzorcem P(CH), často zkracovaným jako PPh nebo PhP. Široce se používá při syntéze organických a organokovových sloučenin. PPh má při pokojové teplotě podobu bezbarvých krystalů, na vzduchu relativně stálých. Rozpouští se v nepolárních organických rozpouštědlech, například benzenu nebo diethyletheru.\n\nTrifenylfosfin lze připravovat v laboratoři reakcí chloridu fosforitého s fenylmagnesiumbromidem nebo s fenyllithiem. V průmyslovém měřítku se trifenylfosfin připravuje reakcí mezi chloridem fosforitým, chlorbenzenem a sodíkem. Molekula PPh má pyramidový tvar s chirálním vrtulovitým uspořádáním tří fenylových kruhů. Pevnost PPh přispívá ke snadné krystalizaci jeho derivátů.\n\n"}
{"id": "500238", "url": "https://cs.wikipedia.org/wiki?curid=500238", "title": "Dovilai", "text": "Dovilai\n\nDovilai je městys v západní části Litvy, v Klaipėdském kraji, na západním (pravém) břehu Minije, do které se zde vlévá městem protékající potok Lašiupė, 5 km na jihozápad od Gargždů, hradiště Dovilų piliakalnis (jinak také Gedminų piliakalnis, Dusmenų piliakalnis, Gedimino pilis (neplést s hradem ve Vilniusu jménem Gedimino pilis!), Pelutės Kalnas, Muškalnis. Výška: 9 m nad úrovní terénu. I. tisíciletí až 13. století. Východní část a oba náspy poničily počátkem roku 1945 německé zákopy). Dále je zde Základní škola v Dovilech, evangelický luterský kostel (vysvěcený roku 1995, pošta (PSČ LT-96011), pískovna (dvě jezera na sever od města). Městem prochází silnice č. 227 Jakai – Gargždai.\n\nV roce 1736 byla otevřena základní škola, od roku 1971 jako osmiletá. Před II. světovou válkou zde byla stanice úzkokolejné dráhy, cihelna silikátových cihel, městys byl znám jako \"Doviliai\". Za sovětské okupace středisko sovchozu. 28. března 2009 prezident Litevské republiky dekretem č. 1K-1750 potvrdil znak Dovilů.\n\nV roce 1739 zde Fridrich Vilém I. plánoval postavit kostel, ale s plánu sešlo, neboť roku 1740 zemřel. Později se i pruská vláda zřelka těchto plánů pro finanční těžkosti. Evangelické bohoslužby se zde začaly sloužit až v roce 1784 v jedné z místností (v malém sále) školy. V roce 1818 farnost překročila 5 000 lidí. V roce 1846 sem byl jako kazatel vyslán Klaipėdský diakon Hermann Leopold Friedrich Hann. Farář Augustas Harner se začal starat o stavbu kostela. 17. listopadu 1861 byl položen základní kámen. Na stavbě se podíleli architekt H. Meyer, stavbyvedoucí zedník Wossing, zedník Hallinger (oba z Klaipėdy). 18. září 1862 byla stavba vysvěcena. Instalovány 12-rejstříkové varhany, oltář zdobil obraz \"Žehnající Kristus\". Další vybavení darovali dvorní Baranowski ze Šernů, Kintajská farnost. Na pobožnosti farníky zvaly dva zvony. Kolem roku 1862 byla postavena také fara a nová budova školy.\nNa podzim roku 1944 oddíl artilerie Rudé armády z kostela udělala koňský chlév, zničila interiér (vyvrátili oltář, spálili varhany, lavice, okna, když se ohřívali při ohníčku). Později zde byl sklad a mlýnice. V roce 1991 byl kostel vrácen luterské farnosti. V roce 1993 byly započaty restaurátorské práce (autor projektu Vytautas Šliogeris) a 28. května 1995 byl kostel vysvěcen.\n\n"}
{"id": "500243", "url": "https://cs.wikipedia.org/wiki?curid=500243", "title": "NGC 10", "text": "NGC 10\n\nNGC 10 je spirální galaxie vzdálená od nás zhruba 294 milionů světelných let v souhvězdí Sochaře. Za dobrých podmínek by NGC 10 měla být vidět i 8palcovým (20cm) reflektorem.\n\n"}
{"id": "500246", "url": "https://cs.wikipedia.org/wiki?curid=500246", "title": "Lookout! Records", "text": "Lookout! Records\n\nLookout! Records je americké hudební vydavatelství založené v roce 1988 muzikantem a hudebním producentem Larrym Livermorem se sídlem v Berkeley v Kalifornii. Lookout! Records se zpecializovali především na punk rock. Jako nejznámější kapely Lookout! Records lze uvést např. skupinu Green Day. Později v 90. letech 20. století se společnost začala soustředit především na vydávání mainstreamové hudby.\n\n"}
{"id": "500247", "url": "https://cs.wikipedia.org/wiki?curid=500247", "title": "Státní pečeť Vatikánu", "text": "Státní pečeť Vatikánu\n\nStátní pečeť Vatikánu zobrazuje stejně jako ostatní vatikánské státní symboly zkřížené klíče sv. Petra a tiáru nad nimi. V opise je „STATO DELLA CITTÀ DEL VATICANO“, obvod pečeti je ozdobený perlami. \n\n"}
{"id": "500248", "url": "https://cs.wikipedia.org/wiki?curid=500248", "title": "Rachel Kohen-Kagan", "text": "Rachel Kohen-Kagan\n\nRachel Kohen-Kagan (: רחל כהן-כגן, rodným jménem Rachel Lubersky; 19. února 1888 – 15. října 1982) byla sionistická aktivistka a izraelská politička. Společně s Goldou Meyersonovou (později Golda Meirová) byla jednou ze dvou signatářek izraelské deklarace nezávislosti (celkem bylo 24 signatářů).\n\nNarodila se v Oděse v carském Rusku (dnešní Ukrajina), kde později vystudovala univerzitu. Další vystudovala v Moskvě.\n\nV roce 1919 podnikla aliju do mandátní Palestiny, kde se angažovala v Mezinárodní ženské sionistické organizaci (: \"Women's International Zionist Organization, WIZO\"). V roce 1932 byla jmenována předsedkyní komise pro sociální podporu při městské radě Haify a tuto funkci zastávala až do roku 1946.\n\nV roce 1938 byla zvolena předsedkyní WIZO a začala se zajímat o politiku. V roce 1946 byla jmenována ředitelkou sociálního odboru Židovské národní rady. Byla členkou prozatímní státní rady (hebrejsky: \"Moecet ha-Am\") a společně s Goldou Meyersonovou (později Golda Meirová) byly jediné dvě ženy, které podepsaly deklaraci nezávislosti.\n\nV první volbách do Knesetu v roce 1949 získala WIZO jeden poslanecký mandát, který získala právě Rachel Kohen-Kagan. O poslanecký mandát přišla v následujících parlamentních volbách v roce 1951. Později vstoupila do Liberální strany a po volbách v roce 1961 se stala opět poslankyní Knesetu. Byla však jednou ze sedmi poslanců, kteří Liberální stranu opustili a založili Nezávislé liberály na protest proti plánovanému sloučení Liberální strany s Cherutem. V následujících volbách v roce 1965 o své křeslo přišla.\n\nMěla dvě děti.\n\n"}
{"id": "500250", "url": "https://cs.wikipedia.org/wiki?curid=500250", "title": "Fotosenzor", "text": "Fotosenzor\n\nFotosenzor je obecně rostlinný chromoprotein, skládající se z proteinové části zvané apoprotein a neproteinové části zvané chromofor. Fotosenzory informují rostlinu o světelných podmínkách na stanovišti, například o směru a intenzitě dopadajícího záření, jeho vlnové délce, zprostředkovaně také o konkurenci na stanovišti. Tyto informace jsou pro rostliny vzhledem k jejich fototrofii životně důležité. Fotosenzory umožňují fototropii a fotomorfogenní a nepřímo (absencí světelného signálu) i skotomorfogenní reakce.\n\nPři dopadu fotonů na senzor dojde nejprve ke změně konformace chromoforu, která ovlivní konformaci apoproteinu. Apoprotein v nové konformaci pak získá nové vlastnosti, např. kinazovou aktivitu, schopnost translokace do jádra ap. Tak se informace o světelných podmínkách přenáší dál, až na úroveň genové exprese.\n\nExistuje více druhů fotosenzorů.\nFytochromy registrují červenou (cca 660 nm) a dalece červenou (far red, 730 nm) složku světla. Jejich chromoforem je lineární tetrapyrol (viz pyrol). Ve tmě je lokalizován v cytoplazmě. Při ozáření červeným světlem se lineární tetrapyrol překlopí z konformace cis-cis-cis (viz stereoizomer) do konformace cis-cis-trans, což se nazývá fototransformace. Fototransformace způsobí změnu konformace apoproteinu z Pr na Pfr. Zpět do Pfr konformace se apoprotein i chromofor může vrátit buď okamžitě po ozáření far red světlem procesem zvaným fotoreverze, nebo po delší době spontánně procesem zvaným temnostní reverze.\n\nChromoprotein v konformaci Pfr získá nové schopnosti:\n\nPomocí těchto schopností předá v jádře signál až na úroveň genové exprese.\n\nFytochromy přinášejí mimo jiné rostlině informace o poměru červeného a dalece červeného světla. Neboť se tento poměr mění při průchodu světla listy jiné rostliny, přinášejí fytochromy také informace o konkurenci na stanovišti.\n\nKryptochromy reagují na modrou složku světla o vlnové délce cca 470 nm. Mají dva chromofory, pterin a FAD, oba nekovalentně vázané. Jsou blízké fotolyázám, ale fotolyázovou aktivitu nemají. Jsou stabilně lokalizovány v jádře. Absorpce fotonu vyvolá intramolekulární přesun elektronu, což má za následek změnu konformace protonu. Kryptochrom v nové konformaci inaktivuje COP1 (continuous photomorfogenesis), což je komplex určující k likvidaci složky aktivující geny indukované světlem. Když kryptochrom deaktivuje COP1, není tedy nic, co by ničilo složky, které aktivují geny indukované světlem.\n\nFototropiny předávají informaci o směru dopadajícího světla a umožňují tím fototropismus. Jejich chromoforem jsou dva nekovalentně vázané FMN. Fototropiny jsou lokalizovány na plazmatické membráně.\n\nExistence senzorů pro UV záření (300–400 nm) se vzhledem k fotomorfogenním účinkům tohoto záření předpokládá, senzory však zatím nebyly nalezeny.\n"}
{"id": "500252", "url": "https://cs.wikipedia.org/wiki?curid=500252", "title": "Harel Levy", "text": "Harel Levy\n\nHar'el Levy (: הראל לוי; narozený 5. srpna 1978, kibuc Nachšonim) je izraelský profesionální tenista. Na žebříčku ATP byl nejvýše klasifikován na 30. místě ve dvouhře (2001) a 71. místě ve čtyřhře (2008).\n\nSportovní kariéru přerušil dvakrát kvůli vojenské službě v izraelské armádě a vážnému zranění kyčle. Ve dvouhře již na okruhu ATP porazil Peta Samprase, Michaela Changa, Andyho Roddicka, Igora Andrejeva nebo Igora Kunicyna. Probojoval se do finále turnaje série Masters Series v Torontu, dále pak ve Nottinghamu a zvítězil ve čtyřhře v Newportu (Rhode Island).\n\nHráč je izraelským Židem. Tenis začal hrát v sedmi letech a ve věku devíti let se rodina přestěhovala na osmnáct měsíců do Portugalska. Poté se vrátila do Izraele a od roku 1992 bydlela v Ramat ha-Šaronu, kde sídlí národní tenisové centrum. Daný rok se stal nejlepším izraelským tenistou v kategorii starších žáků (do 14 let).\n\nV roce 1995 vstoupil do profesionálního tenisového okruhu ATP. Přestože musel plnit povinnou vojenskou službu, armáda mu umožnila startovat na některých turnajích.\n\nV červenci 1999, kdy byl klasifikován na 241. místě ATP, porazil bývalou světovou dvojku Michaela Changa 6-4, 6-3 na challengeru Safeway v Aptosu. V srpnu pak vyhrál nad aktuálně 40. hráčem Jiřím Novákem 7–5, 6–1 a v září získal turnajové vítězství ve čtyřhře na turnaji v Budapešti spolu s Noam Okunem, když ve finále zdolali pár Daniel Fiala a Leoš Friedl 6–4, 4–6, 6–2.\n\nV lednu 2000 vyhrál spolu s Jonathanem Erlichem čtyřhru ve floridském Orlandu, když ve finále přehráli Óscara Ortize a Jimyho Szymanskiho 6–3, 6–4. V červenci spolu získaly další titul v Newportu, když porazili pár Kyle Spencer a Mitch Sprengelmeyer 7–6 (2), 7–5.\n\nV červenci 2000 na turnaji Masters Series v Torontu, kdy byl až na 144. pozici žebříčku, mu vycházela taktika tvrdých úderů od základní čáry kombinovaná s přesnými kraťasy. Cestou do finále kvalitně obsazeného turnaje postupně zdolal Martina Damma (73. místo), Stefana Koubka (47. místo), Sébastiena Grosjeana (27. místo), Jérôme Golmarda (61. místo) a Jiřího Nováka (55. místo). V samotném finále pak nestačil na Marata Safina (9. místo). Z tohoto turnaje více než zdvojnásobil své celkové tenisové finanční zisky za prémii 211 000 amerických dolarů. Stal se prvním Izraelcem, který se probojoval do finále turnaje ATP ve dvouhře od roku 1994, kdy se to podařilo Amosu Mansdosrfovi, a v žebříčku ATP poskočil až na 70. místo.\n\nTříletou vojenskou službu v izraelské armádě ukončil v srpnu 2000.\n\nV březnu 2001 vyhrál ve Scottsdale nad 10. hráčem světa Timem Henmanem 6–2, 6–4. V květnu téhož roku pak zvítězil nad svým tenisovým vzorem a světovou jedničkou Petem Samprasem na Italian Open ve třech setech 7–5, 2–6, 6–4, když zachránil 13 ze 17 breakbolů, které na něj soupeř měl. Sampras po utkání řekl: \"„Hrál velmi dobře.“\" V dalším zápase turnaje přehrál 33. hráče světa Francisca Claveta 6–4, 7–6 (6) a poté Nicolase Kiefera 6–2, 6–4, když zaznamenal 80% úspěšnost prvního servisu. Ve čtvrtfinále ovšem nestačil na Švéda Andrease Vinciguerru.\n\nV červnu 2001 porazil 17. hráče světa Waynea Ferreiru 6–2, 6–4, a také Andyho Roddicka 7–6 (3), 5–7, 6–3, s nevyléčeným zraněním kyčle. V Nottinghamu prohrál ve finále s Thomasem Johanssonem 7–5, 6–3. Na konci června odstoupil z 1. kola ve Wimbledonu pro zranění kyčle. 25. června 2001 ve svých 22 letech byl dosud nejvýše klasifikován na žebříčku ATP, a to na 30. místě.\n\nV listopadu 2001 podstoupil ve Spojených státech artroskopický výkon pro zranění kolena a dále léčil i kyčelní kloub. Šest měsíců strávil doma v Ramat ha-Šaronu na předměstí Tel Avivu a v dubnu 2002 se vrátil na tenisové kurty.\n\nVětšinu tenisové sezóny 2002 mu hraní komplikovala zranění. Do července 2002 poklesl na žebříčku až na 326. místo. Následující měsíc pronesl: \"„Nemyslím si, že se vrátím se stoprocentním zdravím, ale pokud by to bylo na devadesát procent, pak bych byl velmi šťastný.“\"\n\nNa US Open 2002 porazil 30. hráče světa Andreje Pavla 1–6, 7–6 (7), 4–6, 6–3, 6–4. Ve Forest Hills v květnu 2003 porazil nejvýše nasazeného Justina Gimelstoba 6-2, 6-3.\n\nV září 2003 získal na grenobelském Open de l'Isère titul ve čtyřhře spolu s Australanem Paulem Baccanellem, když ve finále vyhráli nad párem Rik de Voest a Johan Landsberg 5–7, 6–4, 7–6 (5). Na turnaji si zahrál také finále dvouhry. Ve stejném měsíci slavil další titul, když v Groningenu triumfoval ve čtyřhře se spoluhráčem Amirem Hadadem, po vítězství nad dvojicí Fred Hemmes a Raemon Sluiter 6–4, 6–4. V říjnu spolu vyhráli další turnaj v Nottinghamu, ve finále zdolali pár Scott Humphries a Mark Merklein 6–4, 6–7 (3), 6–3. Na turnaji v Dněpropetrovsku se probojoval do finále, kde podlehl Gruzinci Irakli Labadzemu 3–6, 6–3, 1–6. Ve čtyřhře zde vyhrál spolu s krajanem Jonathanem Erlichem 6–4, 6–3 nad dvojicí Simon Aspelin a Johan Landsberg. V listopadu také spolu zvítězili na turnaji v Bratislavě, když ve finále porazili pár Mario Ančić a Martin García 7–6 (7), 6–3. Sezónu 2003 ukončil na 111. místě singlového žebříčku.\n\nNa konci dubna 2005 vyhrál čtyřhru v Budapešti spolu s Amirem Hadadem, ve finále nad Nikolou Martinovićem a Joskou Topićem 5–7, 6–2, 6–1. Hned na dalším turnaji v Miskolci získali další titul, když ve finále zdolali pár Bastian Knittel a Marius Zay 6–1, 6–0. V květnu si připsali třetí vítězství z německého Fürthu, ve finále porazili dvojici Jan Frode Andersen a Johan Landsberg 6–1, 6–2. V červenci pak dosáhli čtvrtého titulu v maďarském Budaorsu, ve finále nad Adamem Chadajem a Stephanem Robertem 6–4, 6–7 (7), 6–3.\n\nV roce 2005 vyhrál dvouhru na USTA Tulsa Challenger, když ve finále přemohl Němce Benedikta Dorscha po tříhodinovém boji 5–7, 7–5, 7–6 (6). V září pak zvítězil ve čtyřhře spolu s Noamem Okunem na istanbulském turnaji, ve finále nad českým párem David Škoch a Martin Štěpánek 6-4, 7–5.\n\nZranění ramene v lednu 2006 mu znemožnilo účast na australském turnaji Sydney ATP a vyřadilo ho na jeden týden. V červnu 2006 vyhrál společně s Giorgiem Galimbertim milánský turnaj v deblu, ve finále porazili pár Frederico Gil a Juan Albert Viloca 6–3, 6–3. V srpnu pak spolu se Samem Warburgem triumfoval v newyorském Bronxu, ve finále nad dvojicí Scott Lipsky a David Martin 6–4, 7–5.\n\nNa počátku roku 2007 obdržel tříměsíční zákaz účasti na turnajích od Izraelského tenisového svazu, protože se nezúčastnil turnaje, který tento svaz pořádal.\n\nV dubnu 2007 pak vyhrál debla spolu s Warburgem v kalifornské Valencii, ve finále porazili pár Cecil Mamiit a Eric Taino 6–2, 6–4. V červnu se stejným spoluhráčem triumfoval na turnaji v kalifornském Yuba City, ve finále nad dvojicí Eric Nuñez a Jean-Julien Rojer 6–4, 6–4.\n\nV červenci 2007 se spolu s Rajeevem Ramem probojovali z kvalifikace na Wimbledonu 2007 do hlavní soutěže a postoupili až do čtvrtfinále, což byl jeho nejlepší grandslamový výsledek. Ve 3. kole porazili 15. nasazený pár Martín García a Sebastián Prieto 7–6 (0), 6–7 (4), 7–6 (4), 6–7 (3), 10-8. Ve čtvrtfinále podlehli 10. nasazeným Arnaudu Clémentovi a Michaëlu Llodrovi 6–3, 6–2, 6–2.\n\nV červenci téhož roku vyhrál Challenger v Manchesteru, když ve finále zdolal Travise Rettenmaiera 6–2, 6–4.\n\nNa tenisovém mistrovství Izraele v prosinci 2007 hladce ve finále porazil Dekela Valtzera 6-0, 6-1. Mistrem Izraele ve dvouhře již byl v letech 1997, 1999 a 2002.\n\nO rok později v prosinci 2008 získal pátý titul izraelského šampióna, když ve finálovém zápase přehrál Dudiho Selu 6-4, 3-6, 7-5. Ve finále národního mistrovství podlehli spolu s Noamem Okunem dvojici Andy Ram a Noam Behr 6-1, 6-4.\n\nNa počátku roku 2009 se rozhodl omezit svou aktivitu ve dvouhře a zaměřit se především na čtyřhru, kde vytvořil stabilní pár s Noamem Okunem. Ale po izraelské výhře v Davis Cupu nad Švédskem změnil plány. Daviscupový tým Izraele se probojoval ado čtvrtfinále soutěže proti Rusku a pro případ, že by nastoupil ve dvouhře začal hrát na všech turnajích, kde to bylo možné i dvouhru.\n\nZa izraelské daviscupové družstvo nastupuje od roku 1998, s celkovou bilancí 23 výher a 16 proher, k září 2009.\n\nJeho blízkým přítelem na okruhu byla bývalá světová tenisová jednička Gustavo Kuerten, se kterým často trénoval jako sparingpartner během turnajů.\n\n"}
{"id": "500255", "url": "https://cs.wikipedia.org/wiki?curid=500255", "title": "Jiří Král (pilot)", "text": "Jiří Král (pilot)\n\nNadporučík letectva Jiří Král (15. března 1910, Polanka nad Odrou – 8. června 1940, Monneville) byl československý vojenský pilot a první velitel československé vojenské skupiny v Polsku.\n\nJiří Král se narodil v osadě Janová, místní části Polanky nad Odrou. Nejprve se vyučil uměleckým slévačem a poté, co nebylo vyhověno jeho žádosti o přijetí do leteckého učiliště, vystudoval vyšší průmyslovou školu strojnickou v Ostravě - Vítkovicích, kde odmaturoval v roce 1930. Vojenskou prezenční službu nastoupil 1. října 1930 ke 2. leteckému pluku. Později byl převelen k 13. pozorovací letce 3. leteckého pluku v Košicích, kde byl jmenován pozorovatelem letcem.\n\n1. února 1932 byl povýšen do hodnosti podporučíka a krátce poté, co byl březnu téhož roku propuštěn na trvalou dovolenou si podal žádost o přijetí do Vojenské akademie v Hranicích. Po jejím absolvování v hodnosti poručíka byl umístěn k 10. pozorovací letce v Nitře, kde byl jmenován pilotem letcem. Dále působil jako stíhací pilot ve Vajnorech, Hradci Králové a Kbelích. Mobilizace v září 1938 jej zastihla na pražských letištích 40. letky Leteckého pluku 4, kde sloužil již jako nadporučík na strojích Avia B-534. Na druhý pokus přešel 24. dubna 1939 do Polska a 1. května se coby služebně nejstarší z přítomných důstojníků stal prvním velitelem československé vojenské skupiny v Krakově. Poté, co tuto funkci převzal nejprve kapitán letectva Jan Veselý a po něm pak pplk. Ludvík Svoboda, stal se jeho pobočníkem.\n\nZ Polska do Francie odplul Jiří Král transportem na lodi \"Chrobry\" 29. července 1939. Poté co Francie 3. září 1939 vyhlásila válku Německu, prodělal v Chartres výcvik na letadlech Curtiss Hawk 75 a Bloch MB-152, na kterém poté létal jako bojový pilot. Dne 14. května 1940 sestřelil v boji nad belgickým městem Mettet německou těžkou stíhačku Bf 110. Posledním letištěm, kde Lt. Jiří Král sloužil, bylo Chavenay-Villepreux, kam byla jeho jednotka GC I/1 přemístěna 6. června 1940. Již 8. června podstoupil nerovný souboj s dvanácti stroji Messerschmitt Bf 109. Z hořícího letadla se mu podařilo vyskočit, ale neotevřel se mu padák. Na zem dopadl u vesnice Monneville a v nedalekém Marquemontu byl i nejprve pohřben. 13. prosince 1963 byly jeho ostatky přeneseny na československý vojenský hřbitov La Targette. Jeho hrob nese číslo 176.\n\nPortrét Jiřího Krále se objevil na československých známkách vytištěných ještě za války v Anglii v hodnotách 30 h a 3 Kč, v rámci tzv. \"Londýnského vydání\".\n\n"}
{"id": "500257", "url": "https://cs.wikipedia.org/wiki?curid=500257", "title": "Rachel Jana'it Ben Cvi", "text": "Rachel Jana'it Ben Cvi\n\nRachel Janajit Ben Cvi (: , rodným jménem Golda Lišansky; 1886 – 16. listopadu 1979) byla izraelskou první dámou, spisovatelkou, pedagožkou a jednou z předních představitelek dělnického sionismu. Jejím manželem byl druhý izraelský prezident Jicchak Ben Cvi.\n\nNarodila se v roce 1886 ve městě Malin v carském Rusku (dnešní Ukrajina) pod jménem Golda Lišansky. Angažovala se v levicové sionistické straně Poalej Cijon. V roce 1908 podnikla aliju do Palestiny, která byla tehdy ještě pod nadvládou Osmanské říše. V Palestině se stala jednou z vůdkyň druhé aliji. V té době si hebraizovala jméno na Rachel Janajit. Byla aktivní v organizaci dělníků a organizaci židovských hlídek ha-Šomer. V roce 1918 se provdala za Jicchaka Ben Cvi, taktéž aktivistu z Poalej Cijon a ha-Šomeru. Společně vychovali dva syny.\n\nPo první světové válce založila v Jeruzalémě vzdělávací farmu; ta poskytovala vzdělání v oblasti zemědělství pro ženy. Byla jednou ze zakladatelů gymnázia Rechavja v Jeruzalémě a i nadále zůstala dělnickou aktivistkou. Byla aktivní rovněž v polovojenské organizaci Hagana a organizovala tajné aliji imigrantů přes Sýrii a Libanon.\n\nJejí syn Eli zemřel v březnu 1948 během války za nezávislost během bitvy o Bejt Kešet. Po založení Izraele se angažovala v absorpci židovských imigrantů z arabských zemí.\n\nV roce 1952 byl její manžel zvolen izraelským prezidentem. Jako první dáma Izraele otevřela prezidentskou rezidenci lidem ze všech vrstev izraelské společnosti. Během manželova funkčního období psala o vzdělání a obraně a napsala rovněž autobiografii s názvem \"We Make Aliyah\" (hebrejsky: אנו עולים), která vyšla v roce 1961.\n\nV roce 1978 jí byla udělena Izraelská cena za mimořádný přínos společnosti a Státu Izrael. Zemřela 16. listopadu 1979 a je pochována na jeruzalémském hřbitově Har ha-Menuchot.\n\n"}
{"id": "500261", "url": "https://cs.wikipedia.org/wiki?curid=500261", "title": "Rhamphinion", "text": "Rhamphinion\n\nRhamphinion (\"zobákovitá šíje\") byl rod (zřejmě ramforynchoidního) ptakoještěra, žijícího v období spodní jury na území dnešní Arizony (USA). Typový druh \"R. jenkinsi\" byl popsán v roce 1984 paleontologem Kevinem Padianem na základě nekompletní lebky. V rozpětí křídel dosahoval tento vývojově primitivní druh jen asi 1,5 metru. Vývojové vztahy k ostatním ptakoještěrům nejsou dosud vyjasněny.\n\n\n"}
{"id": "500265", "url": "https://cs.wikipedia.org/wiki?curid=500265", "title": "Hrejkovický potok", "text": "Hrejkovický potok\n\nHrejkovický potok je potok ve Jihočeském kraji, pravostranný přítok Vltavy. Jeho celková délka činí \n20,5 km. \n\nHrejkovický potok pramení zhruba 1 km severovýchodně od vesnice Vepice v nadmořské výšce 537,6 m nad rybníkem Ždír. Dále potok protéká dále rybníkem Kojovka, za Kojovkou přibírá z levého břehu vody potůčku tekoucí od rybníků Žebráček a Nový a dále také vody potoka tekoucího od rybníků Velký a Malý Smíšek. Vzápětí protéká Mrkáčkovým rybníkem a po cca 1 km se vlévá do rybníka Homole. \n\nOdtud teče pod silnicí Kovářov - Milevsko směrem k Níkovicím, před nimiž je z levé strany je napájen potokem tekoucího od rybníků Horní a Dolní Roudný. Po 6 km toku se vlévá za Níkovicemi do Hrejkovického rybníka (23 ha), z něhož poté protéká Hrejkovicemi směrem na Velkou. Za Velkou přitéká z levé strany Osecký potok. Dále potok teče okolo vsi Květov, aby po cca 5 km jeho vody splynuly s Vltavou.\n\nPotok se vlévá do Vltavy v nadmořské výšce 352 metrů. Původní tok Hrejkovického potoka je zde zkrácen zvýšením hladiny Orlické přehrady z údolí potoka vznikl zatopením asi 2 km dlouhý meandrovitě zahnutý úzký záliv. Průměrný sklon 9,5 promile, což odpovídá průměrnému sklonu 0°32'.\n\n"}
{"id": "500278", "url": "https://cs.wikipedia.org/wiki?curid=500278", "title": "Ostomachion", "text": "Ostomachion\n\nOstomachion (někdy také Stomachion) je matematické pojednání připisované řeckému vynálezci Archimédovi. Tato práce je dochována částečně v arabské verzi a v kopii původního starověkého řeckého textu z byzantské doby nazývaného Archimédův palimpsest. Slovo Ostomachion má své kořeny v řeckém slovu Ὀστομάχιον, což znamená „kost-boj“. Některé rukopisy odkazují na slovo Stomachion, který vznikl zjevným poškozením původního řeckého slova. Ausonius se zmiňuje o \"Ostomachionu\" („quod Graeci ostomachion vocavere“), který se v latině nazývá také „loculus Archimedius“. Byla to skládanka podobná tangramu, kterou hrálo pravděpodobně několik osob s kousky z kostí. Není známo, který z těchto hlavolamů je starší, zda Archimédův geometrický, nebo hra.\n\nHra se skládá ze čtrnácti kousků skládanky (puzzle), která původně tvořila čtverec. Cílem hry je tvořit různé předměty, zvířata, rostliny apod. přeskupením kusů: slon, strom, štěkající pes, loď, meč, věž, atd.\n\nArchimédes vytvořil hlavolam skládající se ze 14 mnohoúhelníků, které mohly být mnoha způsoby poskládány do čtverce. Archimédés se údajně snažil zjistit kolika způsoby je to možné. Dr. Reviel Netz ze Stanfordovy univerzity vypočítal, že je to možné 536 způsoby, pokud jsou vynechány ty, které vznikly otáčením nebo zrcadlením.\n\n\n"}
{"id": "500281", "url": "https://cs.wikipedia.org/wiki?curid=500281", "title": "Auditorium na Tenerife", "text": "Auditorium na Tenerife\n\nAuditorium na Tenerife \"Adán Martín\" (do roku 2011 Auditorium na Tenerife), ve španělštině \"Auditorio de Tenerife \"Adán Martín\"\", je budova s koncertní síní ležící ve městě Santa Cruz de Tenerife, hlavním městě Kanárských ostrovů. Budovu navrhl španělský architekt Santiago Calatrava. Stavba započala v roce 1997 a otevřena byla v roce 2003. Úkolem nebylo postavit jen koncertní síň, ale vytvořit také dynamické, monumentální dílo, jenž by se stalo také symbolem pro tuto oblast.\n\nV koncertní síni uvnitř budovy se nachází 1558 míst k sezení. Krom velkého sálu se zde nachází ještě komorní hudební sál se 428 místy. Budova Auditoria na Tenerife je postavena v postmoderním stylu a je charakteristická svou betonovou skořepinovou střechou ve tvaru ohnutého trojúhelníku, která se tyčí 60 metrů nad okolní domy. Auditorium leží na břehu Atlantského oceánu v jižní části přístavu Santa Cruz de Tenerife, na východní straně ostrova Tenerife. Auditorium je považováno za nejlepší moderní stavbu na Kanárských ostrovech a jednu z nejvýznamnějších budov španělské architektury, díky čemuž se také dostalo mezi 6 nejvýznamnějších reprezentativních děl španělské architektury, které byly vyobrazeny na poštovních známkách. Auditorium je jednou z hlavních atrakcí ostrova.\n\n\n"}
{"id": "500284", "url": "https://cs.wikipedia.org/wiki?curid=500284", "title": "Aitra", "text": "Aitra\n\nAitra je řeka v Litvě, v Žemaitsku, teče v Telšiajském a (Tauragėském kraji). Je to levý přítok řeky Jūra, vtéká do ní 133,8 km od jejího ústí. Počátek toku řeky je nyní na jihozápadním okraji města Tverai. Původní horní tok řeky (pod názvem Aitralė) byl sveden do řeky Pala. Horní tok, nyní pod jménem Aitralė tekl zprvu na východ, protékal územím ChKO Ruškio kraštovaizdžio draustinis, kde tvořil oblouk o 180 stupňů přes jižní směr do směru na západ. Nyní pramení na jižním okraji města Tverai kde se do ní od severu vlévá řeka Pilsupis a ostře se stáčí na jih, po soutoku s řekou Laukė u vsi Eidininkai se stáčí na západ, u obce Labardžiai opět na jih a po soutoku s řekou Ymėžė pozvolna směrem jihozápadním. 60% povodí zabírá bažinatý les. 0,5 km za soutokem s řekou Ymėžė Aitru překlenuje most dálnice A1 Kaunas – Klaipėda (251,5 km).\n\n\n"}
{"id": "500287", "url": "https://cs.wikipedia.org/wiki?curid=500287", "title": "Kerem Avraham", "text": "Kerem Avraham\n\nKerem Avraham (: כרם אברהם, doslova „Avrahamova vinice“) je čtvrť v centrálním Jeruzalémě v Izraeli, založená v roce 1852.\n\nTato čtvrť má své počátky ve výcvikovém hospodářství pro Židy, které zde zřídil britský konzul v osmanské Palestině James Finn a jeho manželka Elizabeth Anne Finnová. Finn, který byl oddaným křesťanem, se během své práce v Palestině nepodílel na misijní práci, zato však velmi věřil v produktivitu, která byla v tomto období velmi v módě. Židé se na tomto školním statku učili zemědělství, čímž se stali produktivními občany, na rozdíl od Židů, kteří se spoléhali na chaluku, což byla charita ze zahraničí, jejíž příjem byl v této době v Jeruzalémě běžný.\n\nVe 40. letech vyrůstal v Keren Avraham izraelský spisovatel Amos Oz. Většina zdejších obyvatel jsou na počátku 21. století ultraortodoxní Židé (charedim).\n"}
{"id": "500293", "url": "https://cs.wikipedia.org/wiki?curid=500293", "title": "Rudolf Ludwig Mössbauer", "text": "Rudolf Ludwig Mössbauer\n\nRudolf Ludwig Mössbauer (31. ledna 1929, Mnichov – 14. září 2011, Mnichov) byl německý fyzik, který studoval gama záření. Za výzkum rezonanční absorpce gama záření a s tím spojený objev po něm pojmenovaného jevu (1957) získal v roce 1961 společně s Robertem Hofstadterem Nobelovu cenu na fyziku.\n\n"}
{"id": "500294", "url": "https://cs.wikipedia.org/wiki?curid=500294", "title": "Nelson Évora", "text": "Nelson Évora\n\nNelson Évora (* 20. dubna 1984, Abidžan, Pobřeží slonoviny) je portugalský atlet, olympijský vítěz a mistr světa v trojskoku. Věnuje se též dálce.\n\nOd června roku 2002 má portugalské občanství, do té doby reprezentoval ostrovní stát Kapverdy. V roce 2003 vybojoval na juniorském mistrovství Evropy ve finském Tampere zlatou medaili v trojskoku i v dálce. O rok později reprezentoval na letních olympijských hrách v Athénách, kde neprošel kvalifikací. Na mistrovství Evropy do 23 let v Erfurtě v roce 2005 získal bronzovou medaili.\n\nV následujícím roce se konal evropský šampionát v Göteborgu, kde skončil těsně pod stupni vítězů, na čtvrtém místě s výkonem 17,07 m. V roce 2007 se stal v Ósace mistrem světa. O rok později triumfoval na olympiádě v Pekingu, kde zvítězil výkonem 17,67 m. Druhý Phillips Idowu z Velké Británie skočil o pět cm méně. Opačné bylo pořadí na stupních vítězů na mistrovství světa 2009 v Berlíně, kde Évora získal stříbro (17,55 m) a Idowu zlato (17,73 m). V témže roce vybojoval na světové letní univerziádě v Bělehradě zlatou medaili.\n\n\n"}
{"id": "500299", "url": "https://cs.wikipedia.org/wiki?curid=500299", "title": "Kelenföld vasútállomás (stanice metra v Budapešti)", "text": "Kelenföld vasútállomás (stanice metra v Budapešti)\n\nKelenföld vasútállomás je konečná podzemní stanice na lince M4 budapešťského metra. Nachází se v blízkosti stejnojmenného nádraží, jižně od staniční budovy, v jihozápadní části města v budínském XI. městském okruhu na náměstí Etele tér.\n\nStanice má dva východy, jeden na náměstí Etele tér, druhý za kolejištěm nádraží směrem ke čtvrti Örmező. Stanice je budována s ohledem na budoucí prodloužení linky metra do čtvrtí za dálnicí M1. Současně s výstavbou stanice byly rekonstruovány i konečná stanice tramvají a autobusový terminál MHD. Další autobusový terminál pro příměstské linky společnosti Vólán bude vybudován v blízkosti stanice v budoucnu. V prostoru jihozápadně od stanice metra bude vybudováno depo metra, které je pod úrovní terénu. Parkoviště P+R je plánováno v prostoru za nádražím pod dalším terminálem autobusů MHD.\n\n\nLinky 1, 19, 49\nLinky 8E, 40, 40B, 40E, 53, 58, 87, 88, 88A, 88B, 101B, 101E, 103, 108E, 141, 150, 153, 154, 172, 173, 187, 188, 188E, 250, 250B, 251, 251A, 272\n\n"}
{"id": "500300", "url": "https://cs.wikipedia.org/wiki?curid=500300", "title": "Orientace na lidském těle", "text": "Orientace na lidském těle\n\nPro orientaci na lidském těle se v medicíně užívá latinských označení rovin, směrů a částí lidského těla.\n\nZákladní anatomická poloha těla při určování směrů je vzpřímený postoj s horními končetinami visícími volně podél těla a s dlaněmi obrácenými dopředu (palec je tedy na vnější straně, směrem od těla), dolní končetiny jsou nataženy a stojí těsně vedle sebe ve stoji spojném.\n\n\nNásledující neúplný přehled směrů se vztahuje k člověku v základní anatomické poloze. Termíny jsou relativní, popisují vztahy mezi anatomickými strukturami.\n\nPojmy \"superior\" a \"cranialis\" jsou u člověka stejně jako pojmy \"inferior\" a \"caudalis\" synonymní. Obecně však synonymní nejsou: např. u čtyřnohých zvířat \"superior\" splývá s pojmem \"dorsalis\" a \"inferior\" s pojmem \"ventralis\".\n\nPojmy \"anterior\" a \"posterior\" jsou chápány ve smyslu pohybu organismu. U člověka tedy \"anterior\" splývá s \"ventralis\" a \"posterior\" s \"dorsalis\", obecně však synonymní nejsou (např. u ryb jsou tyto směry na sebe kolmé).\n\n\n\n\nPojmy \"medialis\" a \"lateralis\" se užívají na paži nebo stehnu. Na předloktí a ruce se místo nich užívají \"ulnaris\" a \"radialis\". Na bérci a noze se místo nich užívají \"tibialis\" a \"fibularis\".\n\n\n\nZ hlediska anatomických směrů je důležité vědět, že v mozku jsou \"všechny směry posunuty o 90° ventrálním směrem\", tj. dopředu. Je to dáno vývojem CNS, kdy se mozkový váček ohýbá vůči nervové trubici dopředu dolů. Tudíž pro vyjádření směru \"dopředu\" se zavádí termín \"rostrální směr\" (rostrum – prvoústa, dáno embryologickým zakládáním CNS).\n\n\n"}
{"id": "500301", "url": "https://cs.wikipedia.org/wiki?curid=500301", "title": "Bikás park (stanice metra v Budapešti)", "text": "Bikás park (stanice metra v Budapešti)\n\nBikás park je podzemní stanice na lince M4 budapešťského metra. Nachází se v blízkosti křižovatky ulic Tétényi út a Vahot utca v jihozápadní části města v budínském XI. městském okruhu. Stavěna je v otevřené jámě na volném prostranství (park).\n\n\n"}
{"id": "500303", "url": "https://cs.wikipedia.org/wiki?curid=500303", "title": "Cyklojízda", "text": "Cyklojízda\n\nCyklojízda je hromadná jízda převážně cyklistů ve skupině s desítkami až tisíci účastníky. Cyklojízdy se uskutečňují se ve městech za běžného dopravního provozu nebo za doprovodu policie. Cílem je společný zážitek, happening, propagace cyklistiky ale i upozornění na špatné podmínky cyklistické dopravy.\n\nV angličtině se užívá jako ekvivalent Critical mass, přestože původně tento termín značil pouze určitý druh jízdy spontánní, živelné, neorganizované a následně poté konkrétního hnutí propagující tyto myšlenky.\n\nJedna z prvních zdokumentovaných cyklojízd proběhla o sobotní noci 25. července 1896 v San Francisku. Zúčastnilo se jí asi 5 000 lidí a cílem mělo být zlepšení infrastruktury města pro individuální dopravu. Časem však bylo nadšení vystřídáno zaujetím pro automobilismus a cyklistické hnutí upadlo v zapomnění.\n\nRenesance nastala v západní světě v 70. letech zejména v Nizozemí(kde mělo stopy hnutí Provo), v Paříži, ve Stockholmu a z amerických měst pak Berkeley, New York. Motivací byly ekologické demonstrace proti masové automobilové dopravě nebo jen cíleně za zlepšení prostředí pro cyklistiku.\n\nV 80. letech se několik let organizovaly jízdy v dánské Kodani pro zlepšení podmínek pro cyklisty, dnes se toto město považuje za cyklistickou velmoc.\n\nDevadesátá zviditelnil koncept cyklojízd jako \"Critical Mass\". V červenci 1992 se jela první \"Critical Mass ride\" v San Franciscu, kterou se krátce na to podařilo vyvinout ve spontánní jízdu bez hierarchie, ale s pevně daným místem a časem startu. To mělo usnadnit nezávislost na organizátorech i nepostižitelnost ze strany policie. Název se inspiroval cyklistickou dopravou v Číně (v ulicích neřízených semafory cyklisté přejíždějící přes ulici plnou aut se musejí svým počtem dostat nad „kritickou masu“, aby počtem získali respekt, dostali přednost a mohli projet) a čerpá z dokumentárního filmu Return of the Scorcher. Než se jízdy rozšířily do desítek měst v USA a následně do Evropy a ostatního světa se po SF, Berkeley, NYC and Londýně, pátym městem stala Praha a to již na podzim v roce 1993. Jízdy byli založené partou kurýrů ze San Franciska a zpočátku byly komorní. Založení pražské Critical Mass korespondovalo s prvním světovým Kurýrním šampionátu v . Od roku1997 byly jízdy v režii skvaterů z Ladronky. \nV roce 2007 se v Budapešti podařilo na jízdu mobilizovat 50.000 cyklistů, v roce 2008 až 80.000 cyklistů (v roce 2011 jen 30 tisíc)\n\nV roce 2013 se k hnutí \"Critical Mass\" hlásilo cca 500 měst, s původním neorganizovaným pojetím nemusí však sdílet víc než sounáležitost.\n\nCílem cyklojízdy je nebo může být:\nCyklojízda má vlastní pravidla, které zabezpečí její provedení: \n\nVšechny velké cyklojízdy v Praze mají vyjednaný doprovod Policie a Zvláštní užití komunikace od MHMP.\n\nCritical mass může značit několik různých významů:\n\nCritical Mass je cyklojízda pořádaná typicky poslední pátek každého měsíce. Snahou bylo usnadnit tradici tím, že iniciátoři jsou nezávislí na organizovaných a hierarchických strukturách přesto, že takové v San Francisku existovali. Daný je jen čas a místo srazu, trasa jízdy je spontánní.\n\nPůvodní myšlenkou Critical Mass bylo podobně jako v jiných městech upoutat pozornost na to, jak nepřívětivá je infrastruktura vůči cyklistům. Nepředstavuje pouze naplánování a provedení jízdy městem, ale spojuje i několik dalších vlastností, např. ekologický aspekt, specifickou atmosféru.\n\nČást veřejnosti jízdy kritizuje jako narušování zákonného pořádku (zákon však cyklojízdu nezná), blokování dopravy (účastníci tvrdí my jsme doprava), porušování předpisů (např. jízda vedle sebe) a že účastníci nemají povinné vybavení (např. světla, odrazky). Vzhledem k neregistrování jednotlivých účastníků a propojení jinými kulturními akcemi, je potřeba brát čísla účastníků jako nepřesný odhad.\n\nV České republice se cyklojízdy v roce 2013 konaly jednou nebo dvakrát ročně v devíti městech, ještě v roce 2011 to byla jen čtyři města, častěji zejména v Praze, Brně a Olomouci. \nMezi města s největšími a nejstaršími cyklojízdami patří: \n\n\n"}
{"id": "500305", "url": "https://cs.wikipedia.org/wiki?curid=500305", "title": "Sergej Kraigher", "text": "Sergej Kraigher\n\nSergej Kraigher (30. května 1914 - 17. ledna 2001) byl jugoslávský politik slovinského původu.\n\nDo roku 1937 studoval Kraigher medicínu v Lublani a Záhřebu, ale studia nikdy nedokončil. Kariéru však udělal v komunistické straně, do které vstoupil v roce 1934. V roce 1941 se zapojil do národněosvobozeneckého boje proti německým okupantům. V této době vykonával různé stranické funkce v Dolním Štýrsku. V letech 1946 až 1950 byl předsedou plánovací komise ve Slovinsku, v roce 1951 odchází do Bělehradu, kde do roku 1953 vykonává funkci guvernéra jugoslávské národní banky. V roce 1952 byl zvolen do ústředního výboru Svazu komunistů Jugoslávie a začíná jeho růst ve stranické hierarchii.\n\nV letech 1953 až 1958 byl Kraigher ředitelem Svazového plánovacího institutu, který se zabýval budováním socialistické ekonomiky. V letech 1958 až 1963 byl svazovým ministrem průmyslu, předtím byl zvolen místopředsedou jedné z komor svazového parlamentu. Od roku 1967 byl předsedou slovinského parlamentu, funkci zastával až do roku 1974. V roce 1969 byl zvolen do předsednictva strany. V květnu 1974 se stal předsedou slovinského republikového Předsednictva.\n\nPo smrti Edvarda Kardelje v únoru 1979 převzal Kraigher jeho funkce ve straně a státu: stal se členem federálního Předsednictva a slovinským zástupcem při ústředním výboru SKJ. V roce 1981 se stal předsedou Předsednictva. V této době vznikla z jeho iniciativy komise, kterou vedl a která měla předložit návrhy řešení ekonomické krize, jež Jugoslávii sužovala od poloviny sedmdesátých let. Komise mimo jiné ve své závěrečné zprávě v roce 1983 vyzvala k tržním reformám, ke kterým však nedošlo.\n\nV roce 1986 odešel Kraigher do politického důchodu a až do své smrti žil v Lublani.\n\nJeho bratrancem byl Boris Kraigher.\n\n\n"}
{"id": "500307", "url": "https://cs.wikipedia.org/wiki?curid=500307", "title": "Újbuda-központ (stanice metra v Budapešti)", "text": "Újbuda-központ (stanice metra v Budapešti)\n\nÚjbuda-központ je podzemní stanice na lince M4 budapešťského metra. Podzemní část se nachází se jižně od křižovatky ulic Bocskai út a Október 23. utca s ulicí Fehérvári út v jihozápadní části města v budínském XI. městském okruhu.\n\nStanice je budována s ohledem na budoucí možné rozvětvení trasy metra směrem do čtvrti Budafok. V místě se nachází konečná stanice tramvajové linky č. 4 a stanice linek č. 17, 41, 47, 47B, 48, 56. V okolí se nachází obchodní centrum Allee.\n\n\n"}
{"id": "500316", "url": "https://cs.wikipedia.org/wiki?curid=500316", "title": "František Fric", "text": "František Fric\n\nFrantišek Fric (22. července 1911 Praha – 7. října 1975 Hranice) byl český lesní inženýr a spisovatel.\n\nJeho otec, František Fric, byl městským stavitelem v pražské čtvrti Nusle. Matka, Anna Novotná-Fricová, pocházela z Nučic u Prahy.\n\nZa druhé světové války působil v Kunštátě na Moravě jako vedoucí polesí a bydlel na kunštátském zámku. Pak několik let působil jako lesní inženýr na polesí v Rýmařově Janovcích. Tady napsal některá svá díla. Poté se přestěhoval do Lipníka nad Bečvou, kde působil jako profesor na lesnické škole. Zemřel v Hranicích, kde je pochován na městském hřbitově.\n\nJeho příběhy z lesních pochůzek jsou psány výstižně a bez přikrašlování a jeho sloh vyjadřuje duši citlivého pozorovatele dění v lese a v přírodě vůbec. Často účinkoval v ostravském televizním pořadu \"Lovy beze zbraní\".\n\nByl dvakrát ženat, poprvé s Doubravkou Cenkovou, s níž měl dceru Miladu-Jitku Fricovou a podruhé s Miladou Vyrvolovou, s kterou měl dceru Jarmilu Fricovou.\n\n"}
{"id": "500317", "url": "https://cs.wikipedia.org/wiki?curid=500317", "title": "Boris Henry", "text": "Boris Henry\n\nBoris Henry (* 14. prosince 1973 Völklingen, Sársko) je bývalý německý sportovec, atlet, který se specializoval na hod oštěpem.\n\nV roce 1991 skončil čtvrtý na juniorském mistrovství Evropy v Soluni. O rok později získal na juniorském mistrovství světa v jihokorejském Soulu stříbrnou medaili. Dvakrát reprezentoval na letních olympijských hrách. V Atlantě 1996 se umístil ve finále na pátém, v Sydney 2000 na sedmém místě. V roce 2004 se kvalifikoval na letní olympiádu v Athénách, ze zdravotních důvodů se však nemohl soutěže zúčastnit.\n\nJeho osobní rekord z roku 1997 má hodnotu 90,44 m.\n\n"}
{"id": "500318", "url": "https://cs.wikipedia.org/wiki?curid=500318", "title": "Atrakce", "text": "Atrakce\n\nAtrakce (jmenná podoba odvozená od slovesa atrahovat = přitahovat) znamená:\n\n\n\n"}
{"id": "500319", "url": "https://cs.wikipedia.org/wiki?curid=500319", "title": "Zdravotnické zařízení", "text": "Zdravotnické zařízení\n\nZdravotnické zařízení, zkráceně ZZ, je zařízení, jehož úkolem je poskytovat zdravotní péči.\n\n\n\n\n\n\n\n"}
{"id": "500320", "url": "https://cs.wikipedia.org/wiki?curid=500320", "title": "Údolí Tarentaise", "text": "Údolí Tarentaise\n\nTarentaise je údolí řeky Isère v srdci Francouzských Alp, v regionu Savojsko. Název Tarentaise pochází ze starověkého města \"Darantasia\".\n\nNa začátku údolí je město Albertville, výše na východ Moûtiers, dále pak Aime a poslední velké město je Bourg-Saint-Maurice.\n\nOblast je celosvětově známá zejména díky proslulým lyžařským areálům, mezi které patří například Tři údolí (Courchevel, Meribel, Val Thorens atd.), Paradiski (La Plagne nad městem Aime a Les Arcs nad Bourg-Saint-Maurice) a Espace Killy (Tignes a Val-d'Isère). V těchto oblastech se odehrávalo mnoho částí zimních olympijských her v Albertville roku 1992. Kdysi se plánovalo propojit všechny zdejší lyžařské areály a vytvořit tak jednu naprosto největší lyžařskou oblast světa. Tato vize byla však ukončena založením Národního parku Vanoise. \n\nMístní komunikace v zimě končí ve Val d’Isére, v letním období pokračuje průsmykem Col de l'Iseran do údolí Maurienne. V létě je také otevřen průsmyk Col du Petit Saint Bernard, který propojuje údolí Tarentaise s Italským údolím Aosta. Silnice k němu vede z Bourg-Saint-Maurice.\n\nZejména na slunečnější severní straně údolí je mnoho zemědělských komunit. Jižní straně údolí zase dominují lyžařské areály a malé vesničky.\n\nAž do města Bourg-Saint-Maurice vede železnice, kam v zimním období vedou přímé spoje vlaků Eurostar z Paříže a Londýna. Do Moûtiers vede rychlostní silnice, na kterou navazuje standardní 2 pruhová silnice, kde se v zimě často tvoří kolony. V současné době Evropská unie financuje projekt na zlepšení nejproblematičtějšího úseku mezi Moûtiers a Aime.\n"}
{"id": "500321", "url": "https://cs.wikipedia.org/wiki?curid=500321", "title": "Silnice I/16", "text": "Silnice I/16\n\nSilnice I/16 je silnice v Česku spojující Řevničov nedaleko Rakovníka ve Středočeském kraji s hraničním přechodem Královec/Lubawka na česko-polské hranici nedaleko Trutnova. Silnice vede přes Mělník, Mladou Boleslav, Jičín a Trutnov. \n\nCelková délka silnice je 190,529 km. \n\nPodle silniční mapy z roku 1934 byla silnice I/16 označena původně číslem 13 (do roku 1934) a od přečíslování v roce 1937 pak číslem 29. Číslo 16 obdržela po novém poválečném přečíslování po roce 1946. Podobně jako karlovarská silnice, byla i tato budována na konci 18. století jako formanská cesta z polské Vratislavi přes Königshan (Královec) do Mladé Boleslavi. Úsek kopírující Labe od Boleslavi do Mělníka a dále do západního cípu Středočeského kraje byl vybudován po druhé světové válce. Úsek z Řevničova do Slaného navazoval na původní karlovarskou silnici spojující Prahu a Cheb se Schweinfurtem a byl zbudován nejprve jako zpevněná cesta v letech 1792-1811. \n\nSilnice I/16 je důležitou spojnici mezi dálnicemi D6, D7, D8, D10 a D35. Právě charakter silnice I/16 jako spojnice mezinárodních tahů znamená její vedení přes celou řadu měst a obcí. Profesionálními řidiči je tato silnice často popisována jako zdlouhavá a časově velmi náročná. \n\nPodle silniční mapy celoevropského bezpečnostního programu EuroRAP se na silnici I/16 vyskytují tři z hlediska nehodovosti velmi rizikové úseky. Například úsek na Trutnovsku si vyžádal již 26 mrtvých, podobně jako na Slánsku ve Středočeském kraji. U Sobotky dne 30. července 1946 mimo jiné smrtelně havaroval tehdejší ministr techniky Alois Vošahlík. První z nebezpečných úseků se nachází ve směru z Trutnova na Robousy, druhý je mezi Mladou Boleslaví a Mělníkem a obecně nejhorší pak mezi obcemi Slaný a Řevničov. Mezi rizikové faktory patří především nepřehledné horizonty, velké množství nehod se však stalo na úsecích zcela rovných a přehledných. \n\n\n"}
{"id": "500322", "url": "https://cs.wikipedia.org/wiki?curid=500322", "title": "Sylvánské zelené", "text": "Sylvánské zelené\n\nSylvánské zelené (zkratka SZ, název dle VIVC \"Silvaner Grün\") je starobylá moštová odrůda révy vinné (\"Vitis vinifera\"), určená k výrobě bílých vín. Vznikla samovolným křížením odrůd \"Rakouské bílé\" (\"Österreichisch Weiss\") x \"Tramín červený\". Ještě počátkem 20. století patřila k nejrozšířenějším odrůdám ve Střední Evropě.\n\nRéva vinná (\"Vitis vinifera\") odrůda \"Sylvánské zelené\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný, olistění keřů je husté. Včelka je zelená, bělavě ochlupená. Vrcholek letorostu je světle zelený, lesklý, hladký, jemně, řídce ochlupený. Letorost je zelený. Jednoleté réví je světle červenohnědé, tečkované, vyzrává hůře. Zimní pupeny jsou malé, zahrocené.\n\nList je středně velký, okrouhlý, málo členěný, tří- až pětilaločnatý s mělkými výkroji. Čepel je zvlněná, spodní strana listu je velmi jemně chloupkatá. Řapíkový výkroj je lyrovitý, otevřený, řapík je krátký až středně dlouhý, narůžovělý. Podzimní barva listů je žlutá.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou středně velké (15 x 14 mm, 1,1-1,8 g), okrouhlé, v hustých hroznech deformované bobule, které jsou zelené, při vyzrání a dobrém oslunění až zlatožluté, s hnědými skvrnami. Dužina je rozplývavá, méně šťavnatá, příjemné, neutrální chuti, proto SZ dříve sloužilo jako stolní hrozen. Slupku má středně pevnou, dosti silnou. Semeno je hruškovité nebo elipsoidní, malé až střední, zobáček je krátký, rovný a tupý. Hrozny jsou malé až středně velké (12 x 8 cm, 90-130 g), válcovitě-kuželovité, husté a kompaktní, jednoduché, tedy většinou bez křidélek, s krátkou stopkou.\n\n\"Sylvánské zelené\" je starobylá, středně pozdní moštová odrůda révy vinné (\"Vitis vinifera\"), jedna z nejstarších evropských odrůd. Již Gaius Plinius Secundus zmiňuje v 1. stol. po Kr. z oblasti Panonie odrůdu s podobnými vlastnostmi. \"Sylvánské zelené\" pochází patrně z oblasti toku Dunaje, dnes se soudí, že z okolí Kremže (Krems, Dolní Rakousko), dříve se uvádělo jako místo původu Sedmihradsko (Transylvánie), ale tam se odrůda začala pěstovat až kolem roku 1870.\n\nNa rakouský původ odrůdy ukazuje nejen její starší německý název \"Oesterreicher\", ale hlavně analýza DNA, odrůda totiž vznikla samovolným křížením odrůd \"Rakouské bílé\" (\"Österreichisch Weiss\") a \"Tramín červený\". \"Rakouské bílé\" je stará autochtonní odrůda, pěstovaná kdysi na území dnešního Rakouska, potomek odrůdy \"Gouais blanc\" (\"Heunisch\"). Vína odrůdy \"Rakouské bílé\" bývala mísena do cuvée s víny odrůdy \"Tramín červený\" a nazývána \"Grinzinger\" (vína, pocházející z obce Grinzing, dnes tvořící součást Vídně), vína měla velmi dobrou pověst. Odrůda \"Rakouské bílé\" byla v minulosti zaměňována s odrůdou \"Veltliner braun\", tedy \"Veltlínské hnědé\".\n\nJeště počátkem 20. století patřilo \"Sylvánské zelené\" k nejrozšířenějším odrůdám ve Střední Evropě, odrůda bývala velmi hojně pěstována hlavně ve státech bývalého Rakousko-Uherska a v Německu. První zmínky o pěstování odrůdy v Německu pocházejí z roku 1659, z oblasti Franken. Roku 2007 se v Německu pěstovala na 5.261 hektarech vinic, tvořila 5,2 % plochy všech vinic a nejhojnější byla v oblastech Rheinhessen, Falc a Franken. V Rakousku, tedy v zemi původu odrůdy, je dnes pěstována minimálně, roku 2007 na 34 ha, tedy pouze na 0,1 % plochy vinic. Dále ji najdeme ve Francii, roku 2008 ve dvou registrovaných klonech na 1.603 hektarech, tvoří zde součást vín AOC Alsace (v Alsasku je vysazena na 21 % plochy vinic). Na menších plochách je pěstována v Itálii, Švýcarsku, na Slovensku (142 ha roku 2007, tedy 1 % plochy vinic), celosvětově byla roku 2007 vysazena na cca 12.000 ha.\n\nVe Státní odrůdové knize České republiky je odrůda zapsána od roku 1941, od tohoto roku je zapsána též v Listině registrovaných odrůd na Slovensku. Kdysi byla nejrozšířenější odrůdou na Moravě, a proto se mu zde lidově říkalo „Morávka“. Z vinic byla postupně vytlačována odrůdou \"Neuburské\", kterou později stihl stejný osud, když se objevila odrůda \"Müller-Thurgau\". Kolem roku 1935 se podílela 12 % na celkové ploše vinic, počátkem devadesátých let minulého století již pouze 0,3 %, roku 1999 byl podíl vinic odrůdy 0,4 % a roku 2010 již 0,6 %. Průměrné stáří vinic této odrůdy roku 2010 činilo 14 let.\nV ČR se pěstuje ve vinařské oblasti Čechy, na Moravě hlavně v Mikulovské podoblasti.\n\nNázev odrůdy pochází z latiny, je odvozen buď od slova „silva“, tedy les, nebo od slova „saevum“, v překladu „divoký“. Dříve se totiž předpokládalo, že odrůda byla vyšlechtěna z původní, divoké, „lesní“ révy \"Vitis vinifera ssp. sylvestris\". Zajímavé je, že podobně vznikl název odrůdy \"Sauvignon\", který je odvozen od francouzského slova „sauvage“, v překladu „divoký“. V minulosti se z názvu odrůdy usuzovalo, že pochází z oblasti Transylvánie. V některých publikacích je uvedeno, že název je odvozen od jména římského boha lesů a přírody (Silvanus).\n\nDalší, lokálně používaná synonyma odrůdy \"Sylvánské zelené\" jsou : \"Сильванер, Салфин, Селиван, Крупный Рислинг, Немецкий Рислинг, Сильванер зеленый\" (vše Rusko), \"Arvine, A. Grande, Augustiner Weiss, Augusttraube Weiße, Beregi Szilváni, Bötzinger, Cilifantli, Clozier\" (Francie), \"Cynifadl Zeleny, Cynifal, Cynfál Zelený, Feuille Ronde, Fliegentraube, Frankenriesling\" (USA, Španělsko), \"Frankentraube\" (Německo), \"Fűszeres Szilváni\" (Maďarsko), \"Gamay Blanc\" (mylně), \"Gelber Sivaner, Gentil Vert, Grande Arvine\" (Chile), \"Gros Plant du Rhin, G. Rhin, G. Riesling, Grünedel, Grünfränkisch, Grüner Silvaner, G. Sylvaner, G. Zierfandl, G. Zirfahndler, G. Zirfantler, Grünfränkisch, Grünlich Gelber Sylvaner, Häusler Schwarz, Johannisberger, L'auxerrois, Mishka, Monterey Riesling, Morávka, Mourton, Muška, Musza, Nemetskii Rizling, Nemezki Risling, Österreicher, Pepitraube, Picardon Blanc, Plant du Reno, P. du Rhin, Raisin d'Autriche, Rhin, Rundblatt, Salfin, Salfine Bely, Salvaner, Salviner, Scharvaner, Scherwaner, Schönfeilner, Schwäbler\" (Francie), \"Schwübler, Sedmogradka, Sedmogradska Zelena, Seleni Kleshez, Selenzhiz, Selivan, Silvain Vert, Silvanac Zeleni, Silvaner Bianco, S. B. Franken, S. Blanc, S. Verde, Silvani Zoeld, Silvania, Sonoma Riesling, Sylvan Zelený, Sylvaner 8B C2\" (Itálie), \"S. Verde, S. Vert, Sylvanertraube, Szilváni Fehér\" (Maďarsko), \"Tschafahndler, Yesil Silvaner, Weißblanke, Weisser Augustiner, W. Österreicher, W. Sylvaner, Zelencic, Zierfandl, Zierfandler\" (mylně, Rakousko, Itálie), \"Zierifandel, Zinifal, Zöld Silvani\" (Maďarsko), \"Z. Szilvani, Zöldsilvani, Zöldszilváni\".\n\nModerní klonovou selekci začal provádět roku 1876 Gustav Adolf Froehlich právě na odrůdě \"Sylvánské zelené\". Cíleně množil nejplodnější keře těch nejpříhodnějších vlastností. Jím vyšlechtěný klon s názvem „Froelich-Sylvaner“ byl dlouhou dobu uváděn jako samostatná odrůda.\n\nV Německu je registrován též tetraploidní klon odrůdy \"Sylvánské zelené\", zapsaný v katalogu odrůd VIVC jako samostatná odrůda. Dále se na vinicích vyskytují a vzácně pěstují odrůdy \"Silvaner Rot\" (\"Sylvánské červené\") a \"Silvaner Blau\" (\"Sylvánské modré\"), obě jsou mutacemi odrůdy \"Sylvánské zelené\".\n\nŠpatné vyzrávání dřeva na podzim a vyšší úrody zvýrazňují citlivost odrůdy na zimní mrazy. Plodnost dřeva je 80 %, průměrný počet hroznů na výhon 1,3 (na plodonosný 1,6). Odrůda je méně až středně odolná jarním mrazům. Vhodné jsou menší tvary středního a rýnskohesenského vedení s hustší výsadbou a nižším zatížením keřů, 6-7 oček na m2. Velmi dobře plodí i na krátkých čípcích. Také lze použít vedení Vertiko s krátkým řezem. Vhodné jsou podnože SO-4, 125 AA, K 5BB. Je náročná na množství a kvalitu zelených prací v době vegetace, což dobře a snadněji zajišťují malopěstitelé. Sklizně se pohybují v rozmezí (8) 10-13 t/ha při cukernatosti 16-19 °NM a aciditě 8-11 g/l.\n\nVegetační cyklus odrůdy trvá 140 dní při sumě aktivních teplot (SAT) 2700-2800 °C. Raší raně, koncem první dekády dubna, tvoří mnoho zálistků, při rašení se probouzí mnoho spících oček. Kvete raně, v první dekádě června, bobule měknou v polovině srpna a hrozny se sbírají koncem září až začátkem října (na Krymu dozrává od začátku do poloviny září).\n\nProti plísni révové (\"Plasmopara viticola\"), červené spále (\"Pseudopeziza tracheiphila\"), černé skvrnitosti (\"Phomopsis viticola\") a plísni šedé (\"Botrytis cinerea\") je středně odolná. Citlivá je na padlí révové (\"Uncinula necator\"). Odolnost proti škůdcům je na běžné úrovni.\n\nNesnáší vyšší obsah vápníku v půdě. Má vysoké požadavky na polohu, vyžaduje teplejší polohy, aby dobře vyzrávalo dřevo a hrozny. Nehodí se do lokalit s výskytem silných zimních mrazů, odolává průměrně, do -20 °C. Poměrně s úspěchem je pěstována v severočeské vinařské oblasti a na Slovensku, v malokarpatské oblasti (Limbach). Dobře prospívá ve vododržných hlinitých půdách. Na suchých stanovištích vznikají růstové deprese. Daří se jí i na těžkých půdách.\n\nZ odrůdy \"Sylvánské zelené\" lze vyrábět jakostní a přívlastková vína všech stupňů, nejvhodnější však je výroba ve stupních kabinet a pozdní sběr. Kabinet, vyrobený metodou řízeného kvašení, má výrazný aromatický projev a svěží kyselinku. Pro pozdní sběr je vhodné použít k uvolnění aromatických látek z bobulí krátkodobé macerace rmutu v řízených podmínkách. Při neredukovaných sklizních bývají mladá vína SZ tvrdá a hrubá. Je-li výnos přiměřený, pak se kyseliny rychle odbourávají a víno může být naopak někdy až příliš fádní.\n\n„Sylvánské“ se dříve hojně užívalo do směsí s tvrdšími víny (\"Ryzlink vlašský\" na Slovácku). Většinou sloužilo jako běžné, suché, stolní víno k prostým jídlům. Typické odrůdové víno má žlutozelenou barvu a pikantní vůni, u mladších vín travnatou až angreštovou. Chuť je plná, extraktivní, mírně kořenitá, v mládí s vyšší kyselinkou. Víno je neutrálního typu a při nižší sklizni mírně kořenité chuti bez zvláštních aromatických látek. Při vyšší vyzrálosti hroznů dává predikátní vína, která zráním na láhvi nabývají na olejovitosti, hladkosti a vláčné harmonii, v aroma se objevují květy akátu, minerální a vegetální tóny. Vína jsou vhodná ke střednědobé archivaci.\nVína jsou výborná pro společenské události, neboť jejich pití neunavuje. Jsou to neutrální vína, která nenarušují chuť jemných jídel. Vhodná jsou k pokrmům z králíka, k drůbeži či vepřovému masu, předkrmům a smetanové omáčce.\n\n\n"}
{"id": "500323", "url": "https://cs.wikipedia.org/wiki?curid=500323", "title": "Štěpán Rak", "text": "Štěpán Rak\n\nŠtěpán Rak (* 8. srpna 1945 Praha) je český kytarista, hudební skladatel a pedagog česko-ukrajinského původu.\n\nV roce 1963 po ukončení studií na střední výtvarné školy v Radotíně absolvoval studium hry na kytaru a studium skladby na pražské konzervatoři pod vedením Štěpána Urbana a Zdeňka Hůly, studium ukončeno v roce 1970. Na tato studia pak navázal při studiu na Hudební fakultě Akademie múzických umění v Praze. Již za studií obdržel významné ocenění za 1. místo v hudební soutěži mladých skladatelů v Československu a to za skladbu \"Hirošima\" z roku 1973 a 2. cenu v dalším ročníku téže soutěže za píseň \"Až\". Po studiích začal pracovat jakožto učitel hudby na lidových školách umění. \n\nV roce 1975 obdržel pozvání do Finska, aby zde pomohl vytvořit základy pro zdejší studium kytarové hry. Ve Finsku vyučoval na konzervatoři, pořádal mistrovské kursy, dělal přednášky a také koncertoval a to jak sólově tak i s předními finskými orchestry té doby.\nKoncertoval prakticky po celém Finsku, hostoval ve Finském rozhlasu a televizi. Do Československa se vrátil roku 1980, jako pedagog pokračoval s výukou kytarové hry na pražské konzervatoři, později též jako odborný asistent na Pedagogické fakultě v Českých Budějovicích.\n\nPůsobil i jako člen odborných porot na různých mezinárodních hudebních soutěžích. V roce 1982 se stal prvním pedagogem AMU, který se zde věnoval kytarové hře. Zde působí dodnes.\n\nNa přelomu tisíciletí též spolupracoval s Českým Rozhlasem 2 Praha na dramatizaci děl Jaroslava Foglara, Karla Maye, Otakara Batličky a dalších, ve kterých obstaral hudební doprovod na kytaru.\n\n\nSnaží se vypracovat kompletní metodiku kytarové hry, k tomuto účelu natočil dokument demonstrující nové techniky kytarové hry. Jeho největší přínos spočívá v rozvinutí techniky tzv. pětiprsté hry (tato technika je známá pod názvem \"Rakovo tremolo\"). která využívá aktivace malíčku hráčovy pravé ruky, což umožňuje nové výrazové možnosti jak v soudobých skladbách, tak i v klasickém kytarovém repertoáru. Díky mezinárodní spolupráci s ostatními pedagogy se tato technika prosazuje i v zahraničí.\n\n\n\n\nSpojení uměleckého přednesu poezi s kytarovou hrou je také náplní jeho komponovaných osvětových pořadů, ve kterých se snaží posluchačům přiblížit technické a hudební finesy při hře na kytaru.\nJedná se o tzv. „nová kytarová melodramata“ :\n\n\nJedná se o novou muzikoterapeutickou metodu, kdy účinkem mluveného slova a hry na kytaru působí terapeuticky na posluchačovu mysl.\n\n\n"}
{"id": "500325", "url": "https://cs.wikipedia.org/wiki?curid=500325", "title": "Dřín", "text": "Dřín\n\nDřín, dřínovec nebo také svída (\"Cornus\") je rod rostlin patřící do čeledi dřínovité (\"Cornaceae\"). Jsou to keře a stromy, výjimečně i byliny. Jsou zastoupeny i v naší květeně.\nDřín obecný (\"\") je v ČR zákonem chráněnou dřevinou. Některé druhy dřínů a svíd jsou využívány jako okrasné dřeviny a jsou dostupné v množství kultivarů. Jsou mezi nimi také léčivé rostliny.\n\nsvída, dříneček, dřínovec, dřínovka, \"Swida\", \"Chamaepericlymenum\", \"Cynoxylon\", \"Dendrobenthamia\"\n\nDříny jsou keře, stromy, v několika případech i byliny s podzemním dřevnatějícím oddenkem. Listy mají střídavě nebo vstřícně postavené, jednoduché, rozlišené na řapík a čepel. Listy jsou bez palistů, se zpeřenou nebo až paralelní žilnatinou. Postranní žilky jsou často řídké a charakteristicky obloukovitě sbíhavé k vrcholu čepele. Květy jsou čtyřčetné, drobné, rozlišené na kalich a korunu, seskupené v květenstvích různých typů. Květenství mohou být více či méně stažená, u některých zástupců jsou podepřena nápadnými zvětšenými listeny. Kalich je trubkovitě srostlý a přirostlý ke spodnímu semeníku. Korunní lístky jsou volné, opadavé a vyrůstající po stranách žlaznatého disku. Tyčinky jsou 4. Semeník je spodní, srostlý ze dvou plodolistů a obvykle dvoupouzdrý, čnělka je jedna, vyrůstající z vrcholu semeníku. Plodem jsou kulovité nebo protáhlé peckovice různých barev.\n\nDříny jsou rozšířeny především v mírném pásu severní polokoule, ve Střední Americe a v Africe areál přesahuje i do horských oblastí tropů. V evropské květeně jsou původní celkem 3 druhy: svída krvavá (\"Cornus sanguinea\"), dřín obecný (\"Cornus mas\") a dřín švédský (\"Cornus suecica\"), z nichž první dva jsou zastoupeny i v České republice.\nDalší pěstované druhy občas zplaňují, zvláště severoamerická svída výběžkatá (\"Cornus sericea\").\n\nRod dřín (\"Cornus\") je v současné taxonomii chápán široce a v minulosti odlišované rody svída (\"Swida\"), dřínovec (\"Cynoxylon\"), dřínovka (\"Dendrobenthamia\") a dříneček (\"Chamaepericlymenum\") byly vřazeny do rodu \"Cornus\". České názvosloví je však dosud nejednotné a nezřídka zachovává původní rodové názvy, zejména v případě svídy.\n\nSoučasné dělení rodu \"Cornus\" na 10 podrodů bylo potvrzeno molekulárními metodami a má silnou oporu i v morfologii.\nSvídy (podrody \"Kraniopsis\", \"Mesomora\" a \"Yinquania\") se vyznačují bílými až černomodrými plody a jsou základní větví rodu \"Cornus\". Vývojová větev dřínů s červenými plody se dále dělí na dříny bez zvětšených listenů pod květenstvím (podrody \"Cornus\" a \"Afrocrania\") a dříny se zvětšenými listeny. Ty se dále štěpí na dvě vývojové větve: bylinné dříny (podrod \"Artocrania\") a květnaté dříny (podrody \"Cynoxylon\" a \"Syncarpea\").\n\nNěkteré druhy dřínů a svíd náležejí mezi oblíbené okrasné dřeviny, pěstované v množství kultivarů. Uplatní se jako solitéry, ale i ve skupinách.\n\nTzv. květnaté dříny mají nápadně zvětšené listeny na okrajích květenství. Do této skupiny náleží celkem 5 druhů, nejčastěji jsou pěstovány dřín japonský (\"Cornus kousa\") a dřín květnatý (\"Cornus florida\"). Ozdobné jsou především v době květu. Jednotlivé kultivary se nejčastěji odlišují tvarem a barvou listenů, časem a délkou kvetení, existují i kultivary s pestrými a panašovanými listy (např. \"Cornus kousa\" 'Wolf Eyes').\n\nZ keřovitých svíd jsou nejčastěji pěstovány kultivary svídy bílé, svídy krvavé a svídy výběžkaté. Kultivary mají často pestré nebo panašované listy a nezřídka mají jasně zbarvené větve, nápadné zejména v zimním období. Méně často jsou pěstovány stromovité svídy, zejména svída střídavolistá. Občas je pěstován i náš domácí dřín obecný, nápadný kvetením v předjarním období a na podzim červenými plody. Spíše jako rarita jsou pěstovány také bylinné dříny (dřín kanadský a dřín švédský).\n\nPlody domácího dřínu obecného jsou jedlé a používají se místně jako ovoce, k zavařování nebo na výrobu džemů či sirupů. Mají sladkokyselou, lehce natrpklou chuť a vysoký obsah vitaminu C. Plody podobného dřínu lékařského jsou využívány v čínské medicíně.\n\nPodrod \"Kraniopsis\" - svídy se vstřícnými listy\n\nPodrod \"Mesomora\" - svídy se střídavými listy\n\nPodrod \"Cornus\" - dříny bez zvětšených listenů\n\nPodrod \"Syncarpea\" - asijské květnaté dříny\n\nPodrod \"Cynoxylon\" - severoamerické květnaté dříny\nPodrod \"Arctocrania\" - bylinné dříny\n\n\n \n"}
{"id": "500333", "url": "https://cs.wikipedia.org/wiki?curid=500333", "title": "Euporie (měsíc)", "text": "Euporie (měsíc)\n\nEuporie (ew-por'-ə-ee, IPA: /jupɔrɨi/; řecky Ευπορία) nebo též Jupiter XXXIV, je přirozený satelit Jupiteru. Byl objeven v roce 2001 skupinou astronomů z Havajské univerzity vedených Scottem S. Sheppardem a dostal prozatímní označení S/2001 J 10, platné do srpna 2003, kdy byl definitivně pojmenován.\n\nEuporie má v průměru asi ~2 km, jeho průměrná vzdálenost od Jupiteru činí 19,088 Mm, oběhne jej každých 538,7 dnů, s inklinací 145° k ekliptice (145° k Jupiterovu rovníku) a excentricitou 0,2001. Euporie patří do rodiny Ananke.\n\n"}
{"id": "500336", "url": "https://cs.wikipedia.org/wiki?curid=500336", "title": "Carpo (měsíc)", "text": "Carpo (měsíc)\n\nCarpo (kar'-poe, IPA: /kɑrpoʊ/; řecky Καρπώ) nebo též Jupiter XLVI, je přirozený satelit Jupiteru. Byl objeven v roce 2003 skupinou astronomů z Havajské univerzity vedených Scottem S. Sheppardem a dostal prozatímní označení S/2003 J 20, platné do března 2005, kdy byl definitivně pojmenován po Karpó, jedné z Hór a dceři Dia (Jupitera).\n\nCarpo má přibližný průměr 3 km a Jupiter oběhne ve vzdálenosti 17,145 Gm jednou za 458,6 dnů, s inklinací 56° k ekliptice (55° k rovníku Jupiteru), s vysokou excentricitou 0,4316. Carpo je retrográdní satelit (má opačný směr oběhu).\n\n"}
{"id": "500339", "url": "https://cs.wikipedia.org/wiki?curid=500339", "title": "Chaldene (měsíc)", "text": "Chaldene (měsíc)\n\nChaldene (kal-dee'-nee, IPA: /kældiː ni/; řecky Χαλδηνη) nebo též Jupiter XXI je retrográdní přirozený satelit Jupiteru nepravidelného tvaru. Byl objeven v roce 2000 skupinou astronomů z Havajské univerzity vedených Scottem S. Sheppardem a dostal prozatímní označení S/2000 J 10 platné do října 2002, kdy byl definitivně pojmenován.\n\nChaldene má v průměru asi ~3,8 km, jeho průměrná vzdálenost od Jupiteru činí 23,1 milionů kilometrů, oběhne jej každých 724 dnů, s inklinací 165° k ekliptice (167° k Jupiterovu rovníku) a excentricitou 0,2514. Chaldene patří do rodiny Carme. \n\n"}
{"id": "500343", "url": "https://cs.wikipedia.org/wiki?curid=500343", "title": "Callirrhoe (měsíc)", "text": "Callirrhoe (měsíc)\n\nCallirrhoe (IPA: /kəlɪroʊi/ kə-LIRR-oh-ee, řecky Καλλιρρόη), nebo též Jupiter XVII, je Jupiterův pojmenovaný nepravidelný přirozený satelit, který patří mezi jeden z nejvzdálenějších od planety. Byl objeven 6. října 1999 v rámci projektu Arizonské univerzity Spacewatch. Původně byl označován jako asteroid (\"1999 UX18\"). Jeho oběžnou dráhu kolem Jupiteru objevil Timothy B. Spahr dne 18. července 2000 a dostal označení S/1999 J 1, platné do října 2002, kdy byl definitivně pojmenován po dceři boha řek Achelóosovi.\n\nCallirrhoe má v průměru asi ~8,6 km, jeho průměrná vzdálenost od Jupiteru činí 24,103 Mm, oběhne jej každých 758,8 dnů, s inklinací 147° k ekliptice (140° k Jupiterovu rovníku) a excentricitou 0,283. Callirrhoe patří do rodiny Pasiphae.\n\n"}
{"id": "500345", "url": "https://cs.wikipedia.org/wiki?curid=500345", "title": "Kale (měsíc)", "text": "Kale (měsíc)\n\nKale (kay'-lee, IPA: /keɪli/; řecky Καλη) nebo též Jupiter XXXVII, je retrográdní nepravidelný přirozený satelit Jupiteru. Byl objeven v roce 2001 skupinou astronomů z Havajské univerzity a dostal prozatímní označení S/2001 J 8, platné do srpna 2003, kdy byl definitivně pojmenován.\n\nKale má v průměru asi ~2 km, jeho průměrná vzdálenost od Jupitera činí 22,409 Gm, oběhne jej každých 685,3 dnů, s inklinací 165° k ekliptice (166° k Jupiterovu rovníku) a excentricitou 0,2011. Kale patří do rodiny Carme.\n\n"}
{"id": "500348", "url": "https://cs.wikipedia.org/wiki?curid=500348", "title": "Isonoe (měsíc)", "text": "Isonoe (měsíc)\n\nIsonoe (eye-son'-oe-ee, IPA: /aɪsɒnəʊi/; řecky Ισονοη) nebo též Jupiter XXVI, je retrográdní nepravidelný přirozený satelit Jupiteru. Byl objeven v roce 2000 skupinou astronomů z Havajské univerzity vedených Scottem S. Sheppardem a dostal prozatímní označení S/2000 J 6, platné do října 2002, kdy byl definitivně pojmenován.\n\nIsonoe má v průměru asi ~3,8 km, jeho průměrná vzdálenost od Jupiteru činí 23,833 Gm, oběhne jej každých 751,6 dnů, s inklinací 166° k ekliptice (169° k Jupiterovu rovníku) a excentricitou 0,166. Isonoe patří do rodiny Carme.\n\n"}
{"id": "500351", "url": "https://cs.wikipedia.org/wiki?curid=500351", "title": "Aitne (měsíc)", "text": "Aitne (měsíc)\n\nAitne (eyet'-nee, IPA: /aɪtni/, nebo et'-nee, /ɛtni/; řecky Άιτνη) nebo též Jupiter XXXI, je retrográdní nepravidelný přirozený satelit Jupiteru. Byl objeven v roce 2001 skupinou astronomů z Havajské univerzity vedených Scottem S. Sheppardem a dostal prozatímní označení S/2001 J 11, platné do srpna 2003, kdy byl definitivně pojmenován.\n\nAitne má v průměru asi ~3 km, jeho průměrná vzdálenost od Jupitera činí 22,285 Gm, oběhne jej každých 679,6 dnů, s inklinací 166° k ekliptice (164° k Jupiterovu rovníku) a excentricitou 0,393. Aitne patří do rodiny Carme.\n\n"}
{"id": "500354", "url": "https://cs.wikipedia.org/wiki?curid=500354", "title": "Erinome (měsíc)", "text": "Erinome (měsíc)\n\nErinome (IPA: /ɛrɪnəmi/) nebo též Jupiter XXV, je retrográdní nepravidelný přirozený satelit Jupiteru. Byl objeven v roce 2000 skupinou astronomů z Havajské univerzity vedených Scottem S. Sheppardem a dostal prozatímní označení S/2000 J 4, platné do října 2002, kdy byl definitivně pojmenován.\n\nErinome má v průměru asi ~3,2 km, jeho průměrná vzdálenost od Jupitera činí 22,986 Gm, oběhne každých 711,9 dnů, s inklinací 164° k ekliptice (162° k Jupiterovu rovníku) a excentricitou 0,2552. Erinome patří do rodiny Carme.\n\n"}
{"id": "500357", "url": "https://cs.wikipedia.org/wiki?curid=500357", "title": "Taygete (měsíc)", "text": "Taygete (měsíc)\n\nTaygete (tay-ij'-ə-tee, IPA: /teiɪdʒəti/; řecky ) nebo též Jupiter XX, je retrográdní nepravidelný přirozený satelit Jupiteru. Byl objeven v roce 2000 skupinou astronomů z Havajské univerzity vedených Scottem S. Sheppardem a dostal prozatímní označení S/2000 J 9, platné do října 2002, kdy byl definitivně pojmenován.\n\nTaygete má v průměru asi ~5 km, jeho průměrná vzdálenost od Jupitera činí 22,439 Gm, oběhne jej každých 686,6 dnů, s inklinací 165° k ekliptice (163° k Jupiterovu rovníku) a excentricitou 0,3678. Taygete patří do rodiny Carme.\n\n"}
{"id": "500361", "url": "https://cs.wikipedia.org/wiki?curid=500361", "title": "Praxidike (měsíc)", "text": "Praxidike (měsíc)\n\nPraxidike (prak-sid'-ə-kee, IPA: /præksɪdɨki/; řecky Πραξιδίκη) nebo též Jupiter XXVII, je retrográdní nepravidelný přirozený satelit Jupiteru. Byl objeven v roce 2000 skupinou astronomů z Havajské univerzity vedených Scottem S. Sheppardem a dostal prozatímní označení S/2000 J 7, platné do srpna 2003, kdy byl definitivně pojmenován po Praxidiké, řecké bohyni trestu.\n\nPraxidike má v průměru asi ~7 km, jeho průměrná vzdálenost od Jupitera činí 20,824 Mm, oběhne jej každých 613,9 dnů, s inklinací 144° k ekliptice (143° k Jupiterovu rovníku) a excentricitou 0,1840. Praxidike je druhým největším satelitem rodiny Ananke (odhadované albedo 0,04).\n\n"}
{"id": "500365", "url": "https://cs.wikipedia.org/wiki?curid=500365", "title": "The Light Corridor", "text": "The Light Corridor\n\nThe Light Corridor (česky \"Světelná chodba\") je počítačová hra z roku 1990. Vydavatelem hry je společnost Infogrames.\n\nCílem hry je dopravit kuličku na konec chodby. Hráč ovládá desku, pomocí které odráží kuličku. Kulička se odráží nejenom od desky ovládané hráčem, ale také od překážek, které se vyskytují v chodbě. Cestou může hráč sbírat různé bonusy, kterými jsou body navíc, další životy a pomocné funkce. Mezi pomocné funkce patří třeba lepidlo (jakmile se kulička dotkne hráčovy desky, neodrazí se automaticky, ale čeká až na povel hráče k odražení), druhá deska pohybující se symetricky s deskou hráče nebo druhá deska pohybující se automaticky. Na konci chodby je nutné se strefit do pohybujícího se objektu. Styl hry je podobný stylu hry Arkanoid.\n\nHra byla vydána pro počítače Amstrad CPC, Atari ST, MSX, PC (MS DOS), Sega Master System a Sinclair ZX Spectrum.\nAutorem hry je Vincent Pourieux, hudbu složil Frederic Mentzen. Verze pro Sinclair ZX Spectrum vyšla v roce 1991 a byla naprogramována programátorskou skupinou New Frontier (program napsal Zydro, grafiku vytvořili Robin a Fustor a hudbu napsal Joe McAlby).\n\n"}
{"id": "500366", "url": "https://cs.wikipedia.org/wiki?curid=500366", "title": "Passe Navigo", "text": "Passe Navigo\n\nPasse Navigo je bezdotyková čipová karta používající technologii RFID, která umožňuje využívat časové předplatné pro hromadnou dopravu v sítích společností RATP, SNCF a Optile v Paříži a okolí. Jejím správcem je svaz STIF, který je rovněž majitelem této obchodní známky. Passe Navigo lze použít rovněž pro platbu v systému půjčoven kol Vélib' nebo k nákupu elektronické jízdenky na vlaky Thalys. Navigo do března 2010 postupně nahradí v regionu Île-de-France dosavadní Carte Orange. Cílem nové karty je nahrazení dosavadního systému předplatného zaznamenaném na magnetické pásce.\n\nKarta passe Navigo vznikla v roce 1994 spoluprací RATP se společností \"Innovatron\" (kterou vlastní jeden z vynálezců čipové karty Roland Moreno) a jejím výsledkem bylo několik patentů v oblasti bezkontaktní technologie. Následně RATP sama pokračovala ve vývoji této karty a společnost Innovatron prodává licence na využívání technologie vyvinuté původně pro Navigo.\n\nPrvní uživatelé využívající systému Navigo byli majitelé předplatné průkazky \"Carte Intégrale\" v roce 2001. Následovala \"carte Imagine'R\" v roce 2002 a poté studentská \"Imagine'R scolaires\". V roce 2004 proběhlo testování passe Navigo namísto Carte Orange registrovaných ve 12. pařížském obvodu. \n\nV únoru 2005 byl bezkontaktní systém zprovozněn v 1. a 2. zóně (Paříž a přilehlá předměstí) spojením s Carte Orange. V roce 2006 již nebyly prodávány magnetické kupony majitelům systému Navigo a od poloviny května 2006 byly postupně na nový systém převedeny všechny zóny.\n\nOd července 2007 je passe Navigo kompatibilní se systémem půjčoven kol v Paříži Vélib'.\n\nV září 2007 STIF představil novou verzi průkazu Navigo - passe Navigo Découverte, která není určena pouze obyvatelům metropole a navíc splňuje požadavek v oblasti ochrany osobních údajů, neboť umožňuje uživatelům anonymní pohyb v síti MHD.\n\nV květnu 2008 železnice Thalys ve spolupráci se svazem STIF a SNCF spustila experiment s elektronickou jízdenkou do Bruselu, Amsterdamu a Kolína nad Rýnem v systému Navigo.\n\n2. října 2008, STIF oznámil definitivní ukončení Carte Orange, které bylo stanoveno na 1. února 2009. Carte Orange tak přestala existovat po 34 letech. V následujícím roce do března 2010 bude pouze dobíhat platnost kupónů vydaných pro Carte Orange.\n\nK 11. červnu 2006 bylo vydáno 1 583 000 karet Navigo, o necelý rok později 20. května 2007 to bylo již 2 050 100 a 31. ledna 2009 jich bylo vydáno 4 536 000.\n\nExistuje několik typů passe Navigo v závislosti na druhu zvoleného předplatného:\n\nBezkontaktní passe Navigo je založen na kombinaci dvou technologií:\nV passe Navigo je zataven čip, který obsahuje veškeré informace týkající se předplatného, stejně jako informace o jeho nositeli (kromě Passe Navigo Découverte) a dále anténa, která komunikuje se čtečkou umístěnou na turniketech a v dopravních prostředcích. Údaje o použití konkrétní karty jsou, s ohledem na boj proti padělatelům, vymazávány až po 48 hodinách. Evidují se pouze statistická data, která slouží k úpravě dopravní sítě pro potřeby cestujících.\n\nRATP momentálně testuje ve spolupráci s některými telefonními společnostmi užití mobilního telefonu jako passe Navigo. Ten funguje i v případě, že je telefon vypnutý nebo je vybitá baterie. Předpokládá se, že mobilní telefony by nahradily i jednorázové jízdenky. Dále passe Navigo umožní i jinou dobu předplatného než jen týden, měsíc a rok, např. jeden den nebo čtvrtletí. Také by mohl sloužit jako elektronická peněženka k platbě parkovného.\n\nČipová karta se používá pouhým přiložením ke čtečce, může být při tom vložená i v pouzdře nebo v kapse saka. Karta by neměla být příliš ohýbána, takže se nedoporučuje ji nosit např. v kapse kalhot. Čtečky jsou umístěny na všech turniketech při vstupu do metra a RER, na nástupištích linek Transilien a rovněž v každém autobusu a tramvaji. Tyto čtečky vybavené anténami jsou mnohem méně nákladné na provoz, než čtečky pro kupóny Carte Orange s magnetickým páskem, které musely být vybaveny hnacím motorem.\n\nPermanentky je možné dobíjet na přepážkách dopravců, na prodejních automatech i na zvláštních automatech určených pouze pro passe Navigo instalovaných postupně od roku 2005. Zhruba 1500 obchodů rovněž nabízí dobíjení karet a také některé banky nabízejí dobíjení karty ve svých bankomatech.\n\nPo přiložení karty se rozsvítí zelená šipka (»»), doprovázená pípnutím, což znamená, že cestující může projít. Pokud se rozsvítí červený křížek (X) doprovázený hlasitějším pípnutím, karta není platná a pasažér nemůže vstoupit do vozu, případně se turniket neotevře. Na displeji se objeví chybové hlášení. Např. \"Abonnement hors zone de validité\" (Předplatné mimo platné pásmo), \"Abonnement expiré\" (Předplatné vypršelo), \"Début d'abonnement le...\" (Začátek předplatného od...), \"Passe déjà validé\" (Passe již platný), \"Fin d'abonnement le...\" (Konec předplatného ...), \"Passe sans contrat\" (Passe bez smlouvy), \"Pas de titre chargé\" (Nenabito), \"Passe en opposition\" (Passe zablokovaný), \"Passe non reconnu\" (Pass nebyl rozpoznán).\n\nKontrola je prováděna vždy při vstupu do sítě metra a RER (zde navíc i při výstupu) a při vstupu do každého autobusu nebo tramvaje.\n\nVšechny druhy Navigo lze použít v systému půjčovny kol Vélib'. Na kartu je možné nahrát předplatné a s její pomocí pak odemykat kola u stojanů. Systém Vélib' nemá přístup k osobním údajům předplatitelů, které shromažďuje RATP.\n\nNa rozdíl od předchozí Carte Orange, kde se jméno a adresa vypisovaly pouze na kartu, kterou nosil uživatel u sebe, jsou tato data uložena v centrální databázi.\n\nNapříklad RATP používá tyto informace pro boj proti padělání a duplikátům ztracených nebo odcizených karet. Nicméně proti tomu vystoupilo sdružení na ochranu spotřebitelů, neboť na serveru byly shromažďovány informace o veškerých cestách předplatitelů. V roce 2001 RATP obdržel cenu \"Big Brother Awards France\" od mezinárodní asociace Privacy International. V následujícím roce provedl šetření francouzský úřad na ochranu dat (\"Commission nationale de l'informatique et des libertés\"), na jehož základě byl STIF nucen zavést anonymní kartu, která je v systému zaznamenána jen číslem, nikoliv jménem jeho majitele. Tím vznikl passe Navigo Découverte. Navíc osobní údaje o uživatelích musejí být po dvou dnech ze serveru vymazány.\n"}
{"id": "500368", "url": "https://cs.wikipedia.org/wiki?curid=500368", "title": "Furlanská válka", "text": "Furlanská válka\n\nVálka furlanská byl ozbrojený konflikt mezi Rakouskem a Španělskem na straně jedné a Benátkami, Anglií a Nizozemím na straně druhé, který se odehrál v období let 1615 až 1617. Někdy se též nazývá: Válka furlanská (novodobě) [guerra del Friuli (italsky)], Válka o Gradišku (novověk), nebo Válka Uskocká (benátsky). Konflikt se odehrál ve východní části Furlanska (italsky Friuli), a byl jednou z mnoha předeher třicetileté války.\n\nDo války se zapojilo mnoho jiných evropských mocností, ale bojiště zůstalo ve Furlansku a Istrii. Vítězství se přisuzuje Habsburkům, mírová smlouva obsahuje položky o vyhnání Uskoků (istrijských pirátů) a vrácení Istrie a Furlanska pod jejich nadvládu.\n"}
{"id": "500370", "url": "https://cs.wikipedia.org/wiki?curid=500370", "title": "Alexandr Jannaios", "text": "Alexandr Jannaios\n\nAlexandr Jannaios (řecky Alexandros Iannaios ; : אלכסנדר ינאי Alexander Janaj), byl král Judska z hasmonejské (chašmonejské) dynastie mezi lety (103 př. n. l. a 76 př. n. l.), syn Jana Hyrkána. Trůn zdědil po svém bratru Aristobulovi, když se oženil s jeho vdovou Šlomcijon (také Šlomit či Salome (Salómé) Alexandra), podle židovského zákona jibumu (\"levirátní sňatek\"); popis u Josefa Flavia ovšem není jednoznačný.\n\nAčkoli Jan Hyrkán určil jako svou nástupkyni svou manželku, jejich syn Aristobulos I. (104-103) dal ji i bratra Alexandra Jannaia uvěznit a druhorozeného Hyrkánova syna Antigona dal zavraždit. Sám sebe korunoval, čímž Judsko získalo svého vlastního krále poprvé od zániku judského království roku 586 př. n. l.. Jeho vláda však trvala pouhý rok, neboť již po roce smrtelně onemocněl. Po něm nastoupil Alexandr Jannaios.\n\nAlexandr Jannaios se musel vypořádávat s výboji Ptolemaia IX. Sótéra II., který ale kvůli nestabilitě v Egyptě musel nakonec ustoupit. Alexandr zahájil protiútok a získal oblasti na pobřeží Středozemního moře okolo města Gazy. Roku 95 př. n. l. se ale vyhrotily spory mezi saduceji (k nimž se hlásil i Alexandr) a farizeji natolik, že farizeové proti vládnoucí vrstvě povstali. Povstání trvalo šest let a zahynulo při něm 50 tisíc Židů. Povstalci se nakonec spojili dokonce se Seleukovcem Démétriem III., s jehož pomocí Alexandra roku 89 př. n. l. porazili v bitvě u Šechemu. Vítězství Seleukovců jako nedávných okupantů však mnohé Židy vyděsilo a přidali se během následujících let na Alexandrovu stranu. Když Démétrios viděl, že má Alexandr stále podporu obyvatelstva, stáhl se. Alexandr poté zahájil v zemi hrůzovládu. Když farizejské hnutí dostatečně potlačil, začal s další expanzí, tentokrát na území na východním břehu Jordánu. V posledních letech své vlády se částečně usmířil s farizeji. Zemřel roku 76 př. n. l. v Zajordání při vojenském tažení.\n\nPo Alexandrově smrti se vlády ujala jeho manželka Salómé Alexandra (Šlomcijon) (76-67). Snažila se uklidnit farizeje tím, že je ustanovovala správci a že svého profarizejského syna Hyrkána II. ustanovila veleknězem (\"kohen gadol\").\n\nPodle Alexandra Jannaia je pojmenován vodní tok Nachal Alexander a vesnice Bejt Janaj v dnešním Izraeli.\n\n\n\n"}
{"id": "500374", "url": "https://cs.wikipedia.org/wiki?curid=500374", "title": "Fosfidy", "text": "Fosfidy\n\nFosfidy jsou sloučeniny fosforu s nějakým méně elektronegativním prvkem nebo prvky. Dvouprvkové sloučeniny tvoří fosfor s většinou prvků s výjimkou rtuti, olova, antimonu, bizmutu, telluru a polonia. Poměr prvků ve fosfidech může být poměrně variabilní, například draslík tvoří devět fosfidů: KP, KP, KP, KP, KP KP, KP, KP, KP), nikl jich má osm (NiP, NiP, NiP, NiP, NiP, NiP, NiP, NiP). Většina jich je dobře rozpustná v tucích.\n\nTřídění fosfidů je komplikované. Na základě struktury a reaktivity mohou být fosfidy klasifikovány do těchto skupin::\n\nPolyfosfidové ionty P (vyskytující se v KP) a P (vyskytující se v KP) jsou radikálové anionty s lichým počtem valenčních elektronů, což z nich činí paramagnetické látky.\n\nSchreibersit – vzorec (Fe,Ni)P, je běžně přítomen v některých druzích meteoritů.\n"}
{"id": "500379", "url": "https://cs.wikipedia.org/wiki?curid=500379", "title": "Michail Tomskij", "text": "Michail Tomskij\n\nMichail Pavlovič Tomskij (rusky \"Михаил Павлович Томский\", rodným jménem Michail Pavlovič Jefremov (\"Ефремов\"), 31. října 1880, Kolpino, Ruská říše – 22. srpna 1936, Bolševo, SSSR) byl tovární dělník, odborář a bolševický vůdce.\n\nMichail Tomskij se narodil v Kolpinu blízko Petrohradu. Jako učeň pracoval v továrnách. Roku 1904 vstoupil do Ruské sociálně demokratické dělnické strany, do bolševické frakce. Tomskij zakládal odborářské organizace. Tomskij se po čase přesunul do Estonska a byl zapojen do revoluce roku 1905. Po jejím potlačení byl Tomskij zatčen a deportován na Sibiř. Podařilo se mu však uniknout a stát se prezidentem Unie kovodělníků.\n\nTomskij však byl roku 1908 chycen, zatčen a potom deportován do Francie, ale o rok později se vrátil do Ruska, kde byl opět chycen a odsouzen na dvacet let těžkých prací. Po únorové revoluci v roce 1917 byl propuštěn a přesunul se do Petrohradu, kde se účastnil říjnové revoluce.\n\nV roce 1920 se stal Tomskij všeobecnou hlavou odborů. O rok dřív, roku 1919, byl zvolen do ústředního výboru a roku 1927 do politbyra. Tomskij byl spojenec Nikolaje Bucharina a Alexeje Rykova, kteří vedli mírné křídlo strany. Tomskij s nimi byl ve spojení s Josifem Stalinem, a pomohl mu rozdrtit opozici vedenou Lvem Trockým, Lvem Kameněvem, a Grigorijem Zinovjevem, kteří se chtěli po Leninově smrti zmocnit vlády.\n\nPo letech však začal Tomskij ztrácet svůj vliv, a v roce 1929 byl donucen se svými spojenci odstoupit. Tomskij se tehdy začal starat o sovětský chemický průmysl. V roce 1932 se vrátil a byl opět zvolen do ústředního výboru, nikoli však do politbyra.\n\nBěhem prvního moskevského procesu v roce 1936 byli Zinovjev a Kameněv obžalováni z Kirovovy vraždy. Během výslechů jmenovali další údajné spiklence – Bucharina, Rykova, Ulganova, Radka, Pjatakova, Serebrjakova, Sokolnikova – a v neposlední řadě i Tomského. Soudce Andrej Vyšinskij se jejich případů ujal, aby je vyšetřil, a aby je postavil před soud. Vyšinského oznámení bylo vytištěno s usnesením, které urychleně přijali dělníci z Dynama a které prohlašovalo, aby byla jejich vina nemilosrdně prošetřena. Tomskij nečekal, a jakmile si přečetl Vyšinského projev, spáchal sebevraždu. Při čtvrtém moskevském procesu roku 1938 byl Tomskij posmrtně obviněn z velezrady a pokusu o atentát na Stalina. Roku 1988 byl Tomskij rehabilitován.\n\n"}
{"id": "500387", "url": "https://cs.wikipedia.org/wiki?curid=500387", "title": "Magnus Pääjärvi", "text": "Magnus Pääjärvi\n\nKarl Magnus Pääjärvi-Svensson (* 12. duben, 1991, Norrköping) je švédský profesionální hokejista hrající National Hockey League za tým St. Louis Blues.\n\nJeho otcem je bývalý hokejista a trenér Gunnar Svensson, profesionálním hokejistou je i jeho bratr Björn Svensson.\nFinské příjmení Pääjärvi má po dědečkovi z matčiny strany, který pochází z finské menšiny žijící ve švédském městečku Pajala.\n\nPääjärvi-Svensson začal s hokejem ve svých šesti letech. V sezoně 2005–06, když mu bylo čtrnáct let, poprvé nastoupil za tým Malmö Redhawks, působící ve švédské juniorské soutěži J20 SuperElit. Blýsknul se osmi góly během osmi zápasů TV-pucken, další dva góly potom vstřelil za tým Malmö ve vítězném ligovém finále hráčů do šestnácti let. V nadcházející sezoně si v mužstvu Malmö získal ještě větší prostor a opět zářil také na TV-pucken.\n\nV roce 2007 podepsal smlouvu s týmem Timrå IK, kde jeho starší bratr nastupoval za seniorský tým. 24. září onoho roku se ve věku 16 let, 5 měsíců a 12 dní stal čtvrtým nejmladším hráčem, jaký kdy nastoupil v Elitserien. Během premiérového zápasu si připsal asistenci na úvodní gól svého mužstva. Premiérovou branku vstřelil 16. února 2008 proti týmu HV71.\n\nDo NHL byl Magnus draftován v roce 2009 týmem Edmonton Oilers jako celkově 10. v pořadí. Ve stejném roce prošel též draftem KHL, na němž z něj tým Lokomotiv Jaroslavl udělal celkovou devatenáctku.\n\nZa sezonu 2009–10 byl Magnus nominován na ocenění pro nejlepšího nováčka Elitsérien.\n\n2. června 2010 bylo oznámen podpis Magnusova nováčkovského kontraktu s edmontonskými Olejáři. O rovné tři měsíce později bylo oznámeno, že v NHL bude používat zkrácené jméno Magnus Pääjärvi a za Oilers bude nastupovat s číslem 91.\n\n23. září 2010 nastoupil ke svému premiérovému přípravném zápasu za Edmonton. Mužstvu Tampa Bay Lightning nasázel hattrick a celkovými čtyřmi body přispěl k jeho debaklu 5-2.\n\n7. října 2010 odehrál své premiérové utkání v NHL proti úhlavním rivalům Edmontonu, týmu Calgary Flames. 16. října si proti stejnému soupeři připsal také svoji první zámořskou branku. Sezonu 2010–11 zakončil Pääjärvi se 34 body, které mu stačily na celkově šestou pozici v tabulce klubové produktivity.\n\nPoté, co v 25 zápasech sezony 2011–12 posbíral pouhé tři body v 25 zápasech a hned v dalších šesti byl pouze zdravým náhradníkem, byl poslán na farmu Edmontonu do Oklahomy.\n\n10. října 2013 byl spolu s 2. kolem v draftu vyměněn do týmu St. Louis Blues. Opačným směrem putoval útočník David Perron.\n\noficiální stránky Magnuse Pääjärvi Svenssona\n"}
{"id": "500394", "url": "https://cs.wikipedia.org/wiki?curid=500394", "title": "Přímořská říše", "text": "Přímořská říše\n\nPřímořská říše (či Přímořské království, Přímořská země nebo jen Přímoří), akkadsky \"URU. KU\" nebo později \"Dilmun\" a \"mat Tamti\", je název starověké oblasti přiléhající k horní části Perského zálivu a bažinaté delty do něj se vlévajících řek. Královské seznamy uvádějí deset nebo jedenáct jmen z Přímořské dynastie, která jsou akkadského nebo sumerského původu a honosí se titulem \"králů mořského pobřeží\". Zdá se, že byli současníky prvních kassitských vládců na severu. Ze záznamů je např. známý boj o babylonský trůn mezi kassitským králem Agumem II. a Gulkišarem. I když nevíme mnoho o trvání této entity, existuje dostatek babylonských zdrojů z konce druhého a poloviny prvního tisíciletí př. n. l., které dokládají jeho existenci a aktivní podíl na boji proti asyrské nadvládě.\n\nKolem roku 1720 př. n. l. zde vypuklo povstání proti babylonskému králi Samsu-Ilunovi, po kterém se v krajině ujímá vlády Přímořská dynastie a za vlády Ulam-Buriaše a Kaštiliaše III. je tato oblast definitivně přičleněna k Babylonii.\nNa začátku 10. století př. n. l. do této oblasti migrují chaldejské kmeny a později dostává region řecký název Chaldea.\n\nOvládala zemi na konci 18. století př. n. l.:\n\n?? - neúplné záznamy\n\n\n\n"}
{"id": "500396", "url": "https://cs.wikipedia.org/wiki?curid=500396", "title": "Salómé Alexandra", "text": "Salómé Alexandra\n\nSalómé Alexandra (také Salome Alexandra, שְׁלוֹמְצִיּוֹן אלכסנדרה, \"Šlomcijon Alexandra\"; 139–67 př. n. l.) byla jediná židovská královna; pocházela z rodu Hasmoneovců a vládla v letech 76–67 př. n. l.\n\nByla manželkou Aristobula I. a poté Alexandra Jannaie. Byla poslední vládkyní Judska a vůbec jeho posledním vládcem, který zemřel jako hlava nezávislého království. Za její vlády stoupl politický vliv farizeů.\n\n\n\n"}
{"id": "500401", "url": "https://cs.wikipedia.org/wiki?curid=500401", "title": "Šlomcijon", "text": "Šlomcijon\n\nŠlomcijon (: שְׁלוֹמְצִיּוֹן) může znamenat:\n"}
{"id": "500403", "url": "https://cs.wikipedia.org/wiki?curid=500403", "title": "Manuae (Cookovy ostrovy)", "text": "Manuae (Cookovy ostrovy)\n\nManuae je neobývaný atol v jižní skupině Cookových ostrovů, nalézající se 100 kilometrů jihovýchodně od Aitutaki. Je administrativní částí Aitutaki, ale nepatří do žádného okrsku nebo tapere Aitutaki. Náleží však do volebního obvodu Arutanga-Reureu-Nikaupara.\n\nManuae je pravý atol, nalézající se na vrcholu podmořské sopky, která má úpatí v hloubce 4000 metrů. Atol se skládá ze dvou ostrůvků ve tvaru podkovy. \"Manuae\" je západní z nich, \"Te Au O Tu\" je východní. Celková plocha ostrůvků je 6,17 km² Manuae má plochu 2,1 km² a \"Te Au O Tu\" má plochu 3,9 km².. Laguna má plochu 13 km², je mělká a vyznačuje se velkými posuny pobřežního písku. V korálových útesech, obklopujících atol, není žádný průliv na otevřené moře.\n\nOstrov je mořským parkem a je důležitým hnízdištěm mořských ptáků a mořských želv středního Tichého oceánu. Pobřežní vody Manuae jsou dobrým místem pro rybaření.\n\nKapitán James Cook spatřil Manuae 23. září 1773 během své druhé průzkumné plavby, jako první ostrov souostroví, později pojmenovaného Cookovy ostrovy. Původně ostrov pojmenoval \"Sandwichův ostrov\", ale poté přejmenoval na \"Herveyův ostrov\" na počest Augusta Herveye. Když pak během třetí průzkumné plavby objevil souostroví, dnes nazývané Havajské ostrovy, nazval je \"Sandwichovy ostrovy\" a \"Herveyův ostrov\" přejmenoval na \"Ostrov lorda Admirality\".\nJméno \"Herveyův ostrov\" bylo později vztaženo na celou jižní skupinu souostroví jako \"Herveyovy ostrovy\". Toto jméno bylo používáno až do roku 1824, kdy jej ruský kartograf Adam Johann von Kruzenštern přejmenoval na \"Cookovy ostrovy\", na počest jejich objevitele. Cook zemřel roku 1779.\n\nNorský spisovatel Erlend Loe humornou novelu \"\"L\"\", o jeho výpravě na Manuae z roku 1999.\nPopulace dosáhla svého maxima roku 1956, kdy bylo podle sčítání lidu na ostrově 32 obyvatel, ale za dvacet let byl ostrov již opuštěný:\n\n"}
{"id": "500410", "url": "https://cs.wikipedia.org/wiki?curid=500410", "title": "Seznam jezer v Irsku", "text": "Seznam jezer v Irsku\n\nSeznam irských jezer (irsky jezero – \"loch\") zahrnuje přírodní jezera v Irsku, a sice pouze jezera, která leží zcela nebo částečně na území Irské republiky. Jezera jsou tříděna podle provincií a hrabství. Irská jezera, která leží pouze na území Severního Irska najdete v Seznamu jezer Spojeného království.\n\nJezera jsou tříděna podle provincií a hrabství.\n\n\n\n\n\n\n\n\n\n\n\n\n\n\n"}
{"id": "500411", "url": "https://cs.wikipedia.org/wiki?curid=500411", "title": "Espace Killy", "text": "Espace Killy\n\nEspace Killy je lyžařské středisko v savojském údolí Tarentaise, ve Francouzských Alpách, pojmenováno po lyžařovi Jean-Claude Killym. Zahrnuje oblasti Val d'Isère a Tignes<br> V Espace Killy je 300 km sjezdovek:\n\nV údolí Tarentaise je obrovská konkurence světově nejlepších lyžařských středisek. Mezi nejznámější patří např. Les Trois Vallées (Val Thorens, Meribel, Courchevel, atd.) a Paradiski (Les Arcs, La Plagne) .Týdenní permanentka Espace Killy dává možnost 1 dne lyžování v jiném středisku údolí Tarentaise.\n\n"}
{"id": "500415", "url": "https://cs.wikipedia.org/wiki?curid=500415", "title": "Seznam bádenských panovníků", "text": "Seznam bádenských panovníků\n\nSeznam bádenských panovníků zahrnuje postupně vládnoucí markrabata (1073-1190), posléze jednotlivá markrabata vládnoucí rozdělenému Bádensku (1190-1771), opětovně sjednocené Bádenské markrabství a kurfiřtství (1771-1806), velkovévody bádenské (1806-1918), titulární velkovévody (po roce 1918), představitele tzv. republiky Bádensko (1918-1945(33) a spolkové země Jižní Bádensko (1945-1952). V současné době Bádensko existuje pouze jako historické území, jako administrativní jednotka bylo zrušeno, respektive včleněno do spolkové země Bádensko-Württembersko.\n\nBádensko vzniklo jako markrabství v rámci Švábského vévodství. Původně však zahrnovalo nevelký pruh území na pravém břehu Rýna v okolí Durlachu, Karlsruhe a Baden-Badenu a několik oddělených exkláv severně od Basileje. V letech 1535-1771 bylo Bádensko rozděleno mezi Bádensko-Durlach a Bádensko-Baden, které se roku 1771 znovu sjednotily pod vládou durlašské linie.\n\n\nPo smrti markraběte Heřmana IV. byla země rozdělena mezi jeho syny, kteří tak vytvořili jednotlivé linie rodu. Jednalo se hlavně o Bádensko-Báden a Bádensko-Hachberg. Od Bádenska-Hachbergu se v roce 1290 oddělilo Bádensko-Sausenberg. V roce 1418 vymřela místní větev rodu v Bádensku-Hachbergu a území připadlo Bádensko-Bádenské větvi.\n\nJednotné Bádensko bylo obnoveno až roku 1771, kdy vymřela linie Bádensko-Bádenská a území připadlo Karlu Fridrichovi z linie Bádensko-Durlach, který přijal titul markraběte Bádenského.\n\n\nBádensko-Hachberg vzniklo v roce 1190 rozdělením původního markrabství Bádenského. Zaniklo v roce 1418 kdy vymřela vládnoucí linie a území připadlo linii Báden-Bádenským.\n\n\nBádensko-Sausenberg vzniklo oddělením od Bádenska-Hachbergu v roce 1290. V roce 1503 místní linie vymřela a území připadlo Kryštofovi I., který tak sjednotil většinu tehdejšího Bádenska.\n\n\n\n\n\n\n\n\nBádensko bylo od 12. století po většinu času, s krátkými výjimkami, rozděleno mezi větve rodu Zähringenů. Až v roce 1771 se markrabě Bádenska-Durlachu Karel Fridrich Bádenský potom, co zdědil sousední markrabství Báden-Bádensko, rozhodl přijmout po delší době, kdy nebyl používán, titul markraběte Bádenského a postupně sjednotit Bádensko včetně okolních biskupství, což se mu definitivně povedlo mezi lety 1805-1810. V roce 1803 udělil Napoleon markraběti Karlu Fridrichovi kurfiřtský hlas (v té době jím sjednocované Bádensko mělo méně než polovinu z budoucího území). Bádenské markrabství a zároveň kurfiřtství zaniklo v roce 1806 povýšením na velkovévodství a zánikem Svaté říše římské. Jediným celobádenským markrabětem a kurfiřtem byl:\n\n\nBádenské velkovévodství vzniklo v roce 1806, kdy Napoleon Bonaparte za pomoc (dědičně) povýšil markrabství na velkovévodství, zároveň se stalo členem Rýnského spolku. Již v roce 1803 udělil Napoleon markraběti Karlu Fridrichovi kurfiřtský hlas. V roce 1871 po Prusko-francouzské válce se jako většina zbylých nezávislých německých států stalo součástí Německého císařství.\n\nV důsledku německé porážky v první světové válce se v listopadu 1918 úplně vyčerpané Německo vzdalo. Následně vypukla v Berlíně takzvaná listopadová či německá revoluce, jež se rozšířila po celém Německém císařství. Důsledkem revoluce pak byly zrušeny či padly všechny německé monarchie včetně samotného Německého císařství.\n\n\nZde jsou uvedeny hlavy rodu Zähringenů (či Bádenských) po roce 1918, kterým přísluší titul (titulárního) velkovévody Bádenského.\n\nDůsledkem revoluce byly zrušeny či padly všechny německé monarchie včetně samotného Německého císařství. A tak dne 22. listopadu 1918 zde byla po odstoupení posledního velkovévody Fridricha II. vyhlášena \"republika Bádensko (německy Republik Baden)\", která byla do roku 1933 spolkovou zemí tzv. Výmarské republiky. Toto je seznam všech (i formálních) státních prezidentů republiky Bádensko (\"Republik Baden\"). V roce 1933 byla autonomie zrušena.\n\n\nPo skončení 2. světové války bylo rozhodnutím postupimské konference od 7. července 1945 území Bádenska rozděleno na dvě části. Severní polovina s bádenskou metropolí Karlsruhe byla v rámci americké okupační zóny Německa spojena se severní částí Württemberska do země \"Severní Württembersko-Severní Bádensko\", přejmenované 20. prosince 1945 na Württembersko-Bádensko; zatímco jižní polovina se v rámci francouzské okupační zóny Německa stala zemí Jižní Bádensko (přejmenovanou 2. prosince 1946 na \"Bádensko\"). Obě země se pak 7. září 1949 staly spolkovými zeměmi nově vzniklé Spolkové republiky Německo. Prezidenty tzv. Jižního Bádenska byli:\n\n\nV referendu konaném 16. prosince 1951 se obyvatelé Jižního Bádenska, Württemberska-Bádenska a třetí země Württemberska-Hohenzollernska vyslovili pro sloučení všech 3 zemí. 25. dubna 1952 pak byly (Jižní) Bádensko, Württembersko-Bádensko a Württembersko-Hohenzollernsko sloučeny do moderní spolkové země Bádenska-Württemberska.\n\n"}
{"id": "500416", "url": "https://cs.wikipedia.org/wiki?curid=500416", "title": "Smil z Tuháně", "text": "Smil z Tuháně\n\nSmil z Tuháně, též Smil Světlický či Smil Světlík († před 1216) byl český šlechtic a první historicky doložený příslušník rodu Ronovců.\n\nPrvní zmínka o něm pochází z roku 1192 (snad již i z 1188). Byl blízkým stoupencem Přemysla Otakara I., po jeho znovunastolení na český knížecí stolec v zimě 1197 se stal jedním z jeho nejbližších rádců a pobočníků. Po roce 1210 mu byl svěřen úřad kladského kastelána.\n\nVe středních Čechách měl v držení Vojnici u Libochovic, kde získali první majetek i jeho synové, kteří se v roce 1232 přestěhovali do Lužice, když Jindřich v roce 1232 získal místo kastelána královského hradu v Budyšíně. Byl zakladatelem rodu Ronovců. Měl dceru a dva syny, Častolova a Jindřicha. Oba založili rodiny a stali se zakladateli významných rodů v českém království, např. pánů z Lipé, Lichtenburků, Berků z Dubé či Klinštejnů.\n\nZemřel někdy před rokem 1216.\n"}
{"id": "500421", "url": "https://cs.wikipedia.org/wiki?curid=500421", "title": "NGC 11", "text": "NGC 11\n\nNGC 11 je spirální galaxie vzdálená od nás zhruba 205 milionů světelných let v souhvězdí Andromedy. Je k nám natočená přímo bokem a je tudíž velice protáhlého tvaru. Pro jeho pozorování je nutný reflektor o průměru alespoň 10 palců (25,4 cm), ale s 12 palcovým (30,5cm) budete mít mnohem větší šanci.\n\n"}
{"id": "500428", "url": "https://cs.wikipedia.org/wiki?curid=500428", "title": "Gedera", "text": "Gedera\n\nGedera ( גְּדֵרָה, podle biblických lokalit \"Gedera\" a \"Gederótajim\" z Knihy Jozue 15,36 , v oficiálním přepisu do angličtiny Gedera) je místní rada (menší město) v Izraeli, v Centrálním distriktu. Starostou je Jo'el Gamliel.\n\nLeží v nadmořské výšce 60 metrů, cca 28 kilometrů jižně od centra Tel Avivu a cca 8 kilometrů jihojihozápadně od Rechovot, v Izraelské pobřežní planině.\n\nMěsto je součástí hustě zalidněného sídelního pásu, který volně navazuje na metropolitní oblast Tel Avivu (Guš Dan). V Izraeli bývá používáno pro tento pás označení \"\"od Chadery do Gedery\"\". Okolí Gedery je ovšem prostoupeno rozsáhlými okrsky nezastavěné krajiny s intenzivním zemědělstvím. Osídlení v tomto regionu je v naprosté většině židovské.\n\nGedera je napojena na severojižní dopravní tah dálnice číslo 40. Ve východozápadním směru je to dálnice číslo 7.\n\nGedera byla založena roku 1884 jako jedno z prvních novověkých židovských sídel v tehdejší turecké Palestině. Za založením osady stálo hnutí Bilu, které vzniklo v té době v Rusku a už před formálním vznikem sionistického hnutí si vytyčilo plán zemědělského osidlování Palestiny. Koncem roku 1883 koupil Jechiel Michael Pines pozemky v této oblasti, poblíž arabské vesnice Kafr Katra. Na svátky Chanuka roku 1884 se zde usadili první židovští obyvatelé. Během následujících měsíců přicházeli další osadníci a začali zemědělsky obdělávat zdejší pozemky. Na rozdíl od zemědělských osad, které financoval Edmond James de Rothschild, fungovala Gedera od počátku jako ekonomicky nezávislá obec. Prvotní zástavba měla provizorní charakter, část obyvatel přebývala v beduínských stanech. Po roce 1892 došlo k založení základní školy s hebrejským vyučovacím jazykem V roce 1900 žilo v Gedeře 114 lidí. Po roce 1910 původní skupinu obyvatel doplnili židovští přistěhovalci z Jemenu, ale jejich soužití nebylo úspěšné.\n\nPo roce 1917, kdy se Palestina stala britským mandátem, pokračoval rozmach osady, která si ale nadále uchovávala zemědělský charakter. Vesnice byla tehdy napojena na silniční síť. Ve 30. a 40. letech sloužila Gedera jako organizační a výcvikové centrum pro osadnická jádra, jejichž členové pak zakládali v okolí nové zemědělské vesnice. Během první arabsko-izraelské války sloužila Gedera jako hlavní opěrný bod židovských ozbrojených sil v jižní části Palestiny. V květnu 1948 ovládla židovská Hagana sousední arabskou vesnici Kafr Katra, která měla v té době přes 1400 obyvatel. Její obyvatelé odešli a Kafr Katra pak byla z větší části zbořena.\n\nPo válce se počet obyvatel Gedery ztrojnásobil díky příchodu židovských imigrantů včetně nové vlny židů z Jemenu. Pro ně tu vyrostly dva provizorní uprchlické tábory (Ma'abara), které se postupně měnily na běžnou zástavbu. V této době tak Gedera ztrácela vesnický charakter a měnila se na sídlo městského typu.\n\nV Gedeře funguje 28 mateřských škol, šest základních škol a dvě střední školy. Dopravní dostupnost se zlepšila dobudováním dálnice číslo 7, která napojuje Gederu na Transizraelskou dálnici. Poblíž ní pak vyrostla průmyslová zóna o ploše 350 dunamů (0,35 kilometrů čtverečních). Územní plán nadále udržuje venkovský charakter zástavby (důraz na rodinné domy a zákaz budování výškových staveb). Územní plán zde výhledově počítá s výstavbou dalších 45 000 bytových jednotek a Gedera by měla dosáhnout statutu města. V rámci růstu obce vznikla v 90. letech 20. století čtvrť \"Gedera ha-Cejra\" tvořená individuální zástavbou. V Gedeře funguje muzeum zaměřené na historii obce a hnutí Bilu.\n\nV lednu 2009 během války v Gaze zasáhla Gederu raketa vypuštěná palestinskými radikály.\n\nPopulace Gedery je většinově sekulární (ze šesti zdejších základních škol je jen jedna s náboženskou výukou). Výraznou složkou obyvatelstva jsou židovští imigranti z Etiopie. K roku 2004 tvořili téměř 2000 z tehdejších 14 000 obyvatel města. Podle údajů z roku 2009 tvořili naprostou většinu obyvatel Židé – cca 21 100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 21 400 osob).\n\nJde o středně velké sídlo městského typu se setrvalým růstem, který se mimořádně zrychlil od počátku 21. století. K 31. prosinci 2017 zde žilo 27 500 lidí. V období 2000-2009 přesáhl přírůstek 110 %.\n\n"}
{"id": "500429", "url": "https://cs.wikipedia.org/wiki?curid=500429", "title": "NGC 12", "text": "NGC 12\n\nNGC 12 je spirální galaxie vzdálená od nás zhruba 181 milionů světelných let v souhvězdí Ryb. NGC 12 objevil v roce 1790 William Herschel reflektorem o průměru 18,7 palců (47,5 cm).\n\n"}
{"id": "500430", "url": "https://cs.wikipedia.org/wiki?curid=500430", "title": "Šaj Čarka", "text": "Šaj Čarka\n\nŠaj Čarka ( שי צ'רקה, v anglickém přepisu Shay Charka či Shai; * 1967) je izraelský ilustrátor.\n\nNarodil se 27. ledna 1967 v Petach Tikvě, studoval na hesder ješivě v Kirjat Šmoně.\n\nPrvní ilustrace publikoval v dětském časopise \"Pilon (Slůně)\" ve věku 14 let. Je samouk.\nVytvořil populární série s postavičkou \"Baba\", se kterou přibližuje biblické a talmudické příběhy. Jeho pesachová hagada byla vydána i anglicky pro americký trh. Čarka je také animátorem a tvůrcem loutek pro izraelskou televizi. Dále spolupracuje se spisovateli pro děti Urim Orbachem, Galilou Ron-Feder Amit či Tamar Adar.\n\nŽije se ženou Morijou a čtyřmi dětmi ve vesnici Cufim v Samařsku.\n\n\n"}
{"id": "500439", "url": "https://cs.wikipedia.org/wiki?curid=500439", "title": "Paradiski", "text": "Paradiski\n\nParadiski je lyžařské středisko v údolí Tarentaise nabízející nepřetržité lyžování mezi středisky Les Arcs, Peisey-Vallandry a La Plagne. Oblast je propojena od roku 2003 lanovkou Vanoise Express. V celé oblasti je 160 vleků a lanovek a 425 km sjezdovek. 152 modrých/zelených (lehkých) tratí, 79 červených (středních) a 22 černých (těžkých) tratí. \n\nParadiski je závislé na lanovce Vanoise Express. Z důvodu bezpečnostní kontroly byla tato lanovka v sezóně 2007/2008 uzavřena a znovu otevřena v sezóně 2008/2009. Lanovka poskytuje rychlé a efektivní spojení mezi 2 částmi Paradiski\n\nV údolí Tarentaise je obrovská konkurence světově nejlepších lyžařských středisek. Mezi nejznámější patří např. Les Trois Vallées (Val Thorens, Meribel, Courchevel, atd.) Espace Killy (Val d’Isére, Tignes). Týdenní permanentka Paradiski dává možnost 1 dne lyžování v jiném středisku údolí Tarentaise.\n\n"}
{"id": "500441", "url": "https://cs.wikipedia.org/wiki?curid=500441", "title": "Seznam jezer na Slovensku", "text": "Seznam jezer na Slovensku\n\nSeznam jezer na Slovensku (slovensky jezero – \"jazero\") zahrnuje přírodní jezera na Slovensku a umělá jezera, která nepatří ani mezi rybníky ani přehradní nádrže.\n\nJezera s rozlohou větší než 2 ha.\nLevočské vrchy\nNízké Tatry\nOravská Magura\nSlánské vrchy\nSlovenský kras\nSpišská Magura\nŠtiavnické vrchy\nTurčianská kotlina\nVelká Fatra\nVihorlat\nVysoké Tatry\nZápadní Tatry\n\nBorská nížina\nPodunajská nížina\nVýchodoslovenská nížina\n\n"}
{"id": "500444", "url": "https://cs.wikipedia.org/wiki?curid=500444", "title": "Dorit Bejnišová", "text": "Dorit Bejnišová\n\nDorit Bejnišová (: דורית ביניש, rodným jménem Dorit Werba, narozena 28. února 1942) je bývalá předsedkyně Nejvyššího soudu Státu Izrael. Do této funkce byla jmenována 7. září 2006 po odchodu Aharona Baraka. Stala se tak historicky první ženou ve funkci předsedy nejvyššího soudu.\n\nNarodila se v roce 1942 pod jménem Dorit Werba. Její otec, Aharon Werba, který byl státním úředníkem, imigroval do mandátní Palestiny v roce 1933 z Polska. Její matka, Chava, byla učitelkou ve školce v Tel Avivu. Dorit sloužila v Izraelských obranných silách (IOS), kde dosáhla hodnosti poručíka. Po službě v armádě studovala práva na Hebrejské univerzitě v Jeruzalémě, kde získala nejprve titul bakaláře (L.L.B.) a poté magistra (L.L.M.). V roce 1964 se provdala za Jechezkela Bejniše, taktéž právníka. Společně mají dvě dcery, Daniellu a Michalu.\n\nČlenkou izraelského Nejvyššího soudu je od roku 1995 a má za sebou rozsáhlou kariéru ve veřejné správě. Od roku 1989 působila sedm let jako státní zástupkyně a předtím jako zástupkyně státního zástupce. Jako státní zástupkyně zastupovala vládu ve sporech na městských, distriktních a odvolacích soudech. Zastávala též funkce právních poradců na vládních ministerstvech a agenturách. Dále byla asistentskou zástupce jeruzalémského distriktu a později starší asistentkou státního zástupce. V letech 1976 až 1982 vedla oddělení ústavního a správního práva při kanceláří státního zástupce. Zastupovala též stát před nejvyšším soudem v ústavních a správních případech.\n\nDorit Bejnišová se zaměřuje na vládní korupci a zajištění toho, aby vládní instituce dodržovaly zákon, přičemž zvláštní důraz je kladen na IOS, izraelskou policii a Šin Bet. Mezi jejími názory, coby členky nejvyššího soudu, vynikají rozhodnutí, která zdůrazňují práva žen a dětí, konkrétně, že rodiče nemohou používat tělesné tresty.\n\nV rámci své stávající funkce rovněž vynesla několik rozsudků, týkajících se konfliktu mezi bezpečnostními potřebami a občanskými a lidskými právy. Tyto rozsudky je možné najít na internetových stránkách izraelského nejvyššího soudu.\n\n"}
{"id": "500450", "url": "https://cs.wikipedia.org/wiki?curid=500450", "title": "SV Zulte-Waregem", "text": "SV Zulte-Waregem\n\nSV Zulte Waregem je fotbalový klub, hrající belgickou fotbalovou Jupiler League. Klub sídlí ve městě Waregem a hraje na stadionu Regenboogstadion s kapacitou 8 500 diváků. SV Zulte Waregem se stal v roce 2006 vítězem belgického poháru.\n\nV základní skupině D Evropské ligy 2013/14 obsadil v konkurenci Wigan Athletic FC, FK Rubin Kazaň a NK Maribor se 7 body konečné 3. místo ve skupině a do jarní vyřazovací fáze nepostoupil.\n\nKlub se představil i v Evropské lize UEFA 2014/15.\n\n\n"}
{"id": "500451", "url": "https://cs.wikipedia.org/wiki?curid=500451", "title": "Gan Javne", "text": "Gan Javne\n\nGan Javne ( גַּן יַבְנֶה, doslova „\"Zahrada Javne\"“, v oficiálním přepisu do angličtiny Gan Yavne) je místní rada (menší město) v Izraeli, v Centrálním distriktu. Starostou je Dror Aharon.\n\nLeží v nadmořské výšce 42 metrů, cca 32 kilometrů jihojihozápadně od centra Tel Avivu a cca 4 kilometry východně od města Ašdod, v Izraelské pobřežní planině.\n\nMěsto je součástí hustě zalidněného sídelního pásu, který volně navazuje na metropolitní oblast Tel Avivu (Guš Dan). Okolí Gan Javne je prostoupeno rozsáhlými okrsky nezastavěné krajiny s intenzivním zemědělstvím. Osídlení v tomto regionu je v naprosté většině židovské. Město je napojeno na severojižní dopravní tah dálnice číslo 4.\n\nGan Javne bylo založeno roku 1931 jako soukromě hospodařící zemědělská vesnice (mošava). K roku 1949 dosahovala plocha obce 4100 dunamů (4,1 kilometrů čtverečních). Za založením osady stála organizace \"Achuza Alef\", která již předtím založila i obec Ra'anana. V roce 1930 započala Achuza Alef jednání o výkupu potřebných pozemků poblíž arabské vesnice Kafr Barka a podařilo se jí nabýt do vlastnictví 4600 dunamů. V roce 1932 začala na 400 dunamech příprava na zemědělské obdělávání. Mělo jít o zemědělskou vesnici. K roku 1936 již plocha zdejších citrusových plantáží dosáhla 1631 dunamů a dalších 263 dunamů bylo uměle zavlažováno. Během 30. let 20. století obyvatelé opakovaně apelovali na britské úřady ohledně výstavby silnice napojující osadu na komunikační síť. Až do roku 1948 se Gan Javne rozkládala v izolované poloze, obklopená šesti arabskými vesnicemi.\n\nBěhem první arabsko-izraelské války v květnu 1948 ovládla okolí Gan Javne židovská Hagana, a to včetně sousední arabské vesnice Kafr Barka, která měla v té době přes 1000 obyvatel. Její obyvatelé odešli a Kafr Barka pak byla z větší části zbořena. Zbytky této vesnice se dodnes nacházejí na jižním okraji Gan Javne. V roce 1950 získala vesnice status místní rady a její populaci posílila vlna židovských imigrantů, zejména z Jemenu. Na přelomu let 2008 a 2009 během války v Gaze zasáhla Gan Javne raketa vypuštěná palestinskými radikály.\n\nPodle údajů z roku 2009 tvořili naprostou většinu obyvatel Židé – cca 17 900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 18 300 osob).\n\nGan Javne je středně velké sídlo městského typu se setrvalým růstem. Po skokovém nárůstu populace po roce 1948 se dostavila v 60. a 70. letech 20. století stagnace, která ale počátkem 90. let přešla v prudký demografický rozmach, v jehož rámci se počet obyvatel do roku 2009 víc než zpětinásobil. K 31. prosinci 2017 zde žilo 23 500 lidí.\n\n\n"}
{"id": "500453", "url": "https://cs.wikipedia.org/wiki?curid=500453", "title": "Jules Ottenstadion", "text": "Jules Ottenstadion\n\nJules Ottenstadion (: Stadion Julese Ottena) byl fotbalový stadion v belgickém městě Gent. Byl domácím stánkem klubu KAA Gent. Otevřen byl 22. srpna 1920 korunním princem Leopoldem III. a nesl jméno jednoho ze zakladatelů klubu Julese Ottena. Jeho kapacita v roce 2009 byla 12 919 míst. Do areálu stadionu patřila i tenisová hřiště a dvě hřiště na pozemní hokej.\n\nKlub KAA Gent se přestěhoval na nově zbudovaný stadion Ghelamco Arena (jiným názvem Arteveldstadion), který má kapacitu 20 000 diváků. Ottenův stadion byl v roce 2013 zbourán a na jeho místě má vzniknout obytný komplex.\n\n"}
{"id": "500456", "url": "https://cs.wikipedia.org/wiki?curid=500456", "title": "Šim'on Agranat", "text": "Šim'on Agranat\n\nŠim'on Agranat (: , 5. září 1906 Louisville – 10. srpna 1992 Jeruzalém) byl v letech 1965 až 1976 předseda Nejvyššího soudu Státu Izrael. V roce 1974 po jomkipurské válce předsedal Agranatově komisi, která po něm byla pojmenována.\n\nAgranat se narodil v roce 1906 do sionistické rodiny v Louisville v Kentucky. Studoval na University of Chicago a později na zdejší právnické škole. Do mandátní Palestiny imigroval v roce 1930 a usadil se v Haifě.\n\nV roce 1949 byl jmenován soudcem Nejvyššího soudu. Jeho předsedou se stal v roce 1965 a tuto funkci vykonával až do roku 1976, kdy odešel v 70 letech do důchodu. V roce 1974 předsedal Agranatově komisi, která prošetřovala jomkipurskou válku z roku 1973. Nálezy komise vedly k rezignaci premiérky Goldy Meirové, ministra obrany Moše Dajana a náčelníka Generálního štábu izraelské armády Davida Elazara.\n\nV roce 1968 mu byla udělena Izraelská cena za jeho přínos izraelskému právnictví.\n\nJeho jméno nese prostranství před Nejvyšším soudem.\n\n"}
{"id": "500460", "url": "https://cs.wikipedia.org/wiki?curid=500460", "title": "Saské království", "text": "Saské království\n\nSaské království (německy \"Königreich Sachsen\") byl státní útvar na většině území dnešní spolkové země Sasko v letech 1806–1918. Po celou jeho existenci mu vládl rod Wettinů resp. jejich albertinská větev. Největšího územního rozsahu saské království dosáhlo v letech 1806–1815. Království zaniklo v roce 1918 ve víru tzv. listopadové revoluce, kdy padly všechny německé monarchie.\n\nRod Wettinů získal za oddané služby vévodství v roce 1423 Sasko-Wittenberg a spolu s ním i kurfiřtský hlas, čímž vzniklo Saské kurfiřtství. Rod Wettinů tak soustředil ve svých rukách jak titul saského kurfiřta, tak i vévody.\n\nPo bratrovražedných válkách v dalších desetiletích došlo 11. listopadu 1485 v Lipsku k novému rozdělení wettinských zemí mezi kurfiřta Ernsta (1464–1486) a Albrechta, přičemž první dostal vlastní Míšeňsko, druhý Durynsko, a Osterland si rozdělili mezi sebe. Zároveň tak byly vytvořeny dvě linie rodu: ernestinská (kurfiřtská) a albertinská (vévodská). Poslední kurfiřt z ernestinské linie byl sesazen 19. května 1547 po porážce ve šmalkaldské válce, a tak přešel 4. června 1547 kurfiřtský titul spolu s částí území na vévodu Mořice Saského (1541–1553) z albertinské větve. Albertinské větvi už vláda nad vlastním Saskem zůstala.\n\nV období napoleonských válek bojovalo nejprve Sasko až do roku 1806 proti Napoleonovi, ovšem po porážce v bitvě u Jeny, stojíc bezbranné proti vítězi přijalo 11. prosince 1806 v Poznani nabízený mír. Saský kurfiřt Fridrich August III. tu toho dne vstoupil do Rýnského spolku, obdržel královský titul (dál vládl jako král Fridrich August I.) a kurfiřtství tím de facto zaniklo.\n\n8. července 1807 získalo Saské království jako spojenec Napoleona tylžským mírem Varšavské knížectví, od Pruska Chotěbuz (Cottbus), od Rakouska pak následně Západní Halič a Krakovsko. V bitvě u Lipska (16. – 19. října 1813) bojovalo saské vojsko nejprve na straně Napoleona, ovšem 18. října přešlo saské vojsko na stranu protinapoleonské koalice a 19. října padl v dobytém Lipsku do zajetí sám král a Sasko se jako dobytá země z rozhodnutí vídeňského kongresu dostalo od 28. října 1813 do 8. června 1815 pod přímou správu Pruska a Ruska.\n\nNa Vídeňském kongresu byl 18. května 1815 saský král Fridrich August I. donucen odstoupit Prusku celou Dolní Lužici a severovýchodní část Horní Lužice společně s dalšími oblastmi, které byly integrální součástí Saského království (například částí krajů Míšeňského a Lipského, Wittenbersko, Durynský, Neustädtenský kraj, většinu biskupství Merseburg, téměř celé biskupství Naumburg a Henneberg). Celkem Sasko ztratilo 58 % území a jeho rozloha pak činila už jen 14 993 km². Navíc bylo donuceno vstoupit do Německého spolku.\n\nZa krále Antonína I. (1827–1836) byl pod vlivem francouzské červencové revoluce dosavadní stavovský stát přeměněn v konstituční monarchii. Ústavou ze 4. září 1831 byl zřízen dvoukomorový sněm, v němž první komoru tvořili členové dosavadního stavovského sněmu, druhou 75 poslanců volených na 6 let. Roku 1832 byla v Sasku zrušena robota a roku 1833 a roku 1834 poddanství.\n\nSmlouvou z 24. března 1833 přistoupilo Sasko k německému celnímu spolku, čemuž se až dosud z nechuti k Prusku bránilo. Tím se saskému průmyslu otevřela cesta k dalším odbytištím a nastartoval se výrazný hospodářský růst. Za krále Fridricha Augusta II. (1836–1854) byla roku 1837 zahájena paroplavba na Labi, zakládány železnice a zřizovány telegrafy (1850). Díky průmyslovému rozkvětu rychle stoupal počet obyvatel a současně rostlo občanské sebevědomí. Rok 1848 přinesl zrušení cenzury v Sasku, svobodu shromažďovací a reformu dvoukomorového sněmu: do první komory volili největší daňoví poplatníci a do druhé každý na základě všeobecného hlasovacího práva. Ale když král neschválil sněmovní návrh nové ústavy a sněm 28. dubna 1849 rozpustil, došlo v Drážďanech 3. – 9. května k pouliční vzpouře, která byla s pruskou pomocí potlačena.\n3. června 1850 pak byla zrušena ústava, omezena svoboda tisku a shromažďování a byl obnoven sněm ve staré podobě z roku 1831.\n\nV otázce zřízení německého spolkového státu s vyloučením Rakouska pod předsednictvím Pruska Sasko nejprve sympatizovalo s Pruskem a vešlo s ním a s Hannoverskem ve „spolek tří králů“, ale brzy se od této myšlenky odvrátilo a postavilo se spolu s Rakouskem proti těmto snahám. Za krále Jana (1854–1873) Sasko s obavou sledovalo rostoucí pruský vliv a žárlivě střežilo suverenitu malých německých států. Z této snahy vyplynul projekt spolku všech menších německých států (1860), který měl bránit jejich nezávislost proti Prusku i Rakousku. V prusko-rakouském sporu o Šlesvicko-Holštýnsko bylo stanovisko Rakouska Sasku a menším státům bližší, a proto se s nimi Sasko postavilo při hlasování 11. června 1866 ve spolkové radě Německého spolku na stranu Rakouska.\n\nV nastalé válce saská armáda o 32 000 mužů, netroufajíc si bránit Sasko, couvla do Čech, kde bojovala po boku Rakouska. Po porážce Rakouska následovala pruská okupace. Sasku se sice podařilo zajistit neztenčenost území, ale 21. října 1866 muselo přistoupit k nově založenému Severoněmeckému spolku pod vůdcovstvím Pruska, odstoupilo spolku poštu a telegrafy, zaplatilo Prusku válečné reparace ve výši 10 milionů tolarů a vzdalo se samostatné zahraniční politiky.\n\nSasko se pak v letech 1870–1871 účastnilo války s Francií.\n\nOd 18. ledna 1871 bylo spolkovou zemí Německého císařství.\n\nPo první světové válce převzaly 8. listopadu 1918 moc v Sasku dělnicko-vojenské rady, vůdce zdejší SPD Fleißner vyhlásil 10. listopadu 1918 Saskou republiku a 13. listopadu 1918 poslední král z rodu Wettinů Fridrich August III. abdikoval na zámku Guteborn u Ruhlandu. Pak zde do 14. března 1919 existovala Saská republika rad.\n\n28. listopadu 1918 bylo zavedeno všeobecné, rovné volební právo pro muže a ženy od 21 let. V únoru 1919 byl pak zvolen první demokratický Saský parlament a 25. února 1919 vstoupila v účinnost nová ústava Svobodného státu Sasko (Der Freistaat Sachsen), který byl spolkovým státem tzv. Výmarské republiky.\n\n\n\n"}
{"id": "500466", "url": "https://cs.wikipedia.org/wiki?curid=500466", "title": "Index vnímání korupce", "text": "Index vnímání korupce\n\nIndex vnímání korupce (Corruption Perceptions Index), zkratka CPI, je index, který se zaměřuje na vnímání existence korupce mezi úředníky veřejné správy a politiky a definuje korupci jako zneužívání veřejné pravomoci k osobnímu prospěchu. Od roku 1995 jej sestavuje mezinárodní nevládní organizace Transparency International. V roce 2003 index srovnával 133 zemí, v roce 2014 pak 175 zemí. V rozsahu indexu znamená 0 nejvyšší korupci a 100 korupci nejnižší.\n\nProtože korupce samotná je velmi těžko měřitelný jev (kvůli snaze jejích aktérů utajit ji), Index vnímání korupce není postaven na exaktních datech, jako je například počet lidí odsouzených za korupci (což by vypovídalo spíše o efektivnosti soudů daného státu než o reálném stavu korupce). Místo toho se používá měření vnímání korupce těmi, kteří s ní mohou přijít do kontaktu. CPI měří vnímanou korupci ve veřejném sektoru – mezi úředníky a politiky, nikoli uvnitř soukromého sektoru.\n\nVe snaze o co nejvyšší vypovídající hodnotu CPI kombinuje více průzkumů s odlišnou metodikou (v roce 2013 bylo použito 13 různých zdrojů). Průzkumy jsou sestaveny z dotazování podnikatelů, expertů a analytiků, v minulosti i veřejnosti. Kvůli větší efektivitě jsou do celkových výsledků zahrnuty jen státy s minimálně třemi průzkumy. U každého státu se až do roku 2011 započítávaly i výsledky z předchozích let, důvodem byla snaha, aby nedocházelo k velkým rozdílům mezi jednotlivými roky způsobeným například případnými velkými korupčními skandály.\n\nV roce 2012 došlo ke změně metodiky a mj. se do výsledků začaly zahrnovat pouze údaje z příslušného roku, aby se lépe projevily změny za daný rok. Od roku 2012 se také používá škála 0-100, zatímco do roku 2011 byly výsledky udávány na škále 0-10 (v obou případech vyšší číslo znamená menší množství vnímané korupce). Vzhledem k této změně metodiky nelze objektivně porovnávat bodové ohodnocení jednotlivých zemí před a po roce 2012.\n\nVýsledky CPI zveřejňuje Transparency International na konci každého kalendářního roku. V roce 2014 žebříček obsahoval 175 států. V letech 2010–14 se Česká republika v žebříčku zemí pohybovala v rozmezí 53.–57. místa, v roce 2014 skončila na 53. místě s 51 body, čímž si oproti roku 2013 polepšila o 4 místa a 3 body; její umístění odpovídá 25. místu z 31 zemí regionu Evropské unie a západní Evropy. Od roku 2007 se vždy na prvních dvou místech pohybují Dánsko a Nový Zéland (někdy děleně s některou další zemí); v roce 2014 na prvním místě skončilo Dánsko s 92 body, na děleném posledním místě pak Somálsko a Severní Korea s 8 body.\n\nČastým jevem ve výsledcích je velmi podobné umístění sousedních zemí se společnou historií, což dokládá i umístění Slovenska v roce 2014 jen o jednu příčku a jeden bod za Českou republikou. Z výsledků lze také pozorovat, že umístění dané země v žebříčku CPI zčásti odpovídá výši HDP; země s vyšším HDP se obecně umisťují v žebříčku CPI výše než rozvojové země s nízkým HDP. Z průzkumů dále vychází, že korupci v daném státě vnímají velmi podobně domorodí obyvatelé i přistěhovalci, kteří mají možnost srovnání se svým rodným státem.\n\nFRIČ, Pavol a kol. \"Korupce na český způsob\". Praha: G plus G, 1999, 302 s. ISBN 80-86103-26-9.\n\n\n"}
{"id": "500467", "url": "https://cs.wikipedia.org/wiki?curid=500467", "title": "Národní park Vanoise", "text": "Národní park Vanoise\n\nNárodní park Vanoise (francouzsky \"Parc national de la Vanoise\") je francouzský národní park v Alpách, vytvořený v roce 1963 po mobilizaci ekologického hnutí proti turistickým projektům. Byl prvním francouzským národním parkem. Nachází se v regionu Rhône-Alpes, v \"departementu\" Savojsko. Blízko parku je několik malých vesnic jako Champagny-le-Haut, Champagny-le-Bas, La Chiserette, La Cuaz, Le Bois, Friburge a Séez.\n\nV okolí parku je mnoho známých lyžařských středisek, jako Les Trois Vallées, Tignes, Val-d'Isère, Les Arcs, La Plagne. V Itálii park pokračuje jako Národní park Gran Paradiso. Společně vytvářejí plochu 1250 km².\n\nPark je známý četným výskytem kozorožce horského.\n\n"}
{"id": "500477", "url": "https://cs.wikipedia.org/wiki?curid=500477", "title": "Moše Landau", "text": "Moše Landau\n\nMoše Landau (: משה לנדוי, ‎29. dubna 1912 – 1. května 2011) byl izraelský soudce a v letech 1980 až 1982 předseda Nejvyššího soudu Státu Izrael.\n\nLandau se narodil roku 1912 v Gdaňsku. V roce 1930 dokončil střední školu ve svobodném městu Gdaňsku a v roce 1933 absolvoval s vyznamenání právnickou školu při Londýnské univerzitě. Ve stejný rok podnikl aliju do mandátní Palestiny. V roce 1937 byl přijat do palestinské advokátní komory, o tři roky později se stal soudcem městského soudu v Haifě a v roce 1948 byl jmenován soudcem distriktního soudu.\n\nV roce 1953 byl jmenován soudcem Nejvyššího soudu. V roce 1976 se stal zástupcem předsedy Nejvyššího soudu a předsedou soudu byl v letech 1980 až 1982. V roce 1961 předsedal procesu s Adolfem Eichmannem. V roce 1962 přijal precedent v souvislosti se svobodou informací tím, že zrušil rozhodnutí cenzora. Jako předseda izraelské ústřední volební komise v roce 1965 jako vůbec první vyřadil „podvratnou“ kandidátní listinu z voleb do Knesetu.\n\nByl předsedou tribunálu Světového sionistického kongresu a předsedou poradní komise pro reformu izraelského pozemkového zákona, komise pro trestní řízení a komise pro trestní soudy. Byl předsedou komise pro uznání spravedlivých mezi národy v Jad Vašem. V letech 1956 až 1962 a 1965 až 1966 byl předsedou představenstva Technionu. V roce 1974 byl členem Agranatovy komise. Mimo to byl rovněž členem Mezinárodního soudního dvora.\n\nV roce 1987 předsedal komisi, která vyšetřovala postupy Šin Bet. Komise zjistila časté případy křivých přísah u soudů a porušení zákona. Komise zároveň uznala, že „mírný fyzický nátlak“ může být někdy nutný jako nástroj při výslechu. Izraelské skupiny pro lidská práva tvrdily, že praktiky schválené komisí vedly k mučení. Zpráva komise byla v roce 1999 zrušena rozhodnutím Nejvyššího soudu.\n\nZemřel 1. května 2011 ve věku 99 let ve svém domě v Jeruzalémě na infarkt myokardu. Je pochován na jeruzalémském hřbitově Har ha-Menuchot.\n\n\n"}
{"id": "500480", "url": "https://cs.wikipedia.org/wiki?curid=500480", "title": "Robert Macalister", "text": "Robert Macalister\n\nRobert Alexander Stewart Macalister (8. července 1870 Dublin – 26. dubna 1950 Cambridge) byl irský archeolog.\n\nNarodil se v irském Dublinu a studoval na Cambridge University. Zprvu se zajímal především o archeologii Irska, ale záhy u něj převážil zájem o biblickou archeologii. Spolu s Frederickem J. Blissem mezi lety 1898 a 1900 provedl vykopávky několik měst ve Šefele, kde získali licenci od osmanských úřadů. Hlavní část vykopávek provedli v Mareše. Použili již metodu stratigrafie, kterou rozvinul William Flinders Petrie. Spolu vyvinuli metodu datace podle typologie keramiky.\n\nV letech 1902 až 1909 byl zodpovědný za výzkum Gezeru. Byl to jeden z prvních opravdu odborných archeologických výzkumů v regionu. Přesto měl mnohé nedostatky.\n\nRoku 1909 se přestal zabývat biblickou archeologií a přijal profesorské místo v dublinské univerzitě. Zde se specializoval na keltské vykopávky a přednášel až do roku 1943.\n\n\n"}
{"id": "500483", "url": "https://cs.wikipedia.org/wiki?curid=500483", "title": "Šošana Persic", "text": "Šošana Persic\n\nŠošana Persic (: שושנה פרסיץ, rodným jménem Šošana Zlatopolsky; 16. listopadu 1892 – 22. března 1969) byla sionistická aktivistka, pedagožka a izraelská politička.\n\nNarodila se v roce 1892 v Kyjevě v carském Rusku (dnes Ukrajina) jako dcera Hillela Zlatopolskyho, filantropa a zakladatele Keren Hajesod. V roce 1909 se začala angažovat v organizaci „Tarbut“ (doslova „Kultura“), která se zasazovala o šíření kultury hebrejštiny v diaspoře a v roce 1917 vydala společně s manželem Jicchakem Josefem Zelikovič-Persicem publikaci „Omanut“ (doslova „Umění“). V roce 1920 byla delegátkou na Sionistickém kongresu v Londýně. Studovala na univerzitách v Moskvě a Paříži a doktorát z literatury získala na Sorbonně.\n\nV roce 1925 podnikla aliju do mandátní Palestiny. V letech 1926 až 1935 byla členkou telavivské městské rady, vedla školský odbor a zároveň byla členkou komise sionistické federace a členkou školského odboru Vaad Leumi. Byla předsedkyní kontrolního výboru všeobecného školského systému a v letech 1948 až 1954 předsedkyní ženské organizace Všeobecných sionistů.\n\nPoprvé byla do izraelského parlamentu (Knesetu) zvolena v roce 1949, podruhé v roce 1951 a potřetí v roce 1955. Pokaždé kandidovala za Všeobecné sionisty a během svého funkčního období byla předsedkyní komise pro školství a kulturu.\n\nZemřela v roce 1969. Její dcera Jemina Milo byla divadelní herečka, režisérka, pedagožka a jedna ze zakladatelek divadla Cameri. Druhá dcera Šulamit se provdala za Geršoma Šokena, politika a redaktora deníku Haaretz.\n\nV roce 1968 jí byla udělena Izraelská cena za přínos v oblasti vzdělání.\n\n"}
{"id": "500485", "url": "https://cs.wikipedia.org/wiki?curid=500485", "title": "Đorđe Balašević", "text": "Đorđe Balašević\n\nĐorđe Balašević (, 11. května 1953 Novi Sad, Jugoslávie) je srbský rockový písničkář, textař, osobitý zpěvák, skladatel a kytarista.\n\nNarodil se 11. května 1953 v Novém Sadu jako syn otce Jovana a matky maďarsko-chorvatského původu Veroniky (roz. Dolenec).\n\nNejprve působil v jugoslávské skupině \"Žetva\", později si založil vlastní skupinu nazvanou \"Rani mraz\". V roce 1979 získal ve Splitu první cenu za píseň \"Panonski mornar\" (panonský námořník]).\n\nV roce 1982 opustil skupinu a začal působit samostatně. Jeho sólová kariéra byla velice úspěšná, neboť již v prvním roce dokázaly jeho koncerty zaplnit bělehradský Sava centar.\n\nPatří k nejoblíbenějším srbským písničkářům., jeho alb jsou i po rozpadu Jugoslávie běžně dostupná například v Chorvatsku a jeho písně jsou běžnou součástí hitparád chorvatských rádií. Jeho texty jsou na různá témata - má mnoho písní o lásce, ale i některé na politická témata. Složil hymnu poválečné generace (\"Računajte na nas\" - počítejte s námi). Jeho song \"Tri put sam video Tita\" (Třikrát jsem viděl Tita) se pokoušel prorežimní rétorikou oslavovat jugoslávského vůdce nedlouho po jeho úmrtí v roce 1980. V témže roce sloužil Balašević v jugoslávské armádě.\n\nKomentoval i blížící se rozpad Jugoslávie (\"Requiem\", 1989) i bombardování SRJ v roce 1999 (\"Dok nebo gori nad Novim Sadom\"). V období, kdy Jugoslávie byla vystavena mezinárodním sankcím přijal slovinské občanství. Ostře kritizoval režim tehdejšího prezidenta Miloševiće. Z tohoto období pochází i jeho píseň Legenda o Gedi Gluperdi.\n\nPo hudební stránce patří jeho písničky do rocku, nepřipomínají tedy českou písničkářskou tvorbu. Inspiroval se také francouzským šansonem a jazzem.\n\n\n"}
{"id": "500487", "url": "https://cs.wikipedia.org/wiki?curid=500487", "title": "KVC Westerlo", "text": "KVC Westerlo\n\nKVC Westerloje belgický fotbalový klub, sídlí ve městě Westerlo. Své domácí zápasy hraje na stadionu t´Kuipke s kapacitou 10 278 diváků. V roce 2001 se stal vítězem belgického fotbalového poháru.\n\n\nSeznam českých hráčů, kteří ve své kariéře oblékali dres KVC Westerlo:\n\n"}
{"id": "500489", "url": "https://cs.wikipedia.org/wiki?curid=500489", "title": "Jindřich ze Žitavy", "text": "Jindřich ze Žitavy\n\nJindřich ze Žitavy (kolem 1203 – 1253/1254) byl český šlechtic z rodu Ronovců, kastelán v Budyšíně, který se později přestěhoval do východních Čech.\n\nOtec Jindřichův byl Smil z Tuháně, první dnes známý Ronovec. Jindřich měl staršího bratra Častolova a sestru Scholastiku. Oženil se dvakrát, s první manželkou měl dva syny, Smila z Lichtenburka a Častolova z Ronova. Druhé manželství uzavřené roku 1251 se Sibylou, vdovou po Přibyslavovi z Křižanova, již zůstalo bezdětné.\n\nPo smrti svého otce nebyl ještě plnoletý a pravděpodobně strávil mládí na dvoře svého vrstevníka, syna Přemysla Otakara I., Václava. V roce 1227 se jeho a bratrovo jméno poprvé vyskytlo v listinách u držení vsi Kojaty.\n\nVe třicátých letech 13. století (cca 1232 - 1237) zastával úřad královského pukrabího v Budyšíně, což umožnilo jeho rodu získat pevné postavení pro vybudování rodové majetkové domény v této oblasti, především kolem města Žitavy. Spolu s ním se na Budyšínsko a sousední Žitavsko, které bylo tehdy součástí českého království, dostal i Častolov, Jindřichův starší bratr. Při povstání mladého kralevice Přemysla v letech 1248-49 proti svému otci Václavovi se spolu se svým bratrem postavil za krále. Oba bratři pak získávali na Žitavsku se souhlasem krále další pozemky a počínaje rokem 1238 začali užívat predikátu \"de Sitavia\" (ze Žitavy). V listině jím vydané v roce 1248 je podepsán titulem \"purkrabí ze Žitavy\".\n\nZatímco bratr Častolov s rodinou na Žitavsku zůstal, Jindřich se i se svými syny přestěhoval do východních Čech (viz Lichtenburkové), podruhé se zde roku 1251 oženil a nedlouho poté, někdy v letech 1253 - 1254, zemřel.\n\nJindřich držel rodové statky spolu se svým bratrem Častolovem v nedílu. Původní rodová držba byla ves Tuháň, podle níž byl zván jejich otec a dále statky na dolním Poohří a Litoměřicku, kde je doložena držba Lovosic, Libochovic, vsi Vojnice, Klapý, Nučničky a Chodžovice. Možné je i vlastnictví vsí Křesín, Levousy, Velké Žernoseky, Prackovice a Liběšice. Bratři také drželi blíže neznámé statky na Žitavsku a Českomoravské vrchovině.\n"}
{"id": "500490", "url": "https://cs.wikipedia.org/wiki?curid=500490", "title": "Častolov ze Žitavy", "text": "Častolov ze Žitavy\n\nČastolov ze Žitavy (před 1200 – asi 1253) byl český šlechtic z rodu Ronovců, příznivec krále Václava I., který se se svým mladším bratrem Jindřichem usadil na Žitavsku.\n\nPo smrti svého otce roku 1216 Smila se poprvé jeho jméno objevuje v písemných pramenech, působil u královského dvora, kde zastával různé dvorské úřady - v roce 1222 byl nejvyšším maršálkem, v roce 1226 pak nejvyšším lovčím. Jeho jméno je uvedeno u listiny z roku 1227, týkající se vsi Kojaty ve středních Čechách.\n\nKdyž jeho mladší bratr Jindřich získal v roce 1232 místo kastelána na královském hradu Budyšín, usadil se zde i on. V roce 1238 je uveden jako svědek na listině týkající se nedávno založeného kláštera v Marienthalu, kde se objevuje poprvé s predikátem \"de Sitavia\", krátce poté se tak podepisoval i jeho bratr.\n\nSpolu se svým bratrem vybudoval se souhlasem krále Václava I. mezi míšeňskou Pirnou, Žitavou a Českou Lípou rozsáhlou rodovou doménu. Získali pro sebe před rokem 1240 Žitavsko do přímého nedílového vlastnictví. Při povstání mladého kralevice Přemysla v letech 1248-49 proti jeho otci Václavovi I. se spolu se svým bratrem postavil za krále. Zatímco zájmy bratra Jindřicha a jeho rodiny pak patřily východním Čechám (viz Lichtenburkové), Častolov na Žitavsku zůstal.\n\nČastolov byl ženatý a měl několik dětí. Jako první se v majetkových listinách uvádí v roce 1249 syn Jindřich, v roce 1250 mladší syn Častolov mladší a nejmladší Chval je takto uváděn v letech 1253 až 1262. Své syny postupně přivedl ke královskému dvoru. Např. se synem Jindřichem byl uveden jako člen doprovodu krále Václava v roce 1249 Synové z Žitavska po roce 1263 na nátlak krále Přemysla Otakara II. odešli. Mimo třech synů měl i dceru, která se později provdala za otce Albrechta ze Seeberka.\n\nSynové Častolova ze Žitavy jsou v pozdějších záznamech uváděni pod různými jmény. Zmiňovaný syn Jindřich, zakladatel rodu pánů z Dubé, je Hynkem z Dubé, mladší Častolov, zakladatel rodu pánů z Klinštejna, je Čeňkem z Lipé a jen Chval, zakladatel pánů z Lipé, je i nadále uváděn stejně.\n\nPoslední záznam o Častolovi ze Žitavy je z 7. prosince 1253, listina se týkala pobytu královského dvora Přemysla Otakara II. v Jablonném v Podještědí, kam přivedl i svého syny Častolova mladšího. Lze předpokládat, že někdy krátce poté zemřel.\n\nČastolov držel rodové statky spolu se svým bratrem Jindřichem v nedílu. Původní rodová držba byla ves Tuháň, podle níž byl zván jejich otec a dále statky na dolním Poohří a Litoměřicku, kde je doložena držba Lovosic, Libochovic, vsi Vojnice, Klapý, Nučničky a Chodžovice. Možné je i vlastnictví vsí Křesín, Levousy, Velké Žernoseky, Prackovice a Liběšice. Bratři také drželi blíže neznámé statky na Žitavsku a Českomoravské vrchovině.\n\n"}
{"id": "500491", "url": "https://cs.wikipedia.org/wiki?curid=500491", "title": "2. návštěvní expedice (ISS)", "text": "2. návštěvní expedice (ISS)\n\n2. návštěvní expedice ( ) na Mezinárodní vesmírnou stanici (ISS) byla krátkodobá výprava tří kosmonautů – Viktora Afanasjeva, Claudie Haigneréové a Konstantina Kozejeva – na stanici, jejímž hlavním úkolem byla záměna lodi Sojuz sloužící jako záchranný člun pro stálou posádku stanice.\n\n\n\nDne 1. listopadu 2000 přistála na Mezinárodní vesmírné stanici (ISS) trojice kosmonautů Expedice 1. Toho dne začalo trvalé osídlení stanice lidmi. Základní posádky stanice byly tehdy (do havárie Columbie) střídány raketoplány, jako záchranné čluny jim sloužily lodě Sojuz. Sojuzy bylo nutno po půl roce střídat a provést střídání byl hlavní úkol krátkodobých návštěvních expedic. První střídání provedla na přelomu dubna a května 2001 1. návštěvní expedice, další bylo naplánováno na říjen 2001.\n\nZ iniciativy francouzského ministra vědy dohodla francouzská kosmická agentura CNES s Roskosmosem zařazení francouzského kosmonauta do 2. návštěvní expedice. Francouzsko–ruská vesmírná mise dostala název Andromeda ( , )\n\nPosádka pro expedici byla zformována v prosinci 2000 ve složení Viktor Afanasjev – zkušený veterán oddílu Střediska přípravy kosmonautů ruského vojenského letectva s více než 500 dny ve vesmíru, francouzská členka oddílu kosmonautů ESA Claudie André-Deshaysová (po svatbě s Jean-Pierre Haignerém v květnu 2001 Haigneréová) a nováček oddílu společnosti RKK Eněrgija Konstantin Kozejev. V lednu 2001 zahájila trojice výcvik ve Střediska přípravy kosmonautů (CPK) ve Hvězdném městečku.\n\nZáložní posádku tvořili od května 2001 Sergej Zaljotin a Naděžda Kuželná.\n\nTrojice Afanasjev, Haigneréová, Kozejev odstartovala do vesmíru 21. října 2001 z kosmodromu Bajkonur v lodi Sojuz TM-33. Po dvou dnech samostatného letu se 23. října v 10:44 UTC spojili se stanicí.\n\nPo spojení kosmonauti vyložili náklad pro stanici a zahájili vědecký program. Claudie Haigneréová zahájila francouzské experimenty SPICA () sledující chování elektroniky v kosmickém prostředí a Aquarius – sledování vývoje obojživelníků v beztíži. Kozejev připravil experiment PKE (). Následující (čtvrtý den letu) kosmonauti zahájili experiment COGNI ověřující orientaci lidí ve stavu beztíže a věnovali se zkoumání vlivu mikrogravitace na lidský kardiovaskulární systém (francouzsko–ruský experiment Cardioscience). Pátý den letu proběhl rozhovor francouzské kosmonautky s ministrem pro vědu vlády Francie, poté se věnovala popularizaci letů do vesmíru při diskuzi se středoškoláky, rozhovor se studenty si zopakovala ještě sedmý den letu.\n\nK dalším pokusům programu Andromeda patřilo sledování atmosféry a snímkování zemského povrchu při zkoumání ekologie Středomoří a subtropické Afriky v experimentu IMEDIAS (), snímkování blesků a světel v horních vrstvách atmosféry v experimentu LSO (), výroba bílkovinných monokrystalů v experimentu GCF (). K drobnějším akcím patřilo zkoušení taštičky pro uložení drobných předmětů (pokus Mirsupio, raný prototyp taštičky byl ověřován už roku 1999 ještě na Miru).\n\nDne 31. října 2001 v 1:39 UTC se posádka 2. návštěvní expedice v Sojuzu TM-32 odpoutala od ISS a ve 4:59 UTC přistála v severním Kazachstánu.\n"}
{"id": "500492", "url": "https://cs.wikipedia.org/wiki?curid=500492", "title": "Claudie Haigneréová", "text": "Claudie Haigneréová\n\nClaudie Haigneréová ( * 13. května 1957 v Le Creusot, Saône-et-Loire, Francie), je francouzská lékařka, kosmonautka a politička. V letech 1985–2002 byla kosmonautkou agentur CNES (do roku 1999) a ESA, na oběžnou dráhu Země se dostala dvakrát, poprvé roku 1996 navštívila ruskou vesmírnou stanici Mir, podruhé roku 2001 strávila týden na Mezinárodní vesmírná stanici (ISS). Celkem ve vesmíru strávila 25 dní, 14 hodin a 24 minut. Roku 2002 přešla na politickou dráhu, od června 2002 do března 2004 byla ministryní pověřenou záležitostmi vědy a nových technologií a poté do května 2005 ministryní pro evropské záležitosti.\n\nClaudie Haigneréová (do roku 2001 André-Deshaysová) se narodila 13. května 1957 ve dvacetitisícovém Le Creusotu, v středofrancouzském departementu Saône-et-Loire. Vystudovala lékařství na univerzitě v Dijonu, specializovala se zprvu na biologii a sportovní lékařství. V letech 1981–1984 se orientovala na leteckou a kosmickou medicínu a na revmatologii. Od roku 1984 osm let pracovala na revmatologické klinice a rehabilitačním oddělení pařížské nemocnice Cochin.\n\nRoku 1985 byla vybrána mezi kosmonauty francouzské kosmické agentury – Národního střediska studií vesmíru (, CNES). Paralelně s kosmickým výcvikem v letech 1985–1990 pracovala v neurofyziologickém středisku Národního střediska vědeckého výzkumu (CNRS) v Paříži. Zde se účastnila přípravy experimentů v oblasti lidské fyziologie pro let Jean-Loup Chrétiena na Mir roku 1988. V letech 1990–1992 odpovídala za lékařský výzkum v CNES.\n\nV říjnu 1992 byla určena náhradnicí Jean-Pierre Haignerého pro jeho let na Mir v červenci 1993. V prosinci 1994 byla ke kosmickému letu v rámci rusko–francouzského programu Cassiopée – 13. návštěvní expedice na Mir. Výcvik v Hvězdném městečku zahájila v lednu 1995.\n\nK prvnímu letu odstartovala 17. srpna 1996 v Sojuzu TM-24 z kosmodromu Bajkonur společně se členy 22. základní expedice na Mir Valerijem Korzunem a Alexandrem Kaleri, v posádce lodi byla zařazena jako kosmonautka-výzkumnice. Na Miru strávila dva týdny naplněných realizací experimentů programu Cassiopée z oblastí kosmické medicíny, fyziky a technologie. Na Zem se vrátila v Sojuzu TM-23 s vystřídanou posádkou 21. základní expedice (Jurij Onufrijenko, Jurij Usačov). Let trval 15 dní, 18 hodin a 23 minut.\n\nBěhem roku 1997 pracovala v Moskvě ve funkci francouzské reprezentantky ve společnosti Starsem, rusko–evropské společnosti zajišťující komerční zakázky pro nosiče Sojuz. V květnu 1998 se vrátila do přípravy jako náhradnice Jean-Pierre Haignerého pro dlouhodobý let programu Persée, Haigneré měl strávit půl roku (od února do srpna 1999) na Miru jako člen 27. základní expedice. V přípravě prošla výcvikem k výstupům do otevřeného vesmíru, a získala kvalifikaci palubní inženýrky Sojuzu a Miru. Během letu pracovala ve Středisku řízení letů v Koroljovu.\n\nK 1. listopadu 1999 přešla do oddílu astronautů ESA. V prosinci 2000 byla jmenována do 2. návštěvní expedice na Mezinárodní vesmírnou stanici (ISS). Do kosmu posádka Viktor Afanasjev, Haigneréová a Konstantin Kozejev vzlétla z Bajkonuru v lodi Sojuz TM-33 21. října 2001. Během týdenního pobytu na stanici kosmonauti uskutečnili plánované experimenty v rámci rusko–francouzského programu Andromeda, a vrátili se v Sojuzu TM-32. Let trval 20 dní a 20 hodin.\n\nV červnu 2002 odešla z ESA do francouzské vlády. Od června 2002 do března 2004 zastávala funkci pověřené ministryně () pro záležitosti vědy a nových technologií. V březnu 2004 – květnu 2005 byla pověřenou ministryní pro evropské záležitosti.\n\nMá dceru Carlu-Anastasii André, narozenou roku 1998. V květnu 2001 si vzala kolegu kosmonauta Jean-Pierre Haignerého.\n"}
{"id": "500496", "url": "https://cs.wikipedia.org/wiki?curid=500496", "title": "Charles Warren", "text": "Charles Warren\n\nGenerál Sir Charles Warren (7. února 1840 - 21. ledna 1927) byl důstojník britské armády a později policejní komisař Londýna a v letech 1886 až 1888 vrchní komisař (období vražd Jacka Rozparovače).\n\nNarodil se v Bangoru ve Walesu jako syn generálmajora Sira Charlese Warrena.\n\nRoku 1867 se podílel na archeologickém výzkumu Jeruzaléma.\n\n\n"}
{"id": "500499", "url": "https://cs.wikipedia.org/wiki?curid=500499", "title": "Crashpoint", "text": "Crashpoint\n\nCrashpoint je česká kapela pocházející ze Studénky, hrající převážně Nu Metal a Crossover. Skupina hraje od roku 2001.\n\nKapela vydala první desku Acid Vitamin. Do roku 2008 kapela prošla mnoha personálními změnami a u stejné společnosti vydala své druhé album Millions of Figurines, které navázalo na úspěchy prvního alba a dokonce je i překonalo. V srpnu roku 2011 skupinu po bezmála deseti letech opustil zpěvák Hanzi, aby se mohl plně věnovat svému novému projektu The Truth Is Out There.\n\n\n\n\n\n\n"}
{"id": "500503", "url": "https://cs.wikipedia.org/wiki?curid=500503", "title": "Akreční disk", "text": "Akreční disk\n\nAkreční disk je disková struktura vytvořená z rozptýleného materiálu obíhajícího okolo centrálního tělesa. Tím je obvykle mladá hvězda, protohvězda, bílý trpaslík, neutronová hvězda nebo černá díra. Gravitace nutí materiál v disku padat po spirále ke středu. Gravitační síly materiál stlačují a způsobují tak vyzařování elektromagnetického záření. Frekvence tohoto záření závisí na centrálním objektu. Akreční disky mladých hvězd a protohvězd září v infračerveném oboru spektra. Akreční disky okolo neutronových hvězd a černých děr září v rentgenovém oboru spektra.\n\nFyzika akrečních disků není stále zcela objasněna. Není jasné, proč u některých akreční disků pozorujeme zářící polární jety vyvrhované podél jejich rotačních os.\n\nVe čtyřicátých letech 20. století byly ze základních fyzikálních principů připraveny první modely akrečních disků. Aby souhlasily s pozorováními, musely předpokládat v té době ještě neznámé mechanismy přenosu momentu hybnosti. Hmota padající ke středu systému musí ztrácet nejen potenciální energii, ale také moment hybnosti. Protože celkový moment hybnosti disku se zachovává, ztráta momentu hybnosti hmoty padající ke středu musí být kompenzována přírůstkem momentu hybnosti hmoty daleko od středu. Jinými slovy moment hybnosti musí být přenesen směrem ven, aby hmota mohla padat k centrálnímu objektu. Podle Rayleighovy podmínky stability\n\nkde formula_2 je úhlová rychlost elementu tekutiny a formula_3 vzdálenost elementu od středu otáčení; hmota proudí v akrečním disku laminárně. To vylučuje existenci hydrodynamického mechanismu přenosu momentu hybnosti.\n\nBylo zřejmé, že viskózní napětí může způsobovat zahřívání padající hmoty a vyzařovat tak část její potenciální gravitační energie. Na druhou stranu sama viskozita nemohla vysvětlit přenos momentu hybnosti do vnějších částí disku. Předpokládalo se, že tento přenos zprostředkovává viskozita zvýšená turbulencemi, ačkoli původu turbulencí se také příliš nerozumělo. Běžný fenomenologický přístup zavádí nastavitelný parametr formula_4 popisující efektivní zvýšení viskozity, které přinášejí víry uvnitř disku. V roce 1991 se ukázalo, že ve slabě zmagnetovaných akrečních discích okolo masivních kompaktních objektů dochází k silným nestabilitám, které mohou přenos momentu hybnosti vysvětlit.\n\nV roce 1973 Šakura a Sjunjajev navrhli, že by za zvýšenou viskozitou plynu v disku mohly stát turbulence. Za předpokladu, že největší možný vír může mít velikost odpovídající tloušťce disku, dá se viskozita formula_5 odhadnout jako\n\nkde formula_4 je volný parametr mezi nulou (neprobíhá akrece) a zhruba jednou, formula_8 je rychlost zvuku v disku a formula_9 je tloušťka disku.\n\nPomocí rovnice hydrostatické rovnováhy a zákona zachování momentu hybnosti, a za předpokladu, že disk je tenký, lze strukturu disku popsat jako závislost na parametru formula_4. Protože podle pozorování mnoho disků na tomto parametru závisí jen velmi slabě, poskytuje teorie předpovědi, i když obsahuje volný parametr.\n\nPoužitím Kramersova zákona opacity lze odvodit, že\n\nkde formula_14 a formula_15 jsou teplota a hustota ve středové rovině disku,\nformula_16 je rychlost akrece v jednotkách formula_17,\nformula_18 je hmotnost centrálního objektu v jednotkách hmotnosti Slunce formula_19,\nformula_20 je vzdálenost bodu disku od středu rotace v jednotkách formula_21 a\nformula_22, kde formula_23 je vzdálenost od středu rotace, kde již nedochází k přesunům momentu hybnosti směrem dovnitř.\n\nTeorie selhává, jakmile je tlak plynu zanedbatelný. Například když v disku vzroste tlak záření, ten se nafoukne do třídimenzionálního útvaru, v němž rovnice už nelze uplatnit. Jiným extrémem je případ prstenců Saturnu, ve kterých je moment hybnosti přenášen díky kolizím pevných těles a gravitačními interakcemi mezi diskem a měsíci. Model souhlasí s astrofyzikálními pozorováními.\n\nV roce 1991 Balbus a Hawley navrhli mechanismus přenosu momentu hybnosti zahrnující magnetická pole. Princip se dá snadno vysvětlit na modelu plynového disku ve slabém axiálním magnetickém poli. Dva radiálně sousedící elementy disku se chovají jako dva hmotné body spojené nehmotnou pružinou. Napětí takové pružiny odpovídá magnetickému pnutí. V Keplerovském disku by vnitřní element obíhal rychleji než vnější, což by pružinu natahovalo. Vnitřní element je tedy pružinou nucen zpomalit, čímž se zmenšuje jeho moment hybnosti a zmenšuje se poloměr jeho oběžné dráhy. Vnější element je naopak nucen zrychlit, čímž se jeho moment hybnosti zvyšuje a zvětšuje se poloměr jeho oběžné dráhy. Když se oba elementy od sebe vzdálí, napětí pružiny se zvýší a proces běží dál.\n\nLze ukázat, že v přítomnosti takového pnutí je Rayleighova podmínka stability nahrazena výrazem\nVětšina astrofyzikálních disků tuto podmínku nesplňuje, takže podléhají magnetorotační nestabilitě. Předpokládá se, že magnetická pole přítomná v astrofyzikálních objektech jsou generována magnetohydrodynamickým dynamem.\nNavzdory obecné přitažlivosti této myšlenky nebylo zatím přesvědčivě prokázáno, že tento mechanismus v podmínkách odpovídajících diskům opravdu působí.\n\nEddingtonova rychlost akrece je takový tok hmoty formula_25směrem k centrálnímu tělesu, který splňuje podmínku\nkde formula_27 je Eddingtonova mez a formula_28 je účinnost, s jakou se gravitační energie této hmoty mění na záření.\n\nKdyž je rychlost akrece menší než Eddingtonova a disk je hustý, vytvoří se standardní, geometricky tenký akreční disk. Je tvořen poměrně chladným plynem. Tlakové účinky záření v něm jsou zanedbatelné. Plyn padá k centru po velmi těsných spirálách, připomínající keplerovské oběžné dráhy. Tenké disky jsou relativně hodně svítivé a jejich spektrum je podobné spektru absolutně černého tělesa. Disk se chladí velmi účinně vyzařováním.\n\nPráce Šakury a Sjunjajeva o tenkých akrečních discích je jednou z nejcitovanějších prací moderní astrofyziky. Teorie tenkých disků byla dále rozvíjena Lyndenem-Bellem, Pringlem a Martinem Reesem. Zejména Pringle v posledních třiceti letech přispěl k teorii akrečních disků mnoha klíčovými poznatky. Napsal také v roce 1981 shrnující knihu, která byla po mnoho let hlavním zdrojem informací o akrečních discích.\n\nKdyž je rychlost akrece menší než Eddingtonova, ale disk je řídký, plyn v něm není schopen dostatečně rychle odvádět energii zářením. Disk nezůstane tenký, ale vytvoří se takzvaný ADAF (z anglického — akreční tok, kterému dominuje advekce). ADAFy jsou ochlazovány advekcí, tedy přesunem teplé hmoty. Nejsou již tenké, ale velmi nafouklé. Jsou radiačně velmi neúčinné, naprostá většina gravitační energie plynu se během akrece nevyzáří. Díky tomu také mají mnohem menší svítivost než tenké disky. Jsou také velmi horké, téměř všechna jejich gravitační energie se mění na teplo. Spektrum záření ADAFů není tepelné, neodpovídá záření absolutně černému tělesu. Často má silnou comptonovskou složku.\n\nPředpokládá se, že více než 90 % obřích černých děr má akreční disk typu ADAF.\n\nADAFy poprvé předpověděl Ichimaru v roce 1977. Jeho práce zapadla, a tak ADAFy byly znovu objeveny v polovině 90. let 20. století Narayanem a Yim. V této době také ADAFy získaly své jméno. Nejvíce do teorie ADAFů přispěl Narayan se svými spolupracovníky.\n\nTeorii vysoce nadeddingtonovských akrečních disků černých děr vyvinuli v 80. letech 20. století Abramowicz, Jaroszyński, Paczyński, Sikora a další. Popsali velmi viskózní, opticky husté útvary s dominantním tlakem záření, radiačně velmi neúčinné a ochlazované advekcí. Tvarem jsou tyto útvary tlustými tory s dvěma úzkými trychtýři podél rotačních os. Tyto trychtýře usměrňují záření do kuželů s vysoce nadeddingtonovskými svítivostmi. Rees tyto útvary nazval polskými doughnuty ( ). Pro polské doughnuty platí formula_29.\n\nŠtíhlé disky mají pouze mírně nadeddingtonovskou rychlost akrece, platí pro ně formula_30. Vypadají jako disky a mají téměř tepelné spektrum. Jsou ochlazovány advekcí a jsou radiačně neúčinné. S teorií popisující štíhlé disky přišli Abramowicz, Lasota, Czerna a Szuszkiewiczová. Jméno jim dala A. Kolakowska.\n\n\n\n"}
{"id": "500504", "url": "https://cs.wikipedia.org/wiki?curid=500504", "title": "Guaviare", "text": "Guaviare\n\nGuaviare může znamenat:\n\n"}
{"id": "500510", "url": "https://cs.wikipedia.org/wiki?curid=500510", "title": "Lipina (Valašské Klobouky)", "text": "Lipina (Valašské Klobouky)\n\nLipina je vesnice ve Zlínském kraji, část města Valašské Klobouky. Leží na komunikaci spojující Valašské Klobouky a nedaleký Slavičín, z obce vede také přístupová komunikace k jedinému většímu rekreačnímu středisku mikroregionu Valašskokloboucko.\n\nPřímo v obci se nachází veřejnosti přístupné stáje a hipoklub.\n\nNázev vesnice pochází podle pověsti od lip, které na okraji obce dříve rostly.\n\n"}
{"id": "500519", "url": "https://cs.wikipedia.org/wiki?curid=500519", "title": "Petr Robejšek", "text": "Petr Robejšek\n\nPetr Robejšek (* 10. prosince 1948 Zlín) je český politolog, ekonom, komentátor a publicista, který žil od roku 1975 v Německu. Od roku 2016 pobývá v souvislosti se svou politickou činností převážně v České republice. Mediálně je známý jako kritik Evropské unie, jejích představitelů a politiky, od listopadu 2016 též jako ústřední postava politické strany Realisté. Tou zůstal až do zániku strany v létě 2019. \n\nNa Karlově univerzitě v Praze vystudoval sociologii a sociální psychologii. Po emigraci z Československa v roce 1975 studoval na Univerzitě Hamburk národní hospodářství, posléze se zde habilitoval v politických vědách (jako \"Dr. habil.\") V letech 1982 až 1998 byl vědeckým pracovníkem v soukromém vzdělávacím středisku „Dům Rissen“ (\"Internationales Institut für Politik und Wirtschaft, Haus Rissen\" – Mezinárodní institut pro politiku a hospodářství) v Hamburku. V období 1998 až 2007 byl Robejšek výkonným ředitelem (\"Geschäftsführender Direktor\") této instituce. Od července 2007 působí jako nezávislý poradce pro strategické otázky na volné noze. Byl konzultantem např. firem Daimler-Benz, Siemens, Allianz, Airbus či Generali a také německých ozbrojených sil (Bundeswehru).\n\nNa objednávku českého ministerstva zahraničí v roce 2003 zpracovával studii Výzvy a úkoly české ekonomické diplomacie. Byl členem správní rady think tanku Institut 2080, z. ú., kterou opustil těsně před založením politické strany Realisté, 23. listopadu 2016. Patří k zakládajícím členům německé sekce Římského klubu, taktéž je členem Rotary klubu a hamburského Übersee-Clubu. Dlouhodobě spolupracoval s CEVRO Institutem a byl např. garantem kurzu Mezinárodní vztahy na Liberálně-konzervativní akademii.\n\nDne 28. října 2016 obdržel od prezidenta republiky Miloše Zemana Medaili Za zásluhy I. stupně, konkrétně za zásluhy o stát v oblasti školství.\n\nPo roce 1989 přispíval i do českých médií, psal články např. pro časopisy \"Respekt\", \"Reflex\" či \"Týden\", píše blog, občas píše do českých novin, např. \"Lidových novin\", a často vystupuje v Českém rozhlase a České televizi. V roce 1992 publikoval studii o bezpečnosti \"Obrana bez armády...\" a v roce 2006 mu vyšla kniha \"Svět viděný z Řípu\". V roce 2008 se podílel příspěvkem na sborníku \"Maastrichtská smlouva: patnáct let poté\" a v roce 2011 na sborníku \"11. září 2001: Deset let poté\" (oba pro Institut Václava Klause).\n\nČasopis \"Respekt\" zveřejnil v informaci, že podle etické komise Německé asociace politických věd se Robejšek v roce 2003 dopustil plagiátorství, když opisoval z cizího článku, aniž tento pramen uvedl. Skutečným autorem původního textu z roku 2000 byl politolog Gregor Walter z univerzity v Brémách. Robejšek se k tomu vyjádřil, že se cítí „svým způsobem vinen“, ale také podveden studentem, kterého si najal na sehnání podkladů pro svou práci. V rozhovoru pro \"Deník\" mimo jiné uvedl: „Řekl jsem stážistovi z mého institutu, aby mi udělal rešerši k tomuto tématu. On mi sice výpisky dodal, ale svou práci si usnadnil tím, že to opsal z jedné jediné publikace, což mi neřekl. Text jsem opatřil svými poznámkami a odeslal ho do sborníku. Samozřejmě mě ta kauza velice mrzí, protože na mém čistém štítu se objevila, byť i domnělá, skvrna.“ Tento názor byl ale podle etické komise lichý (argumentovala tím, že Robejšek neuvedl studenta jako spoluautora a vydával práci výhradně za svou) a Robejškův čin označila za nepřípustný přečin proti akademickým pravidlům. V reakci na vyjádření etické komise se magazín ZIB (Časopis pro mezinárodní vztahy), odkud Robejšek (potažmo jeho spolupracovník) opisoval, rozhodl, že tento autor má na jeho stránky jednou provždy vstup zakázán. \"Respekt\" dále informoval o tom, že již v roce 1998 s Robejškem ukončil spolupráci časopis Mezinárodní politika vydávaný Ústavem mezinárodních vztahů, poté co autor text pro toto periodikum v mírně upravené verzi nabídl i rakouskému odbornému časopisu. Nicméně republikace článků jsou při dodržení určitých pravidel možné a z článku \"Respektu\" nevyplývá, že by Robejšek porušil zákon (např. autorský).\n\nV listopadu 2016 založil v Česku politickou stranu nazvanou Realisté, která se chce profilovat jako středopravicová. Podle serveru \"Echo24\" by měla fungovat s podporou Marka Dospivy z investiční skupiny Penta. Objevily se spekulace, že by stranu měla podporovat přímo Penta, ta to ale ústy svého mluvčího odmítla. Skupina Penta vlastní mimo jiné vydavatelství Vltava Labe Media.\n\nVe volbách do Poslanecké sněmovny PČR v roce 2017 kandiduje na posledním místě kandidátky strany Realisté v Praze.\n\nRobejšek je kritikem Evropské unie v její současné podobě, která podle něho omezuje nezávislost svých členů. Mediální a politické elity Západu jsou podle Robejška odtržené od reality a vytlačily běžného občana z procesu rozhodování. EU má podle Robejška smysl pouze tehdy, pokud se vrátí k původní myšlence a tou je EU jako zóna volného obchodu.\n\nRobejšek se staví kriticky k imigrační „politice otevřených dveří“ některých západních států, zejména v souvislosti s evropskou migrační krizí. Evropské politické elity nesou za migrační krizi spoluzodpovědnost, protože jednou z příčin krize je podle Robejška jejich účast na „dobrodružství“ v Libyi a Sýrii. V listopadu 2015 Robejšek kritizoval německou kancléřku Angelu Merkelovou za její přístup k evropské migrační krizi.\n\nRobejšek kritizuje politickou korektnost. \n\nČeská republika podle Robejška tradičně náleží na Západ a největší politický přínos vstupu do EU vidí Robejšek v přesunu ČR do Západní Evropy, ačkoliv nesouhlasí se současnou podobou EU a s její politikou. \n\nZpětně v roce 2011 uvedl, že před řadou let odhadl zánik komunismu. Podle autorky textu Aleny Hechtové je mu též přisuzována předpověď krize Evropské měnové unie z doby kolem roku 2002, což však v rozhovoru částečně odmítl. \n\nV březnu 2014 napsal o způsobu vládnutí Vladimira Putina a Angely Merkelové: „Vladimír Putin je politik, který politickou technologii ovládá velmi dobře a vyzná se v ní tak, jako by četl Machiavelliho, a on ho jistě četl. ... <nowiki>[Angela Merkelová]</nowiki> provádí politiku, která je moderní, není tak ostentativně mocenská, ale bezesporu je inspirovaná rezervoárem myšlenek, které připisujeme právě Machiavellimu; zejména těch myšlenek, které se týkají toho, jak vládce udrží svoji moc.“\n\nRobejšek kritizuje konfrontační politiku západních vlád vůči Rusku. Podle Robejška je Rusko „používáno jako strašák“ a ačkoliv je nebezpečné, k čemuž přispěla i západní protiruská politika, tak „v žádném případě tak nebezpečné, jak je nám předkládáno“. \n\nV roce 2003 Petr Robejšek mimo jiné navrhl a podporoval přemístění amerických základen z Německa do Čech.\n\n\n"}
{"id": "500523", "url": "https://cs.wikipedia.org/wiki?curid=500523", "title": "The Adventure Company", "text": "The Adventure Company\n\nThe Adventure Company, pobočka DreamCatcher Interactive, je hlavní americký vydavatel adventur. Jejich první hra, \"The Cameron Files: Secret at Loch Ness\", byla vydána v roce 2002. Spolupracovala s mnoha odlišnými vývojáři, např.: Kheops Studio, THQ, Microïds, a Cryo Interactive.\n\n\n"}
{"id": "500540", "url": "https://cs.wikipedia.org/wiki?curid=500540", "title": "Paris Plages", "text": "Paris Plages\n\nParis Plages (česky: \"Pařížské pláže\") je označení pro umělou pláž, která je pravidelně od roku 2002 zřízena na nábřeží Seiny v Paříži. Jako první byla otevřena pláž na pravém břehu naproti ostrovům Cité a Svatého Ludvíka, od roku 2006 funguje druhá pláž na levém břehu u Francouzské národní knihovny a vedle toho je přímo před pařížskou radnicí hřiště na plážový volejbal. Pláže jsou zřízeny během hlavních letních prázdnin na dobu zhruba 4-5 týdnů na přelomu měsíců července a srpna.\n\nPůvodní označení \"Paris Plage\" (Pařížská pláž) neslo přímořské letovisko v departementu Pas-de-Calais, které v roce 1912 obdrželo status města a od té doby nese jméno Le Touquet-Paris-Plage. Místo bylo pojmenováno kvůli své relativní blízkosti Paříže a množství Pařížanů, kteří zde v létě trávili víkendy.\n\nPrůkopníkem umělé městské pláže bylo francouzské město Saint-Quentin (Aisne), kde radnice nechala v létě 1996 opatřit náměstí pískem a bazény a od té doby se tato akce každoročně opakovala. V roce 2002 tuto myšlenku prosadil pařížský starosta Bertrand Delanoë také ve svém městě a po něm se tato atrakce rozšířila i do dalších evropských měst jako Berlín, Brusel, Budapešť nebo Praha. Cílem města bylo nabídnout jeho obyvatelům v letním vedru zpestření, které lze jinak najít pouze na přírodní pláži. Proto vznikla umělá pláž přímo v centru města na uzavřené nábřežní silnici.\n\nV roce 2003 navštívilo pláž téměř 3 milióny návštěvníků. Během tropických veder počátkem srpna byly instalovány vodní rozprašovače a sprchy. V roce 2004 přibyly novinky jako 28 metrů dlouhý bazén na lodi na Seině poblíž stanice metra Sully – Morland a knihovna zřízená u stanice metra Pont Marie. Na linkách veřejné dopravy RATP byly poprvé vyznačeny stanice nejbližší pařížské pláži. Rovněž byl na základě stížností z minulých let zpřísněn dohled nad návštěvníky - opalování bez plavek nebo bez podprsenky může být pokutováno až 38 eury.\n\nV roce 2005 byly každé ráno nabízeny kurzy veslování, počet návštěvníků se odhaduje na 3,8 miliónu.\n\nProtože Paříž prohrála soudní spor s městem Le Touquet-Paris-Plage ohledně užívání obchodní značky \"Paris Plage\", změnilo se označení na \"Paris Plages\" (plurál). Od roku 2006 existují dvě pláže na nábřeží Seiny, takže množné číslo je opodstatněné. Druhá pláž byla zřízena na levém břehu u Francouzské národní knihovny. Byla zde zřízena velká dřevěná plošina s několika lehátky, plážovým barem a přístupem ke koupališti, zřízeném na Seině. Mezi oběma plážemi jezdil trajekt.\n\nHlavní pláž se nachází na náplavce, po které vede rychlostní silnice \"Voie George Pompidou\", která je obvykle chodcům nepřístupná, ale přes léto je zde automobilová doprava zrušena a na 3,5 km dlouhém úseku vznikne pěší zóna s pláží. Leží na pravém břehu na úrovni Île de la Cité und Île Saint-Louis mezi mosty Pont au Change a Pont de Sully. Pouze plavání v samotné Seině není možné, především kvůli vysoké zdi nábřeží a kvůli dopravnímu ruchu.\n\nNa náměstí před pařížskou radnicí jsou vytvořena písečná hřiště pro plážový volejbal.\n\nOd roku 2006 existuje druhá pláž na levém břehu Seiny v úrovni Francouzské národní knihovny.\n\nOrganizování \"Paris Plages\" je spojeno s významnými náklady z rozpočtu města. Je třeba navézt přes 2000 tun písku a palmy, instalovat sprchy a sportovní atrakce, jako horolezecké stěny pro děti apod. Část nákladů je hrazena sponzory, kteří těží z popularity události. V roce 2004 činil celkový rozpočet přibližně 2 milióny euro, z toho 1,4 miliónu zaplatili sponzoři a provozovatelé kaváren, restaurací a stánků. Vstup na pláže je pro návštěvníky volný.\n\n"}
{"id": "500543", "url": "https://cs.wikipedia.org/wiki?curid=500543", "title": "HAL", "text": "HAL\n\nSpojení písmen H, A a L může označovat:\n\n"}
{"id": "500544", "url": "https://cs.wikipedia.org/wiki?curid=500544", "title": "Třída Ticonderoga", "text": "Třída Ticonderoga\n\nTřída \"Ticonderoga\" je lodní třída raketových křižníků námořnictva Spojených států amerických. Jsou to první lodě vybavené zbraňovým systémem Aegis. Jejich hlavním úkolem je protivzdušná obrana svazů letadlových lodí.\n\nCelkem bylo postaveno 27 křižníků této třídy. První pětice byla předčasně vyřazena a námořnictvo si ponechalo zbylých 22 plavidel vybavených vertikálními vypouštěcími sily. V rámci modernizací byla zvýšena bojová hodnota lodí a bylo umožněno jejich fungování v rámci systému protiraketové obrany (\"Ballistic Missile Defense\" — BMD). Ve službě zůstává 22 křižníků této třídy.\n\nLodě třídy \"Ticonderoga\" byly původně klasifikovány jako torpédoborce, přičemž jejich trup a pohonný systém byly převzaty z torpédoborců třídy \"Spruance\". Klasifikace lodí byla změněna na křižníky ještě před položením kýlu prvního z nich.\n\nŽivotnost plavidel byla plánována na 35–40 let, však křižníky mají problémy s únavovými trhlinami svých hliníkových nástaveb. Opravy jsou velmi zdlouhavé a nákladné, proto má být až sedm křižníků předčasně vyřazeno ze služby.\n\nCelkem bylo postaveno 27 křižníků této třídy. Hlavními dodavateli se staly loděnice Ingalls Shipbuilding v Pascagoule ve státě Mississippi a loděnice Bath Iron Works v Bathu ve státě Maine. Kýl prvního křižníku USS \"Ticonderoga\" byl založen v roce 1980 a samotná loď vstoupila do služby na počátku roku 1983. Jako poslední byl v roce 1994 dokončen křižník USS \"Port Royal\". \n\nJednotky třídy \"Ticonderoga\":\n\nKřižníky jsou vybaveny zbraňovým systémem Aegis. První pětice lodí (CG-47 až CG-51) nesla dvě dvojitá odpalovací zařízení Mk.26 s kapacitou 88 střel moře-vzduch Standard SM-2 (nemohly odpalovat protizemní střely Tomahawk). Na zbylých 22 jednotek (CG-52 až CG-73) již byla instalována moderní vertikální odpalovací zařízení Mk.41 s mnohem větší variabilitou výzbroje. Jedna skupina osmi Mk.41 se nachází na přídi a druhá na zádi lodí. Celkem obsahují 128 buněk. Ve vertikálních vypouštěcích silech mohou být umístěny střely s plochou dráhou letu BGM-109 Tomahawk, protiponorkové střely VL-ASROC a střely moře-vzduch Standard verzí SM-2 a SM-3 (použitelné proti balistickým raketám krátkého a středního dosahu). Do jedné buňky sila lze vložit také pouzdro se čtyřmi menšími střelami RIM-162 ESSM, sloužícími k obraně vůči protilodním střelám. Křižníky dále nesou osm protilodních střel Boeing Harpoon a jsou rovněž vybaveny šesti 324mm torpédomety, ze kterých jsou vypouštěna lehká protiponorková torpéda Mk.46. Hlavňovou výzbroj představují dva 127mm kanóny o délce hlavně 54 ráží a dva systémy blízké obrany Phalanx CIWS (později výzbroj doplnilo několik 12,7mm kulometů a dva 25mm kanóny). \n\nNa zádi se nachází přistávací plocha a hangár pro dva vrtulníky. První čtyři křižníky nesly dva stroje SH-2F Sea Sprite (LAMPS I) a ostatní modernější Sikorsky SH-60B Seahawk (LAMPS III).\n\nPohonný systém tvoří čtyři plynové turbíny General Electric LM2500 o celkovém výkonu 80 000 shp. Lodní šrouby jsou dva, kormidla jsou zdvojená. Nejvyšší rychlost přesahuje 30 uzlů. Dosah je 6000 námořních mil při ekonomické rychlosti 20 uzlů. Důležitá místa chrání pancíř z kevlaru.\n\nKřižník USS \"Vincennes\" je znám sestřelením civilního íránského dopravního letounu Airbus A300B2 letu Iran Air 655 v Hormuzském průlivu dne 3. července 1988. Kapitán křižníku íránský letoun považoval za útočíci íránskou stíhačku F-14 Tomcat. Na palubě letounu tehdy zahynulo 290 osob.\n\nJedenáct křižníků třídy \"Ticonderoga\" bylo nasazeno ve válce v Zálivu, přičemž USS \"Princeton\" zde byl poškozen výbuchem dvou min. Dále operovaly například v Bosně a válce v Iráku.\n\nV únoru 2008 křižník USS \"Lake Erie\" s pomocí upravené řízené střely Standard SM-3 úspěšně sestřelil vyřazený americký satelit USA 193 letící ve výšce 247 kilometrů nad Pacifikem.\n\nKřižníky USS \"Ticonderoga\", USS \"Yorktown\", USS \"Vincennes\", USS \"Valley Forge\" a USS \"Thomas S. Gates\" již byly vyřazeny, protože jejich zastaralá odpalovací zařízení snižovala jejich bojovou hodnotu. V aktivní službě naopak zůstává všech dvacet dva jednotek vybavených vertikálními vypouštěcími sily VLS. U nich bylo rozhodnuto provést v letech 2006–2014 rozsáhlou modernizaci, která má zvýšit jejich bojovou hodnotu. Lodě pak mají být rovněž schopné fungování jako součást protiraketové obrany (\"Ballistic Missile Defense\" — BMD). První modernizovanou lodí je křižník USS \"Cape St. George\".\n\n\n"}
{"id": "500550", "url": "https://cs.wikipedia.org/wiki?curid=500550", "title": "Sokolí (zaniklá osada)", "text": "Sokolí (zaniklá osada)\n\nSokolí je zaniklá vesnice v Rakoveckém údolí asi jeden kilometr severozápadně od severního okraje Račic na soutoku potoků Rakovec a Podomice. Jediná písemná zmínka o existujícím Sokolí je z roku 1376, kdy biskup Albrecht Aleš ze Šternberka odkázal svému synovci Petrovi račické panství. Dle archeologických nálezů ves zanikla v polovině 15. století, pravděpodobně v husitských válkách, kdy Rakoveckým údolím několikrát táhla husitská i katolická vojska. Po husitských válkách již o této osadě není zmínka, až roku 1563 je ves uvedena jako pustá.\n\nZbytky vsi byly objeveny náhodně v roce 1969 při odvodňovacích pracích. Tuto ves zkoumal a identifikoval profesor Ervín Černý, který se zabýval výzkumem zaniklých středověkých osad na Drahanské vrchovině.\n"}
{"id": "500554", "url": "https://cs.wikipedia.org/wiki?curid=500554", "title": "Kovářova rokle", "text": "Kovářova rokle\n\nKovářova rokle je jeden ze skalních kaňonů na jihozápadní straně Polických stěn, dlouhý asi 1 km a hluboký přes 60 metrů. Nalézá se v katastrálním území Suchý Důl. Kaňonem protéká Hlavňovský potok, který místy mizí v suťových jeskyních až 10 metrů pod dnem kaňonu. V rokli je několik jeskyní, z nich některé jsou přístupné (\"Kovárna\", \"Myší díra\", \"Mariánská jeskyně\").\n\nRoklí vede červená turistická značka od Supího koše do obce Hlavňov.\n\nNad roklí se nalézá vyhlídka \"Skalní divadlo\".\n\n\n"}
{"id": "500555", "url": "https://cs.wikipedia.org/wiki?curid=500555", "title": "Karel Pavlík", "text": "Karel Pavlík\n\nKarel Pavlík může být:\n\n"}
{"id": "500559", "url": "https://cs.wikipedia.org/wiki?curid=500559", "title": "Chajim Landau", "text": "Chajim Landau\n\nChajim Landau (: חיים לנדאו, žil 10. září 1916 – 16. října 1981) byl izraelský politik, poslanec Knesetu a ministr ve vládě Menachema Begina. V mládí byl členem Irgunu a byl příslušníkem židovského podzemního odbojového hnutí.\n\nLandau se narodil v Krakově v Rakousku-Uhersku (dnešní Polsko) a do mandátní Palestiny imigroval v roce 1935. Krátce na to vstoupil do Bejtaru a Irgunu a účastnil se odvetných akcí proti Arabům, během čehož se snažil dokončit svá studia na Technionu, kde studoval stavební inženýrství.\n\nV roce 1940 se stal velitelem Bejtaru v Haifě a počátkem roku 1944 byl převelen do Tel Avivu, kde byl koncem roku jmenován členem generálního velení. V roce 1947 zastupoval společně s Beginem a Šmu'elem Kacem Irgun na setkání s představiteli Zvláštní komise OSN pro Palestinu (UNSCOP).\n\nLandau patří mezi zakladatele strany Cherut. Za tuto stranu byl poslancem Knesetu (izraelského parlamentu) od prvních voleb v roce 1949 až do voleb v roku 1973. Byl ministrem v Beginově vládě, kde zastával funkci ministra rozvoje (1967–1970) a navzdory tomu, že již po roce 1973 nebyl poslancem, byl jmenován ministrem dopravy v následující Beginově vládě a v této funkci setrval až do voleb v roce 1981. Po jeho smrti po něm pojmenovalo ministerstvo dopravy část dálnice 5.\n\n"}
{"id": "500564", "url": "https://cs.wikipedia.org/wiki?curid=500564", "title": "Bystřec (zaniklá osada)", "text": "Bystřec (zaniklá osada)\n\nZaniklá ves Bystřec (2. pád \"Bystrce\") leží v Rakoveckém údolí asi čtyři kilometry jihovýchodně od Jedovnic. Podle archeologických nálezů byla založena v polovině 13. století. První písemná zmínka o vsi pochází z roku 1349, kdy měla německý název \"Merhlinslag\". Roku 1371, kdy Vok II. z Holštejna nechal zapsat věno své ženě Skonce na vsích holštejnského panství, se osada uvádí jako \"Bystricz\". České jméno se uvádí i v dalších zápisech, ať už se týkají existující či pusté osady. \n\nNa výzkumu této osady se podílela celá řada významných moravských archeologů, například Ervín Černý, Vladimír Nekuda, Ludvík Belcredi a další. Ervín Černý uváděl, že ves zanikla za husitských válek. Ludvík Belcredi na podkladě zápisů ze zemských desk později uvádí, že Bystřec byl zničen v době moravských markraběcích válek v létě roku 1401 Ješkem Puškou z Kunštátu a Otaslavic. Poté zůstal obydlený pouze jeden kamenný dům, a tak se Bystřec uvádí ještě v roce 1437 jako osídlený. V roce 1464 jsou uvedeny kolem pustého Bystrce louky a lesy.\n\n\n"}
{"id": "500565", "url": "https://cs.wikipedia.org/wiki?curid=500565", "title": "Raynaudova nemoc", "text": "Raynaudova nemoc\n\nRaynaudova nemoc, též primární Raynaudův syndrom, je charakterizována recidivujícími záchvaty zblednutí a bolestí periferních částí těla, zejména pak prstů na rukou. Podkladem jsou křečovité stahy drobných tepen a tepének, které vedou k poruše krevního zásobení postižené oblasti. Faktorem, který vyvolá záchvat, bývají obvykle silné emoce nebo chlad. Postiženy jsou obvykle mladé zdravé ženy. K poruchám kůže nebo dalších tkání může dojít jen při dlouho trvající těžkém průběhu onemocnění, do typického klinického obrazu nepatří. Příčina onemocnění není známa, jde pravděpodobně o funkční poruchu drobných tepen. Jako (sekundární) Raynaudův syndrom se označuje stav podobný Raynaudově chorobě, ale který se objevuje v důsledku jiných chorob.\n\nVlastní příčina onemocnění není známá. \n\nPacienti mají obvykle zvýšený cévní tonus podmíněný působením sympatiku, který může být způsoben chybným řízením v hypotalamu nebo i zvýšenou citlivostí hladkých svalů ve stěně cévy na noradrenalin. \n\nV rozvoji choroby hrají roli i pohlavní hormony. Ženy jsou postiženy pět až sedmkrát častěji než muži, obtíže se objevují až po pubertě, nejčastěji ve druhé dekádě, a po menopauze ustupují.\n\nVlastní záchvat trvá obvykle 10-20 minut, probíhá ve třech fázích:\n\nKřečovitý stah tepen na začátku záchvatu vede k odkrvení postižené části těla, obvykle špičky prstu. Křečovitý stah je úplný, do postižené oblasti nepřitéká žádná krev. Špička prstu je nápadně bledá, hranice postiženého úseku je nápadně ostrá. \n\nCyanotická fáze může navazovat na fázi anemickou, někdy ale může záchvat začínat fází cyanotickou. V cyanotické fázi již není křečovitý stah tepen úplný, do úseku může přitékat malé množství krve. Vzhledem k tomu dochází k výrazné extrakci kyslíku z krve a postižený má díky obsahu výrazně odkysličené krve namodralou barvu (cyanóza). \n\nPo uvolnění stahu tepen dochází vlivem kompenzačních mechanizmů k výraznému a bolestivému překrvení postižených úseků. \n\nZákladním diagnostickým postupem je vedle anamnézy především prstová pletyzmografie. Protože mnohem častější je Raynaudův syndrom, pátrá se po možné příčině.\n\nZhruba v 90% případů jde o sekundární Raynaudův syndrom, často může být prvním projevem základního onemocnění. Sekundární Raynaudův syndrom může doprovázet nejčastěji následující choroby:\n\n"}
{"id": "500570", "url": "https://cs.wikipedia.org/wiki?curid=500570", "title": "Seznam umělců divadla Semafor", "text": "Seznam umělců divadla Semafor\n\nToto je seznam umělců - herců, zpěváků, režisérů, hudebníků, který se podíleli nebo podílejí v současnosti na repertoáru divadla Semafor.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "500573", "url": "https://cs.wikipedia.org/wiki?curid=500573", "title": "Elijahu Bejt Curi", "text": "Elijahu Bejt Curi\n\nElijahu Bejt Curi (: אליהו בית צורי, narozen 10. února 1922 – 22. března 1945) byl člen židovské radikální skupiny Lechi, který byl oběšen v Egyptě za vraždu britského ministra pro Střední východ lorda Moyna. Byl jedním z olej ha-gardom.\n\nNarodil se v Tel Avivu a studoval na Hebrejské univerzitě v Jeruzalémě. Vstoupil do Irgunu, ale později organizaci opustil a stal se členem Lechi.\n\nDne 6. listopadu 1944 společně s Elijahu Chakimem zavraždili lorda Moyna v egyptské Káhiře. Bezprostředně poté byli chyceni a souzeni v procesu před vojenským soudem. U soudu Bejt Curi pronesl rozhodnou nacionalistickou řeč, která byla inspirována kanaánským hnutím v Palestině:\n\n„Neuznáváme anglické právo dát nám Palestinu nebo si ji od nás vzít. Dovolte mi abych soudu objasnil: mé ideje nejsou sionistické ideje. My nebojujeme o zachování Balfourovy deklarace. Nebojujeme kvůli Národní domovině. My bojujeme za naši svobodu. V naší zemi vládne cizí mocnost.“\nOdsoudil své soudce a prohlásil se za příslušníka utlačovaného lidu, bojujícího proti kolonialistické okupaci. I když si díky tomu získal značnou podporu mezi egyptskou veřejností, byl spolu s Chakimem odsouzen k trestu smrti. Oba byli 22. března 1945 oběšeni na šibenici, zpívajíce Hatikvu, sionistickou (od roku 1948 izraelskou) hymnu.\n\nV roce 1975 předal Egypt jejich ostatky Izraeli, výměnou za 20 Arabů, kteří byli v Izraeli vězněni jako teroristé nebo špioni. Oba byli pohřbeni na národním hřbitově na Herzlově hoře v Jeruzalémě se všemi vojenskými poctami. V prosinci 1982 byla na jeho počest vydána poštovní známka o nominální hodnotě 3 šekelů, a to v rámci série známek věnovaných dvaceti „mučedníkům boje za izraelskou nezávislost“.\n\n"}
{"id": "500581", "url": "https://cs.wikipedia.org/wiki?curid=500581", "title": "Elijahu Chakim", "text": "Elijahu Chakim\n\nElijahu Chakim (: אליהו חכים, narozen 2. ledna 1925 – 22. března 1945) byl členem židovské radikální skupiny Lechi, který byl oběšen v Egyptě za vraždu britského ministra pro Střední východ lorda Moyna. Byl jedním z olej ha-gardom.\n\nNarodil se v Bejrútu a když mu bylo sedm, jeho rodina se přestěhovala do mandátní Palestiny. Vyrůstal v přístavním městě Haifa a jako mladík vstoupil do Lechi (známé též jako Sternův gang). Během druhé světové války dobrovolně narukoval do britské armády. Byl vyslán do egyptské Káhiry, kde však dezertoval, aby mohl pokračovat ve svých protibritských aktivitách jménem Lechi. Získal si reputaci jako odvážný bojovník, který se podílel na mnoha nebezpečných útocích.\n\n6. listopadu 1944 (bylo mu 19 let) společně s Elijahu Bejt Curim zavraždili lorda Moyna v Káhiře. Chakim v průběhu akce zabil i neozbrojeného Moynova řidiče. Bezprostředně poté byli chyceni a souzeni před vojenským soudem. V procesu byli oba odsouzeni k trestu smrti. Oba byli 22. března 1945 oběšeni na šibenici, zpívajíce Hatikvu, sionistickou (dnes izraelskou) hymnu.\n\nV roce 1975 předal Egypt jejich ostatky Izraeli, výměnou za 20 Arabů, kteří byli v Izraeli vězněni jako teroristé nebo špioni. Oba byli pohřbeni na Herzlově hoře se všemi vojenskými poctami.\n\nV haifské čtvrti Karmel Carfati je na jeho počest pojmenována ulice. V prosinci 1982 byla na jeho počest vydána poštovní známka o nominální hodnotě 3 šekelů, a to v rámci série známek věnovaných dvaceti „mučedníkům boje za izraelskou nezávislost“.\n\n"}
{"id": "500588", "url": "https://cs.wikipedia.org/wiki?curid=500588", "title": "Kadima-Coran", "text": "Kadima-Coran\n\nKadima-Coran ( קדימה-צורן, v oficiálním přepisu do angličtiny Qadima-Zoran, přepisováno též Kadima-Tzoran) je místní rada (menší město) v Izraeli, v Centrálním distriktu. Starostou je Jicchak Golberry.\n\nLeží v nadmořské výšce 51 metrů, cca 26 kilometrů severoseverovýchodně od centra Tel Avivu a cca 8 kilometrů jihovýchodně od města Netanja, v Izraelské pobřežní planině.\n\nMěsto je součástí hustě zalidněného sídelního pásu, který volně navazuje na metropolitní oblast Tel Avivu (Guš Dan). Okolí Kadima-Coran je prostoupeno rozsáhlými okrsky nezastavěné krajiny s intenzivním zemědělstvím. Osídlení v tomto regionu je v naprosté většině židovské. Město je napojeno na lokální silnice číslo 562 a 553. Západně od obce probíhá severojižní dopravní tah dálnice číslo 4.\n\nKadima-Coran vznikla v roce 2003 připojením menší osady Coran k starší a lidnatější obci Kadima.\n\nKadima byla založena roku 1933 na pozemcích, které pro židovské osadníky získal od arabských vlastníků z nedaleké vesnice Kalansuva sionistický aktivista Jehošu'a Chankin. V říjnu 1932 zveřejnil Chankin provedení majetkového převodu. Jednotliví uchazeči o půdu si pak rozdělili pozemky o ploše 25-30 dunamů. Celkem tu bylo prodáno 190 parcel. Při dokončení pozemkových transakcí prý Chankin říkal: „\"Pokročili jsme opět kupředu\"“ (צעדנו עוד צעד אחד קדימה). Podle toho získala nová osada své jméno. Prvními obyvateli byli židovští imigranti z Německa. V roce 1935 tu žilo už 106 lidí (35 rodin), kteří se zabývali zejména pěstováním citrusů. Rozvoj obce se zastavil po roce 1936 kvůli propuknutí arabského povstání. V roce 1945 byla Kadima napojena silnicí na dopravní síť.\n\nŠlo o soukromě hospodařící zemědělskou vesnici (mošava). K roku 1949 dosahovala plocha obce 4338 dunamů (4,338 kilometrů čtverečních). Po roce 1948 přišla vlna přistěhovalců z Iráku a Jemenu, později pak i ze severní Afriky. Roku 1949 tu byl pro ně založen provizorní tábor (Ma'abara), postupně se proměňující v běžnou obytnou čtvrť, která ovšem až do roku 1958 existovala jako formálně samostatná obec. Mezitím v roce 1950 získala Kadima status místní rady. I přes růst obyvatelstva si obec uchovávala částečně agrární charakter. K roku 1959 zde bylo 1300 dunamů citrusových plantáží, 19 mléčných farem a další menší hospodářství. Severovýchodně od obce vznikl les Ja'ir Kadima (יער קדימה). V 70. letech 20. století prožívalo město ekonomický i demografický úpadek. Situace se začala zlepšovat až po roce 1985, kdy byl zahájen plánovitý projekt obnovy. V roce 1996 začala na jihovýchodní straně města výstavba nové čtvrti \"ha-Šaron ha-Jarok\".\n\nObec Coran (doslova „\"Křemík\"“) byla založena roku 1992 cca 3 kilometry severovýchodně od Kadimy jako plánovitě budované rezidenční sídlo pojmenované podle nedaleké lokality Tel Coran (תל צורן). Slavnostní položení základního kamene se odehrálo 14. října 1992. Šlo o součást projektu Jišuvej ha-Kochavim, který spočíval z výstavby několika podobných měst podél pomezí vlastního Izraele a Západního břehu Jordánu. Obyvatelé sem přišli roku 1994. Vzhledem k rychlému růstu byl Coran už roku 1998 povýšen na místní radu. V letech 1998-1999 se v obci odehrávaly spory okolo přílivu ultraortodoxních Židů do této jinak sekulární obce, které skončily zrušením zdejší ultraortodoxní školy.\n\nKadima-Coran je obcí s převážně sekulární populací. V roce 1998 byla ovšem v Coran založena ultraortodoxní židovská škola Nesivos Moše, která se pak po protestech místních obyvatel přestěhovala do Kadimy. K roku 2000 do ní bylo zapsáno 240 dětí z převážně nábožensky založených rodin a jejich vliv na život ve městě rostl. Kadima prodělávala v 70. a 80. letech demografickou stagnaci, kterou v 90. letech 20. století vystřídal rychlý populační růst.\n\nNově založená obec Coran pak během necelých 10 let své existence přesáhla hranici 5000 obyvatel. Po sloučení obou obcí jde o středně velké sídlo městského typu se setrvalým růstem. K 31. prosinci 2014 zde žilo 19 600 lidí.\n\nPodle údajů z roku 2009 tvořili naprostou většinu obyvatel Židé – cca 16 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 16 800 osob).\n\n\n"}
{"id": "500594", "url": "https://cs.wikipedia.org/wiki?curid=500594", "title": "Nokia E52", "text": "Nokia E52\n\nNokia E52 je smartphone z řady Nokia Eseries. Jedná se o vylepšenou verzi úspěšného modelu Nokia E51. Je to zařízení s operačním systémem Symbian OS 9,3 a obrazovkou o rozlišení 240x320. Telefon je k dispozici v barvě šedého, zlatého hliníku a Gold. Je dodáván s 1GB paměťovou kartou MicroSD, ale podporuje karty microSD s kapacitou až 16 GB a má 60MB volné uživatelské paměti. Telefon byl vydán souběžně s Nokií E55, která je fyzicky a funkčně totožná, ale E55 má oproti E52 kompaktní QWERTY klávesnici.\n\n\n"}
{"id": "500595", "url": "https://cs.wikipedia.org/wiki?curid=500595", "title": "Bada", "text": "Bada\n\nBada je mobilní platforma vyvíjená společností Samsung pro jeho chytré telefony. Bada znamená v korejštině moře a čte se [ba:da:]. Je zamýšlen jako konkurence operačního systému Android. Byl ohlášen v roce 2009 a uveden na trh v roce 2010. V aktuálně představených telefonech je použito uživatelské prostředí TouchWiz. Vlajkovou lodí, která tuto platformu uvedla na trh je mobilní telefon Samsung Wave, který byl uveden na trh ke konci roku 2010. Jeho nástupcem se stal inovovaný Samsung Wave II. Dnešní vlajkovou lodí je smartphone Samsung Wave III. Dalšími mobilními telefony\ns tímto operačním systémem jsou např. Samsung Wave 525, Samsung Wave 723 či novější Samsung Wave Y.\n\nOperační systém Bada byl zamýšlen jako platforma, která může používat jádro Linuxu nebo jiné RTOS jádro (jádro operačního systému reálného času). Nad jádrem jsou vrstvy Device, Service a Framework.\n\nRodina chytrých telefonů Wave zaznamenala i přes poměrnou nedospělost platformy Bada celkem velkou prodávanost, pořád však zejména z důvodu malé softwarové výbavy v prodejích zaostávala za řadou modelů Galaxy. Na začátku roku 2012 však Samsung oznámil ukončení vývoje Bady a její postupné integrování do Tizen OS, který vyvíjí Samsung společně s Linux Foundation.\n\nSamsung Wave S8500 byl spuštěn s bada 1.0. Společnost Samsung brzy vydala verzi 1.0.2, Která obsahovala různé opravy pro evropské uživatele. Bada 2.0 byla představena 1.5 Února 2011. bada 1.2 byla vydána pro telefon Samsung Wave S8530\n\nAktuální vlajkovou lodí telefonu samsung wave je Samsung Wave 3 S8600 s Bada 2.0\n\n\n"}
{"id": "500600", "url": "https://cs.wikipedia.org/wiki?curid=500600", "title": "Seznam řek v Litvě", "text": "Seznam řek v Litvě\n\nV Litvě je napočítáno kolem 29 000 vodních toků, delších než 0,25 km – jejich celková délka činí 63 700 km. Vodních toků, delších než 3 km bylo napočítáno přesně 4 418. Řek, delších než 10 km je 816 (3 %) a delších než 100 km je 17. Převažují typicky nížinné řeky: meandrující a s poměrně širokým říčním údolím. Říční síť je poměrně hustá: průměrně 0,99 km řek na 1 km² území. Ale hustota řek v Litvě není rovnoměrná, nejhustší říční síť je v Žemaitsku, na Žemaitijské vysočině a také na severu Litvy, kde je půda poměrně jílovitá a proto se voda může méně vsakovat. Naproti tomu na jihovýhodě Litvy jsou půdy písčité, proto se vody řek mohou více vsakovat a zde je proto říční síť poměrně řidší.\nNejvětší část Litvy spadá do povodí Němenu - asi 49 600 km² (kolem 70 %). Povodí řek Mūša (sem spadá také Nemunėlis) je 8 976 km², Venta - 5 140 km², Daugava - 1 857 km², menší řeky, které ústí přímo do Baltského moře úhrnem 2 523 km² a Pregola (prostřednictvím řeky Pisy a jezera Vištytis) - 64,7 km². V zimě většina řek zamrzá. \n\nNejvětší průměrný průtok (v m³/s) v ústí mají tyto litevské řeky:\nMezi nejvíce znečištěné (v roce 2006) patřily tyto řeky:\n\nMezi nejčištší (v roce 2006) patřily tyto řeky:\n\n\n\n"}
{"id": "500601", "url": "https://cs.wikipedia.org/wiki?curid=500601", "title": "Sunrise in Eden", "text": "Sunrise in Eden\n\nSunrise in Eden je první album od rakouské kapely Edenbridge.\n\n"}
{"id": "500602", "url": "https://cs.wikipedia.org/wiki?curid=500602", "title": "Belgická fotbalová reprezentace", "text": "Belgická fotbalová reprezentace\n\nBelgická fotbalová reprezentace je fotbalový výběr, který reprezentuje Belgii na mezinárodní scéně. Největším úspěchem belgické reprezentace je 3. místo na MS 2018 v Rusku a 2. místo na EURU 1980 v Itálii. Od roku 2002 nestartovala Belgie na vrcholném turnaji, dokud jí nevyrostla silná generace hráčů, která se suverénně kvalifikovala na MS 2014 v Brazílii.\nSeznam zápasů belgické fotbalové reprezentace na MS\n\nSeznam zápasů belgické fotbalové reprezentace na ME\n\n"}
{"id": "500603", "url": "https://cs.wikipedia.org/wiki?curid=500603", "title": "Bitva u Lávy", "text": "Bitva u Lávy\n\nBitva u Lávy bylo ozbrojené střetnutí mezi českými zeměmi a rakouským vévodstvím.\n\nV roce 1246 vpadlo do Rakous české vojsko pod vedením Oldřicha Korutanského, které tam bylo vysláno z důvodů \"připomenutí\" dohody o zasnoubení Vladislava, staršího syna českého krále Václava I., s Gertrudou Babenberskou, neteří rakouského vévody Fridricha Bojovného. Početnější české vojsko však bylo 26. ledna 1246 zaskočeno rakouskými silami a v poli poraženo.\n\nLíčení průběhu bitvy a jejích následků zabírá značnou část knihy \"Fürstenbuch\" od vídeňského měšťana Janse Enikela. Dochoval se tak podrobný popis některých předáků českého vojska Oldřicha III. Korutanského, Kadolda a Siegfrieda Sirotků, Voka z Rožmberka, Smila z Lichtenburka a Miloty z Dědic.\n"}
{"id": "500604", "url": "https://cs.wikipedia.org/wiki?curid=500604", "title": "Ticket t+", "text": "Ticket t+\n\nTicket t+ (česky: \"jízdenka t+\") je základní nejjednodušší jízdenka městské hromadné dopravy v Paříži i celém regionu Île-de-France. Vznikla rozhodnutím svazu STIF a od 1. července 2008 nahradila dosavadní jízdenku \"Ticket t\". \"Ticket t+\" na rozdíl od předchozí jízdenky umožňuje přestup mezi jednotlivými autobusovými a tramvajovými linkami. Je to rovněž oficiální název pro jízdenku pařížského metra. Jednotlivě je v prodeji za 1,70 € (platné 10. července 2014) nebo v balíčku (tzv. \"carnet\") po deseti za 13,70 € (platné 10. července 2014).\n\nPředchůdcem dnešní jízdenky byl \"ticket t\", který se začal prodávat od 1. ledna 2003 pod hlavičkou svazu STIF a používali jej všichni dopravci organizovaní ve svazu. Umožňoval cestovat autobusem, metrem nebo RER (v případě RER ovšem pouze na území Paříže) s případnými přestupy mezi drážními spoji po dobu dvou hodin. Naopak neumožňoval přestup mezi dvěma autobusy nebo mezi autobusem a železničním spojem (tramvaj, metro nebo RER). Jízdenka rovněž platila v autobusech dopravců sdružených ve svazu Optile.\n\n\"Ticket t+\" umožňuje používat autobus, metro nebo RER jako jeho předchůdce, navíc s ním lze přestupovat mezi tramvají a autobusem - jeho platnost je 1,5 hodiny. Přestup mezi povrchovou (autobusy a tramvaje) a podpovrchovou dopravou (metro a RER) však i nadále není možný, stejně tak nelze přestupovat mezi metrem a lanovkou na Montmartre. Rovněž neplatí na linkách se zvláštním tarifem (Roissybus, Orlybus). \"Ticket t+\" platí v síti autobusových dopravců Optile.\n\nNoční autobusová síť Noctilien je dostupná jízdenkou pouze v rámci jedné zóny. Pokud cestující projíždí více pásmy v jedné lince, musí si pro každé označit jednu jízdenku. Přestup mezi nočními linkami na jednu jízdenku však možný není a pro každý přestup je nutné zakoupit novou jízdenku.\n\n\"Ticket t+\" se neprodává v autobusech, připravuje se však jízdenka \"ticket sans correspondance\" (nepřestupní jízdenka) za 1,70 €, kterou bude možné koupit v autobusu jen pro jednu jízdu.\n\n"}
{"id": "500605", "url": "https://cs.wikipedia.org/wiki?curid=500605", "title": "NGC 13", "text": "NGC 13\n\nNGC 13 je spirální galaxie vzdálená od nás zhruba 223 milionů světelných let v souhvězdí Andromedy. Je k nám natočená téměř přímo bokem a je tudíž velice protáhlého tvaru. NGC 13 objevil William Herschel v roce 1790 reflektorem o průměru 18,7 palců (47,5 cm).\n\n"}
{"id": "500607", "url": "https://cs.wikipedia.org/wiki?curid=500607", "title": "Arcana", "text": "Arcana\n\nArcana je druhé album od rakouské kapely Edenbridge.\n\n"}
{"id": "500608", "url": "https://cs.wikipedia.org/wiki?curid=500608", "title": "Jānis Lūsis", "text": "Jānis Lūsis\n\nJānis Lūsis (* 19. května 1939, Jelgava, Lotyšsko) je bývalý sovětský atlet lotyšské národnosti, olympijský vítěz a čtyřnásobný mistr Evropy v hodu oštěpem.\n\nV roce 1963 vybojoval zlatou medaili na světové letní univerziádě v brazilském Porto Alegre. Čtyřikrát v řadě získal na ME v atletice zlatou medaili. Totéž později dokázal i britský oštěpař Steve Backley. Dvakrát vytvořil starým typem oštěpu světový rekord. Jeho první rekord měl hodnotu 91,98 m (23. července 1968, Saarijärvi) a druhý 93,80 m (6. července 1972, Stockholm. K posunutí těžiště došlo v roce 1986.\n\nJako jediný oštěpař v celé historii získal na letních olympijských hrách kompletní sadu medailí. V roce 1972 na olympiádě v Mnichově mu však druhá zlatá medaile unikla o pouhé dva centimetry, když zvítězil výkonem 90,48 m Klaus Wolfermann ze Západního Německa.\n\nJeho manželkou je Elvīra Ozoliņa, bývalá lotyšská atletka, která se rovněž věnovala hodu oštěpem. V roce 1960 se stala v Římě olympijskou vítězkou. Jejich syn Voldemārs Lūsis (* 1974) se také věnoval atletice a zúčastnil se olympijských her v Sydney 2000 a olympiády v Athénách 2004.\n"}
{"id": "500611", "url": "https://cs.wikipedia.org/wiki?curid=500611", "title": "Aphelion", "text": "Aphelion\n\nAphelion je třetí album od rakouské kapely Edenbridge.\n\n"}
{"id": "500616", "url": "https://cs.wikipedia.org/wiki?curid=500616", "title": "Plavecká čepice", "text": "Plavecká čepice\n\nPlavecká čepice je pokrývka hlavy, která chrání vlasy a uši plavce před účinky chlorované vody v bazénech nebo slané vody v moři. U lidí s dlouhými vlasy drží vlasy pohromadě a brání zasahování vlasů do obličeje, hlavně do očí. Pomáhá udržet hlavu a uši v teple.\n\nPlavecké čepice mohou být textilní z lycry nebo polyesteru. Ty pouze přidržují dlouhé vlasy, ale nechrání. Většina dnes používaných plaveckých čepic je z plastu. Buď z latexu, ty jsou elastičtější, ale méně trvanlivé, nebo ze silikonu. Silikonové jsou odolnější, ale tužší, hůře se přizpůsobují tvaru hlavy. Čepice jsou dostupné v nejrůznějších barvách, s potiskem nebo jednobarevné. Při rekreačním plavání nosí čepice častěji ženy než muži. V profesionálním sportu plní plavecké čepice ještě další funkci. Pomáhají snižovat odpor těla ve vodě. V profesionálním sportu nosí čepice bez výjimky muži i ženy. Přibližně do roku 1990 bylo v mnoha veřejných bazénech nošení plaveckých čepic povinné. Vlasy vypadané při plavání rychle zanášely tehdejší nedokonalá filtrační zařízení. Dnešní zdokonalená zařízení na čištění vody si s vypadanými vlasy snadno poradí. Povinné nošení čepic je dnes vyžadováno jen výjimečně.\n\nV závodním plavání běžně na čepici bývá natištěn znak a zkratka názvu sportovního klubu nebo země původu sportovce. Triatlonisté mají na čepici napsané účastnické číslo. Zvláštní typ čepic povinně používají hráči vodního póla případně podvodního ragby nebo podvodního hokeje. Čepice jsou určeny pro ochranu a identifikaci hráčů. Samotné čepice jsou látkové a úplně zakrývají všechny vlasy. Uši jsou chráněny plastovými mušlemi všitými do čepice. Čepice je udržována na hlavě šňůrkami zavázanými pod bradou. Protože čepice nechrání vlasy před účinky vody, nosí sportovci s dlouhými vlasy ještě latexovou plaveckou čepici pod touto látkovou. Ve vodním pólu slouží čepice také k rozlišení hráčů. Hráči domácího družstva mají čepice bílé, hosté tmavé, brankáři červené. Na každé čepici je natištěno nebo vyšito číslo hráče. Pro mezistátní utkání je na čepicích ještě zkratka názvu státu.\n\n\n"}
{"id": "500617", "url": "https://cs.wikipedia.org/wiki?curid=500617", "title": "Videomapping", "text": "Videomapping\n\nVideomapping je směr vizuálního umění, které využívá projekci ve volném prostoru na libovolné objekty, např. fasády domů nebo interiéry budov.\n\nPro realizaci videomappingu jsou potřeba silné projektory, odpovídající programové vybavení a tma nebo alespoň šero.\n\nPro přípravu kvalitní projekce je nutná předchozí znalost scény, často jsou vytvářeny 3D modely prostoru budovy nebo fasády domu, aby bylo docíleno dokonalého splynutí světelného divadla se scénou. Výsledek poté připomíná sekvence filmu, ve kterém se reálná kulisa prolíná s virtuálním dějem, např. z fasády domu se vynořují jednotlivé cihly, z oken se vyklánějí lidé a vylétají předměty, ze střechy stéká vodopád, atd.\n\nObecně hlavním smyslem videomappingu jsou projekce, které spolupracují s vybraným objektem a usilují o rozbití vnímání perspektivy u diváka. Pomocí projektorů lze zakřivit a zdůraznit jakýkoliv tvar, linii nebo prostor.\n\nPrincip mocného 3D dojmu spočívá ve hře s umělými „stíny“: Objekt, který je iluzorně v popředí, je fakticky tvořen jen světlem, stíny vrhat nemůže. Hloubku prostoru však lze vykreslit imitací stínů objektu.\n\nVideomapping může být využit například pro pro zatraktivnění kulturních událostí a festivalů či v reklamě. \n\nJedna z nejvýraznějších událostí, pří které byl videomapping představen široké veřejnosti byla projekce na Staroměstský orloj u příležitosti 600. výročí z dílny tvůrců The Macula.. Kromě jednorázových akcí typu Signal Festival je dnes možné zajistit i permanentní projekce či jeho využití k reklamním účelům. \n\nV roce 2019 rozhodli radní Prahy, hlavního města České republiky, že místo ohňostroje bude město na Nový rok pořádat videomapping. \n\n"}
{"id": "500618", "url": "https://cs.wikipedia.org/wiki?curid=500618", "title": "2. návštěvní expedice", "text": "2. návštěvní expedice\n\n2. návštěvní expedice může být jedna z následujících expedic:\n"}
{"id": "500619", "url": "https://cs.wikipedia.org/wiki?curid=500619", "title": "Třída Sachsen (F124)", "text": "Třída Sachsen (F124)\n\nTřída Sachsen (F124) je třída protiletadlových fregat německého námořnictva postavených konsorciem ThyssenKrupp Marine Systems. Skládá se ze tří jednotek zařazených do služby v letech 2004–2006 jako náhrada za torpédoborce třídy \"Lütjens\". Všechny tři jsou stále v aktivní službě.\n\nVývoj fregat proběhl jako součást společného projektu TFC (\"Trilateral Frigate Cooperation\") s Nizozemskem a Španělskem, přičemž Nizozemsko postavilo vlastní velmi podobnou třídu \"De Zeven Provinciën\" a Španělsko třídu \"Álvaro de Bazán\".\n\nJednotky třídy \"Sachsen\":\n\nVe 32 buňkách vertikálního vypouštěcího sila MK 41 je neseno 24 protiletadlových řízených střel Standard SM-2 a 32 střel RIM-162 ESSM (čtyři v jedné buňce), sloužících především k obraně vůči protilodním střelám. Pro obranu proti protilodním střelám jsou neseny též dva komplety RIM-116 Rolling Airframe Missile (RAM). Fregaty dále nesou osm protilodních střel Boeing Harpoon. Hlavňovou výzbroj představuje jeden 76mm kanón OTO Melara a dva 27mm kanóny Rheinmetall. Dále jsou vybaveny šesti 324mm torpédomety určenými k vypouštění lehkých protiponorkových torpéd Eurotorp MU90 Impact. Fregaty mají hangár pro dva vrtulníky typu NH90.\n\nPohonný systém je typu CODAG. Lodě mají jednu plynovou turbínu General Electric LM2500 a dva diesely MTU 20V 1163 TB93. Lodní šrouby a kormidla jsou dva. Dosahují rychlosti až 29 uzlů. Dosah je 4000 námořních mil při ekonomické rychlosti 18 uzlů (na dieselový pohon). V designu lodí byly použity prvky technologie stealth.\n\nNa konci roku 2016 bylo oznámeno, že trojice fregat projde modernizací, která umožní jejich zapojení do protiraketové obrany evropských zemí NATO (European NATO BMD).\n\n"}
{"id": "500623", "url": "https://cs.wikipedia.org/wiki?curid=500623", "title": "Otto von Moser", "text": "Otto von Moser\n\nOtto von Moser (21. března 1860 Stuttgart - 11. října 1931 Isny im Algäu) byl vojenský historik a vysoce vyznamenaný důstojník německé císařské armády v hodnosti Generalleutnant (\"Generálporučík\") v období první světové války. Mimo jiné byl držitelem mnoha vyznamenání včetně pruského řádu Pour le Mérite, kterým byl vyznamenán jako velitel XIV. záložního armádního sboru (\"XIV. Reserve-Armeekorps\") po bitvě u Arrasu v létě roku 1917.\n\nOtto von Mosser se narodil 21. března roku 1860 ve württemberském městě Stuttgart. Byl synem obchodního rady Alwina Mosera (1823-1906) a Augusty, rozené Kleinlogelové (1827-1900).\n\nMladý Otto se po vzoru svého otce rozhodl vstoupit do armády a jako mladý praporčík (Fähnrich) byl zařazen ke 126. württemberskému pěšímu pluku (\"Infanterie-Regiment „Großherzog Friedrich von Baden“ (8. Württembergisches) Nr. 126\"), kde byl v říjnu následujícího roku povýšen do hodnosti poručíka (\"Sekondeleutnant\").\n\nOd konce července roku 1882 až do počátku března následujícího roku byl von Moser převelen na vojenskou gymnastickou školu, kde absolvoval rozšířený tělesný výcvik a později zde působil jako asistující učitel. K počátku května roku 1884 byl von Moser převelen zpět ke svému původnímu pluku, kde byl jmenován do funkce pobočníka velitele střeleckého praporu. Zde se von Moser dočkal 23. února roku 1889 povýšení do hodnosti nadporučíka (\"Premierleutnant\").\n\nK 1. říjnu roku 1889 nastoupil von Moser na pruskou válečnou akademii v Berlíně. Po jejím dokončení byl zařazen ke generálnímu německému štábu, kde byl v září roku 1893 povýšen do hodnosti kapitána (\"Hauptmann\"). V dubnu následujícího roku byl von Moser převelen ke 119. württemberskému pluku granátníků (\"Grenadier-Regiment „Königin Olga“ (1. Württembergisches) Nr. 119\"), kde byl jmenován velitelem roty.\n\nJeho vojenské kariéra strmě stoupala a kapitán von Moser byl v polovině listopadu roku 1897 převelen do štábu 27. württemberské divize generálmajora Wilhelma von Sicka, kde byl jmenován prvním důstojníkem generálního štábu divize; v polovině září roku 1899 byl povýšen do hodnosti majora (\"Major\").\n\nKoncem ledna roku 1913 byl von Moser převelen do východowürttemberského Ulmu, aby zde převzal velení 53. pěší brigády. V té době sloužil pod jeho velením u brigády i pozdější německý polní maršál, Erwin Rommel, který byl zařazen jako velitel čety u 124. pěšího pluku.\n\nS vypuknutím první světové války byl generálmajor von Moser odvelen se svojí pěší brigádou na západní frontu, kde byl nasazen do bojů poblíž severofrancouzského městečka Romagne-sous-Montfaucon. Zde byl také za nedlouho raněn. Po zotavení byl generálmajor von Moser zařazen jako důstojník \"k dispozici\", ale k počátku června roku 1915 byl jmenován velitelem 107. pěší brigády a odvelen na východní frontu. Zde se zapojil do bojů proti carským u města Brest. Poté bojoval i na srbské frontě.\n\nZde byl 18. srpna téhož roku povýšen do hodnosti generálporučíka (\"Generalleutnant\"). Ve velení brigády zůstává von Moser až do června roku 1916, kdy je převelen zpět na západní frontu, aby převzal velení 27. divize po generálporučíkovi Franzi von Pfeilovi. S divizí se účastní těžkých bojů na Sommě v červenci téhož roku.\n\nVrcholem von Moserovy kariéry se stalo jeho jmenování do funkce velitele XIV. záložního armádního sboru (\"XIV. Reserve-Armeekorps\"). Ve velení sboru vystřídal von Moser generálporučíka Georga Fuchse a jeho novým úkolem se stalo zabezpečit úsek fronty u vesnice Lagnicourt-Marcel na severu Francie, kde měl čelit australské 1. divizi generála Harolda Walkera.\nGenerálporučík von Moser se rozhodl napadnout australské jednotky, které držely úsek fronty o délce 12 km, zničit těžké zbraně a zásoby a poté se stáhnout zpět do výchozích pozic.\n\nÚtok byl z poloviny úspěšný. Von Moserovy jednotky prolomily frontu, kterou držela australská 1. a 2. divize, obsadily vesnici Lagnicourt-Marcel a její okolí, a zničily menší množství dělostřeleckých zbraní. Poté byly však nuceny se stáhnout. Za tuto bojovou akci byl generálporučík von Moser vyznamenán dne 26. dubna 1917 vysoce ceněným pruským řádem Pour le Mérite.\n\nData povýšení\n\n\nVýznamná vyznamenání\n\n\n"}
{"id": "500624", "url": "https://cs.wikipedia.org/wiki?curid=500624", "title": "Kfar Jona", "text": "Kfar Jona\n\nKfar Jona ( כְּפַר יוֹנָה, doslova „\"Jonova vesnice\"“, v oficiálním přepisu do angličtiny Kefar Yona, přepisováno též Kfar Yona) je místní rada (menší město) v Izraeli, v Centrálním distriktu. Starostou je Efrajim Deri.\n\nLeží v nadmořské výšce 50 metrů, cca 30 kilometrů severoseverovýchodně od centra Tel Avivu a cca 7 kilometrů východně od města Netanja, v Izraelské pobřežní planině.\n\nMěsto je součástí hustě zalidněného sídelního pásu, který volně navazuje na metropolitní oblast Tel Avivu (Guš Dan). Okolí Kfar Jona je prostoupeno rozsáhlými okrsky nezastavěné krajiny s intenzivním zemědělstvím. Osídlení v tomto regionu je v naprosté většině židovské. Město je napojeno na severojižní dopravní tah dálnice číslo 4. Dopravu východozápadním směrem zajišťuje dálnice číslo 57.\n\nKfar Jona byl založen roku 1932. Pozemky nutné pro zřízení osady byly vykoupeny roku 1928 nadací Jony Fischera (קרן יונה פישר) pojmenované podle belgického sionistického předáka, jehož jméno pak dalo název i nově zřízené vesnici. Jona Fischer se usadil roku 1927 v osadě Nes Cijona a podílel se na zakoupení zdejších pozemků, které získal od arabských majitelů z nedalekého města Tulkarm. Brzy nato Fischer zemřel a jeho rodina pak pokračovala v jeho aktivitách. Pozemky pro budoucí židovskou osadu prodal arabský statkář Mustafa Bušnak. Kfar Jona vznikla jako zemědělská vesnice typu mošav. K roku 1949 dosahovala plocha obce 5014 dunamů (5,014 kilometrů čtverečních).\n\nBěhem první arabsko-izraelské války se Kfar Jona nacházela v strategicky významném bodě, odkud mohly arabské invazní armády přetnout židovské pozice v úzkém centrálním pásu pobřežní nížiny. 28. května 1948 předsunuté síly irácké armády skutečně dočasně postoupily až ke Kfar Jona. Později byla ale oblast ovládnuta izraelskou armádou. 11. února 1958 do obce pronikl arabský útočník a zabil jednoho člověka.\n\nPopulace v Kfar Jona je převážně sekulární. V roce 2009 se zde uvádí jen čtyřicet ultraortodoxně židovských rodin. Na podzim 2009 v Kfar Jona probíhaly protesty části obyvatel proti plánům stávajícího starosty Efrajima Deriho umožnit v obci vznik ultraortodoxně zaměřené vzdělávací instituce, která by podle odpůrců záměru do Kfar Jona přilákala další nábožensky zaměřené rodiny a změnila by její charakter.\n\nPodle údajů z roku 2009 tvořili naprostou většinu obyvatel Židé – cca 17 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 17 600 osob).\n\nKfar Jona je středně velké sídlo městského typu se setrvalým růstem, který se mimořádně zrychlil po roce 1990, kdy se populace v rozmezí let 1990-2009 více než ztrojnásobila. K 31. prosinci 2017 zde žilo 22 500 lidí. Město počítá v příštích dekádách zvýšit svou populaci na cca 45 000.\n\n\n"}
{"id": "500625", "url": "https://cs.wikipedia.org/wiki?curid=500625", "title": "Třída De Zeven Provinciën", "text": "Třída De Zeven Provinciën\n\nTřída De Zeven Provinciën je třída protiletadlových fregat nizozemského královského námořnictva. Třídu tvoří celkem čtyři jednotky, zařazené do služby v letech 2002–2005 jako náhrada starších tříd \"Tromp\" a \"Jacob van Heemskerck\".\n\nVývoj fregat proběhl jako součást společného projektu TFC (\"Trilateral Frigate Cooperation\") s Německem a Španělskem, přičemž Německo postavilo vlastní příbuznou třídu \"Sachsen\" a Španělsko svou třídu \"Álvaro de Bazán\", která se ovšem zcela zásadně liší použitím zbraňového systému Aegis.\n\nTřídu tvoří celkem čtyři jednotky, zařazené do služby v letech 2002–2005. Fregaty nesou tradiční jména \"De Zeven Provinciën\" (F802), \"Tromp\" (F803), \"De Ruyter\" (F804) a \"Evertsen\" (F804).\n\nJednotky třídy \"De Zeven Provinciën\":\n\nV designu lodí byly použity prvky technologie stealth. Ve 40 buňkách vertikálního vypouštěcího zařízení MK 41 je neseno 32 řízených střel moře-vzduch Standard SM-2 a 32 střel RIM-162 ESSM (čtyři v jedné buňce), sloužících zejména k obraně vůči protilodním střelám. Pro obranu proti protilodním střelám jsou neseny též dva kanónové komplety Goalkeeper CIWS. Fregaty dále nesou osm protilodních střel Boeing Harpoon. Při konstrukci lodí bylo počítáno s možností snadné úpravy pro použití amerických protizemních střel BGM-109 Tomahawk ale z politických a finančních důvodů bylo od jejich zavedení do výzbroje upuštěno (v roce 2005). Hlavňovou výzbroj představuje jeden 127mm kanón OTO Melara v dělové věži na přídi a dva 20mm kanóny Oerlikon. Dále jsou vybaveny čtyřmi 324mm torpédomety určenými k vypouštění lehkých protiponorkových torpéd. Fregaty mají hangár pro jeden protiponorkový vrtulník typu NH90.\n\nPohonný systém je koncepce CODOG. Lodě mají dvě plynové turbíny Rolls-Royce Spey SM1C pro bojové situace a dva diesely Stork-Wartsila 16V6ST pro ekonomonický provoz. Rychlostní převodovky jsou vynechány a turbína může běžet, jenom když jsou diesely odpojeny. Lodní šrouby a kormidla jsou dva. Fregaty dosahují rychlosti až 29 uzlů. Dosah je 5000 nám. mil při ekonomické rychlosti 18 uzlů.\n\n"}
{"id": "500630", "url": "https://cs.wikipedia.org/wiki?curid=500630", "title": "Eduard Droberjar", "text": "Eduard Droberjar\n\nEduard Droberjar (* 21. září 1963 Bojiště-Háj) je český archeolog, absolvent Masarykovy univerzity v Brně, specialista na dobu římskou (labskogermánský okruh, římsko-germánské vztahy, problematika interregionálních kontaktů v barbariku, chronologie a „Fibelforschung“) a na dobu stěhování národů.\n\nPracoval v Archeologickém ústavu AV ČR v Brně (1990–1994), v oddělení prehistorie a protohistorie Národního muzea v Praze (1994–2004), v Ústavu archeologické památkové péče středních Čech (ÚAPPSČ) v Praze (2005–2007), v Ústavu Archeologie UMCS (Instytut Archeologii Uniwersytetu Marii Curii-Skłodowskiej) v Lublinu (2009–2012), na Katedře historie FF UP v Olomouci (2011–2014) a v Historickém ústavu Opolské univerzity (2015–2018). Nyní působí na Katedře archeologie FF Univerzity Hradec Králové (od 2007) a v Archeologickém ústavu SAV v Nitre (od 2017). Je stipendistou nadace Alexandra von Humboldta (Johannes-Gutenberg-Universität Mainz 1998), členem Humboldtova klubu České republiky a dopisujícím členem Německého Archeologického ústavu (Deutsches Archäologisches Institut). Je autorem přes 170 publikací (z toho devíti monografií).\n\nZaložil mezinárodní protohistorické konference, z nichž vycházejí tematicky zaměřené sborníky „Archeologie barbarů“. Účastní se mezinárodních projektů a byl řešitelem grantů (např. Dobřichov-Pičhora, Třebusice, Migrace Germánů mezi Labem a Dunajem, Jevíčko a Malá Haná v době římské).\n\n\n"}
{"id": "500633", "url": "https://cs.wikipedia.org/wiki?curid=500633", "title": "Natan Jelin-Mor", "text": "Natan Jelin-Mor\n\nNatan Jelin-Mor (: נתן ילין-מור‎, rodným jménem Natan Friedman-Jelin; 1913 – 19. února 1980) byl revizionistický sionistický aktivista, vůdce Lechi a izraelský politik. Jako již starší se stal radikálním pacifistou, který podporoval jednání s Organizací pro osvobození Palestiny (OOP) a významné územní ústupky v rámci izraelsko-palestinského konfliktu.\n\nNarodil se v Grodně v carském Rusku (dnes Bělorusko). Studoval inženýrství na Varšavské polytechnice. Ještě v Polsku se angažoval v hnutích Betar a Irgun. V letech 1938 až 1939 byl, společně s Avrahamem Sternem, spoluredaktor polských novin Irgunu s názvem \"Di Tat\" (doslova „Stát“).\n\nSpolu se Sternem tajně imigrovali do mandátní Palestiny a stali se členy židovské polovojenské organizace Lechi (známé též jako Sternův gang). V prosinci 1941 se pokusil vycestovat do Turecka k jednání s nacistickými představiteli o masovém propuštění Židů z východní Evropy, výměnou za spolupráci Lechi při boji proti Spojenému království. Jeho mise však byla přerušena, když byl uvězněn v Sýrii. Po repatriaci byl dán Brity do vazby v Latrunu, kde se mu s dalšími 19 druhy podařilo vykopat 70metrový tunel, kudy 1. listopadu 1943 uprchli. Po Sternově smrti se stal členem nejužšího vedení Lechi (triumvirátu), společně s Jisra'elem Eldadem, šéfem propagandy, a Jicchakem Šamirem, šéfem operací.. Jelin-Mor se staral o politické zájmy Lechi.\n\nByl jedním ze strůjců atentátu na lorda Moyna. Boj proti Britům spatřoval v mezinárodním měřítku a vyslovil se pro spolupráci s jinými antikolonialistickými skupinami, včetně palestinských a arabských skupin. Po masakru Dejr Jásin osobně konfrontoval Eldada.\n\nV roce 1948 vytvořil Kandidátku bojovníků a byl zvolen do izraelského parlamentu (Knesetu), kde byl členem komise pro vnitřní vztahy. V roce 1949 byl souzen a odsouzen za vraždu emisara OSN Folke Bernadotta ze září 1948, ale byl propuštěn poté, co jeho strana uspěla v parlamentních volbách.\n\nV roce 1949 odsoudil dělení Palestiny jako „handlování s územím domoviny“ a byl rovněž odpůrcem palestinského práva návratu. Později prodělal přerod z pravicového politika na levicového v souvislosti s prosovětským postojem některých radikálů z Lechi ve 40. letech, obhajováním prosovětské zahraniční politiky. Rovněž tak otočil list ve vztahu k palestinským Arabům a věnoval mnoho úsilí na usmíření s palestinskými Araby a jednáním s Organizací pro osvobození Palestiny (OOP). V roce 1956 pomáhal založit skupinu \"Semitic Action\", jejíž časopis redigoval.\n\n\n"}
{"id": "500635", "url": "https://cs.wikipedia.org/wiki?curid=500635", "title": "Bourg-Saint-Maurice", "text": "Bourg-Saint-Maurice\n\nBourg-Saint-Maurice (latinsky: Bergintrum), známé také jako Bourg, je francouzské město v departementu Savojsko, regionu Auvergne-Rhône-Alpes, na jihovýchodě Francie.\n\nJe to poslední velké město v údolí Tarentaise, v srdci Francouzských Alp.\n\n\"Počet obyvatel\"\n\nBourg-Saint-Maurice je jednou z částí lyžařského areálu Paradiski (425 km sjezdovek, 141 lanovek a vleků, 239 sjezdovek - 12 zelených, 132 modrých, 66 červených, 29 černých). Ačkoliv zdejší nadmořská výška není vhodná pro lyžování, je zde pohodlné spojení do Arcu 1600 (centrální vesnice lyžařského areálu Les Arcs) pozemní lanovkou. Díky tomu je v Bourgu poměrně drahé bydlení. Na rozdíl od jiných obcí, které tvoří lyžařské středisko Les Arcs, je Bourg-Saint-Maurice otevřen celý rok.\n\nBourg je také populární letní destinace, nabízí mnoho možností pro milovníky vodních či přírodních sportů. Je zde průjezd divokou řekou (Isère) a každý rok se zde pořádají mezinárodní soutěže na kajacích, či kánoích. Bourg byl hostitelem mistrovství světa ve vodním slalomu ICF. Zdejší divoká řeka často mění tvar z důvodu záplav v zimních měsících.\n\nOkolní hory jsou vhodné pro turistiku a horskou cyklistiku. Některé lanovky ve středisku Les Arcs jsou otevřené i v létě a vyvážejí turisty, či cyklisty na vrchol. Terénní kola ( VTT (Vélo Tout Terrain) francouzsky) je možnost si vypůjčit v Bourgu i Les Arcsu. Některé vysokohorské restaurace jsou otevřeny i v letních měsících.\nNejbližší středisko letního lyžování je Tignes (přibližně 27 km od Bourgu) na ledovci Grande Motte, nicméně z důvodu tání ledovců je v některém období uzavřeno.\n\nJe zde také kemp (Le Versoyen), který se nachází blízko 2 velkých supermarketů a plaveckého bazénu.\n\n\n\n"}
{"id": "500636", "url": "https://cs.wikipedia.org/wiki?curid=500636", "title": "A Livetime in Eden", "text": "A Livetime in Eden\n\nA Livetime in Eden je živé album od rakouské kapely Edenbridge.\n\n"}
{"id": "500637", "url": "https://cs.wikipedia.org/wiki?curid=500637", "title": "Moravia Energo", "text": "Moravia Energo\n\nMORAVIA ENERGO, a.s. byla česká akciová společnost, která v letech 2000-2009 působila na středoevropském trhu s elektřinou. 27. března 2009 byl na její majetek vyhlášen konkurs. Následně proběhla likvidace společnosti, po jejímž ukončení společnost 16. března 2017 zanikla.\n\nMoravia Energo byla založena 8. prosince 1999. Základní kapitál činil 1 milion korun, Třinecké železárny upsaly akcie na jméno v hodnotě 510 tisíc korun, Czechpol Energy upsal akcie na majitele v hodnotě 490 tisíc korun. V dozorčí radě zasedli Tomáš Chrenek, Richard Kučík a Jiří Cieńciała, kteří následně zvolili představenstvo ve složení Bohuslav Bernátek (předseda), Oldřich Masný a Pavel Miklas.\n\nV roce 2007 vyšlo najevo, že jedním z akcionářů společnosti je bývalý premiér Stanislav Gross. Nákup akcií od Roberta Sýkory, bývalého náměstka ministra průmyslu a obchodu Miroslava Grégra, financoval úvěrem od Key Investments. Po uplynutí šeti měsíců (časový test pro placení daně z příjmů z kapitálových výnosů) své akcie prodal za 110 milionů korun společnosti Arca Capital Bohemia řízené slovenským podnikatelem Pavolem Krúpou. V prvním pololetí roku 2008 tyto akcie koupila za 155 milionů korun společnost ENIAS, která se tak stala jediným vlastníkem Moravie Energo.\n\nV listopadu 2008 se Moravia Energo dostala do vážných finančních problémů. Cena elektřiny na burze prudce poklesla a společnost neměla dostatečné finanční prostředky na pokrytí uzavřených nákupních kontraktů. Pádu zabránila transakce se společností ČEZ, v rámci které Moravia Energo nahradila nákupní kontrakty uzavřené na PXE nákupní smlouvou s ČEZ. Šéf ČEZu Martin Roman transakci označil za „naprosto standardní obchod za aktuální tržní ceny“. Moravia Energo však údajně za dodanou elektřinu neplatila, a proto jí dle tisku dne 19. února 2009 ČEZ zastavil dodávky. Při následném konkurzu ČEZ přihlásil pohledávky za 1,5 miliardy korun, druhým největším věřitelem byla Komerční banka s pohledávkami ve výši 1,2 miliardy korun. Celkem věřitelé přihlásili pohledávky za téměř pět miliard korun, konkurzní správce však za majetek společnosti utržil pouze necelých 400 milionů korun.\n\n13. srpna 2013 byl konkurz společnosti ukončen a byla zahájena její likvidace. Po ukončení likvidace došlo k výmazu společnosti z obchodního rejstříku, čímž zanikla.\n"}
{"id": "500638", "url": "https://cs.wikipedia.org/wiki?curid=500638", "title": "Volená monarchie", "text": "Volená monarchie\n\nVolená monarchie je monarchie, ve které je panovník volen a nevládne dědičně. Opakem volené monarchie je dědičná monarchie, kde se panovnický úřad a titul dědí podle různých zákonů následnictví. Volená monarchie by neměla být zaměňována s volbou nového panovníka a dynastie v případě, když v monarchii vymře stávající rod a je potřeba zvolit novou dědičnou dynastii, nebo je vytvořen nový stát a nemá vlastní panovnický rod, například Řecké království v roce 1832 a 1863, Norsko v roce 1905 atd.\n\nKambodža je království a volená monarchie. Nového krále vybírá Královská trůnní rada z osob královské krve. Král Norodom Sihamoni je syn předchozího krále Norodoma Sihanuka.\n\nMalajsie je federativní a volená monarchie, hlavou státu je „\"Yang di-Pertuan Agong\"“ (malajsky nejvyšší hlava státu), běžně zvaný králem, kterého na pět let volí ze svého středu devět panovníků jednotlivých členských států federace: Johor, Kedah, Kelantan, Negeri Sembilan (vládce má titul „\"Yang Di-Pertuan Besar\"“), Pahang, Perak, Perlis (vládce má titul rádža), Selangor, Terengganu (ostatní čtyři státy Sabah, Sarawak, Malaka a Pulau Pinang jsou republikami a volby se neúčastní). Tato funkce je \"de facto\" volena na základě rotačního principu. \n\nVatikán je teokratická volená monarchie a jediná absolutní monarchie v Evropě. Hlavou státu a monarchou je papež. V současnosti je papežem František, který byl zvolen v roce 2013. Papež je volen oprávněnými kardinály, kteří jsou mladší 80 let, na konkláve. Papež musí být zvolen alespoň dvoutřetinovou většinou hlasů přítomných kardinálů. Nelze jej odvolat, může jedině sám abdikovat. Papež je monarchou Vatikánského státu a zároveň hlavou římskokatolické církve.\n\nSpojené arabské emiráty jsou federativní republikou, de facto jsou ale volenou federativní konstituční monarchií. Jedná se o federaci, skládající se celkem ze 7 emirátů. Formálně může být za panovníka zvolen kdokoli ze sedmi emírů spolku, podle tradice je ovšem prezidentem federace zvolen vždy stávající emír z Abú Dhabí. I když se i přes to jedná jednoznačně o monarchii, titul hlavy státu je prezident. Prezidenta volí federální nejvyšší rada (sestávající z emírů států federace) na pětileté funkční období.\n\nAndorra je od roku 1278 knížectvím a de facto nezávislý stát, formálně se však jednalo o kondominium Francie a Španělska, kde vládu vykonávala dvě spoluknížata - biskup ze Séo de Urgel (Španělsko) společně s francouzskou hlavou státu (králem, později prezidentem). Obě hlavy státu byly v zemi zastoupeny dvěma vikáři. \n\nV roce 1993 byla vydána první andorrská ústava, která vyhlásila i formálně plnou suverenitu země. Francouzský prezident i španělský biskup však stále zůstávají oficiálními hlavami státu a jedná se de o tzv. diarchii (dvě hlavy státu). Jako nevolený panovník je tím pádem francouzský prezident zároveň monarchou. Francouzský prezident jako hlava Andorry je sice zvolen, ale nikoli občany Andorry. Stejně tak biskup ze Séo de Urgel.\n\nKuvajtský emirát není tak přesně volenou monarchií, jde spíše od roku 1991 (kdy byla nastolena konstituční monarchie) o dědičnou monarchii s tím, že nového emíra musí potvrdit parlament (zavedeno do ústavy na pokyn Američanů). Navíc u vlády by se měly střídat dvě větve vládnoucího rodu Al-Sabah, i když v poslední době tomu tak není.\n\nV Saúdské Arábii není královský titul automaticky dědičný způsobem obvyklým ve většině monarchií (z otce na syna) jak je běžné, ale systémem seniorátu, tak že králem se stává vždy nejstarší syn krále Ibn Saúda a panovníkova nástupce také vybírají čelní představitelé královské rodiny. Do smrti bývalého krále Saúda roku 1969 byl zákon o nástupnictví změněn, tak že se trůn dědí z bratra na bratra a ne z otce na syna a v roce 1992 upraven, tak že králem může být pouze syn nebo vnuk Ibn Saúda. Současným králem Saúdské Arábie a hlavou dynastie je od roku 2005 Abdalláh ibn Abd al-Azíz. V Saúdské Arábii tak nejde o volenou monarchii, ale o dědičnou zvláštním systémem seniorátu.\n\nSvazijské království není klasická dědičná monarchie. Král nejmenuje svého nástupce, ale namísto toho, královská rodina rozhodne, která z králových manželek se stane \"Velkou ženou\" a \"Indovukazi\" (Slonice/Královna matka). Syn této \"Velké ženy\", se automaticky stane příštím králem. Nejstarší syn není nikdy jmenován nástupcem, ale získává jiné ceremoniální role ve státu. \n\nSvatá říše římská (později Svatá říše římská národa německého) je zřejmě nejznámější volenou monarchií vůbec. Hlavou Svaté říše římské byl císař resp. zvolený král, který se stal císařem až po korunovaci od papeže. Císaře volil sbor k tomu pověřených osob - kurfiřtů. \n\nPůvodně volila krále všechna říšská knížata. Kolem poloviny 13. století se počet knížat volitelů (nazývaných nyní kurfiřty, něm. \"Kurfürst\") ustálil na sedmi, což v roce 1356 formálně zlistinil císař Karel IV. svojí Zlatou bulou. \n\ntři duchovní:\nčtyři světští: \n\nOd třicetileté války do roku 1806, kdy říše zanikla přibyla kurfiřtství Bavorské a Hanoverské. V roce 1803 ustanovil Napoleon jako kurfiřtství také: Bádensko, Hesensko-Kasselsko, Württembersko, Solnohradské (Salcburské), Velkovévodství Würzburské (pouze v letech 1803-1806), Knížectví Regensburg (pouze v letech 1803-1806)\n\nPo rozpadu Svaté říše římské národa německého v roce 1806 a jejím nahrazení Rýnským spolkem, zanikl jak císařský titul, tak i titul či hodnost kurfiřtů.\n\nPo Svaté říši římské je nejznámější volenou monarchií tzv. Polsko-litevská unie nebo také Republika obou národů existovala mezi lety 1569–1795. Oficiálně uzavřena v 12. srpna v Lublinu (Lublinská unie). Po vymření jagellonské dynastie o polský trůn soupeřilo několik evropských dynastií a panovníků. Roku 1573 byl polským králem zvolen Jindřich z Valois, bratr francouzského panovníka Karla IX. Jindřich musel splnit mnoho stanovených podmínek, mezi nimiž byla zásada zřeknutí se dědičnosti. Ve státním zřízení měla velice silnou pozici šlechta, která prostřednictvím královské rady vykonávala vládu. Polský král se již dle usnesení \"Nihil novi\" z roku 1505 stal prakticky předsedou této rady a nemohl činit významná rozhodnutí bez souhlasu senátu a sněmovních poslanců. Soustátí se tak stávalo monarchií spíše formálně a bylo spíše republikou ve které měl doživotně zvolený vládce titul krále polského a velkoknížete litevského.\n\nRoku 1576 byl zvolen polským králem Štěpán Báthory, který v letech 1579–1582 vedl poměrně úspěšnou válku proti Rusku. Roku 1587 na trůn nastoupil syn švédské královny Kateřiny Zikmund III. Vasa, který musel vést války s opozicí ve vlastní dynastii. Po jeho smrti roku 1632 se na trůn usadil starší syn Vladislav IV. Vasa. V roce 1648 nastoupil na polský trůn Jan Kazimír II. Vasa, bratr zemřelého krále Vladislava. Roku 1669 byl novým polským králem zvolen Michał Korybut Wiśniowiecki, který se orientoval na Habsburky. V roce 1672 vpadli do Polska Turci a to bylo nuceno přistoupit na tvrdé podmínky vítěze. V letech 1674–1696 vládl Polsku profrancouzsky orientovaný Jan III. Sobieski. \n\nV letech 1697–1733 vládl Polsku (s pětiletou přestávkou) August II. Silný z rodu saských Wettinů. Po porážce dánské a ruské armády od švédského krále Karla XII. v tzv „severní válce“ vpadla švédská vojska i do Polska a Augusta II. sesadila. Místo něho vládl v Polsku v letech 1704–1709 Stanislav I. Leszczyński. Po porážce Švédů v bitvě u Poltavy roku 1709 se August II. vrátil zpět na polský trůn, ale nedokázal využít příznivé situace a účastnit se zahraničně-politických jednání ve prospěch Polska. Stejně slabý byl i jeho nástupce August III. Polský. Po jeho smrti nastoupil na trůn v roce 1764 Stanislav Poniatowski, za jehož vlády došlo ke konečnému úpadku Polska, které bylo rozděleno mezi tři sousední velmoci a zaniklo (viz Dělení Polska). poslední léta existence tohoto soustátí bylo změněno státní zřízení a z titulární volební monarchie se stala roku 1791 opět dědičná monarchie.\n\nSamoa byla volenou monarchií v letech 1962-2007, i když v tomto období nebylo v ústavě jasně řečeno zda je země republika nebo monarchie. Země sice nebyla čistě volební monarchií, ale nebyla monarchií dědičnou. Při vyhlášení nezávislosti 1. ledna 1962 vládli dva nejvyšší náčelníci, kteří se stali oficiálními doživotními hlavami státu a kteří tuto funkci zastávali při vyhlášení nezávislosti v roce 1962. Po roce 1963 zůstal jedinou hlavou státu Malietoa Tanumafili II. Po jeho smrti v roce 2007 Samoa přešla na parlamentní republiku a hlava státu je volena na funkční období 5 let.\n\n"}
{"id": "500639", "url": "https://cs.wikipedia.org/wiki?curid=500639", "title": "Avraham Drori", "text": "Avraham Drori\n\nAvraham Rafael Drori (: , rodným jménem Avraham Kozinsky; 23. května 1919 – 20. srpna 1964) byl izraelský politik, který byl v letech 1961 až 1964 poslancem Knesetu za stranu Cherut.\n\nNarodil se v polské Lodži a byl členem mládežnického revizionisticko-sionistického hnutí Betar. Aliju do mandátní Palestiny podnikl v roce 1935 a stal se členem vojenských jednotek Betaru v Samařsku a Galileji. Vstoupil do Irgunu a posléze byl kooptován do Izraelských obranných sil (IOS), z nichž byl později demobilizován v hodnosti majora.\n\nPo odchodu z armády vstoupil do strany Cherut a později se stal jejím generálním sekretářem. Ve volbách do Knesetu v roce 1959 byl na kandidátní listině strany, ale do parlamentu se nedostal, neboť strana nedostala dostatek hlasů. Poslancem se však nakonec stal 21. března 1961, když nahradil zesnulého Šimšona Uničmana. Nově získaný poslanecký mandát obhájil ve volbách, které se konaly téhož roku. V srpnu 1964 však zemřel v úřadu ve věku 45 let. Na jeho místo pak přišel Josef Kremerman.\n\n"}
{"id": "500642", "url": "https://cs.wikipedia.org/wiki?curid=500642", "title": "Shine (album, Edenbridge)", "text": "Shine (album, Edenbridge)\n\nShine je čtvrté album od rakouské kapely Edenbridge.\n\n"}
{"id": "500644", "url": "https://cs.wikipedia.org/wiki?curid=500644", "title": "Moûtiers", "text": "Moûtiers\n\nMoûtiers, v minulosti nazývané Tarentaise, je francouzská obec v departementu Savojsko, regionu Auvergne-Rhône-Alpes, na jihovýchodě Francie.\nSlouží jako přístupový bod do lyžařské oblasti Les Trois Vallées a je zde důležité vlakové nádraží pro vysokorychlostní linky TGV z Lyonu, Paříže, a jiných měst. Město má malé historické centrum s úzkými uličkami, kolem Katedrály Svatého Pierra. Hostilo televizní vysílání zimních olympijských her 1992\n\nMoûtiers se nachází hluboko v údolí Tarentaise mezi Albertville a Bourg-Saint-Maurice. Mnoho populárních francouzských lyžařských středisek se nachází v blízkosti města. Protéká tudy řeka Isère.\n\n\n\n"}
{"id": "500645", "url": "https://cs.wikipedia.org/wiki?curid=500645", "title": "Ewald von Lochow", "text": "Ewald von Lochow\n\nEwald Konstantin Ferdinand Friedrich von Lochow (1. duben, 1855 - 11. duben, 1942) byl vysoce vyznamenaný důstojník německé císařské armády v hodnosti \"General der Infanterie\" (Generál pěchoty) v období první světové války.\n\nMimo jiné byl držitelem mnoha vojenských vyznamenání včetně vysoce ceněného pruského řádu Pour le Mérite s dubovými ratolestmi jímž byl vyznamenán osobně císařem Vilémem II. za výjimečné velení a plánování úspěšných vojenských operací, při nichž se III. armádnímu sboru pod jeho velením podařilo zajmout přes 6000 nepřátelských vojáků, 18 těžkých a 16 lehkých děl. Jeho bratr Erich byl rovněž generálem.\n\nPo prohrané bitvě u Verdunu je kvůli nemoci odvolán z pozice velitele 5. armády a zařazen do rezervy.\n\n\n"}
{"id": "500646", "url": "https://cs.wikipedia.org/wiki?curid=500646", "title": "The Grand Design", "text": "The Grand Design\n\nThe Grand Design je páté album od rakouské kapely Edenbridge.\n\n"}
{"id": "500647", "url": "https://cs.wikipedia.org/wiki?curid=500647", "title": "Bugatti", "text": "Bugatti\n\nBugatti je jediná francouzská firma, která vyrábí luxusní automobily. Byla založena v alsaském Molsheimu v roce 1909. Toto město tehdy patřilo do Německého císařství a jeho říšské země Alsasko-Lotrinsko. Jejím zakladatelem byl italský automobilový konstruktér Ettore Bugatti. Původní výrobna vznikla v někdejší barvírně v Molsheimu. Firma je od roku 1998 ve vlastnictví německého koncernu Volkswagen.\n\nNejdříve sehnal Ettore kapitál na výrobu pěti letadel a deseti automobilů. Jako první vznikl Bugatti Type 13, který vynikl ve velké ceně Francie 1911, kde porazil mnohem silnější vozy. Nakonec se prodalo přes dva tisíce kusů Type 13. Nejúspěšnějším ze závodních modelů byl Bugatti Type 35. Známé byly také Bugatti Type 41 (Royale), Type 57 (Atlantic) a Type 55. Po Ettore Bugattiho smrti v roce 1947 byznys upadal a výroba automobilů skončila v roce 1952. Značka pak zanikla v roce 1963. Ochrannou známku později zakoupila společnost Volkswagen a obnovila výrobu luxusních automobilů.\n\n\n\n\n\n"}
{"id": "500654", "url": "https://cs.wikipedia.org/wiki?curid=500654", "title": "The Chronicles of Eden", "text": "The Chronicles of Eden\n\nThe Chronicles of Eden je kompilační album od rakouské kapely Edenbridge.\n\n\n"}
{"id": "500655", "url": "https://cs.wikipedia.org/wiki?curid=500655", "title": "Operace Varsity", "text": "Operace Varsity\n\nOperace Varsity ( \"Operation Varsity\") byla britsko-americká vzdušná operace, jež se uskutečnila 24. března 1945 v rámci bojů na západní frontě během druhé světové války. Zúčastnilo se jí přes 16 000 výsadkářů a několik tisíc letadel. Jednalo se o největší a zároveň jedinou vzdušnou operaci v historii, která se uskutečnila v průběhu jediného dne a v jedné lokalitě.\n\nVarsity byla součástí operace Plunder, během níž měla britská 21. armádní skupina pod velením polního maršála Bernarda Montgomeryho překročit řeku Rýn a vstoupit do severního Německa. Úkol operace Varsity spočíval ve vysazení jednotek britské 6. výsadkové divize a americké 17. výsadkové divize na východním břehu Rýna, kde měli jejich příslušníci zajistit důležité opěrné body v okolí měst Hamminkeln a Wesel a umožnit tak 21. armádní skupině hladký přechod řeky. I přes drobné nedostatky při vlastní akci byl tento úkol úspěšně splněn.\n\nObě spojenecké divize sice dohromady ztratily asi 2000 mužů, ale jejich příslušníci zajali asi 3000 německých vojáků. Skutečný počet německých obětí není znám.\n\n\n"}
{"id": "500656", "url": "https://cs.wikipedia.org/wiki?curid=500656", "title": "Vyprávěj", "text": "Vyprávěj\n\nVyprávěj je český televizní retroseriál, který se vysílal od 31. srpna 2009 do 14. června 2013 na prvním kanálu České televize. Seriál připravili Filip Bobiňski, Rudolf Merkner a Petr Šizling, a byl vyráběn v koprodukci se společností Dramedy Productions. Děj se odehrává v Československu (později v Česku) a je zasazen do skutečných historických událostí, které ovlivňují příběhy jednotlivých postav. Atmosféru doby autoři navozují ukázkami z dobových Československých filmových týdeníků s původními komentáři, případně novým historizujícím komentářem, který namluvil Vladimír Fišer, popř. dobovou hudbou. Příběh je doprovázen hlasem vypravěče, který projektu propůjčil herec Vojtěch Kotek a poté Matěj Hádek. Seriál se dočkal velkého úspěchu, patří mezi nejúspěšnější počiny České televize a je pravidelně reprízován.\n\nDěj je vyprávěn Honzou Dvořákem, který se snaží zaznamenat dějiny své rodiny, na základě vyprávění svých rodičů a prarodičů. \n\nÚvodní scéna se odehrává v přítomnosti, na svatbě Honzy a Lucie – dcery celoživotního nepřítele Honzova otce Karla – Jardy France. K této svatbě pak děj seriálu postupně opět směřuje.\n\n\"“Pamatuju si z vyprávění, že jejich nepřátelství začalo už na vysoké, v roce 1964...”\"\n\nPříběh začíná v roce 1964. Student fakulty ČVUT Karel Dvořák (Roman Vojtek) se zamiluje do mladší studentky Evy, původem ze Slovenska (Andrea Kerestešová), do které je ovšem také zamilovaný mladý asistent Jarda Franc (Ondřej Veselý). Eva dá přednost Karlovi, což se stane základním kamenem celoživotního nepřátelství obou mužů, které je dále stupňováno všemožnými podrazy a intrikami ze strany Jardy. Eva a Karel mají záhy svatbu, narodí se jim syn Jan (vypravěč příběhu) a stěhují se do společného bytu v Praze. Mezitím Karlovi rodiče Josef (Svatopluk Skopal) a Jana (Veronika Freimanová) Dvořákovi vychovávají Karlovu mladší sestru Zuzanu a prožívají různé etapy manželství. Do děje také zasahuje Karlova babička Běta Dvořáková (Nina Divíšková), antikomunistka a obdivovatelka T. G. Masaryka. Společně s hrdiny seriály prožijeme oslavy 1. máje, události okolo 21. srpna 1968, koupi nového \"embéčka\", nebo Karlův nástup na vojnu, po které si jako vystudovaný inženýr hledá práci. Tu nakonec najde v Metroprojektu, kde se seznámí se svými dvěma velmi přátelskými kolegy, bývalými vojáky – Václavem Horou (Tomáš Töpfer) a Jiřím Krbcem (Martin Sitta) Eva začíná pracovat v Potravinoprojektu, kde jí místo dohodí bývalá spolužačka a nejlepší kamarádka Veronika, v té době již manželka Jardy France. \n\nDruhá řada začíná v roce 1973, Karlova sestra Zuzana Dvořáková dospěla a otěhotní s bývalým Karlovým spolužákem Tondou Sovou (Jaromír Nosek), kterého od dětských let platonicky milovala. Tonda je však trestán půlročním pobytem ve vězení za ,protikomunistické, jednání. Mezitím se jim narodí dcera Majda, po Tondově návratu z vězení mají svatbu, jsou ale pod neustálým drobnohledem Státní bezpečnosti. Do manželství Evy a Karla přichází krize, Eva se sbližuje s Jardou Francem, Karel se zamiluje do kolegyně své matky Jany, mladé a ambiciozní referentky Kamily Ptáčkové. Když se jejich románek provalí, Eva odjíždí domů na Slovensko. \n\nV této řadě se setkáme s dovolenou v DDR, otevřením obchodního domu Kotva, pochodem do Prčic, nebo Chartou 77. \n\nTřetí řada začíná v roce 1977, Karel je na rozcestí mezi dvěma ženami, nakonec se stěhuje ke své milence Kamile, Eva se dává dohromady s Jardou Francem. Společně s ním se stěhuje do vily jeho rodičů, komunistických prominentů. Honzík je tak ve střídavé péči a liší se i názory na jeho výchovu a budoucí směřování. Eva však nakonec zjistí, že život na vysoké noze není nic pro ní, světy Karla a Kamily se také rozcházejí, na harcovnickém táboře v roce 1980 se Karel a Eva sbližují a začínají spolu znovu žít. Honzík nastupuje na střední školu – elektrotechnickou průmyslovku, kde společně s kamarády Rosťou a Kubou prožívají chmelovou brigádu, prodlouženou, nebo svaťák. Eva v roce 1982 s Karlem znovu otěhotní a narodí se jim druhý syn Matěj. V roce 1985 Honzík začíná studovat vysokou školu, opět elektrotechniku na ČVUT, začne být blázen do počítačů, ale také do Lucie. Právě v této době se začne sbližovat a později chodit s Luckou, dcerou Jardy a Veroniky. V roce 1989 společně s ní a strejdou Tondou navštíví demonstraci v rámci tzv. Palachova týdne, kde jsou odvedeni do antonu Veřejné bezpečnosti. Jarda dostane infarkt a Karel, který zvažoval vstup do KSČ, prozře. \n\nV třetí osmdesátkové sérii se mj. objeví Lampionový průvod, dovolená u Máchova jezera, Akce Zet, burza, céčka, události okolo výbuchu Černobylu, MS světa v hokeji 1985, Spartakiáda, nebo Perestrojka. \n\nTypy tehdejších veksláků a podvodníčků jsou vykresleny skrze postavy Slaňocha (Martin Zounar) a Kohoutka (Jan Budař)\n\nLucka začne snít o kariéře modelky. I přes počáteční neshody s Honzou se přihlásí do soutěže Miss, kde uspěje a tak se její sny pomalu začínají stávat skutečností. Při jedné z demonstrací Tondu zavřou do vězení. Jardu propustí po infarktu z nemocnice a se svojí novou ženou a malinkým synkem začínají bydlet. Po Sametové revoluci jsou postupně propouštěni všichni z Komunistické strany Československa a Karel se stává novým šéfem oddělení. Je rok 1990, Honza se stane členem Občanského fóra a babi se setkává s Václavem Havlem. Lucka se rozhodne jet na měsíc do Itálie pracovat jako modelka, což mezi ní a Honzou vyvolá hádku a Lucka se s ním přestane bavit. Jana a Josef odchází do důchodu. Tondu propouští z vězení a Václav Havel je zvolen prezidentem České a Slovenské Federativní Republiky. Honza začne vztah se spolužačkou Andreou. Lucka se vrací k Honzovi a chce s ním zase chodit. Babi Běta na chalupě umře a nestihne svobodně odvolit, na což čekala 40 let. Během této události se zase spřátelí Karel a Tonda. Honza, který získává titul Inženýr se nakonec s Lucií definitivně rozejde. Jarda založí firmu Triglia, která ovšem po roce přestává dosahovat úspěchu. Karel se se svými kolegy také rozhodne založit firmu. Iveta (spolupracovnice Jany) spolu s manželem Radkem odchází do důchodu a Iveta zakládá cestovní kancelář Iveta Tour, ve které začne pracovat i Jana. Jarda se se svojí ženou, malým synem a novorozencem přestěhuje do vilky, kde potká bývalého kamaráda se kterým začne spolupracovat a úplně přemění Trigliu. Také se seznámí se svojí sekretářkou se kterou si začne románek. Mezitím, už v roce 1992, se pomalu začíná mluvit o rozdělení České a Slovenské Federativní republiky a jsou zveřejněny seznamy všech členů StB, mezi kterými je i Karlův kolega Jiří Krbec. Karel se s Václavem Horou (druhý Karlův kolega) vydávají na jeho chalupu, kde by aktuálně měl být a chtějí si s ním o tom promluvit, ale místo toho ho najdou oběšeného ve stodole. Jarda se rozejde s Martinkou, se kterou měl dvě děti a začne bydlet se svou sekretářkou Naďou. Honzova holka Andrea se odstěhuje do zahraničí, takže se s ní rozejde. V roce 1994 Lucka Dvořákova zatím otěhotní s Karlovým mladým kolegou, ale kvůli jeho povaze se s ním hned rozejde. Majda nastupuje jako zdravotní sestra do nemocnice, kde si začne vztah s doktorem. Eva si otevře Butik a Honza se začne znovu sbližovat s Luckou. V roce 1996 Jardova tátu srazí kamión a zemře.\n\n\nKvůli skokům v plynutí děje byl věk postav zobrazen pomocí výměny herců.\n\nTento seriál také pomohl mnoha hercům a herečkám ke zviditelnění, jako např. Elišce Zbrankové (Lucka Francová), Ondřeji Veselému (Jarda Franc), Milanu Peroutkovi nebo Andree Novákové (malá Zuzana Dvořáková).\n\n\nRodina Dvořákova – příbuzní\nRodina Francova – příbuzní\nOstatní \n\nV epizodních rolích se objevili herci jako – Ladislav Trojan, Bronislav Poloczek, Norbert Lichý, Jana Altmannová, Tatiana Vilhelmová, Jiří Menzel, Ester Kočičková, Vladimír Brabec, Alexander Hemala, Petr Oliva a další\n\nKompletní rozdělení přeobsazovaných rolí\n\nŠtěpán Tesáček, Jakub Pozler, Oliver Sieber – 1. řada\n\nMarián Mikš – 2. řada\n\nZdeněk Piškula, Jiří Novák – 3. řada\n\nBraňo Holíček – 3.–5. řada\n\nMatěj Hádek – 5. řada\n\nDominika Viktorová – 2. řada\n\nAdéla Kunzová, Eliška Zbranková – 3. řada\n\nEliška Křenková – 4.–5. řada\n\nLucie Štěpánková – 5. řada\n\nJakub Stádník, Richard Zevel – 3. řada\n\nDavid Gránský – 3.–4. řada\n\nJakub Hubert, Robin Sobek – 5. řada\n\nJakub Sehnalík – 3. řada\n\nFilip Antonio – 4.–5. řada\n\nŠtěpán Krtička, Štěpán Benoni – 5.řada\nAndrea Nováková – 1. řada\n\nHana Vagnerová – 1.–5. řada\n\nKateřina Císařovská, Anastázie Chocholatá – 3. řada\n\nLucie Šteflová – 4.–5. řada\n\nJáchym Kovář – Osudy\n\nMartin Kraus – 4.–5. řada\nJordan Haj – 3.–4. řada\n\nTomáš Novotný – 5. řada\n\nMichal Necpál – 3.–4. řada\n\nPavol Smolárik – 5. řada\nFrantišek Smirous\n\nMatěj Švehla – 4. řada\n\nV seriálu bývají vkomponovány dobové ukázky z československých filmových týdeníků a televizních pořadů. Současný hlasatel Českého rozhlasu Pavel Kudrna v této souvislosti připomenul, že v seriálu se objevila mj. zhruba čtyřsekundová ukázka z pořadu Písničky z obrazovky, který tehdy moderoval, a za tuto archivní ukázku dostal dodatečný honorář 52 Kč, což ho zařadilo (v přepočtu na natáčecí den) mezi nejlépe placené televizní herce.\n\nV letech 2009 až 2013 bylo odvysíláno 5 řad seriálu o 106 dílech, mapujících období do roku 1964 do 2005, a série \"Osudy\", jejíž devět dílů se zaměřuje na vedlejší postavy. Seriál byl zakončen pátou řadou v roce 2013. Již od začátku měl seriál naplánováno natočit přes sto dílů.\n\nPři reprízách seriálu byly jednotlivé díly bonusové série Osudy vysílány průběžně během druhé a třetí řady podle toho, v jakém roce se díly odehrávají, a celá série Osudy tak nebyla vysílána po skončení třetí řady jako při premiérovém uvedení.\n\n"}
{"id": "500657", "url": "https://cs.wikipedia.org/wiki?curid=500657", "title": "Rodinné právo", "text": "Rodinné právo\n\nRodinné právo lze vymezit jako soubor právních norem upravujících osobní a majetkové vztahy mezi členy rodiny. Pojem rodiny je v právních předpisech jen zřídkakdy definován, v českém právním řádu definován není. Pramenem českého (resp. do roku 1992 československého) rodinného práva byl v letech 1964 až 2013 zákon č. 94/1963 Sb., zákon o rodině. S účinností od 1. ledna 2014 bylo rodinné právo v souvislosti s rekodifikací českého soukromého práva zahrnuto do části druhé zákona č. 89/2012 Sb., občanský zákoník.\n\nRodinné právo je právním odvětvím tradičně řazeným mezi soukromé právo. Historicky se vyvinulo vydělením z obecného práva soukromého, tedy z práva občanského. Liší se především užším předmětem právní úpravy a jinou metodou právní regulace. Na rozdíl od občanského práva je možné vymezit rodinné právo jako souhrn právních norem upravujících vztahy výrazně osobní povahy a s nimi spojené vztahy majetkové.\n\nPřes bytostně soukromou povahu rodinného práva se tomuto odvětví nevyhnula stále silnější intervence veřejné moci motivovaná potřebou ochrany dítěte. Proto začalo být rodinné právo především částí německé právní školy řazeno mezi veřejné právo. Na rozdíl od práva občanského, v němž bylo možné v českém prostředí sledovat po pádu komunistické totality purizaci práva spočívající v odstraňování valné části veřejnoprávních tendencí oslabujících smluvní volnost, lze předpokládat, že rodinné právo si výrazné zapojení veřejné moci zachová i nadále, což mu propůjčuje specifické postavení soukromoprávního odvětví s přinejmenším neopominutelnou ingerencí práva veřejného.\n\n\nManželství je trvalé společenství ženy a muže založené zákonným způsobem, jehož hlavním cílem je založení rodiny, řádná výchova dětí a vzájemná podpora a pomoc (). Uzavírá se svobodným a úplným souhlasným prohlášením muže a ženy, že spolu vstupují do manželství. Prohlášení se děje veřejně, slavnostní formou za účasti dvou svědků. Před uzavřením manželství by měli být partneři obeznámeni se svým zdravotním stavem a dohodnuti o uspořádání bydlení a hmotného zajištění, a zda budou používat společné příjmení.\n\nManželství se uzavírá sňatkem, a to buď občanským před starostou, místostarostou nebo pověřeným členem zastupitelstva obce, nebo církevním před registrovanou církví. V cizině lze sňatek uzavřít před českým zastupitelským úřadem.\n\nOba manželé mají stejná práva a povinnosti. Jsou povinni vzájemnou úctou, žít spolu, být si věrni, vzájemně respektovat svoji důstojnost, podporovat se, udržovat zdravé rodinné společenství a společně pečovat o děti (). O záležitostech rodiny rozhodují společně. Pečují společně o dítě, mají vyživovací povinnost. Poskytování peněžních prostředků na náklady domácnosti může být vyváženo osobní péčí o dítě nebo domácnost. Manželé se mohou v běžných záležitostech vzájemně zastupovat (). Majetkové vztahy jsou řešeny v rámci společného jmění manželů.\n\nManželství zaniká smrtí, prohlášením za mrtvého (pokud je partner déle než rok nezvěstný) nebo rozvodem, příp. změnou pohlaví ().\n\nRodičovská odpovědnost je souhrn práv a povinností při péči o dítě, která zahrnuje péči o jeho zdraví, tělesný, citový, rozumový a mravní vývoj, zastupování dítěte a správa jeho majetku. Náleží oběma rodičům bez výjimky, nekončí tedy rozvodem. Ve výjimečných případech může být rozhodnutím soudu rodičovská odpovědnost pozastavena, omezena či úplně odebrána.\n\nJedná se o povinnost rodiče vůči dítěti, ten je povinen přispívat na výživu a životní úroveň dítěte. Vyživovací povinnost platí také mezi manžely navzájem a recipročně, tj. děti mají vyživovací povinnost vůči rodičům, pokud to oni potřebují.\n\nPředci a potomci mají vzájemnou vyživovací povinnost. Vyživovací povinnost rodičů vůči dítěti předchází vyživovací povinnosti prarodičů a dalších předků vůči dítěti. Nejedná-li se o poměr rodičů a dítěte, předchází vyživovací povinnost potomků vyživovací povinnosti předků ().\n\nPokud osoba výživou povinná při řízení o vyživovací povinnosti neprokáže řádně své příjmy pro zhodnocení majetkových poměrů a neumožní soudu zjistit ani další skutečnosti pro rozhodnutí zpřístupněním údajů, platí, že průměrný měsíční příjem této osoby činí pětadvacetinásobek částky životního minima jedince ().\n\nPokud soud rozhoduje o vyživovací povinnosti a zároveň tomu dovolují majetkové poměry osoby s vyživovací povinností, podle zákona § 917 lze za odůvodněné potřeby dítěte považovat i tvorbu úspor a poskytnuté výživné přechází do vlastnictví dítěte ().\n\nPokud probíhá řízení o vyživovací povinnost rodiče k dítěti, soud může ve speciálních případech stanovit, aby osoba výživou povinná zaplatila zálohu na výživné splatné v budoucnu. Složená záloha je považovaná za majetek povinného, poskytnuté výživné ale postupně přechází do vlastnictví dítěte ().\n\nZákon též stanoví, že pokud rodiče nezletilého dítěte žijí odděleně nebo jeden z nich neplní svou vyživovací povinnost k dítěti, soud postupuje obdobně, stejně tak pokud se rodiče nedohodli na podmínkách péče o dítě a jeho vyživování ().\n\nPráva a povinnosti dětí vychází ze zákona a mezinárodních smluv. Dítě má právo na život a jméno, nebýt odděleni od rodičů, právo na vlastní názor a svobodu projevu. Dítě má právo být živeno (dokud se není schopno samo uživit), soukromí a také na ochranu cti a pověsti. Naopak má povinnost ctít a respektovat rodiče, pomáhat dle svých schopností, přispívat na úhrady rodiny (pokud je výdělečně činné) a přispívat rodičům na jejich životní úroveň ve stáří.\n\nNáhradní výchova a péče o děti se dělí na dva typy: \"ústavní\" (dětské domovy a kojenecké ústavy), \"rodinná\" (osvojení, pěstounská péče, poručenství a opatrovnictví). Náhradní rodinná péče usiluje o to, aby dítě bylo vychováváno v prostředí co nejvíce podobnému běžné rodině:\n\nNesezdané soužití není přímo upraveno v zákoně o rodině a právní následky se vyvozují z jednotlivých ustanovení občanského zákoníku k domácnosti či spolužijícím osobám, ze zákona o rodině k rodičovským vztahům a výživnému, z práva sociálního zabezpečení k některým dávkám apod.\n\nRegistrované partnerství je právní institut upravující soužití stejnopohlavních párů; rovněž nebyl upraven zákonem o rodině ani následně novým občanským zákoníkem, svojí povahou však spadá do rodinného práva a řadou jednotlivých ustanovení do něj zasahuje.\n\n\n"}
{"id": "500658", "url": "https://cs.wikipedia.org/wiki?curid=500658", "title": "Prozatímní státní rada", "text": "Prozatímní státní rada\n\nProzatímní státní rada (: , \"Mo'ecet ha-medina ha-zmanit\") byl dočasný zákonodárný sbor, který existoval v období krátce před založením Izraele v květnu 1948 až do prvních parlamentních voleb v lednu 1949. Navazoval na předchozí parlamentní sbor Asifat ha-nivcharim existující v letech 1920–1949.\n\nTento zákonodárný sbor vznikl původně 12. dubna 1948 pod názvem Mo'ecet ha-am (hebrejsky: , doslova „Rada lidu“ nebo „Národní rada“). Stalo se tak v rámci příprav na vyhlášení nezávislosti, které proběhlo zhruba o měsíc později. Rada měla 37 členů zastupující všechny části židovského politického spektra, od revizionistů až po komunisty. Zároveň k radě existovalo ještě zvláštní třináctičlenné těleso, \"Minhelet ha-am\", které bylo zárodečnou vládou (kabinetem), jehož členové byli zároveň i členy \"Mo'ecet ha-am\".\n\nDne 14. května 1948 ve 13.50 se \"Mo'ecet ha-am\" sešla v budově Židovského národního fondu v Tel Avivu, aby hlasovala o textu deklarace nezávislosti. Navzdory neshodám nad některými tématy, jako jsou hranice a náboženství, byla deklarace jednomyslně schválena a setkání skončilo v 15.00, tedy hodinu před tím, než měla být deklarace vyhlášena. Pod deklaraci se pak podepsalo všech 37 členů.\n\nPo vyhlášení nezávislosti byl orgán přejmenován na Prozatímní státní radu. Její poslední zasedání se konalo 3. února 1949.\n\nPrezidentem Státní rady se stal Chajim Weizmann, který se tak \"de facto\" stal hlavou státu až do února 1949, kdy byl zvolen prezidentem Izraele.\n\n"}
{"id": "500659", "url": "https://cs.wikipedia.org/wiki?curid=500659", "title": "Ružínsky viadukt", "text": "Ružínsky viadukt\n\nRužínsky viadukt je železniční most na trati Žilina - Košice v okrese Gelnica nedaleko Margecan na východním Slovensku.\n\nViadukt byl postaven v letech 1952 až 1955, je dlouhý 280 metrů a vede přes přehradu Ružín nedaleko její hráze. S výškou čtyřicet metrů nad vodní hladinou se jedná o nejvyšší železniční most na Slovensku. Viadukt byl vybudován v rámci tzv. \"Tratě Družby\" spojující Čiernu nad Tisov s Žilinou. Trať na něm je dvoukolejná, elektrifikovaná. Traťově leží viadukt mezi stanicí Malá Lodina a zastávkou Ružín, která se nachází hned za mostem. Nedaleko mostu se nachází také Ružínský tunel a výhybna Ružín.\n\n\n"}
{"id": "500667", "url": "https://cs.wikipedia.org/wiki?curid=500667", "title": "Nachšonim", "text": "Nachšonim\n\nNachšonim ( נַחְשׁוֹנִים, doslova „\"Odvážlivci/Průkopníci\"“, v oficiálním přepisu do angličtiny Nahshonim) je vesnice typu kibuc v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 85 metrů na pomezí hustě osídlené a zemědělsky intenzivně využívané pobřežní nížiny, respektive jižního okraje Šaronské planiny, a kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu\n\nObec se nachází 17 kilometrů od břehu Středozemního moře, cca 17 kilometrů východně od centra Tel Avivu a cca 83 kilometrů jižně od centra Haify. Leží na východním okraji silně urbanizovaného území aglomerace Tel Avivu. Nachšonim obývají Židé, přičemž osídlení v tomto regionu je etnicky převážně židovské. 3 kilometry severním směrem odtud leží město Roš ha-Ajin, 1 kilometr na jih město El'ad. Dál na východ leží řídce zalidněné kopcovité oblasti na úpatí Samařska.\n\nNachšonim je na dopravní síť napojen pomocí lokální silnice číslo 444. Západně od kibucu probíhá paralelně s ní severojižním směrem také dálnice číslo 6.\n\nNachšonim byl založen v roce 1949. Jeho zakladateli byla skupina egyptských imigrantů a několika rodilých Izraelců. Šlo o Židy napojené na mládežnickou organizaci ha-Šomer ha-Ca'ir, kteří od roku 1945 pobývali v kibucu Ejn ha-Šofet a také v osadách Kfar Menachem, Dan a Tel Amal. K usazení v dnešní lokalitě přikročili 13. srpna 1949.\n\nSprávní území kibucu dosahuje 3000 dunamů (3 kilometry čtvereční). Místní ekonomika je založena na zemědělství, funguje tu i průmysl. Kibuc je znám pro svůj zábavní park.\n\nDříve se této lokalitě říkalo Migdal Cadik (מגדל צדק). Do roku 1948 stávala 2 kilometry severně od nynějšího kibucu, na jižním okraji dnešního města Roš ha-Ajin arabská vesnice. Jmenovala se Madždal Džaba. Navazovala na starší osídlení. Římané ji nazývali \"Aphekou Pyrgos\", křižáci \"Casal Mirable\". V roce 1931 v ní žilo 966 lidí v 227 domech. Stála tu mešita a základní chlapecká škola. Počátkem války za nezávislost v červenci 1948 ji ovládly izraelské síly a arabské osídlení tu skončilo. Zástavba vesnice pak byla téměř zcela zbořena. S výjimkou velkého paláce rodiny al-Radžan. Mezi lokací této zaniklé arabské vesnice a kibucem Nachšonim se rozkládá velký lom na kámen.\n\n\nPodle údajů z roku 2014 tvořili naprostou většinu obyvatel v Nachšonim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 330 lidí. Během roku 2014 populace stoupla o 0,6 %.\n\n\n"}
{"id": "500670", "url": "https://cs.wikipedia.org/wiki?curid=500670", "title": "Mokša (jazyk)", "text": "Mokša (jazyk)\n\nJazyk mokša ( , )\npatří do finsko-volžské větve\nuralské jazykové rodiny. Nejblíže příbuzným jazykem je\njazyk erzja, se kterým tvoří skupinu mordvinských jazyků.\nZ morfologického hlediska se jedná o aglutinační jazyk.\n\nJazykem mokša mluví okolo 500 000 lidí. Nejvíce mluvčích se nachází\nv západní části Mordvinské republiky, ve které je také jedním\nze tří úředních jazyků (dalšími jsou ruština a jazyk erzja). Dále se mokšanštinou\nmluví především v Baškortostánu, Tatarstánu, Penzenské oblasti,\nSamarské oblasti a Orenburské oblasti.\n\nMimo tuto evropskou část Ruské federace jsou menšiny mluvčích\nv Arménii, Austrálii a USA.\n\nExistují tři hlavní dialekty tohoto jazyka - centrální, západní a jihovýchodní.\n\nPrvní souvislý text v jazyce mokša se objevil na konci 18. stol. V té době neexistoval\njednotný spisovný jazyk. Byly vydány tiskoviny, které se zapisovaly různými dialekty.\nV roce 1892 byl vydán první mokšanský slabikář. V 30. letech 20. stol.\nse jediným spisovným jazykem stal centrální dialekt. V současném spisovném\njazyce jsou přítomny i některé zvláštnosti ostatních nářečí. Mezi významné\nspisovatele mokšanské literatury patří Zachar Dorofeev (Захар Дорофеев),\nMichal Bezborodov (Михаил Безбородов), Timofej Kirdjaškin (Тимофей Кирдяшкин)\na Maksim Beban (Максим Бебан).\n\nV současné době se v jazyce mokša vyučuje na některých středních školách.\nJazyk je možné studovat na filologických fakultách Mordvinské státní univerzity\na Mordvinského státního pedagogického institutu. Institut také vydává\nliterárně-umělecký časopis \"Мокша\" (Mokša), časopis pro děti \"Якстерь тяштеня\" (Červená hvězdička)\na noviny \"Мокшень правда\" (Mokšanská pravda). V jazyce mokša\nje také vysílán rozhlas a uvádějí se některé televizní pořady.\n\nMokšanský jazyk používá k zápisu cyrilici bez přidaných znaků.\nMokšanština obsahuje více hlásek, než je písmen v abecedě. Proto k vyjádření některých\nsouhlásek užívá spřežky. Některé samohlásky se také zapisují různými písmeny. Například\nsamohlásky <nowiki>[</nowiki>æ<nowiki>]</nowiki>\na <nowiki>[</nowiki>ə<nowiki>]</nowiki> se zapisuje pomocí písmen Э, O, E, Я.\nPsaný jazyk tedy neodpovídá přesně výslovnosti.\n\nJazyk mokša obsahuje 7 samohlásek. Předopatrové\n<nowiki>[</nowiki>æ<nowiki>]</nowiki>,\n<nowiki>[</nowiki>e<nowiki>]</nowiki>,\n<nowiki>[</nowiki>i<nowiki>]</nowiki>,\nstřední <nowiki>[</nowiki>a<nowiki>]</nowiki>, <nowiki>[</nowiki>ə<nowiki>]</nowiki>,\nzadopatrové <nowiki>[</nowiki>o<nowiki>]</nowiki>,\n<nowiki>[</nowiki>u<nowiki>]</nowiki>.\nNa rozdíl od příbuzného erzjanského jazyka byla zachována hláska <nowiki>[</nowiki>æ<nowiki>]</nowiki>\na také se objevila nová redukovaná samohláska <nowiki>[</nowiki>ə<nowiki>]</nowiki>.\nSamohlásky v přízvučných slabikách se vyslovují výrazně, v nepřízvučných méně výrazně\nnebo redukovaně.\nNa souhlásky je jazyk mokša jedním z nejbohatších mezi všemi uralskými jazyky.\nObsahuje 33 souhlásek, z nichž 20 tvoří deset párů tvrdých - měkkých souhlásek.\nZvláštností je pět neznělých sonor [lch], [l'ch], [rch], [r'ch] a [jch],\nkteré se zapisují pomocí spřežek \"лх\", \"льх\", \"рх\", \"рьх\" a \"йх\",\na palatální frikativa [ç],\nkterá není v písmu rozlišena.\n\nPřízvuk je v jazyce mokša zpravidla na první slabice. Pokud však je v první slabice И nebo У\na v druhé samohláska [] nebo [], přechází přízvuk na druhou slabiku. Například (přízvuk je vyznačen čárkou):\n\"сúмомс\" (pít), \"симáн\" (já piji), \"симáт\" (ty piješ).\n\nStarobylá ugrofinská samohlásková harmonie se nezachovala.\n\nJazyk mokša má velmi silný aglutinační charakter. Existují pouze přípony a koncovky,\nnaopak neexistují žádné předpony. Podstatná jména lze rozložit na kmen - přípona čísla\n- posesivní přípona - pádová koncovka, slovesa na kmen - přípona způsobu - přípona času\n- koncovka osoby a čísla. V jazyce se nerozlišuje mluvnický rod, ani u zájmen 3. osoby\n(\"сон\" / \"son\" značí on, ona, ono).\n\nPodstatná jména se ohýbají podle čísla a pádu. Také k nim lze připojit posesivní přípony.\nMožné číslo se tvoří pomocí přípon \"-т\", \"-ть\" / \"-t\", \"-t<nowiki>'</nowiki>\".\nDruhá přípona (\"-ть\") se používá po měkkých souhláskách.\n\nZvláštností mokšanského jazyka je dvojí skloňování. Existuje skloňování\nneurčité a skloňování ukazovací (určité). Tvary neurčitého a ukazovacího\nskloňování mají funkci podobnou jako neurčitý a určitý člen některých indoevropských jazyků,\njako je třeba angličtina. Pádový systém v neurčitém skloňování se\nskládá ze 13 pádů.\nUkazovacím skloňováním se vyjadřují určité (neobecné) osoby nebo předměty.\nNa rozdíl od erzjanského jazyka, ukazovací skloňování v mokšanském jazyce\nobsahuje 3 pády - nominativ, genitiv a dativ.\n\n\nPosesivní přípony v jazyce mokša tvoří systém přípon, pomocí kterých se vyjadřuje\npříslušnost jednoho nebo více předmětů k jedné či více osobám.\nPřídavná jména si v mokšanském jazyce zachovala starobylou zvláštnost - v přívlastku\nse neshodují s podstatným jménem, které rozvíjí.\n\nStupňování přídavných jmen se tvoří analyticky pomocí samostatných slov -\n2. stupeň přídavných jmen se tvoří pomocí slova \"сяда\" / \"sjada\",\n3. stupeň pomocí slov \"инь\" / \"in<nowiki>'</nowiki>\", \"сембода\" / \"semboda\".\n\nČasování sloves v mokšanském jazyce se vyznačuje velkou složitostí a mnohotvárností.\nExistuje v něm sedm slovesných způsobů, tři slovesné časy\n- přítomný, I. minulý a II. minulý. V mokšanském jazyce neexistuje budoucí čas.\nBudoucnost se vyjadřuje přítomným časem. Zvláštností jazyka jsou\ndva druhy časování - předmětný a bezpředmětný.\nSlovesné způsoby se tvoří\nsynteticky pomocí přípon. Ty se připojují ke kmeni slovesa.\n\nUžívá se v případě, kdy sloveso k sobě neváže přímý předmět.\nKoncovky osoby a čísla se váží ke slovesu.\nU předmětného časování koncovky sloves ukazují nejen na osobu a číslo\npodmětu, ale také předmětu. Díky tomuto existuje šest řad koncovek,\nkteré se liší osobou a číslem předmětu, po šesti koncovkách. Dohromady tedy\n36 slovesných koncovek.\nZápor se v přítomném a II. minulém čase tvoří pomocí záporové částice \"аф\" / \"af\",\nkterá se neohýbá.\nV I. minulém čase se místo záporové částice užívá záporové sloveso \"изе\" / \"ize\",\nkteré se časuje. Významové sloveso je v infinitivu.\n\nV jiných slovesných způsobech jsou odlišné tvary záporu.\n\n"}
{"id": "500672", "url": "https://cs.wikipedia.org/wiki?curid=500672", "title": "Seznam železničních tratí na Slovensku", "text": "Seznam železničních tratí na Slovensku\n\nSeznam železničních tratí na Slovensku řazený dle čísla tratě rozdělený na tratě normálněrozchodné a širokorozchodné, lanové a pozemní dráhy a muzejní a historické tratě.\n\n\n\n\n\n\n\n"}
{"id": "500694", "url": "https://cs.wikipedia.org/wiki?curid=500694", "title": "Agatha (film)", "text": "Agatha (film)\n\nAgatha (1979) je filmové drama Michaela Apteda s Vanessou Redgraveovou, Dustinem Hoffmanem a Timothy Daltonem v hlavních rolích. Vypráví o známé spisovatelce detektivních románů Agatě Christie a jejím stále nevyřešeném zmizení na dvanáct dní v roce 1926.\n\nAgathu (Vanessa Redgrave) seznámí její manžel Archie Christie (Timothy Dalton) s tím, že má milostný poměr a žádá ji o rozvod. Agatha ale s rozvodem nesouhlasí a zmizí. To vyvolá ohlas ve společnosti a je po ní zahájeno policejní pátrání, které ale Archie nabourává, neboť je přesvědčen, že se jeho ženě nic nestalo. Ta zatím dojede do hotelu Harrogate, kde se zapíše pod jménem milenky svého manžela, navštěvuje lázně a plánuje pomstu. Zde ji ale vysleduje americký novinář Wally Stanton (Dustin Hoffman), který je do ní zamilovaný, a na poslední chvíli zmaří její plán – zachrání ji před sebevraždou v elektrickém křesle, které je se slabým proudem v lázních využívané k léčebným kúrám.\n\n"}
{"id": "500695", "url": "https://cs.wikipedia.org/wiki?curid=500695", "title": "Agatha", "text": "Agatha\n\nAgatha je:\n\n"}
{"id": "500697", "url": "https://cs.wikipedia.org/wiki?curid=500697", "title": "Karel Hůla", "text": "Karel Hůla\n\nKapitán Karel Hůla (* 1. března 1967, Plzeň) je český hasič a záchranář.\n\nRodák z obce Horní Lukavice (Plzeň-jih).\nPůvodně zaměstnán ve Škodě Plzeň, kde pracoval do roku 1992. Poté nastoupil k Okresní správě Sboru požární ochrany Plzeň-jih jako hasič. \n\nV roce 1995 dokončil středoškolské studium v oboru \"Požární technika a prevence\". Od roku 1994 vykonává funkci instruktora lezecké skupiny na požární stanici Přeštice Okresní správy Sboru požární ochrany Plzeň-jih. Od roku 1997 velitel družstva na požární stanici Přeštice a v roce 2004–2005 na požární stanici Plzeň – Košutka. Od 1.1.2007 vykonává funkci velitele čety na požární stanici Přeštice HZS Plzeňského kraje.\n\n2001-hlavní instruktor lezeckých skupin Hasičského záchranného sboru Plzeňského kraje. Od téhož roku člen \"\"Komise pro práce ve výškách a nad volnou hloubkou Generálního ředitelství Hasičského záchranného sboru ČR.\" Od roku 2002 pověřen funkcí – letecký examinátor Hasičského záchranného sboru CR.\n\nPři povodních v roce 2002 velel skupině leteckých záchranářů Hasičského záchranného sboru ČR a společně s Letkou Letecké pátrací a záchranné služby Plzeň-Líně přispěl pomocí vrtulníku W 3 A Sokol k záchraně 62 osob z postižených oblastí.\n\nNositel státního vyznamenání \"Za hrdinství\", 2x medailí HZS ČR \"Za statečnost\", medailí HZS ČR \"Za věrnost III.st.\" medailí HZS ČR \"Za věrnost II.st.\"a medaile \"Za zásluhy\" Svazu letců ČR a Nositel \"Zlatého záchranářského kříže\" za rok 2006 a 2012\n\n2011–2014 vykonával funkci místostarosty v obci Horní Lukavice.\n"}
{"id": "500698", "url": "https://cs.wikipedia.org/wiki?curid=500698", "title": "S/2003 J 12", "text": "S/2003 J 12\n\nS/2003 J 12 je označení jednoho z přirozených satelitů planety Jupiter, a jedná se o nejmenší známý měsíc sluneční soustavy. Byl objeven v roce 2003 skupinou astronomů z Havajské univerzity vedených Scottem S. Sheppardem.\n\nS/2003 J 12 má přibližný průměr 1 km a Jupiter oběhne ve vzdálenosti 17,883 Gm jednou za 489,7 dní, s inklinací 143° k ekliptice (i rovníku Jupiteru), má retrográdní směr s excentricitou 0,4920.\n\nZ vnějších nepravidelných Jupiterových měsíců patří k těm nejblíže položeným samotné planetě, přičemž nepatří do žádné skupiny (rodiny).\n\n"}
{"id": "500699", "url": "https://cs.wikipedia.org/wiki?curid=500699", "title": "Dia (měsíc)", "text": "Dia (měsíc)\n\nDia (též Jupiter LIII) je jedním z přirozených nepravidelných satelitů planety Jupiter. Byl objeven v roce 2000 skupinou astronomů z Havajské univerzity vedených Scottem S. Sheppardem.\n\nPo objevu byl provizně pojmenován jako S/2000 J 11 a 7. března 2015 pojmenován po Dia, dceři Deioneuse a manželce Ixiona. Má v průměru asi 4 km, Jupiter oběhne ve vzdálenosti 12,1 Gm (mil. km) každých 274 dní, s inklinací 28° (k Jupiterovu rovníku) a excentricitou 0,21. Tento měsíc byl zařazen do rodiny Himalia.\n\n"}
{"id": "500700", "url": "https://cs.wikipedia.org/wiki?curid=500700", "title": "S/2003 J 3", "text": "S/2003 J 3\n\nS/2003 J 3 je retrográdní přirozený satelit planety Jupiter. Byl objeven v roce 2003 skupinou astronomů z Havajské univerzity vedených Scottem S. Sheppardem.\n\nS/2003 J 3 má v průměru asi ~2 km, jeho průměrná vzdálenost od Jupiterú činí 19,622 Mm, oběhne jej každých 561,5 dnů, s inklinací 146° k ekliptice (146° k Jupiterovu rovníku) a excentricitou 0,2507. S/2003 J 3 patří do rodiny Ananke.\n\n"}
{"id": "500701", "url": "https://cs.wikipedia.org/wiki?curid=500701", "title": "S/2003 J 18", "text": "S/2003 J 18\n\nS/2003 J 18 je jedním z přirozených satelitů planety Jupiter. Byl objeven v roce 2003 skupinou astronomů vedených Brettou J. Gladmanovou.\n\nS/2003 J 18 má v průměru asi ~2 km, jeho průměrná vzdálenost od Jupitera činí 19,813 Mm, oběhne jej každých 569,7 dnů, s inklinací 147° k ekliptice (149° k Jupiterovu rovníku) a excentricitou 0,1570. S/2003 J 18 patří do rodiny Ananke.\n\n"}
{"id": "500702", "url": "https://cs.wikipedia.org/wiki?curid=500702", "title": "S/2003 J 16", "text": "S/2003 J 16\n\nS/2003 J 16 je přirozeným satelitem planety Jupiter. Objeven byl v roce 2003 skupinou astronomů vedenou Brettou J. Gladmanovou.\n\nS/2003 J 16 má v průměru ~2 km, jeho oběžná dráha kolem Jupiteru se nahází ve vzdálenosti 20,744 Gm, oběhne jej jednou za 610,3 dnů, s inklinací 151° k ekliptice (149° k rovníku Jupiteru). Má retrográdní směr s excentricitou 0,3185. Patří do rodiny Ananke.\n\n"}
{"id": "500703", "url": "https://cs.wikipedia.org/wiki?curid=500703", "title": "S/2003 J 15", "text": "S/2003 J 15\n\nS/2003 J 15 je retrográdní nepravidelný přirozený satelit planety Jupiter. Byl objeven v roce 2003 skupinou astronomů z Havajské univerzity vedených Scottem S. Sheppardem.\n\nS/2003 J 15 má v průměru asi ~2 km, jeho průměrná vzdálenost od Jupitera činí 22,721 Mm, oběhne jej každých 699,6 dnů, s inklinací 142° k ekliptice (142° k Jupiterovu rovníku) a excentricitou 0,0932. S/2003 J 15 patří do rodiny Ananke.\n\n"}
{"id": "500704", "url": "https://cs.wikipedia.org/wiki?curid=500704", "title": "S/2003 J 9", "text": "S/2003 J 9\n\nS/2003 J 9 je retrográdní nepravidelný přirozený satelit Jupiteru. Byl objeven v roce 2003 skupinou astronomů z Havajské univerzity vedených Scottem S. Sheppardem.\n\nS/2003 J 9 má v průměru asi ~1 km, jeho průměrná vzdálenost od Jupitera činí 23,858 Gm, oběhne jej každých 752,8 dnů, s inklinací 165° k ekliptice (165° k Jupiterovu rovníku) a excentricitou 0,276. S/2003 J 9 patří do rodiny Carme.\n\n"}
{"id": "500705", "url": "https://cs.wikipedia.org/wiki?curid=500705", "title": "S/2003 J 10", "text": "S/2003 J 10\n\nS/2003 J 10 je retrográdní přirozený satelit Jupiteru. Byl objeven v roce 2003 skupinou astronomů z Havajské univerzity vedených Scottem S. Sheppardem.\n\nS/2003 J 10 má v průměru asi ~2 km, jeho průměrná vzdálenost od Jupitera činí 22,731 Gm, oběhne jej každých 700,1 dnů, s inklinací 164° k ekliptice (166° k Jupiterovu rovníku) a excentricitou 0,3438. S/2003 J 10 patří do rodiny Carme.\n\n"}
{"id": "500706", "url": "https://cs.wikipedia.org/wiki?curid=500706", "title": "S/2003 J 5", "text": "S/2003 J 5\n\nS/2003 J 5 (Eirene) je retrográdní přirozený satelit Jupiteru. Byl objeven v roce 2003 skupinou astronomů z Havajské univerzity vedených Scottem S. Sheppardem.\n\nS/2003 J 5 má v průměru asi ~4 km, jeho průměrná vzdálenost od Jupitera činí 23,974 Mm, oběhne jej každých 758,3 dnů, s inklinací 166° k ekliptice (167° k Jupiterovu rovníku) a excentricitou 0,307. S/2003 J 5 patří do rodiny Carme.\n\n"}
{"id": "500707", "url": "https://cs.wikipedia.org/wiki?curid=500707", "title": "S/2003 J 19", "text": "S/2003 J 19\n\nS/2003 J 19 je retrográdní přirozený satelit Jupiteru. Byl objeven v roce 2003 skupinou astronomů vedených Brettou J. Gladmanovou.\n\nS/2003 J 19 má v průměru asi ~2 km, jeho průměrná vzdálenost od Jupitera činí 22,709 Mm, oběhne jej každých 699,1 dnů, s inklinací 165° k ekliptice (164° k Jupiterovu rovníku) a excentricitou 0,1961. S/2003 J 19 patří do rodiny Carme.\n\n"}
{"id": "500708", "url": "https://cs.wikipedia.org/wiki?curid=500708", "title": "S/2003 J 4", "text": "S/2003 J 4\n\nS/2003 J 4 je přirozený satelit planety Jupiter. Byl objeven v roce 2003 skupinou astronomů z Havajské univerzity vedených Scottem S. Sheppardem.\n\nS/2003 J 4 má v průměru asi ~2 km, jeho průměrná vzdálenost od Jupitera činí 23,571 Mm, oběhne jej každých ~739,3 dnů, s inklinací 147° k ekliptice (149° k Jupiterovu rovníku) a excentricitou 0,3003. S/2003 J 4 patří do rodiny Pasiphae.\n\n"}
{"id": "500709", "url": "https://cs.wikipedia.org/wiki?curid=500709", "title": "S/2003 J 23", "text": "S/2003 J 23\n\nS/2003 J 23 je přirozený satelit Jupiteru. Byl objeven v roce 2004 skupinou astronomů z Havajské univerzity vedených Scottem S. Sheppardem, na základě průzkumu fotografií pořízených roku 2003.\n\nS/2003 J 23 má v průměru asi ~2 km, jeho průměrná vzdálenost od Jupitera činí 22,740 Mm, oběhne jej každých 700,5 dnů, s inklinací 149° k ekliptice (149° k Jupiterovu rovníku) a excentricitou 0,3931. S/2003 J 23 patří do rodiny Pasiphae.\n\n"}
{"id": "500710", "url": "https://cs.wikipedia.org/wiki?curid=500710", "title": "S/2003 J 2", "text": "S/2003 J 2\n\nS/2003 J 2 je retrográdní nepravidelný přirozený satelit Jupiteru. Byl objeven 4. března 2003 skupinou astronomů z Havajské univerzity vedených Scottem S. Sheppardem a Davidem C. Jewittem. Od roku 2006 je pokládán za nejvzdálenější známý Jupiterův měsíc.\n\nS/2003 J 2 má v průměru asi ~2 km, jeho průměrná vzdálenost od Jupitera činí 29,54 Mm (0,1975 AU), oběhne jej každých 980 dnů, s inklinací 154° k ekliptice (152° k Jupiterovu rovníku) a excentricitou 0,2255. Nepatří do žádné rodiny měsíců Jupiteru.\n\nHranice Jupiterova gravitačního vlivu jsou definovány Hillovou sférou, jejíž poloměr je 52 Mm (0,35 AU). Retrogradity měsíce s osou nad 67 % Hillova poloměru jsou považovány za stabilní. V budoucnosti je pravděpodobné, že se objeví další měsíce Jupiteru v ještě větších vzdálenostech.\n\n"}
{"id": "500711", "url": "https://cs.wikipedia.org/wiki?curid=500711", "title": "Kore (měsíc)", "text": "Kore (měsíc)\n\nKore (IPA: /kɔri/ KOR-ee nebo /kɔəri/ Kohr-ee, řecky Κόρη), nebo též Jupiter XLIX, je nepravidelný přirozený satelit Jupiteru. Byl objeven v roce 2003 skupinou astronomů z Havajské univerzity vedených Scottem S. Sheppardem a dostal prozatímní označení S/2003 J 14, které mu zůstalo až do dubna 2007, kdy byl pojmenován.\n\nKore má v průměru asi ~2 km, jeho průměrná vzdálenost od Jupitera činí 23,239 Mm, oběhne jej každých 723,7 dnů, s inklinací 141° k ekliptice (139° k Jupiterovu rovníku) a excentricitou 0,2462. Kore patří do rodiny Pasiphae, skupiny nepravidelných retrográdních satelitů obíhajících kolem Jupiteru ve vzdálenosti od 22,8 do 24,1 Gm s inklinací mezi 144,5° a 158,3°.\n\n"}
{"id": "500712", "url": "https://cs.wikipedia.org/wiki?curid=500712", "title": "Herse (měsíc)", "text": "Herse (měsíc)\n\nHerse (IPA: /ˈhɜrsiː/ HUR-see, řecky Ἕρση), dříve známý pod označením S/2003 J 17, je přirozený satelit Jupiteru. Objeven byl v roce 2003 skupinou astronomů vedených Brettem J. Gladmanem. Je pojmenován podle Herse, dcery boha Dia z řecké mytologie.\n\nHerse má v průměru ~2 km, Jupiter oběhne ve vzdálenosti 22,134 Mm jednou za 672.7 dnů, s inklinací 162° k ekliptice (161° k Jupiterovu rovníku), v retrográdním směru s excentricitou 0,2379. Jedná se o nejniternějšího člena rodiny Carme, která sestává z retrográdně obíhajících měsíců, vzdálenost jejich oběžných drah od Jupiteru se pohybuje mezi 23 a 24 Gm, s iklinací o průměru ~165°.\n"}
{"id": "500714", "url": "https://cs.wikipedia.org/wiki?curid=500714", "title": "Rodina Pasiphae", "text": "Rodina Pasiphae\n\nRodina Pasiphae je skupina retrográdních nepravidelných přirozených satelitů Jupiteru s podobnými oběžnými vlastnostmi jako má měsíc Pasiphae, s nímž sdílejí stejný původ.\n\nPohybují se po eliptických oběžných drahách ve vzdálenosti mezi 22,8 až 24,1 Mm (stejná vzdálenost jako Rodina Carme) s inklinací v rozmezí od 144,5° do 158,3 ° a excentricitou 0,25 až 0,43.\n\nHlavní měsíce rodiny (od největšího):\n\nDalší měsíce rodiny:\n\nMezinárodní astronomická unie (IAU) si zarezervovala jména končící na \"-e\" výhradně pro retrográdní satelity včetně členů této rodiny.\n\nRodina Pasiphae pravděpodobně vznikla rozpadem většího asteroidu, který se nacházel v gravitačním vlivu Jupiteru. Původní asteroid nebyl kolizí příliš poškozen, jeho původní velikost se odhaduje na 60 km v průměru, přibližně stejnou velikost má dnešní měsíc Pasiphae, který představuje 99 % hmoty původního tělesa. Pokud však Sinope patří do této skupiny, tak Pasiphae tvoří jen 87% původního tělesa.\n\nNa rozdíl od rodin Carme a Ananke, není teorie původu jediného rozpadu pro rodinu Pasiphae jednoznačně akceptována, jelikož se hodnoty inklinací jednotlivých členů neshodují. Sekulární rezonance známá u Pasiphae a Sinope by mohla být modelem jejich oběžných drah a vysvětlením postkolizního rozptýlení oběžných prvků. Alternativou je, že měsíc Sinope není součástí původního tělesa, ale byl nezávisle zachycen gravitací Jupiteru.\n\nBarevné rozdíly mezi tělesy (šedá Pasiphae, světlá pro Callirrhoe a Megaclite) také naznačují, že tato rodina měsíců může mít složitější původ než pouhou jednu kolizi.\n\n"}
{"id": "500715", "url": "https://cs.wikipedia.org/wiki?curid=500715", "title": "Rodina Himalia", "text": "Rodina Himalia\n\nRodina Himalia je skupina měsíců Jupiteru, která putuje po stejné oběžné dráze jako hlavní satelit rodiny Himalia, s nímž sdílí i jméno.\n\nHlavní členové této rodiny jsou (vzhledem k rostoucí vzdálenost od Jupiteru):\n\nPočáteční oběžná dráha byla prozatímně vypočtena dle nedávno objeveného satelitu S/2000 J 11, který rovněž patří do této rodiny (podle stejné inklinace), jeho oběžná dráha a další parametry však dosud nebyly přesně zmapovány.\n\nIAU (International Astronomical Union) si pro tuto rodinu satelitů zvláštní zarezervovala názvy končící písmenem \"a\".\n\nObjekty, které se nacházejí v této rodině mají velké poloosy svých oběžných drah ve vzdálenosti 11,15 až 11,75 Gm, inklinace se pohybuje mezi 26,6° a 28,3° a excentricita 0,11 až 0,25. Z fyzikálního hlediska je tato skupina družic velmi homogenní, což znamená, že se jeví v neutrálních barvách (barevný index B-V = 0,66 až V-R = 0,36), podobně jako asteroidy typu C. S tímto omezeným rozptylem oběžných parametrů a spektrální homogenitou, bylo zjištěno, že jsou tyto satelity pozůstatkem rozpadu asteroidu pocházejícího z hlavního pásu asteroidů. Poloměr původního asteroidu pravděpodobně činil 89 km, tedy jen o málo větší než dnešní Himalia, které zůstalo přibližně 87% původní hmoty.\n\nPři virtuálním znovusložení těchto družic se ukazuje velký počet srážek během existence sluneční soustavy. Simulace prokázaly vysokou pravděpodobnost střetů mezi bližšími a vzdálenějšími satelity (např. Pasiphae a Himalia mají 27% šanci kolize za 4,5 miliard let).\n\n"}
{"id": "500718", "url": "https://cs.wikipedia.org/wiki?curid=500718", "title": "Rodina Carme", "text": "Rodina Carme\n\nRodina Carme je skupina retrográdních nepravidelných přirozených družic planety Jupiter, které obíhají po přibližně stejné oběžné dráze a jsou stejného původu.\n\nKolem Jupiteru obíhají ve vzdálenosti 22,9 až 24,1 Gm, s orbitální inklinací v rozmezí od 164.9° do 165.5° a excentricitou mezi 0,23 a 0,27.\n\nSatelity patřící do této rodiny jsou:\n\nIAU (International Astronomical Union) si zarezervovala jména končící na \"-e\" pro retrográdní satelity včetně členů této rodiny.\n\nVelmi malá disperze základních orbitálních prvků mezi hlavními členy rodiny (700 000 km rozdíl ve vzdálenosti oběžných drah, méně než 0,7° rozdíl v inklinací) poukazuje na to, že rodina Carme vznikla z jednoho původního tělesa, která se nárazem rozdělilo na více částí. Disperze může být vysvětlena velmi malým rychlostním impulsem (5 <δV <50 m / s). Původní těleso bylo o velikosti dnešního satelitu Carme s průměrem ~46 km, který dnes představuje 99% hmoty původního asteroidu.\n\nDůkaz teorie o původním tělese vychází z viditelného zbarvení satelitů, které se jeví ve světle červené (BV = 0.76 a VR = 0.47) podobně jako satelity typu D. Tyto vlastnosti se podobají vlastnostem Hildiny skupiny a Troján.\n\n"}
{"id": "500720", "url": "https://cs.wikipedia.org/wiki?curid=500720", "title": "Pont au Change", "text": "Pont au Change\n\nPont au Change (česky \"Směnárenský most\") je most v Paříži přes Seinu. Spojuje ostrov Cité u justičního paláce a Conciergerie (\"Boulevard du Palais\") a pravý břeh u divadla Châtelet (\"Boulevard de Sébastopol\"). Leží na hranici mezi 1. a 4. obvodem. Most je zděný o třech obloucích, je dlouhý 103 a široký 30 metrů.\n\nPrvní most byl v těchto místech postaven již v 9. století za panování Karla Holého. Nazýval se \"Grand-Pont\" neboli Velký most, pro odlišení od \"Petit-Pont\" (Malého mostu), který vedl přes menší rameno řeky. Své současné jméno získal podle toho, že na mostě sídlili první makléři nazývaní \"courratiers de change\". Kromě nich zde měli obchody i zlatníci a klenotníci, takže most byl tak zastavěn, že z něj nebylo vidět na Seinu. Most byl zničen požárem v roce 1621 a v letech 1639–1647 vystavěn jako kamenný o sedmi obloucích. V té době byl nejdelším mostem v Paříži. Domy, které na něm stály, byly zbourány v roce 1786. Také tento most byl zbořen a v letech 1858–1860 za vlády Napoleona III. nahrazen současnou stavbou.\n\n"}
{"id": "500721", "url": "https://cs.wikipedia.org/wiki?curid=500721", "title": "Vnitřní měsíce Jupiteru", "text": "Vnitřní měsíce Jupiteru\n\nMalé vnitřní měsíce nebo též Rodina Amalthea, jsou čtyři malé přirozené satelity, které obíhají kolem Jupiteru. Jsou propojeny s prstenci planety a fungují jako pomyslná zásobárna materiálu pro prstence, který se z nich uvolňuje při dopadu meteoritů. Jejich oběžná dráha je od planety vzdálena 128 000 až 222 000 km.\n\nDo této skupiny patří (podle vzdálenosti od Jupiteru):\n\nMetis a Adrastea mají oběžnou dráhu kolem Jupiteru kratší než jeden planetární den. Phobos, měsíc Marsu, je jediný další známý satelit, o kterém se ví, že jeho oběžná doba je kratší než délka dne na planetě.\n\n"}
{"id": "500724", "url": "https://cs.wikipedia.org/wiki?curid=500724", "title": "Ladislav Mácha", "text": "Ladislav Mácha\n\nLadislav Mácha (19. června 1923 Višňová – 30. září 2018) byl v letech 1945-1963 příslušník StB, později právník v PZO a úředník na ministerstvu lesního a vodního hospodářství. Známý je především tím, že v únoru 1950 při \"vyšetřování\" čihošťského zázraku ve Valdicích bestiálním způsobem umučil k smrti čihošťského faráře Josefa Toufara.\n\nPocházel z Višňové u Příbrami. V dětství ministroval v katolickém kostele a chodíval s procesími na Svatou Horu. Vyučil se automechanikem.\n\nOd roku 1943 byl zapojen v ilegální skupině „Srp a kladivo“. Dne 13. února 1944 byl zatčen gestapem a za protistátní činnost odsouzen k trestu smrti. V únoru 1945 uprchl z drážďanského vězení a do konce války bojoval proti Němcům v partyzánské skupině v brdských lesích. Od 1. června 1945 byl členem KSČ, u SNB pracoval od 10. července téhož roku.\n\nV roce 1950 byl vyšetřovatelem v případu faráře Josefa Toufara z Číhošti (Číhošťský zázrak). Toufara podroboval krutému mučení, na jehož následky kněz zemřel. V souvislosti s Číhoští dále vyšetřoval i jiné osoby, například děkana z Ledče nad Sázavou Václava Slavíčka, který sice jeho metody přežil, ale po Máchově vyšetřování měl celoživotní následky na psychice. Mácha je zmiňován např. v knize historika Bořivoje Čelovského \"Strana světí prostředky\".\n\nV roce 1963 byl potrestán stranickou důtkou za mučení a propuštěn z ministerstva vnitra, v roce 1968 byl vzat do vazby pro podezření z trestného činu vraždy a zneužití pravomoci veřejného činitele. Okresní soud v Příbrami mu však vraždu neprokázal a zneužití bylo promlčeno. Snahy o nové prošetření kauzy faráře Toufara Mácha bedlivě sledoval a označoval je za systematické pronásledování a šikanu své osoby. Zodpovědnost za smrt nevinného kněze odmítal, sami jeho tehdejší spolupracovníci však dosvědčili, že největší podíl na Toufarově týrání měl právě on.\n\nV roce 1998 jej Obvodní soud pro Prahu 6 uznal vinným ze zneužití úřední moci a těžkého poškození na těle a odsoudil jej na pět let nepodmíněně. O rok později Městský soud v Praze potvrdil jeho vinu, ale snížil trest odnětí svobody na dva roky nepodmíněně..\n\nVýkon trestu nastoupil 16. ledna 2002 poté, co nastoupit několikrát odmítl kvůli svému zdravotnímu stavu. Po roce byl po uplynutí poloviny trestu podmíněně propuštěn.\n\n"}
{"id": "500726", "url": "https://cs.wikipedia.org/wiki?curid=500726", "title": "Rodina Ananke", "text": "Rodina Ananke\n\nRodina Ananke je skupina retrográdně obíhajících nepravidelných přirozených družic planety Jupiter, které sledují stejnou oběžnou dráhu jako měsíc Ananke a mají i společný původ. Velikost eliptických drah těchto družic se pohybuje v rozmezí 19,3 až 22,7 Gm, inklinace mezi 145,7° a 154,8° a orbitální excentricita mezi 0,02 a 0,28.\n\nJádro této rodiny tvoří měsíce:\n\nPeriferie této skupiny je tvořena:\n\nIAU (International Astronomical Union) si zarezervovala jména končící na \"-e\" pro retrográdní satelity včetně členů této rodiny.\n\nRodina Ananke původně vznikla z jediného asteroidu zachyceného gravitací Jupiteru a postupně roztříštěného působením různých kolizí. Tento předpoklad je založen na faktu, že rozptýlení základních orbitálních parametrů hlavních členů je velmi malé a důvodem toho je malý rychlostní impuls (15 <δV <80 m / s), kompatibilní s jedinou kolizí a rozlomením. Soudě podle velikosti satelitů, měl původní asteroid přibližný průměr ~28 km. Toto číslo se blíží velikosti dnešního měsíce Ananke, z čehož vyplývá, že původní těleso nebylo příliš poškozeno. Dostupné fotometrické výzkumy přidaly důvěryhodnost této obecné teorii vzniku: tři měsíce z rodiny (Harpalyke, Praxidike a Iocaste) se zobrazují ve stejných šedých barvách (průměrný barevný index: B-V = 0,77 a V-R = 0,42), avšak měsíc Ananke se nachází mezi šedou a světlečervenou barvou.\n\n"}
{"id": "500731", "url": "https://cs.wikipedia.org/wiki?curid=500731", "title": "Černov (hradisko)", "text": "Černov (hradisko)\n\nHradisko Černov leží na Drahanské vrchovině poblíž Račic v okrese Vyškov. Jeho areál je chráněn jako kulturní památka ČR.\n\nJedná se o lokalitu, kde bylo prokázáno osídlení z časné doby laténské z 5. století před naším letopočtem. Po nejstarších Keltech byla lokalita osídlena ve střední době hradištní v 8. a 9. století Slovany. Hradiště včetně předhradí se rozkládá na ploše necelých 10 hektarů na kopci, který leží nad Rakoveckým údolím. Jsou zde zachovány zřetelné pozůstatky hradeb v podobě valů.\n\n"}
{"id": "500732", "url": "https://cs.wikipedia.org/wiki?curid=500732", "title": "Lubomír Mátl", "text": "Lubomír Mátl\n\nLubomír Mátl (* 6. března 1941 v Brně) je český sbormistr.\n\nStudoval Janáčkovu akademii múzických umění, kterou ukončil v roce 1965 v oboru dirigování sboru, v roce 1967 v oboru dirigování orchestru. Jeho habilitace proběhla v roce 1994 na JAMU v Brně – byl jmenován docentem.\n\nByl hlavním sbormistrem Pražského filharmonického sboru (1981–1990). V roce 1981 po 23 letech činnosti odevzdal Josef Veselka řízení tělesa svému žákovi Lubomíru Mátlovi. Za jeho desetileté éry natočil Pražský filharmonický sbor kupříkladu Stabat Mater a Requiem Antonína Dvořáka s dirigentem Wolfgangem Sawallischem, kantátové dílo Johanese Brahmse s Giuseppe Sinopolim a pravidelně účinkoval na Rossiniho operním festivalu v Pesaru. Gramofonové nahrávky s Českou filharmonií získaly mezinárodní ceny v Paříži, Berlíně a Tokyu a sbor dále nahrál i některé exkluzivní operní snímky.\n\nVystupoval s řadou předních sborů a orchestrů doma i v zahraničí, nahrál velké množství skladeb pro firmy Supraphon, Deutsche Gramophon, Naxos, Fonitcetra, Panton a jiné. Lubomír Mátl byl dlouholetým dirigentem Pěveckého sdružení moravských učitelů.\n\nJe ženatý s hudební teoretičkou Jiřinou Mátlovou, s níž má šest dcer:\n\n"}
{"id": "500734", "url": "https://cs.wikipedia.org/wiki?curid=500734", "title": "Chodba", "text": "Chodba\n\nChodba je část domu, která se nachází bezprostředně za vstupními dveřmi domu. Obecně je to velká místnost, která spojuje vstupní dveře budovy, domu nebo bytu s ostatními prostory nebo místnostmi. Chodba je prostor, který spojuje jednotlivé prostory v domě a umožňuje přecházet z místnosti do místnosti přímo, bez nutnosti procházet ještě jinými průchozími místnostmi.\n\n"}
{"id": "500736", "url": "https://cs.wikipedia.org/wiki?curid=500736", "title": "NGC 14", "text": "NGC 14\n\nNGC 14 je nepravidelná galaxie vzdálená od nás zhruba 45 milionů světelných let v souhvězdí Pegase. I přes svou vysokou magnitudu je díky své velikosti viditelná teleskopy až od 12 palců (30,5 cm).\n\n"}
{"id": "500737", "url": "https://cs.wikipedia.org/wiki?curid=500737", "title": "B. J. Cole", "text": "B. J. Cole\n\nBrian John Cole (* 17. července 1946, Enfield, Middlesex, Anglie) je anglický hráč na pedálovou steel kytaru. Známým se stal začátkem 70. let 20. století, kdy vystupoval se skupinou Cochise. Cole hrál různé styly hudby od hlavního proudu popu a rocku, až k jazzu a eklektické experimentální hudbě.\n\nHrál s Marcem Bolanem a T. Rex na jejich albu z roku 1974 \"Zinc Alloy and the Hidden Riders of Tomorrow\", dále pak na albech Eltona Johna \"Tumbleweed Connection\" a \"Madman Across the Water\", na písních „Country Comfort“ a „Tiny Dancer“. Se skupinou R.E.M. vystoupil Cole v roce 1998 a naživo s nimi hrál jejich písně „Daysleeper“, „Country Feedback“, „Man on the Moon“ a cover verzi skladby Iggy Popa „The Passenger“, která uzavírala vystoupení skupiny v TV programu \"Later with Jools Holland\". Spolupracoval také s umělci jako jsou Kevin Ayers, Richard Ashcroft, The Verve, Luke Vibert, Graham Coxon, Roger Waters, Juno Reactor, Rockin Dave Taylor, Depeche Mode, Doll by Doll, Devon Sproule, Björk, Chumbawamba, David Gilmour, Hanson, Ian Siegal, Jah Wobble, The Stranglers, Sting a Brian Joseph Friel.\nCole vystupuje na nahrávce „Then I Close My Eyes“ z alba Davida Gilmoura \"On an Island\" (2006). Objevil se též na albu The Moody Blues \"Long Distance Voyager\" z roku 1981, kde hraje na nahrávce „In My World“.\n\n\n\n\n"}
{"id": "500742", "url": "https://cs.wikipedia.org/wiki?curid=500742", "title": "Monty", "text": "Monty\n\nMonty může znamenat:\n\n\n\n\n"}
{"id": "500743", "url": "https://cs.wikipedia.org/wiki?curid=500743", "title": "NGC 15", "text": "NGC 15\n\nNGC 15 je spirální galaxie v souhvězdí Pegase. Byla objevena 30. října 1864 Albertem Marthem. Od Mléčné dráhy je vzdálena zhruba 290 milionů světelných let. \n\n"}
{"id": "500744", "url": "https://cs.wikipedia.org/wiki?curid=500744", "title": "Kališník", "text": "Kališník\n\nSlovo kališník má několik významů:\n"}
{"id": "500745", "url": "https://cs.wikipedia.org/wiki?curid=500745", "title": "Komtesa", "text": "Komtesa\n\nKomtesa je neoficiální titul neprovdané dcery hraběte. Je odvozen z francouzského výrazu „la Comtesse“, hraběnka. \n\nHraběcí titul byl do systému českých šlechtických hodností pevně vkomponován po Bílé hoře, kdy jsme přejali systém říšské šlechty. Se vzrůstající oblibou francouzštiny u panovnického dvora pronikly do běžného povědomí i francouzské ekvivalenty českých, resp. německých titulů. Jedním z nich bylo i označení pro hraběnku „la Comtesse“. V německých zemích (území habsburské monarchie, do roku 1806 Svaté říše římské národa německého) se ujalo i v běžné řeči jako označení pro svobodnou hraběcí dceru v podobě „die Komtess“ či „die Komtesse“. Titul ovšem nebyl oficiálním a ani po zřízení Rakouského císařství roku 1804 nerozšířil řady v monarchii povolených šlechtických titulů, stejně jako nebylo povoleno užívání cizích šlechtických titulů (vikomt, markýz). V italštině, dlouho ovlivňované habsburským soustátím, existuje vedle výrazu „contessa“ – „hraběnka“ též „contessina“ – komtesa.\n\nUhry si udržely vlastní šlechtické hodnosti a nepřijaly zcela rakouský systém. Rozdíl je patrný v nejnižším titulu vyšší šlechty, který byl v Rakousku, Německu i v českých zemích nazýván „Freiherr“ (svobodný pán) a v Uhrách „baron“ (tohoto titulu se pro svobodné pány hovorově používalo i u nás). Namísto výrazu „komtesa“ používali častěji „hraběnka“ – „grófnő“.\nVe frankofonních a anglosaských zemích nemá titul význam. Ve francouzštině ani v angličtině neexistuje, neboť oba jazyky znají pouze výraz „la Comtesse“ a „countess“, znamenající hraběnka. V Anglii navíc označuje hraběnku kontinentální, protože ostrovní monarchie má vlastní systém šlechtických titulů a hierarchie. \n\n"}
{"id": "500754", "url": "https://cs.wikipedia.org/wiki?curid=500754", "title": "Gavri'el Barkaj", "text": "Gavri'el Barkaj\n\nGavri'el Barkaj ( גבריאל ברקאי) (narozen 1944) je izraelský archeolog.\n\nNarodil se v Maďarsku a roku 1950 se vystěhoval do Izraele.\n\nZúčastnil se vykopávek Lachiše s D. Usiškinem. Je předním odborníkem na archeologii Jeruzaléma, pohřební zvyklosti, umění a epigrafii v době železné. K jeho nejvýznamnějším nálezům patří malá stříbrná plaketa s kněžským požehnáním, kterou objevil roku 1979 v Ketef Hinnom v Jeruzalémě. Tato plaketa, která je nejstarším dochovaným nápisem z Bible, byla vytvořena kolem roku 600 př. n. l..\n\nOd roku 2004 vede v Emek Curim výzkum většího množství zeminy, odvezené nelegálně z Chrámové hory islámskou radou Waqf.\n\n"}
{"id": "500755", "url": "https://cs.wikipedia.org/wiki?curid=500755", "title": "Bohuslav z Chuchel", "text": "Bohuslav z Chuchel\n\nBohuslav z Chuchel († asi 1264/5) byl lichtenburským purkrabím mezi lety 1257 až 1264. Vlastnil ves Slavkovice, kterou v roce 1264 daroval klášteru ve Žďáru. Také měl spolu s manželkou Ozanou a svými bratry Bartolomějem a Bodislavem v manském držení ves Pohled. Zemřel pravděpodobně mezi lety 1264 a 1265.\n"}
{"id": "500759", "url": "https://cs.wikipedia.org/wiki?curid=500759", "title": "Třída Brandenburg (F123)", "text": "Třída Brandenburg (F123)\n\nTřída Brandenburg (F123) je třída fregat německého námořnictva. Skládá se ze čtyř jednotek zařazených do služby v letech 1994–1996 jako náhrada za torpédoborce třídy \"Hamburg\". Všechna plavidla této třídy jsou stále v aktivní službě.\n\nJednotky třídy \"Brandenburg\":\n\nVe vertikálním vypouštěcím silu MK 41 je instalováno 16 protiletadlových řízených střel RIM-7 Sea Sparrow. K obraně proti protilodním střelám jsou neseny dva raketové komplety RIM-116 Rolling Airframe Missile (RAM). Fregaty dále nesou čtyři protilodní střely MM.38 Exocet. Hlavňovou výzbroj představuje jeden 76mm kanón OTO Melara a dva 20mm kanóny Rheinmetall Rh 202. Dále jsou vybaveny čtyřmi 324mm torpédomety určenými k vypouštění protiponorkových torpéd. V hangáru mohou býtu místěny dva vrtulníky typu AgustaWestland Sea Lynx, které mohou nést protiponorková torpéda, hlubinné pumy či protilodní třely Sea Skua.\n\nPohonný systém je typu CODOG. Lodě mají dvě plynové turbíny General Electric LM2500 a dva diesely MTU ZOV956 TB92. Lodní šrouby jsou rovněž dva. Dosahují rychlosti až 29 uzlů. Dosah lodí je 4000 námořních mil při ekonomické rychlosti 18 uzlů (na dieselový pohon). Konstrukce lodí je řešena modulárně a jejich designu jsou použity prvky technologie stealth.\n\nV roce 2005 získala firma Thales objednávku na modernizaci zbraňových systémů všech fregat tříd \"Bremen\" a \"Brandenburg\" s předpokládaným dokončením v roce 2011.\n\nTřída \"Brandenburg\" patří k lodím, nasazeným do operací proti pirátským útokům u břehů Somálska včetně unijní operace Atalanta. Kromě fregaty \"Karlsruhe\" třídy \"Bremen\" sem byla odeslána též fregata \"Mecklenburg-Vorpommern\" třídy \"Brandenburg\". Společně zachránily například egyptskou loď \"Wabi al-Arab\". Fregata \"Mecklenburg-Vorpommern\" dále 28. listopadu 2008 v ománském zálivu zahnala kulometnou palbou dva pirátské rychlé čluny blížící se k německé pasažérské lodi MS \"Astor\". Její vrtulník rovněž zachránil tři námořníky z liberijského tankeru MV \"Biscaglia\", kteří po úspěšném pirátském útoku na svou loď raději skočili do moře.\n\n"}
{"id": "500764", "url": "https://cs.wikipedia.org/wiki?curid=500764", "title": "Dreamfall: The Longest Journey", "text": "Dreamfall: The Longest Journey\n\nDreamfall: The Longest Journey ( ) je druhé pokračování počítačové hry \"The Longest Journey\". Hra je 3D adventura s prvky akční-adventury. Byla vydána v dubnu 2006 norským vývojářem Funcom, scénář napsal Ragnar Tørnquist.\n\nVe hře se postupně setkáváme se třemi postavami, které můžeme průběžně ovládat – Zoë Castillo, April Ryan a Kian Alvane. Setkáváme se tu také s několika postavami z minulého dílu.\n\nV březnu 2007 Funcom oznámil, že hodlají vydat pokračování hry, tentokrát ale epizodicky pod názvem \"Dreamfall Chapters\".\n\n\nArcadia i Stark se za těch deset let hodně změnily. Marcuria, jedno z měst v Arcadii, byla nakonec zachráněna od útočníků díky Azadům, ti si ale za to město přivlastnili. Přinesli s sebou sice nové technologie a víru, ale zároveň tak potlačili stará práva a víru obyvatel a nikdo se proti tomu nesmí vzpouzet. Přesto se však utvořila skupinka lidí, která se snaží osvobodit od Azadů – jsou to rebelové a do jejich čela se postavila April Ryan.\n\nVe Starku zase krátce po událostech \"The Longest Journey\" došlo ke \"Kolapsu\". Nikdy nebyl ve hře přesně popsán. Ale z popisu postav a dalších zdrojů nejspíš přestala pracovat veškerá progresivní technologie po několik dní doprovázenými nadnormálními pohromami. Kvůli stoupající kriminalitě bylo založeno OKO (\"EYE\") a Wire, informační síť propojená se všemi elektronickými zařízeními na planetě.\n\nDěj hry se odehrává v několika světech. Dva z nich, nejdůležitější, jsou Arcadia – svět magie a kouzel, a Stark – svět technologie, naše Země. Příběh začíná v Casablance, v roce 2219, deset let po \"The Longest Journey\". Seznamujeme se se Zoë Castillo, 20letou dívkou, která nemá matku a žije v Casablance se svým otcem. Jako jediná však v televizi vidí podivné rušení v podobě malé holčičky v zasněžené krajině. Ta mluví přímo k ní: \"„Zoë, find her. Save her. Save April Ryan.“\" („Zoë, najdi ji. Zachraň ji. Zachraň April Ryanovou.“). V té době ji její bývalý přítel Reza požádá o pomoc – je novinář a pracuje na něčem velkém. Potřebuje, aby Zoë donesla do Jivy jistou zásilku pro vědátorku Helenu Changovou. Když tam přijde, pochopí, že je něco špatně – dr. Changová se pomocí kamery snaží dovolat o pomoc a nějací dva neznámí lidé jsou v Jivě a zřejmě něco hledají. Zoë doktorce pomůže, podivní lidé rychle utíkají pryč. Dr. Changová se zde taky nechce moc zdržovat, Zoë ji tedy předá zásilku a jde domů.\n\nZanedlouho chce navštívit Rezu, jeho byt však najde otevřený, plný nepořádku, s mrtvou ženou uvnitř, která má u obličeje přitisknutý zvláštní přístroj v podobě květiny. Vzápětí tam přijde celá jednotka policie a Zoë je předvedena k výslechu. Ačkoliv je poté propuštěna, Reza je nezvěstný, ona má zákaz opustit město a stále jsou tu navíc ty poruchy s malou holčičkou. Zoë chce na to přijít, a tak tajně uteče z města pomocí své kamarádky Olivie, která jí dá zvláštní program, díky kterému ji OKO nemůže sledovat. Postupně se dostane do Newportu, části Benátek, kde se něco málo dozví o April Ryanové – dívce, která před deseti lety záhadně zmizela a nikdo o ní teď nic neví. Také se dozví, že Reza pracoval na odhalení nového projektu WATI-Corpu, projektu Alchera, jehož cílem bylo vytvořit herní konzoli, která by lidem umožňovala ve spánku snít si, o čem by chtěli. Tento projekt se již chýlí ke konci a brzo bude i v prodeji (na což se celá planeta těší), avšak nikdo netuší, že pomocí tohoto zařízení může WATI-Corp vidět do snů lidí, pamatovat si je a pracovat s nimi. Díky těmto informacím, které Zoë ví, je v ohrožení života, setká se také s Peatsem, šéfem WATI-Corpu. Ten jí také poví, že ať se snaží jakkoliv, do Zoëiných snů nevidí a zajímá ho proč.\n\nZoë se později také dovídá o Faith, malé holčičce, která jako experiment pro projekt WATI-Corpu zemřela. Za sklem ji zkoumala právě dr. Changová, ta si ji však časem oblíbila, ale její smrti už nemohla zabránit. Duše Faith uvízla v Zimě, podivném bílém světě plném zimy, který částečně odráží prostředí jejích vzpomínek. Zoë se taky dostane do Arcadie, světa kouzel a magie. Setkává se zde s April, ta se však odmítá vrátit do Starku, Zoë se tedy vrací zpátky. Setkává se s Damienem, zaměstnancem WATI-Corpu, s jehož pomocí se pokusí zmařit projekt Alchera, na jehož vývoji se kdysi podílel. Ve hře se objevuje i Kian Alvane, který dostává úkol – má najít rebela, přezdívaného škorpión, a zabít jej. Postupně jak hledá, setká se s April, jejíž řeči a otázky v něm vzbuzují pochybnosti ve své víře. Teprve až potom se dozví, že ona je ta, kterou má zabít. To odmítne, April je zabita a Kian je předveden před soud. Zoë na konci přijíždí domů, kde potkává dr. Changovou. Ta jí vysvětlí Faithinu smrt a poví jí, že Faith narušuje rovnováhu mezi světy. Dá jí tedy „dreamer“, aby mohla Zoë osvobodit Faith ze světa Zimy. Zoë to udělá, Faith odejde, avšak před probuzením Changová řekne, že se Zoë už nesmí nikdy probudit, podá jí uspávací drogu Morpheus a Zoë upadá do kómatu.\nVětšinu ze soundtracků ke hře složil Leon Willett, který se k výrobnímu týmu přidal v posledním roce vývoje hry. Willett strávil deset měsíců psaním not s největším odhodláním, aby vytvořil hudbu, která by odrážela a přilnula k odlišným prostředím hry.\n\nV srpnu 2006 byl vydán Dreamfall: The Longest Journey Original Soundtrack. Obsahuje původní orchesriální hudbu složenou pro tuto hru, a to nejen od Leona Willetta, ale také i trochu od Simona Poola, Ingvilda Hasunda a Mortena Sørlieho. Dohromady má tedy album dvacet dva písní. Album bylo nominováno na 2006 MTV Video Music Awards v kategorii Nejlepší soundtrack ke hře, náhle však prohrála proti .\n\n9 z 10 - Hrej\n74 % - Bonusweb\n79% - SCORE\n70% - Level\n"}
{"id": "500767", "url": "https://cs.wikipedia.org/wiki?curid=500767", "title": "Seznam moravských zemských rabínů", "text": "Seznam moravských zemských rabínů\n\nMoravský zemský rabín byl od 16. do 20. století představitelem moravských Židů a do roku 1851 sídlil v Mikulově, další sídla jsou vyznačena v závorce.\n\n\n"}
{"id": "500768", "url": "https://cs.wikipedia.org/wiki?curid=500768", "title": "Georg Muffat", "text": "Georg Muffat\n\nGeorg Muffat (1. června 1653 – 23. února 1704) byl německý hudební skladatel období baroka. \n\nNarodil se v Savojském vévodství, na území dnešní Francie (tehdy součást SŘŘ). Po rodičích byl skotsko-francouzského původu. V letech 1663–69 studoval v Paříži, pravděpodobně u slavného Lullyho, což ovšem není zcela jisté. Poté žil několik let v Alsasku, zejména ve Schlettstadtu (dnes Sélestat), takže byl v cizině mylně považován za tamního rodáka (viz obrázek pam. tabule). Od roku 1674 pobýval v Ingolstadtu (tam studoval práva) a následně pobýval ve Vídni. Při svém pobytu v Praze v roce 1677 složil houslovou sonátu \"Sonata Violino Solo für Violine und Basso continuo\" a neúspěšně se s ní ucházel o místo v kroměřížské kapele biskupa Karla II. z Lichtenštejna-Kastelkornu v té době obsazené Pavlem Josefem Vejvanovským. Nakonec skončil v Salcburku (1678–90), na dvoře arcibiskupa von Künburga, jemuž sloužil jako komorník a také hrál v chrámu na varhany. Salcburský pobyt na čas přerušil cestou do Itálie (1680), kde se chtěl zlepšit ve varhanní hře studiem u Bernardo Pasquiniho; setkával se však často i s Girolamem Frescobaldim a hlavně Arcangelem Corellim – právě o tom posledním zanechal důležité svědectví, že je vlastním zakladatelem hudební formy \"concerto grosso\". Muffatovy zápisky z italské cesty jsou též pramenem pro poznání života Říma v 80. letech 17. století. \nOd roku 1690 až do své smrti pak působil jako kapelník v Pasově, u dvora biskupa-kardinála von Lamberga. \n\nJeho dílo je ovlivněno italskými a francouzskými skladateli. Napsal mnoho instrumentálních sonát, orchestrální suity, varhanní toccaty (12) a orchestrální concerti grossi (12).\n"}
{"id": "500790", "url": "https://cs.wikipedia.org/wiki?curid=500790", "title": "Čertovka (přítok Doubravy)", "text": "Čertovka (přítok Doubravy)\n\nČertovka je pravostranný přítok řeky Doubravy v okresech Chrudim a Kutná Hora v Pardubickém a Středočeském kraji. Délka toku činí 14,6 km. Plocha povodí měří 37,4 km².\n\nPotok pramení v Železných horách jihovýchodně od Podhořan u Ronova v nadmořské výšce 380 m. Po celé své délce teče převážně severozápadním směrem souběžně s řekou Doubravou. Protéká Podhořany u Ronova a Bílým Podolím. V blízkosti toku se dále nacházejí obce Starkoč, Horka I a osada Lišice. Vlévá se do Doubravy na jejím 5,0 říčním kilometru u Habrkovic v nadmořské výšce 203 m.\n\n\nPrůměrný průtok u ústí činí 0,12 m³/s.\n"}
{"id": "500794", "url": "https://cs.wikipedia.org/wiki?curid=500794", "title": "William Heinesen", "text": "William Heinesen\n\nAndreas William Heinesen (15. ledna 1900, Tórshavn – 12. března 1991, tamtéž) byl dánsky píšící faerský spisovatel. Věnoval se próze i poezii, výtvarnému umění a hudbě.\n\nVystudoval obchodní akademii v Kodani, krátce se věnoval žurnalistice.\n\nLiterárně debutoval sbírkou lyrické poezie \"Arktické elegie\" (1921). S největším ohlasem se setkaly romány \"Na severu ostrov září\" (1938), \"Černý kotel\" (1949), \"Ztracení muzikanti\" (1950), \"Matka Kuřátka\" (1952), \"Dobrá naděje\" (1964) a \"Věž na konci světa\" (1976). Dále napsal například sbírky povídek \"Začarované světlo\" (1957), \"Gamalielova posedlost\" (1960) a \"Laterna magica\" (1985).\n\nV roce 1965 získal Literární cenu Severské rady.\n\n"}
{"id": "500799", "url": "https://cs.wikipedia.org/wiki?curid=500799", "title": "Adolf Patera", "text": "Adolf Patera\n\nAdolf Patera (27. července 1836 Hudlice – 9. prosince 1912 Praha-Bubeneč) byl český historik, filolog a knihovník.\n\nNarodil se v rodině Josefa Patery, sedláka v Hudlicích a Kristiny, rozené Webernitzové. Gymnázium a filozofickou fakultu absolvoval v Praze. S manželkou Marií, rozenou Kyptovou (1858-??) měli syna Vladimíra (1886-??).\n\nOd r. 1885 sekretář Matice české. - Podnikl řadu studijních cest po knihovnách a archivech v Čechách, na Moravě i ve Slezsku, Rakousku, Uhrách a Německu. \n\nOd roku 1861 do svého penzionování byl zaměstnancem Knihovny Národního muzea v Praze. Od r. 1885 byl sekretářem Matice české. Vykonal studijní cesty do knihoven a archvů v českých zemích, Rakousku, Uhrách a Německu. Z důvodu dlouhodobé oční choroby odešel v roce 1904 do výslužby.\n\n\n\n\n\n"}
{"id": "500803", "url": "https://cs.wikipedia.org/wiki?curid=500803", "title": "Třída Centaur", "text": "Třída Centaur\n\nNázvem třída Centaur se označovalo vícero tříd: \n"}
{"id": "500805", "url": "https://cs.wikipedia.org/wiki?curid=500805", "title": "Francis Masson", "text": "Francis Masson\n\nFrancis Masson (srpen 1741, Aberdeen, Skotsko – 23. prosince 1805, Montreal) byl skotský botanik a zahradník a první \"lovec\" rostlin pro Královské botanické zahrady v Kew.\n\nMasson se narodil v Aberdeenu. V šedesátých letech 17. století začal pracovat v Královských zahradách v Kew jako podzahradník. Masson byl prvním sběratelem rostlin, který byl vyslán z Kew nově jmenovaným ředitelem zahrad sirem Josephem Banksem. Vypravil se s Jamesem Cookem během jeho druhé plavby na lodi HMS \"Resolution\" do jižní Afriky, kde se vylodil v říjnu 1772. Pobyl tam až do roku 1775, kdy se vrátil do Anglie. Za tuto dobu nasbíral více než 500 rostlinných druhů. Roku 1776 odcestoval na Madeiru, Kanárské ostrovy, Azory a Antily. Roku 1783 sbíral rostliny v Portugalsku a v lednu 1786 se vrátil do jižní Afriky, kde zůstal až do března 1795.\n\nMassonova jediná kniha, \"Stapeliae Novae\", o jihoafrických sukulentech byla publikována roku 1796.\n\nObjevil více než 1 700 nových rostlinných druhů, např.:\n\nV září roku 1797 odplul do Severní Ameriky. V prosinci připlul do New Yorku. Následujících několik let cestoval po americkém kontinentu a sbíral rostliny a semena. Navštívil Niagarský poloostrov a Lake Ontario. V prosinci 1805 zemřel v Montrealu a byl tam pohřben ve skotském presbyteriánském kostele, později známém jako \"St. Gabriel Street Church\".\n\nPo Massonovi je pojmenován rostlinný rod \"Massonia\". V cruickshankské botanické zahradě v Old Aberdeenu se nachází pamětní Massonova plaketa.\n\n"}
{"id": "500822", "url": "https://cs.wikipedia.org/wiki?curid=500822", "title": "Syntéza mastných kyselin", "text": "Syntéza mastných kyselin\n\nSyntéza mastných kyselin je proces, při němž vznikají mastné kyseliny prodlužováním acetylkoenzymu A. Proces je v zásadě podobný beta-oxidaci, ale enzymatický aparát, buněčná lokalizace i detaily jednotlivých reakcí se liší.\n\n\nAcetyl (zbytek kyseliny octové z acetyl-CoA) je acetyl-CoA-ACP-transacetylázou přenesen na koenzym ACP, vzniká acetyl-ACP. Kondenzující enzym přenese acetyl z ACP na aminokyselinu cystein náležející syntáze mastných kyselin (komplexu FAS). ACP se uvolní.\n\nPoté malonyl-CoA-transacetyláza vezme malonyl-CoA (acetyl-CoA, jehož jeden vodík z methylu byl nahrazen karboxylovou skupinou, takže molekula není odvozena od kyseliny octové jako acetyl-CoA, ale od kyseliny malonové) a také na něm vymění koenzym A za ACP. Vzniknuvší malonyl-ACP je poté dalším konjugačním enzymem také připojeno na FAS, konkrétně na již připojený acetyl z acetyl-CoA. Spojením tohoto acetylu a malonyl-ACP vzniká aceto-acetyl-ACP. Při připojení se odštěpuje oxid uhličitý a dochází tedy k dekarboxylaci. Tímto krokem byl původní acetylCoA (2C) prodloužen pomocí malonyl-CoA (3C) o dva uhlíky, jeden uhlík byl odštěpen ve formě oxidu uhličitého.\n\nProdlužování řetězce vznikající mastné kyseliny vždy o dva uhlíky pomocí malonyl-ACP je důvodem, proč jsou mastné kyseliny se sudým počtem uhlíků v organismech daleko běžnější než mastné kyseliny s lichým počtem. Mastné kyseliny s lichým počtem uhlíků je ale samozřejmě také možné vyrobit.\n\nAceto-acetyl-ACP je dále zpracováván na komplexu FAS. Dochází k jeho redukci β-keto-acyl-ACP-reduktázou, která za oxidace NADPH na NADP redukuje keton na uhlíku vzdálenějším od ACP na hydroxyl. Tím vzniká β-D-hydroxybutyryl-ACP. Potom β-hydroxyacyl-ACP-dehydratáza odštěpí vodu a vzniká α-β-trans-butenoyl-ACP. Ten je redukován enoyl-ACP-reduktázou za oxidace NADPH na NADP na butyryl-ACP. Ten je hydratován palmitoyl-thioesterázou na butyrát, který se odpojuje od ACP a uvolňuje se.\n\nVzniknuvší butyrát může do dráhy vstoupit znovu – jako butyryl-CoA se čtyřmi uhlíky místo acetylCoA se dvěma uhlíky – a nechat se prodloužit o další dva uhlíky. Nejdelší mastná kyselina, syntetizovatelná tímto způsobem, je palmitát (C16).\n\nSyntéza malonylkoenzymu A je klíčovou reakcí, protože právě malonylkoenzym A je donorem dvou uhlíků pro prodlužování vznikající mastné kyseliny. Malonylkoenzym A vzniká činností acetylkoenzymAkarboxylasy, která za investice ATP a oxidu uhličitého karboxyluje acetylkoenzym A. Tato reakce se vyskytuje daleko od rovnováhy, a tak je klíčovým regulačním bodem. Jejím kofaktorem je biotin, který funguje jako „mezistanice“ pro přidávaný karboxyl – karboxyl se váže nejprve na biotin a z něj se přesouvá na acetylkoenzym A.\n\nSyntéza malonylkoenzymu A také probíhá na komplexu FAS.\n\nI mastné kyseliny s lichým počtem uhlíků jsou v organismech zastoupeny. Jejich syntéza se od výše popsané liší pouze použitím tříuhlíkatého propionylkoenzymu A odvozeného od tříuhlíkaté kyseliny propionové namísto dvouuhlíkatého acetylkoenzymu A na úplném začátku syntézy.\n\nPo palmitát (16C) probíhá syntéza v cytoplazmě na komplexu FAS. V případě syntézy delších mastných kyselin se palmitát transportuje do endoplazmatického retikula, v němž jsou umístěny enzymy podobné komplexu FAS. Ty palmitát dále prodlužují. Odlišnosti od syntézy v cytoplazmě na komplexu FAS:\n\n\nKromě endoplazmatického retikula a cytoplazmy probíhá syntéza mastných kyselin minoritně také v mitochondriích, kde probíhá podobně jako v endoplazmatickém retikulu, pouze zdrojem uhlíku není malonylkoenzym A, ale acetylkoenzym A.\n\nPři syntéze mastných kyselin s dvojnými vazbami vzniká nejprve výše popsaným postupem příslušná mastná kyselina nasycená. Ta je transportována do endoplazmatického retikula, kde je desaturována desaturázami. Často dochází k propojování procesů elongace a desaturace.\n\nDesaturázy jsou spojeny s elektronovým transportním řetězcem, který zajišťuje, aby během desaturace nevznikal škodlivý peroxid vodíku.\n\nSavčí desaturázy dokáží vytvořit dvojnou vazbu nejdále devět uhlíků od koncového karboxylu. Mastné kyseliny, jejichž dvojná vazba je od karboxylu vzdálena deset a více uhlíků (kyselina linolová, kyselina linolenová) tedy není organismus schopen syntetizovat. Takové mastné kyseliny jsou esenciálními mastnými kyselinami a je třeba je přijímat v potravě.\n\n"}
{"id": "500828", "url": "https://cs.wikipedia.org/wiki?curid=500828", "title": "HelenOS", "text": "HelenOS\n\nHelenOS je svobodný operační systém českého původu založený na architektuře mikrojádra. Vznikl jako softwarový projekt na Matematicko-fyzikální fakultě Univerzity Karlovy (MFF UK). Běží na architekturách IA-32, AMD64, IA-64, ARM, arm64 (AArch64), MIPS, PowerPC (32bit) a SPARC V9.\n\nJádro systému implementuje multitasking, virtuální paměť, symetrický multiprocesing a meziprocesovou komunikaci. Souborový systém, ovladače zařízení a další služby systému jsou implementovány jako běžné uživatelské procesy.\n\nStudenti MFF UK používají HelenOS jako platformu pro psaní seminárních prací na předmět Operační systémy a také bakalářských a magisterských diplomových prací.\n\nRoku 2011 poprvé pronikl na Google Summer of Code, kterého se pravidelně účastnil do roku 2018.\n\n\n"}
{"id": "500836", "url": "https://cs.wikipedia.org/wiki?curid=500836", "title": "Imunitní tolerance", "text": "Imunitní tolerance\n\nImunitní tolerance je stav neodpovídavosti imunitního systému na určitý antigen nebo antigeny, např. látky a tkáně organismu. Opakem tohoto jevu je imunitní odpověď/reakce, jejímž cílem je eliminace antigenů.  Imunitní tolerance je významná pro zachování homeostázy organismu, díky ní imunitní systém rozeznává a nepoškozuje tkáně tělu vlastní, je tzv. autotolerantní. Pokud není imunitní tolerance dostatečně funkční, vznikají autoimunitní choroby.\n\nTolerance se dělí na centrální a periferní toleranci v závislosti na tom, kde je původně indukována - v brzlíku a kostní dřeni (centrální) nebo v jiných tkáních a lymfatických uzlinách (periferní). Mechanismy, kterými jsou tyto formy tolerance stanoveny, jsou odlišné, ale výsledný účinek je podobný. Centrální tolerance je hlavní způsob, jak se imunitní systém naučí rozlišovat látky tělu vlastní od cizích. Periferní tolerance zásadní pro zabránění nadměrné reaktivitě imunitního systému na různé environmentální entity (alergeny, střevní mikroby atd.). Deficity v centrální nebo periferní toleranci způsobují autoimunitní onemocnění, jako je například systémový lupus erythematodes, revmatoidní artritida, diabetes typu 1, autoimunitní polyglandulární syndrom typu 1 (APS-1), imunitní polyendokrinopatie a enteropatie vázaná na X chromosom\" \"(IPEX) a pravděpodobně přispívají k astmatu, alergii a zánětlivému onemocnění střev Další významnou roli hraje imunitní tolerance během těhotenství, kdy zajišťuje vývoj semialogenního plodu (s polovinou antigenů od otce) uvnitř mateřského organismu.\n\nTolerance má však i své stinné stránky. Umožňuje některým patogenním mikrobům úspěšně infikovat hostitele a vyhnout se jeho imunitní odpovědi. Vyvolání periferní tolerance v místním mikroprostředí je také společnou strategií přežití pro řadu nádorů, které se tak brání odstranění hostitelským imunitním systémem.\n\nFenomén imunitní tolerance poprvé popsal Ray D. Owens v roce 1945, který si všiml, že dvojčata, která sdílí společnou placentu, sdílí také směs červených krvinek obou jedinců (i když ne nutně 50/50) a to během celého života. Fenomén imunitní tolerance poprvé popsal Ray D. Owens v roce 1945, který si všiml, že dvojčata, která sdílí společnou placentu, sdílí také směs červených krvinek obou jedinců (i když ne nutně 50/50) a to během celého života. Ačkoli Owens nepoužil termín imunitní tolerance, jeho studie ukázala, že tělo může být tolerantní k cizím tkáním. Toto poznání bylo experimentálně ověřeno Rupertem E. Billinghamem a Peterem Medawarem v roce 1953, kteří injekcí cizorodých buněk do myších plodů nebo novorozených myší u nich navodili toleranci, a tyto myši tak později mohly přijímat štěpy od stejného dárce. Přestože původní cíle studie nebyly imunologické, jejich objevy byly klíčové pro vznik teorie imunitní tolerance. Tu formulovali sir Frank Macfarlan Burnet a Frank Fenner, kteří také popsali ustavení tolerance pomocí odstranění autoreaktivních lymfocytů (nyní označované jako klonální delece). V roce 1960 získali Burnet and Medawar Nobelovu cenu za objev získané imunologické tolerance.\n\nSchopnost imunitního systému rozeznávat cizí antigeny od těch tělu vlastních typicky komplikuje transplantace a vede k odmítnutí štěpu (transplantátu). Existují však dva obecné případy, kdy může být alotransplantát (od jedince téhož druhu, ale s rozdílnou genetickou výbavou) přijat. Jedním je transplantace do imunologicky privilegovaných míst, která jsou do určité míry oddělena od imunitního dohledu (jako oko nebo varlata) anebo mají silné molekulární signály, které zabraňují vzniku nebezpečného zánětu (mozek). Druhým případem je stav tolerance, který byl indukován předchozím vystavením antigenu dárce způsobem, který u příjemce vyvolává imunitní toleranci spíše než senzibilizaci. Dlouhodobé vystavení cizímu antigenu během vývoje plodu nebo krátce po narození může vést ke vzniku centrální tolerance, jak bylo patrné z experimentů Medawara s myšími alotransplantáty. U běžných transplantací takové včasné vystavení antigenu není možné. U některých pacientů se ukázalo, že rozvinuli toleranci alotransplantátu po ukončení veškeré imunosupresivní terapie, což je stav označený jako operační tolerance, ovšem standardně většina pacientů užívá imunosupresi doživotně vzhledem k velkým rizikům spojeným s vysazením. Předpokládá se, že hrají roli CD4 Foxp3 regulační T buňky, stejně jako CD8 CD28 regulační T buňky, které tlumí cytotoxické reakce vůči transplantovaným orgánům. Specifická genetická výpava těchto pacientů je může předurčovat ke zvýšené toleranci, byly u nich objeveny např. geny pro funkce NK buněk a γδ T buněk spojené s tolerancí.\n\nPlod má jinou genetickou výbavu než matka, exprimuje také antigeny z genů pocházejících od otce, které jsou maternálním imunitním systémem rozeznávány jako cizorodé. Ženy, které mají více dětí se stejným otcem, mají typicky protilátky proti červeným krvinkám a proteinům MHC otce. Nicméně během fyziologického těhotenství není plod matkou zamítnut, ale naopak je vyživován až do termínu porodu. Placenta, ve které se propojuje maternální i fetální část, brání imunologickému rozeznání snížením produkce MHC proteinů, ale také aktivně indukuje značnou periferní toleranci. Buňky trofoblastu exprimují HLA-G, který zabraňuj útoku mateřských NK buněk, a produkují enzym IDO (indolamin 2,3-dioxygenáza), čímž potlačují odpověď mateřských T buněk na základě snížení množství pro ně kritických aminokyselin. Mateřské T buňky specifické pro otcovské antigeny jsou také potlačeny tolerogenními dendritickými buňkami a indukovanými regulačními T buňkami (iTreg) nebo křížově reagujícími přirozenými regulačnímu T buňkami (nTreg). Některé maternální regulační T buňky také uvolňují rozpustné proteiny (Soluble fibrinogen like protein 2; sFGL2), které potlačují funkci dendritických buněk a makrofágů podílejících se na zánětu a antigenní prezentaci. Tyto mechanismy dohromady vytváří imunoprivilegovaný stav placenty a chrání plod. Narušení této tolerance může mít za následek potrat, předčasný porod, růstové retardace plodu a další patologie těhotenství.\n\nKůže a trávicí trakt lidí a mnoha dalších organismů jsou kolonizovány ekosystémem mikroorganismů, který se nazývá mikrobiom. Ačkoli u savců existuje řada obranných mechanismů, které udržují mikroflóru v bezpečné vzdálenosti, včetně konstantního odběru a prezentace mikrobiálních antigenů místními dendritickými buňkami, většina organismů nereaguje na komensální mikroorganismy a toleruje jejich přítomnost. Reakce se týkají patogenních mikrobů a mikrobů, které poruší fyziologickou bariéru. Imunitní toleranci periferní sliznice zajišťují indukované regulační T buňky (iTreg) a tolerogenní antigen prezentující buňky, konkrétně specializované CD103 DCs, které produkují jak TGF-β tak i kyselinu retinovou a účinně tak podporují diferenciaci iTreg. Součástí střevní výstelky jsou také Foxp3TR1 buňky produkující IL-10. Narušení této tolerance je považováno za základ patogeneze zánětlivých onemocnění střev, jako je Crohnova choroba a ulcerózní kolitida.\n\nImunitní tolerance je významný prostředek, kterým rostoucí nádory, které exprimují mutované proteiny, zabraňují své eliminaci hostitelským imunitním systémem. Nádory jsou komplexní a dynamickou populací složenou z transformovaných buněk, ale i stromálních buněk, cév, makrofágů a dalších imunitních buněk. Tyto buňky a jejich vzájemné interakce přispívají ke vzniku nádorového mikroprostředí, které je značně imunosupresivní a brání odstranění nádoru. Akumulují se zde metabolické enzymy, které potlačují proliferaci a aktivaci T buněk, včetně IDO a arginázy, je zde vysoká exprese toleranci indukujících liganců, jako jsou FasL, PD-1, CTLA-4 a B7. Farmakologické monoklonální protilátky proti některým z těchto ligandů jsou účinné při léčbě rakoviny. Nádorové vezikuly, exosomy, podporují diferenciaci iTreg buněk a myeloidních supresorových buněk (MDSC), které také indukují periferní toleranci.\n\nJiž v embryonálním stadiu vývoje člověka se vybíjí ty lymfocyty (typ bílých krvinek zodpovědných za tzv. adaptivní imunitu), které reagují na vlastní antigeny (klonální delece). Stále však zbývají určité buňky bez schopnosti imunotolerance. V druhém kole se vyřadí další potenciálně nebezpečné lymfocyty tak, že jim není dodán signál pomocí různých chemických látek (zpravidla cytokinů), následkem čehož takové neaktivované buňky spáchají buněčnou „sebevraždu“. Tento druhý stupeň obrany před autoimunitními chorobami se označuje jako T-buněčná a B-buněčná anergie. Ale i po narození není celý proces u konce a existuje ještě třetí možnost, jak navodit v těle imunotoleranci. Děje se to pomocí určitých cytotoxických nebo regulačních T-lymfocytů, které jsou schopné utlumit nebo zničit zbylé autoreaktivní lymfocyty.\n\n\n"}
{"id": "500843", "url": "https://cs.wikipedia.org/wiki?curid=500843", "title": "II. János Pál pápa tér (stanice metra v Budapešti)", "text": "II. János Pál pápa tér (stanice metra v Budapešti)\n\nII. János Pál pápa tér je podzemní stanice na lince M4 budapešťského metra. Nachází se pod stejnojmenným náměstím v pešťském VIII. městském okruhu v blízkosti ulice Népszínház utca k níž směruje výstup ze stanice. V místě je umožněn přestup na linky tramvají 28, 28A, 37, 37A a 62.\n\n\n"}
{"id": "500844", "url": "https://cs.wikipedia.org/wiki?curid=500844", "title": "Gymnázium Ladislava Jaroše Holešov", "text": "Gymnázium Ladislava Jaroše Holešov\n\nGymnázium Ladislava Jaroše v Holešově bylo založeno v roce 1899. Ve škole se vyučuje podle vlastního školního vzdělávacího programu Heuréka. Úspěšnost přijetí absolventů k dalšímu studiu se několik let pohybuje nad 96%. Gymnázium sídlí v původní budově z roku 1902 na ulici Palackého v Holešově, součástí areálu školy je nová přístavba tělocvičny a jídelny a venkovní sportovní hřiště. Školu tvoří 8 tříd osmiletého studia, které jsou označovány latinskými termíny prima – oktáva, a 8 tříd čtyřletého studia, přičemž v každém ročníku jsou otevírány 2 třídy (A, B).\n\nPrvní žádost o zřízení školy byla podána v roce 1896, tuto žádost však moravský zemský sněm zamítl. Na základě druhé žádosti o otevření zemské vyšší reálky z roku 1898 bylo sněmem povoleno školu otevřít. Smlouvy byly podepsány 18. června 1899 v Holešově a 28. června 1899 v Brně. Prvním ředitelem se stal profesor Leopold Sach. Zápis do prvních ročníků proběhl 16.- 17. září 1899. Zapsáno bylo 72 žáků a byly proto otevřeny dvě třídy, ve kterých se začalo vyučovat 18. září 1899. Vyučovacím jazykem byla čeština. Výuka probíhala v provizorních prostorech bývalé holešovské radnice.\n\nVzhledem k nevyhovujícím prostorům, ve kterých probíhala výuka, začalo město přemýšlet o výstavbě nové školní budovy. Na zakoupeném pozemku v blízkosti nádraží na Palackého třídě se začalo stavět na jaře v roce 1901. V architektonické soutěži byl z 36 podaných návrhů na budovu školy vybrán plán architekta Antonína Turka, který byl na tehdejší dobu řešen velice moderně. Stavba byla dokončena v červenci 1902. Téhož roku 18. září byla budova také vysvěcena a předána k užívání.\n\nVzhledem k náročnosti studia, mnoho chlapců raději volilo studium na osmiletých gymnáziích v okolí. Proto 24. srpna 1908 požádala městská rada o změnu školy na reformní reálné gymnázium. I přes nesouhlas profesorského sboru bylo žádosti vyhověno od školního roku 1909/1910 byla školy změněna na reálné gymnázium. V té době byl také studentem školy (1907-1909) pozdější mezinárodně uznávaný architekt Bohuslav Fuchs, jehož potíže na škole mohly s těmito peripetiemi také souviset.\n\nBěhem první světové války byla výuka na škole výrazně omezena. Část profesorů a žáků vyšších ročníků musela po vyhlášení mobilizace narukovat. Kvůli španělské chřipce musela být škola v říjnu 1918 na nějaký čas zavřena.\n\nVýuka na škole byla obnovena 5. listopadu 1918, to už však v nově vzniklém státě, Československé republice. Mezi změnami, které nastaly, bylo například také zrovnoprávnění studia dívek. Studenti si zřídili vlastní samosprávu a od roku 1930 funguje také rodičovské sdružení. Došlo také ke změně učebních osnov, liberalizaci a demokratizaci výuky. Na základě již několikáté žádosti byla škola 16. září 1936 postátněna s platností od 1. ledna 1939.\n\nOd 1. října 1938 byl ředitelem školy Ladislav Jaroš, 1. listopadu 1939 byl však odvolán a později 18. června 1942 popraven Němci v Brně. Škola musela po celou dobu okupace čelit snahám o germanizaci a změnu výuky ve prospěch hitlerovského Německa. Jako první museli školu nucene opustit studenti židovského původu. Za hanlivé nápisy proti Hitlerovi nalezené na školních záchodech byli zatčeni na žáci. Gestapo 22. ledna 1943 zatklo profesora RNDr. Rudolfa Plajnera, náčelníka Junáka, pro podezření ze styků se zahraničím.\n\nOd roku 1943 bylo vyučování soustavně přerušováno. V roce 1944 byla v budově gymnázia umístěna střední škola evakuovaná z Berlína a od 9. listopadu bylo gymnázium zabráno jednotkami říšské pracovní služby. Od ledna do dubna 1945 bylo vyučování zastaveno, ale po krátkém obnovení výuky, byla budova opět zabrána ustupující armádou. Město Holešov bylo osvobozeno 6. května 1945. Vyučování bylo znovu zahájeno 17. května 1945. Komise, která zkoumala, zda se v profesorském sboru v době Protektorátu nevyskytli zrádci, nenašla žádná provinění. Byla zrušena výuka němčiny a na místo ní zavedena ruština.\n\nReforma školství v 2. polovině 40. let se projevila také na gymnáziu. Bylo zrušeno školné a od školného roku 1948/49 přešlo gymnázium na čtyřletou školu. Ve dnech 24.–26. června 1949 proběhly oslavy 50. výročí školy. Nová reforma školství v roce 1953 změnila čtyřletou školu na jedenáctiletou střední školu. Tento typ školy se však v praxi neosvědčil a tak byla škola další reformou změněna na střední všeobecně vzdělávací školu (SVVŠ), jejímž cílem byla příprava žáků na studium na vysokých školách. Počet žáků však neustále klesal a tak hrozilo úplné zrušení školy.\nV roce 1965 byla od SVVŠ oddělena ZDŠ, což oběma školám prospělo. Od školního roku 1965/66 došlo ke změnám osnov a zřízení humanitní a přírodovědné větve. V letech 1961 až 1967 byla budova školy modernizována. Od školního roku 1968/69 byla opět zavedena čtyřletá gymnázia. Na základě vyhlášky byl na počátku 70. let odebrán čestný název Gymnázium Ladislava Jaroše. Od školního roku 1971/72 začalo gymnázium s dvanácti třídami fungovat plnohodnotně. Odchod 3. ZDŠ do nových budov umožnilo rozšíření školy o laboratoře. V roce 1978 opět došlo ke změně výuky na gymnáziu. Byly zavedené odborné předměty, které studenty měli připravit pro práci v různých odvětvích zemědělství a průmyslu. Osmdesátá léta jsou pro školu obdobím stagnace. V roce 1988 byl novým ředitelem jmenován PhDr. Jaroslav Motal.\n\nDemokratické změny po roce 1989 se promítly také do výuky na gymnáziu. Od 1. září 1990 bylo obnoveno osmileté gymnázium. Škole byl navrácen čestný název Gymnázium Ladislava Jaroše. Další ředitelem školy se stal František Mrázek a poté v roce 1992 PaedDr. Zdeněk Janalík, který z funkce odešel v roce 2005, kdy se stal senátorem. V roce 1992 byla také zahájena rozsáhlá rekonstrukce budovy školy. Nově byla vybudována sportovní hala, výdejna obědů, půdní vestavba s třídami pro estetickou výchovu a zeměpis, školní hřiště. V roce 1999 proběhly oslavy 100. a v roce 2009 110. výročí založení školy.\n\nGymnázium bylo jednou z pilotních škol v projektu Pilot G/GP (Tvorba a ověřování pilotních ŠVP na vybraných gymnáziích). Škola má jeden ŠVP s názvem Heuréka pro osmiletý a čtyřletý obor.\n\nOd primy osmiletého gymnázia i 1. ročníku čtyřletého gymnázia je povinné studium angličtiny jako prvního cizího jazyka. Do sexty a 2. ročníku činí hodinová dotace 3 hodiny týdně. V septimě a 3. ročníku poté 4 hodiny týdně, z nichž je jedna vedena rodilým mluvčím. V oktávě a 4. ročníku je hodinová dotace opět 3 hodiny týdně, studenti navíc můžou navštěvovat povinně volitelný předmět Konverzace v jazyce anglickém. V rámci konverzace je možné si vybrat zaměření: Jazykové dovednosti, Reálie anglicky mluvících zemí, Britská a americká literatura . Hodinová dotace předmětu konverzace v jazyce anglickém je 4 hodiny týdně, z čehož jedna je vedena rodilým mluvčím. Na nižším gymnáziu jsou používány učebnice Project, na vyšším Maturita Solution. Škola také poskytuje možnost navštěvovat placené přípravné kurzy ke složení zkoušky FCE.\n\nŽáci osmiletého studia si od sekundy volí druhý cizí jazyk, a to francouzštinu, němčinu a ruštinu. V sekundě je zavedena výuka jazykové propedeutiky ve zvoleném jazyce. Od tercie žáci pokračují v běžné výuce zvoleného jazyka. Druhý cizí jazyk je povinný také od 1. ročníku čtyřletého studia. V posledním ročníku si žáci mohou jako povinně volitelný předmět vybrat Konverzaci z jazyce francouzském nebo Konverzaci v jazyce německém.\n\nV 1. a 2. ročníku čtyřletého studia a odpovídajících ročnících osmiletého studia mají žáci možnost zvolit si jako třetí cizí jazyk latinu. Alternativou studia latiny je deskriptivní geometrie. Hodinová dotace jsou 2 hodiny týdně.\n\nV sekundě či 1. ročnících si žáci volí druhý cizí jazyk (francouzštinu,němčinu a ruštinu). Od kvinty a 1. ročníku si žáci vybírají zaměření estetické výchovy (hudební nebo výtvarné), toto zaměření pak studují v 1. a 2. ročníku, od 3. ročníku již estetická výchova není vyučována. Pro 1. a 2. ročník (kvintu a sextu) si žáci vybírají mezi studiem latiny nebo deskriptivní geometrie. Hodinová dotace těchto předmětů jsou 2 hodiny týdně.\n\nPro 3. a 4. ročník (septimu a oktávu) si žáci volí 2 dvouleté semináře z nabídky: matematika, fyzika, chemie, biologie, zeměpis, dějepis, společenské vědy, informatika. Hodinová dotace dvouletých seminářů jsou 2 hodiny týdně ve 3. ročníku a 4 hodiny týdně ve 4. ročníku.\nPro 4. ročník (oktávu) si žáci vybírají 2 semináře jednoleté z nabídky: matematika, fyzika, chemie, biologie, zeměpis, dějepis, informatika, latina, deskriptivní geometrie, informatika, politologicko-ekonomický seminář, literární seminář, konverzace v jazyce anglickém, francouzském a německém. Hodinová dotace jednoletých seminářů jsou 4 hodiny týdně.\n\nV posledním ročníku studia si žáci také volí zaměření tělesné výchovy, škola nabízí tyto kurzy: míčové hry, squash, spinning, posilovna, plavání.\n\n\n\n\nSeznam ředitelů školy dle sborníku \"70 let střední školy v Holešově. 1899-1969\":\n\n\n"}
{"id": "500849", "url": "https://cs.wikipedia.org/wiki?curid=500849", "title": "Nikolaj Pučkov", "text": "Nikolaj Pučkov\n\nNikolaj Pučkov (rusky:Николай Георгиевич Пучков) (30. ledna 1930, Moskva – 9. srpna 2005, Petrohrad) byl sovětský reprezentační hokejový brankář. Je členem Ruské a sovětské hokejové síně slávy (členem od roku 1954).\n\nS reprezentací Sovětského svazu získal jednu zlatou olympijskou medaili (1956) a dále jednu bronzovou medaili (1960). Dále je držitelem jednoho zlata (1954) a čtyři stříbra (1955, 1957, 1958 a 1959) z MS.\n"}
{"id": "500853", "url": "https://cs.wikipedia.org/wiki?curid=500853", "title": "Žleby (zámek)", "text": "Žleby (zámek)\n\nZámek Žleby je zámek ve stejnojmenné obci přibližně 7 km na východ od Čáslavi. Jednalo se původně o hrad vystavěný rodem Lichtenburků (snad již Smilem z Lichtenburka). První nepřímá zmínka o něm pochází z roku 1289, kdy patřil Jindřichovi z Lichtenburka, jehož někteří potomci se začali zvát Žlebští z Lichtenburka. V 19. století prodělal hrad razantní přestavbu na novogotický zámek. Nyní je ve vlastnictví státu (správu zajišťuje Národní památkový ústav) a je přístupný veřejnosti.\n\nHrad Žleby nechal vystavět ve 13. století snad již Smil z Lichtenburka, možná až jeho syn Jindřich z Lichtenburka. První nepřímá písemná zmínka o hradu pochází z roku 1289, přímá pak z 1297. Hrad patřil žlebské větvi Lichtenburků.\n\nV roce 1356 koupil hrad i panství Karel IV. od Anežky z Landštejna, vdovy po Hynkovi ze Žleb, přičemž jí panství ponechal v držení (Anežka umírá v roce 1370). Hrad se tak stal královským majetkem a byl v případě potřeby zastavován. V 70. a 80. letech 14. století byl držitelem hradu i panství Markvart z Vartenberka, roku 1388 mu však byl za účast na odboji Václavem IV. odňat. Od roku 1396 seděl na hradě královský vratislavský hejtman Štěpán z Opočna. Ten byl roku 1397 zavražděn a hrad přešel na Jindřicha z Opočna. Po čtyřech letech, roku 1401, byl hrad zastaven Jindřichu Lacembokovi z Chlumu a roku 1402 Oldřichovi z Hradce.\n\nRoku 1406 koupil hrad i Žlebské panství kutnohorský mincmistr Petr Zmrzlík ze Svojšína. Když ten roku 1421 zemřel, přešel hrad do zástavy Haška Ostrovského z Valdštejna na Detemicích, v roce 1436 Jiříka z Dubé a po něm Jana z Janovic. Jan z Janovic předal hrad roku 1483 Janu Spetlovi z Prudic, manželovi své dcery Anežky.\n\nOd roku 1510 do roku 1522 náležel hrad Žehušickým z Nestajova. Roku 1522 přešel hrad na rytíře Kuneše Bohdaneckého z Hodkova, po jeho smrti v roce 1555 jej zdědil jeho syn Adam Bohdanecký z Hodkova a po jeho smrti roku 1562 hrad přešel na jeho vdovu Alžbětu z Nestajova na Žlebech. Alžběta roku 1575 prodala Žleby Václavu Chotoutovskému z Nebovid. Roku 1615 získal panství Heřman Černín z Chudenic, roku 1622 však Žleby vyměnil s Karlem z Lichtenštějna za Andělskou Horu.\n\nRoku 1629 koupil hrad i panství Jan Trčka z Lípy, pro provinění proti císaři však byl jeho majetek zkonfiskován a hrad i panství získal Leonard Helfrid z Meggau. Když roku 1634 zemřel, získaly jej jeho dcery a ty ho roku 1662 prodaly českému místodržiteli svobodnému pánu Janu Františkovi z Kaiserštejna.\n\nKaisersteinové roku 1723 prodali Žleby hraběti Karlu Jáchymovi Bredovi, v roce 1725 však Žleby přešly na rytíře Karla Richarda ze Schmidlinů. Roku 1730 koupil panství hrabě František ze Schönfeldu, který byl vlastníkem i nedalekých Slatiňan. Po hraběti ze Schönfeldu dědila jeho jediná dcera Kateřina, provdaná roku 1746 za knízete Jana Adama z Auerspergu. Ten přežil všechny své děti a dvě manželky, zemřel bezdětný, a tak majetek zdědil jeho synovec Karel. Karla potkal podobný osud, a tak měl Žleby zdědit jeho synovec Vincenc. Když Vincenc zemřel, nebyl jeho syn Vincenc Karel zletilý, a tak se o panství starala vdova Gabriela Marie z Lobkovic. V letech 1849-1868 byl zámek přebudován ve stylu romantické novogotiky podle projektu Františka Schmoranze st. Roku 1867 zemřel Vincenc Karel a velkostek přešlo na vdovu Vilemínu. Roku 1877 převzal české velkostatky Žleby, Nasavrky se zámkem Slatiňany a Dolní Kralovice, rakouské velkostatky Niederfladnitz, Matrei a Sprechenstein, dále paláce Praze a Vídni syn Vincence Karla František Josef (1856-1938). Po něm převzal statky jeho syn kníže Ferdinand, poslední mužský potomek rodu Auerspergů. Když roku 1942 zemřel, převzala velkostatek Žleby jeho sestra Marie z Trauttmannsdorfu. Velkostatek Nasavrky se Slatiňany a Dolní Kralovice připadl Mariinu synu Karlovi z Trauttmansdorffu.\n\nRoku 1945 byl zámek zestátněn.\n\n\n\n"}
{"id": "500854", "url": "https://cs.wikipedia.org/wiki?curid=500854", "title": "Grigorij Mkrtyčan", "text": "Grigorij Mkrtyčan\n\nGrigorij Mkrtičevič Mkrtyčan (rusky:Григорий Мкртычевич Мкртычан / Grigorij Mkrtyčevič Mkrtyčan) (arménsky:Կրիկոր Մկրտիչյան / Krikor Mkrtič'yan) (* 3. ledna 1925, Krasnodar - † 14. února 2003, Moskva) byl sovětský (arménské národnosti) reprezentační hokejový brankář. Je členem Ruské a sovětské hokejové síně slávy (členem od roku 1951).\n\nS reprezentací Sovětského svazu získal jednu zlatou olympijskou medaili (1956). Dále je držitelem jednoho zlata (1954) a jednoho stříbra (1955) z MS.\n"}
{"id": "500857", "url": "https://cs.wikipedia.org/wiki?curid=500857", "title": "Dimitrij Ukolov", "text": "Dimitrij Ukolov\n\nDimitrij Ukolov (rusky:Дмитрий Матвеевич Уколов) (23. října 1929, Moskva – 25. listopadu 1992, Moskva) byl sovětský reprezentační hráč ledního hokeje. Je členem Ruské a sovětské hokejové síně slávy (členem od roku 1954).\n\nS reprezentací Sovětského svazu získal jednu zlatou olympijskou medaili (1956). Dále je držitelem jednoho zlata (1954) a tři stříbra (1955, 1958 a 1959) z MS.\n"}
{"id": "500858", "url": "https://cs.wikipedia.org/wiki?curid=500858", "title": "Alfred Kučevskij", "text": "Alfred Kučevskij\n\nAlfred Kučevskij (rusky:Альфред Иосифович Кучевский) (17. května 1931, Moskva – 15. května 2000, Moskva) byl sovětský reprezentační hokejový obránce. Je členem Ruské a sovětské hokejové síně slávy (od roku 1954).\n\nS reprezentací Sovětského svazu získal jednu zlatou olympijskou medaili (1956) a dále jednu bronzovou medaili (1960). Dále je držitelem jednoho zlata (1954) a dvě stříbra (1955 a 1958) z MS.\n"}
{"id": "500861", "url": "https://cs.wikipedia.org/wiki?curid=500861", "title": "Pavel Žiburtovič", "text": "Pavel Žiburtovič\n\nPavel Nikolajevič Žiburtovič (; 8. září 1925, Kujbyšev – 21. února\n2006, Moskva) byl sovětský reprezentační hokejový obránce. Je členem Ruské a sovětské hokejové síně slávy (členem od roku 1953). Jeho starší bratr Jurij Žiburtovič zemřel v roce 1950 při letecké havarii.\n\nS reprezentací Sovětského svazu získal jedno zlato (1954) a dvě stříbra (1955, 1957) z MS.\n"}
{"id": "500867", "url": "https://cs.wikipedia.org/wiki?curid=500867", "title": "Alexandr Vinogradov (lední hokejista)", "text": "Alexandr Vinogradov (lední hokejista)\n\nAlexandr Vinogradov (rusky: Александр Виноградов) (28. února 1918, Moskva – 10. prosince 1988) byl sovětský reprezentační hokejový obránce.\n\nS reprezentací Sovětského svazu získal jen jednu medaili a to zlato v roce 1954.\n"}
{"id": "500869", "url": "https://cs.wikipedia.org/wiki?curid=500869", "title": "Boubel", "text": "Boubel\n\nBoubel (též larvocysta, uher, odborně metacestod) je označení pro vývojové larvální stadium tasemnic v mezihostiteli.  \n\nZatímco dospělé tasemnice se vyskytují pouze ve střevě, jejich lárvální stádia (boubele) v mezihostitelích se mohou nacházet v různých orgánových systémech – svalovina, játra, smyslové orgány. Boubele vznikají pozřením vajíček tasemnic vnímavým mezihostitelem. V trávicím traktu dojde k narušení obalové části vajíčka (embryoforu) a k uvolnění larvy s háčky zvané onkosféra. Ta penetruje střevní stěnu a krevním obehěm je přenesena do různých orgánů. V místě, kde se uchytí se přemění v samotnou larvocystu-boubel. Larvocysta poté roste, vyvíjí se, přičemž se uvnitř vytvoří zárodek skolexu tasemnice. Pouze u tasemnice rodu \"Echinococcus\" dochází k nepohlavnímu rozmnožování a v jedné larvocystě se tak mohou vyvinout stovky až tisíce zárodků skolexů. U ostatních tasemnic se vyvine pouze jeden skolex.\n\nLarvocysty nemigrují tkáněmi, ani aktivně neničí okolní tkáně. Larvocysty v podstatě jen čekají až je mezihostitel pozřen konečným hostitelem a skolex z boubele se může uchytit ve střevě jako dospělá tasemnice. Životnost larvocyst je proto značná, u některých druhů i několik let. Larvocysty v orgánech působí na tkáně mechanicky, mohou ovlivňovat i jejich funkce. Hostitelský organismus reaguje na přítomnost larvocyst imunitní reakcí. \n\n\n"}
{"id": "500871", "url": "https://cs.wikipedia.org/wiki?curid=500871", "title": "Opsonizace", "text": "Opsonizace\n\nOpsonizace je imunologický proces, při kterém jsou na částici navázány látky, které usnadňují vazbu této částice na fagocytující buňky a zvyšují efektivitu jejich fagocytózy. Látky, jež se na povrch antigenů váží, se nazývají opsoniny. Mezi nejčastější opsoniny patří protilátky (imunoglobuliny, zvláště IgG) a částice komplementu (C3b, C4b a C1q). Opsonizovány mohou být například bakterie či jiné patogenní organizmy, apoptotické, maligní a jiné abnormální buňky. Když jsou navázané opsoniny rozpoznány Fc receptorem na povrchu fagocytů (např. makrofág, neutrofil), dojde k jejich fagocytóze a zneškodnění.\n\nOpsonizace protilátkou může vést k ADCP, buněčné fagocytóze závislé na protilátkách (antibody-dependent cell phagocytosis). Předpokladem opsonizace pomocí protilátek je vazba protilátky na antigen pomocí Fab domény a přítomnost Fc receptoru na fagocytujících buňkách (např. makrofágy, neutrofily). Tento Fc receptor váže Fc doménu protilátky, což usnadňuje fagocytózu celé částice či buňky s navázaným antigenem.\nVazba protilátky na buňku může rovněž iniciovat ADCC, buněčnou cytotoxicitu závislou na protilátkách (antibody-dependent cell cytotoxicity), proces při kterém efektorové buňky imunitního systému aktivně lyzují cílové buňky. Mechanismus ADCC je spuštěn vazbou Fc receptoru efektorové buňky na Fc doménu protilátky vážící antigen na povrchu buňky cílové. Následně efektorové buňky, především NK buňky, ale rovněž neutrofily, eozinofily a monocyty, uvolní cytotoxické faktory perforiny a granzymy, které způsobí lyzi buňky. Jde o jeden z mechanismů obrany proti virové infekci, infekci intracelulárními bakteriemi a maligním buňkám.\n\nDalšími významnými opsoniny jsou proteiny komplementu C3b, C4b a C1q. Protein C1q je součástí C1 komplexu, který je první komponentou klasické komplementové kaskády. Proteiny C3b a C4b vznikají během klasické či lektinové cesty aktivace komplementu, kdy dochází ke štěpení C3 a C4 komponent. Během alternativní dráhy aktivace koplementu dochází rovněž v samovolnému štěpení C3 komponenty na C3a a C3b. Kromě toho, že se C3b a C4b stávají součástí C3 a C5 konvertáz, dochází k jejich vazbě na buňku či patogen. Po této vazbě je následná fagocytóza usnadněna vazbou na komplementové receptory CR1, CR3 a CR4. Opsoniny C3b a C4b jsou rozpoznávány CR1 receptorem, který je exprimován na povrchu všech fagocytujících buněk.\n"}
{"id": "500876", "url": "https://cs.wikipedia.org/wiki?curid=500876", "title": "Nehemias Trebitsch", "text": "Nehemias Trebitsch\n\nNehemias Trebitsch, též \"Menachem Nachum Trebitsch\" (14. srpna 1779, Praha – 4. července 1842, Praha) byl moravsko-slezský zemský rabín v letech 1832–1842. V této funkci se v duchu konzervatismu snažil zabránit tomu, aby si moravské židovské komunity volily liberálněji smýšlející rabíny. Umíněným prosazováním své autority ovšem Trebitsch vyvolal ostré spory s několika židovskými komunitami i liberálnějšími rabíny. Kontroverze nakonec skončily v jeho neprospěch.\n\nNehemias Trebitsch byl synem Seligmanna Trebitsche, chazana ve Staronové synagoze. Po smrti otce byl vychováván Jacobem Günsbergem, předním pražským talmudistou. Roku 1811 jej Günsberg ordinoval na rabína a Trebitsch začal vyučovat v pražské ješivě. Roku 1813 se stal rabínem v Klausové synagoze v Praze. Na doporučení moravského zemského rabína Mordechaje Beneta jej Židé v Prostějově zvolili roku 1825 svým rabínem; Trebitsch se tam přestěhoval následujícího roku.\n\nRoku 1830 byl Trebitsch zvolen moravských zemským rabínem, ocitl se však po svém populárním předchůdci Mordechaji Benetovi ve velmi obtížné pozici, neboť nedosahoval jeho výborných kvalit, což si také sám uvědomoval. Isaias Benet, syn Mordechaje Beneta, se navíc po neúspěšné kandidatuře na moravského zemského rabína snažil na tuto pozici dostat skrze dopisy císaři. Ve své snaze sice neuspěl, podařilo se mu však zdržet potvrzení volby Trebitsche říšskou dvorskou kanceláří, ke kterému došlo až roku 1832.\n\nDokud ovšem Trebitsch nebyl potvrzen, nemohl svou funkci vykonávat, a nebyl proto ani schopen zabránit tomu, že jeho nástupcem v Prostějově byl roku 1831 zvolen proreformní rabín Löw Schwab. Na základě této zkušenosti tedy Trebitsch po svém potvrzení umíněně bránil tomu, aby si některá další židovská komunita zvolila proreformně smýšlejícího rabína. Roku 1833 se Trebitsch obrátil na Moravskoslezské gubernium, jež mu svým výnosem přiznala právo, na jehož základě mohl zemský rabín navrhovat při volbě rabínů v židovských komunitách všechny kandidáty nebo dokonce svého kandidáta na pozici rabína dosadit, pokud příslušná komunita jeho kandidátku nerespektovala.\n\nNěkteré komunity (zejména Loštice, Prostějov a Rousínov) však tento výnos ignorovaly a najímaly si nového rabína bez Trebitschova vědomí. Trebitsch se snažil komunity přimět k tomu, aby přijaly jeho kandidáty, zvolení rabíni (Abraham Neuda a Hirsch Fassel) ovšem přešli do protiútoku a obvinili zemského rabína ze svévolného udělování certifikátů a diskriminace kandidátů preferujících němčinu, což bylo v rozporu s říšským nařízením z roku 1820, které zemskému rabínovi nařizovalo šíření němčiny mezi Židy. Ačkoli se možná jednalo o nepodložená tvrzení, Moravské gubernium je vzalo v potaz a roku 1838 vydalo nové nařízení. Gubernium Trebitsche napomenulo, odebralo mu právo navrhovat rabínské kandidáty a potvrdilo Fassela jako rabína v Prostějově.\n\nDalší spory se rozpoutaly, když se Trebitsch snažil prosadit své příbuzné za rabíny v Rousínově a Miroslavi. Mezitím se Abrahamovi Neudovi podařilo získat několikeré potvrzení o způsobilosti k funkci rabína. Moravské gubernium nakonec roku 1841 navrhlo kompromisní řešení: Neuda měl předstoupit před komisi, v níž měli kromě Trebitsche zasedat také dva další moravští rabíni a katolický komisař. Neuda tuto zkoušku úspěšně složil a mohl se vrátit do Loštic.\n\nTo pro Trebitsche znamenalo obrovské ponížení a definitivní porážku. Židovské obce, jež se s Trebitschem přely, již dále autoritu zemského rabína nerespektovaly, což bylo možné i díky tomu, že Moravské gubernium s stále více s Trebitschovými odpůrci sympatizovalo. Roku 1842 Nehemias Trebitsch záhy zemřel při své ozdravné cestě do Karlových Varů.\n\n\n"}
{"id": "500878", "url": "https://cs.wikipedia.org/wiki?curid=500878", "title": "Bobří války", "text": "Bobří války\n\nBobří války (anglicky \"Beaver Wars\"), též známé jako irokézské války nebo války francouzsko-irokézské, byly sériemi konfliktů, které se odehrály v letech 1609–1701 na severovýchodě Severní Ameriky. Irokézové, vyzbrojeni jejich obchodními partnery Nizozemci a Angličany, expandovali ze svých původních území. Jedním z důvodů mohla být snaha ovládnout obchod s kožešinami (především bobřími) a tím ovlivňovat vztahy mezi Evropany a jinými kmeny z oblasti Velkých jezer. Konflikty byly vedeny především proti kmenům z oblasti Velkých jezer, zvláště proti irokézsky hovořícím Huronům, Petunům, Neutrálům, Eriům a Susquehannockům a dále proti algonkinským kmenům jako například Algonkinům, Mohykánům, Ottawům, Miamiům, Illinoiům, Odžibvejům a dalším. Jelikož většina těchto kmenů byla spojenci Francouzů, dostali se Irokézové do konfliktu rovněž s Novou Francií. V bojích měli nejprve mírnou převahu indiánští spojenci Francouzů, ale mezi lety 1648–1656 zasadili bojovníci Irokézů svým nepřátelům několik zničujících úderů, po nichž načas zcela ovládli východní oblast Velkých jezer. Koncem 17. století ale získala Nová Francie a její indiánští spojenci vojenskou převahu. Irokézové v roce 1701 smluvně uznali svou neutralitu. S jezerními kmeny a Francouzi od té doby až do sedmileté války téměř nebojovali a zaměřili se na nepřátele na jihu (Catawbové).\n\nVálky byly velmi brutální a patří k nejkrvavějším konfliktům v celé historii Severní Ameriky. Výsledné rozšíření irokézského území změnilo kmenové uskupení ostatních kmenů Severní Ameriky. Bylo zničeno či rozprášeno několik rozsáhlých kmenových svazů (Huroni, Petuni, Neutrálové, Eriové, Susquehannockové). Některé kmeny z východu byly donuceny stěhovat se na západ k řece Mississippi nebo migrovat v oblasti Velkých jezer či se přesunout pod ochranu Francouzů. Jiné kmeny se staly spojenci Irokézů (Mohykáni). Irokézská i algonkinská společnost byla těmito konflikty značně narušena, došlo např. k obrovskému etnickému promíchání. Poté, co se Irokézové stali obchodními partnery Angličanů v obchodu s kožešinami, jejich aliance byla důležitým prvkem pro další úspěšnou expanzi Angličanů. Ti využili irokézských výbojů jako požadavků pro svou další expanzi na západ a severozápad.\n\nPísemné záznamy z údolí řeky sv. Vavřince se vedou od dob prvních cest Jacquese Cartiera z období kolem roku 1540. Cartier psal o svých setkáních s Indiány (Irokézy) z této oblasti, kteří jsou známí jako Stadaconové nebo Laurentianové (nebo též svatovavřinečtí Irokézové) a kteří obývali několik opevněných vesnic, včetně Stadacony a Hochelagy. Cartier si též poznamenal, že Stadaconové vedou válku s jiným kmenem, známým jako Toudamové. Ti před rokem zničili jednu z jejich opevněných vesnic, přičemž si tento konflikt vyžádal 200 obětí. Kontinentální války a politické spory odvrátily Francouze od dalších snah kolonizovat toto území na dalších pár desetiletí. Vše se změnilo začátkem 17. století, když se Francouzové vrátili do údolí sv. Vavřince. Byli velice udiveni, jelikož obě vesnice, Stadacona a Hochelaga, byly zcela zničeny neznámým nepřítelem.\nNěkteří historikové tvrdí, že právě Irokézská liga zničila Stadaconu a Hochelagu, ale existuje příliš málo důkazů, které by tuto domněnku podporovaly. Je možné, že za zmizením svatovavřineckých Irokézů stojí kombinace několika faktorů - neúroda, útoky Irokézské ligy a Hurónů. Irokézská ústní tradice, zaznamenaná jezuity při jejich styky s Irokézy, mluví o vyčerpávající a dlouhotrvající válce mezi Mohawky a aliancí Susquehannocků a Algonkinů, kterou historikové datují do doby mezi roky 1580 až 1600. Když se Francouzové vrátili do údolí sv. Vavřince v roce 1601, probíhaly zde konflikty na bázi krevní msty, zisku zajatců a válečnické prestiže, které trvaly po celé generace. Když Samuel de Champlain přistál v Tadoussac, na řece sv. Vavřince, byl se svými francouzskými dobrodruhy takřka ihned požádán Montagnaisy, Algonkiny a Hurony, zda by jim pomohl v boji proti jejich nepřátelům - Irokézům.\n\nIrokézové obývali oblast v dnešním státě New York na jih od jezera Ontario a na západ od řeky Hudson. Toto jejich území tvořilo jakýsi etnický ostrov – ze severovýchodu, východu a jihovýchodu bylo obklopeno algonkinskými národy (včetně Šóníů na jihozápadě na území dnešního státu Ohio) - vesměs nepřátel Irokézů. Na severozápadě sídlili další nepřátelé: kmenové svazy Huronů a Petunů (Tionontati) patřící do irokézské skupiny jazyků a konfederace Neutrálů, taktéž hovořící irokézským jazykem. Tyto svazy žily na jižním pobřeží Huronského, západním pobřeží Ontarijského a severním pobřeží Erijského jezera. Dále na západ to byli Eriové sídlící jižně od stejnojmenného jezera a algonkinské kmeny z okolí Huronského, Michiganského a Hořejšího jezera. Na jihu se pak liga nacházela ve válce se Susquehannocky, dalším irokézsky hovořícím kmenem. Pokud by se sečetla bojová síla všech těchto kmenů a kmenových svazů, převyšovala by počtem svých bojovníků Irokézskou ligu mnohonásobně. Je s podivem, že Irokézové dokázali bojovat proti mnoha těchto kmenům téměř zároveň. Hlavním důvodem byl nekoordinovaný postup jejich nepřátel, dovednost Irokézů nasadit najednou velkou útočnou sílu, schopnost nelítostného postupu a rovněž tak obratné diplomatické lavírování.\n\nJiž roku 1603 založil Champlain útočnou alianci proti Irokézům. Jeho počínání mělo jednoduché komerční odůvodnění: kanadští Indiáni byli francouzskými překupníky drahocenných kožešin a Irokézové těmto obchodům neustále překáželi. První boje vypukly v roce 1609 a dopadly ve prospěch Francouzů a jejich indiánských spojenců. Champlain, který památnou bitvu u jezera, jež nyní nese jeho jméno, v podstatě rozhodl, k tomu napsal: \"„Postupoval jsem vpřed až jsem byl asi 30 metrů od nepřátel, kteří zastavili a zírali na mě... Když jsem spatřil, že začínají napínat luky ke střelbě, zamířil jsem svou arkebuzu a vystřelil na jednoho ze tří jejich náčelníků. Dva z nich se okamžitě skáceli mrtví, třetí byl zraněn a zemřel krátce poté. Arkebuzu jsem měl nabitou 4 kulemi zároveň.“\" Mohawkové se rozprchli a Algonkiné a Montagnaisové, které Francouzi doprovázeli, mohli slavit velké vítězství. Dále poznamenal:\"„Nepřišel jsem s jiným záměrem, než vyvolat válku.“\" V roce 1610, Champlain s francouzskou posádkou pomohl Algonkinům a Huronům ubránit se velkému nájezdu Irokézů. O pět let později, v roce 1615, se Chamlain přidal k huronskému nájezdu a pomáhal v obléhání irokézské opevněné vesnice. S největší pravděpodobností se jednalo o Onondagu, vesnici ležící v dnešním státě New York. Celý útok nakonec selhal a Champlain byl poraněn.\nV roce 1610, založili Nizozemci obchodní středisko na samém okraji irokézského teritoria, čímž dali Irokézům možnost obchodovat s Evropany. Ti v tom případě nepotřebovali spojenectví s okolními kmeny, které už byly spojenci Francouzů a které takto obchodovali. Nové obchodní středisko umožňovalo Irokézům obchodovat se svými kožešinami a kupovat cenné zbraně. Tímto začal rozsáhlý lov, přičemž Irokézům šlo jen o získání dalších a dalších kožešin.\n\nV roce 1628 Mohawkové porazili Mohykány a položili základy monopolního obchodu s kožešinami, přičemž hlavními kupci byli Nizozemci ze své pevnosti Orange, v kolonii Nové Nizozemí. Irokézové, a zvláště Mohawkové, se začali spoléhat na výměnu svého zboží kvůli nákupu střelných zbraní a dalšího evropského zboží. Hlavním účelem bylo vlastní přežití a živobytí. Kolem roku 1640 byli Irokézové plně vyzbrojeni evropskými zbraněmi, které jim dodávali Nizozemci. Začali využívat svých rostoucích odborných znalostí s palnými zbraněmi ve svůj prospěch v neustálých válkách vedených s Hurony, Algonkiny a jinými tradičními nepřáteli. Francouzi zatím zakázali dodávat svým indiánským spojencům palné zbraně. Existovaly výjimky, kdy bylo možné, aby zbraně dostali jednotlivci, kteří přešli na křesťanskou víru. I když irokézské války byly ze začátku zaměřené na jejich tradiční nepřátele (Algonkiny, Hurony, Mohykány, Montagnany apod.), aliance těchto kmenů s francouzskými kolonisty často přiváděly do krvavých a krutých sporů přímo Irokéze a evropské kolonisty.\n\nPotřeba zisku střelných zbraní měla za následek nadměrný lov a urychlené vyhubení bobří populace. Kolem roku 1640 tato zvířata nadobro zmizela z údolí Hudsonovy řeky. Někteří historikové tvrdí, že války byly urychleny trvalým nedostatkem bobří populace v oblastech spravovaných Irokézy v polovině 17. století. Střediska obchodu se posunula na sever do chladnějších oblastí (jih dnešní provincie Ontario), které byly spravovány Neutrály a Hurony, blízkými obchodními partnery Francouzů. Irokézové byli odsunuti jinými národy z oblasti, co se týká obchodu s kožešinami. Neustále ohrožováni nemocemi a úbytky své populace, Irokézové zahájili agresivní kampaň za účelem rozšířit svou oblast kontroly.\n\n\n"}
{"id": "500880", "url": "https://cs.wikipedia.org/wiki?curid=500880", "title": "Vodotrysk", "text": "Vodotrysk\n\nVodotrysk je zařízení, ze kterého je velkým tlakem vytlačována voda a na konci ústí z trysky ven. Tryskající voda zde má především estetickou funkci. Vodotrysky bývají součástí zejména fontán, kašen, zahradních a parkových jezírek i domácích osvěžovačů vzduchu. Jsou častým prvkem zahradní architektury používaný v sadovnické tvorbě.\n\nVzácně se lze setkat se zajímavým přírodním jevem, kterým jsou přírodní vodotrysky. Obvykle se nalézají v místech přirozených vývěrů spodních vod. Takovéto vodotrysky obvykle označujeme slovem gejzír. Může se jednat o přírodní podzemní vodu s vývěrem studené vody nebo o vývěr termálních pramenů např. v místech s bohatou sopečnou činností apod.\n\n\nVelké vodotrysky a gejzíry mohou také někdy nechtěně vzniknout v důsledku poruchy či havárie na vodovodním potrubí, kdy pitná voda nebo užitková voda tryská otvorem v zemi pod velkým tlakem ven.\n\n"}
{"id": "500886", "url": "https://cs.wikipedia.org/wiki?curid=500886", "title": "Operace Plunder", "text": "Operace Plunder\n\nOperace Plunder ( \"Operation Plunder\") byla britsko-americká vojenská operace, jež začala v noci 23. března 1945 v rámci bojů na západní frontě během druhé světové války. Jejím cílem bylo překročení řeky Rýn a vstup spojeneckých jednotek na území severního Německa.\n\nOperační plán předpokládal přechod spojeneckých vojsk přes Rýn v oblasti mezi městy Rees a Wesel a jižně od řeky Lippe jednotkami 2. britské armády pod velením generálporučíka Milese Dempseyho (Operace \"Turnscrew\", \"Widgeon\" a \"Torchlight\") a americké 9. armády pod velením generálporučíka Williama Simpsona (Operace \"Flashlight\"). Výsadkovou podporu tvořily britská 6. a americká 17. výsadková divize, které byly v rámci Operace Varsity vysazeny na východním břehu Rýna. Jejich příslušníci zde měli zajistit důležité opěrné body v okolí měst Hamminkeln a Wesel a umožnit tak celé 21. armádní skupině, kterou všechny uvedené útvary tvořily a jíž velel polní maršál Bernard Montgomery, hladký přechod řeky a vytvoření předmostí na východním břehu Rýna.\n\n"}
{"id": "500890", "url": "https://cs.wikipedia.org/wiki?curid=500890", "title": "Henrich Sidorenko", "text": "Henrich Sidorenko\n\nHenrich Ivanovič Sidorenko (rusky:Генрих Иванович Сидоренков) (11. října 1931, Bedstwenka - 5. ledna 1990, Moskva) byl sovětský reprezentační hokejový obránce. Je členem Ruské a sovětské hokejové síně slávy (členem od roku 1956).\n\nS reprezentací Sovětského svazu získal jednu zlatou olympijskou medaili (1956) a dále jednu bronzovou medaili (1960). Dále je držitelem jednoho zlata (1954), tří stříber ( 1957, 1958 a 1959) a jednoho bronzu (1961) z MS.\n"}
{"id": "500892", "url": "https://cs.wikipedia.org/wiki?curid=500892", "title": "1. návštěvní expedice (ISS)", "text": "1. návštěvní expedice (ISS)\n\n1. návštěvní expedice ( ) na Mezinárodní vesmírnou stanici (ISS) byla krátkodobá výprava tří kosmonautů – Talgata Musabajeva, Jurije Baturina a prvního kosmického turisty Dennise Tita – na stanici, jejímž hlavním úkolem byla záměna lodi Sojuz sloužící jako záchranný člun pro stálou posádku stanice. První let neprofesionálního kosmonauta na ISS vyvolal několikaměsíční vzrušenou diskuzi mezi NASA a Roskosmosem.\n\n\n\nDne 1. listopadu 2000 přistála na Mezinárodní vesmírné stanici (IS) trojice kosmonautů Expedice 1. Toho dne začalo trvalé osídlení stanice lidmi. Základní posádky stanice byly tehdy (do havárie Columbie) střídány raketoplány, jako záchranné čluny jim sloužily lodě Sojuz. Sojuzy bylo nutno po půl roce střídat a provést střídání byl hlavní úkol krátkodobých návštěvních expedic, nazývaných také taxi-mise (). První střídání provedla na přelomu dubna a května 2001 1. návštěvní expedice (EP-1).\n\nPosádka pro expedici byla zformována už v červenci 1997 ve složení Talgat Musabajev, Naděžda Kuželná, roli záložníků zaujali Vladimir Děžurov (už v říjnu 1997 nahrazený Valerijem Tokarevem) a Sergej Revin. Příprava k letu fakticky začala až na podzim 1999. V červenci 2000 se Musabajev vrátil do programu Mir a v posádce jej nahradil Viktor Afanasjev. O měsíc později, v srpnu 2000, v záloze zaměnil Revina Konstantin Kozejev.\n\nMezitím byl v rámci programu Mir v červnu 2000 oficiálně představen první soukromý zákazník Roskosmosu ochotný zaplatit si vesmírný let – americký podnikatel Dennis Tito. V srpnu zahájil výcvik ve Středisku přípravy kosmonautů (CPK) ve Hvězdném městečku, ale v listopadu 2000, poté co padlo rozhodnutí o ukončení letů na Mir, přípravu přerušil. Vedení Roskosmosu ani Tito se nechtěli vzdát rozběhnuté spolupráce a situaci vyřešili přesunutím Američana do 1. návštěvní expedice na ISS. V prosinci 2000 tak byla sestavena nová posádka – velitel Talgat Musabajev, palubní inženýr Jurij Baturin a v roli účastníka kosmického letu Dennis Tito. V lednu 2001 byla reorganizována i záloha, nyní ve složení Afanasjev, Kozejev. V lednu 2001 zahájili čtyři ruští kosmonauti bezprostřední přípravu k letu, od února se k nim připojil i Tito.\n\nPostoj Američanů se k Titovu letu prošel několika fázemi. Po počátečním přehlížení problému nastoupil ostrý nesouhlas, na který ruská strana reagovala neméně rozhodnou neústupností, podpořenou z nejvyšších míst (v dubnu Hvězdné městečko navštívil prezident Putin a osobně poblahopřál Titovi k letu).\n\nRusové považovali americké argumenty o nepřipravenosti neprofesionála na let a rizicích v případě havárie za neodůvodněné a zdůrazňovali Titův výcvik. Vedení NASA se pokoušelo přesvědčit Tita i Roskosmos alespoň k souhlasu s odložením letu na podzim, což ztroskotalo na jeho jasném odmítnutí a závazcích Roskosmosu.\n\nOdpor NASA vyvrcholil v polovině března po příletu pětice kosmonautů obou posádek do Houstonu k týdennímu kursu seznámení se s americkým segmentem stanice. Představitelé NASA k překvapení Rusů začali i na veřejnosti označovat za člena posádky expedice astronauta ESA Thomase Reitera. V Johnsonovu vesmírném středisku nebyl Tito připuštěn k instruktáži, ale ruští kosmonauti odmítli pracovat v nekompletní sestavě, čímž Američany nepříjemně zaskočili. Druhý den po příkazu z Moskvy se výcvik rozeběhl pouze ve čtyřech, což Musabajev a Baturin později okomentovali slovy: „ztracený den jsme nahradili omezením přestávek na kávu, těch u nich bývá nepočítaně...“\n\nRoskosmos stále trval na účasti Tita v letu, přičemž zaujal tvrdý postoj – nepoletí-li on, nepoletí nikdo a Sojuzy se nevystřídají, což by znamenalo nutnost dočasného přerušení obývání stanice. NASA nakonec dala souhlas s Titovým letem až 23. dubna za podmínek, že Tito bude spát v Sojuzu, v americkém segmentu stanice se bude pohybovat pouze s doprovodem, zaplatí vše, co v něm poláme a nevznese žádnou žalobu na NASA pokud v něm utrpí nějakou újmu.\n\nStart byl naplánován na 28. dubna a spojení s ISS na 30. dubna 2001. Dne 25. dubna se ale na ISS objevily problémy s počítači a komunikačním systémem, Američané se proto rozhodli odložit odlet raketoplánu (let STS-100, raketoplán se nacházel v sestavě ISS od 21. dubna) o dva dny do 30. dubna, což vyvolalo nutnost posunu i letu Sojuzu (při příletu ke stanici ještě před odpojení raketoplánu by Sojuz minul americký stroj pouze o 6 metrů, což bylo považováno za neúměrně riskantní). Středisko řízení letů v Koroljovu prohlásilo odklad za nemožný. Nakonec se dospělo k dohodě na startu v plánovanou dobu s tím, že v případě nutnosti Sojuz na oběžné dráze vyčká na odlet raketoplánu.\n\nTrojice Musabajev, Baturin, Tito odstartovala do vesmíru 28. dubna 2001 v 7:37 UTC z kosmodromu Bajkonur v lodi Sojuz TM-32. Endeavour se 29. dubna po vyřešení problémů na ISS vzdálil a tak nic nebránilo připojení Sojuzu k ISS 30. dubna v 7:38 UTC.\n\nPo spojení kosmonauti vyložili náklad pro stanici a zahájili vědecký program sestávající celkem z 11 experimentů. Musabajev se, jako i v předešlých letech, věnoval experimentům připraveným kazašskými vědci – snímkování vybraných oblastí Kazachstánu, pokusu Dastarchan – testům doplňků stravy sloužících k odvodu škodlivin z těla a tonizujících přídavků do čaje. Dále kosmonauti uskutečnili čtyři genetické výzkumy na muškách rodu Drosophila, fotografování zemského povrchu, a další fázi technologického experimentu Plazmový krystal (). Na žádost kazašských partnerů Sojuz vezl i box s kazašskou vlajkou, ústavou, portrétem a knihou prezidenta, kapsli se zemí z Astany a korán (Tito zase vezl bibli). Dennis Tito fotografoval, natáčel a účastnil se několika tiskových konferencí. S letem byl velmi spokojený, kromě nevolnosti první den letu, se ve stavu beztíže cítil dobře a pobyt v kosmu si pochvaloval.\n\nDne 6. května 2001 v 2:21 UTC se posádka 1. návštěvní expedice v Sojuzu TM-31 odpoutala od ISS a ve 5:41 UTC přistála v severním Kazachstánu.\n"}
{"id": "500894", "url": "https://cs.wikipedia.org/wiki?curid=500894", "title": "Kochav Ja'ir", "text": "Kochav Ja'ir\n\nKochav Ja'ir ( כּוֹכַב יָאִיר, doslova „\"Ja'irova hvězda\"“, v oficiálním přepisu do angličtiny Kokhav Ya'ir) je místní rada (menší město) v Izraeli, v Centrálním distriktu. Starostou je Ja'akov Maman.\n\nLeží v nadmořské výšce 95 metrů, cca 27 kilometrů severovýchodně od centra Tel Avivu, na severovýchodním okraji metropolitní oblasti Tel Avivu (Guš Dan) a na pomezí Izraelské pobřežní planiny a západního okraje pahorkatiny, která pak dál na východě přechází v hornatinu Samařska. Severně od města do pobřežní planiny vstupuje vodní tok Nachal Alexander. Za ním proniká do nížiny hřbet Giv'at Me'amer.\n\nKochav Ja'ir je situován přímo na Zelenou linii, která odděluje Izrael v jeho mezinárodně uznávaných hranicích od okupovaného Západního břehu Jordánu, ale katastr obce leží zcela na izraelské straně této linie. Západně od města probíhá severojižní dopravní tah dálnice číslo 6 (takzvaná Transizraelská dálnice).\n\nMěsto je součástí hustě zalidněného sídelního pásu, který volně navazuje na aglomeraci Tel Avivu. Okolí je ale prostoupeno rozsáhlými okrsky nezastavěné krajiny s intenzivním zemědělstvím. Osídlení v tomto regionu je národnostně smíšené. Na západě leží izraelské arabské město Tira. Necelé 4 kilometry na jihozápad od Kochav Ja'ir se rozkládá již na Západním břehu Jordánu palestinské město Kalkílija, které ale počátkem 21. století bylo od okolního izraelského území odděleno Izraelskou bezpečnostní bariérou. Východně od Kochav Ja'ir přechází židovské osídlení i na Západní břeh Jordánu (osada Cofim).\n\nKochav Ja'ir byl založen roku 1981 a byl pojmenován podle přezdívky \"Ja'ir\", kterou měl vůdce radikální židovské organizace Lechi Avraham Stern - \"Kochav\" je také překlad jeho příjmení Stern (\"Hvězda\"). Roku 1981 se na místě usadilo v provizorních obydlích prvních patnáct rodin. Roku 1983 začala výstavba zděných domů, jejichž 1. etapa byla dokončena roku 1986, kdy se do nich nastěhovali první obyvatelé. Toho roku byl Kochav Ja'ir oficiálně uznán jako samostatná obec. Šlo o 550 rodin. V létě 1989 začalo osidlování 2. etapy výstavby se 150 rodinami. V roce 1990 následovala 3. etapa určená pro 100 rodin a v roku 1996 byla dokončena další etapa.\n\nV roce 1991 byla jižně od Kochav Ja'ir založena také obec Cur Jig'al (: צוּר יִגְאָל, doslova „\"Jig'alova skála\"“, podle izraelského politika Jig'ala Kohena, : Tzur Yigal, v oficiálním seznamu sídel Zur Yig'al) Stejně jako v případě Kochav Ja'ir šlo o snahu posílit demograficky židovské osídlení na pomezí Zelené linie, a to v rámci programu Jišuvej ha-Kochavim. Cur Jig'al byl osídlen v roce 1994 a rychle se vyvinul v rezidenční sídlo městského typu.\n\nUž v roce 1998 byly zahájeny přípravy na sloučení obou obcí. Dohoda o spojení byla podepsána v říjnu 2002 a jednotná obec vznikla v říjnu 2003. V rámci Izraele jde o socioekonomicky úspěšnou komunitu. Funguje zde veřejná knihovna, sedmnáct mateřských škol, dvě sekulární základní školy, jedna náboženská základní škola a střední škola. V plánu je výstavba nové obytné čtvrti s 300 bytovými jednotkami, cílené na usídlení penzistů. Kromě toho probíhá výstavba dalších domů. Na západní straně obce se nachází menší průmyslová zóna. V obci žije izraelský politik Ehud Barak. V roce 2000 ho zde v jeho domě navštívil tehdejší prezident Palestinské autonomie Jásir Arafat. Také zde bydlí Šaul Mofaz, Dani Jatom, Uzi Dajan a další politici.\n\nPopulace v Kochav Ja'ir je smíšená, tedy složená ze sekulárních i nábožensky založených obyvatel. V roce 2005 se podíl nábožensky založených obyvatel udával na 20 %.\n\nPodle údajů z roku 2009 tvořili naprostou většinu obyvatel Židé – cca 9 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 9 400 osob).\n\nJde o středně velké sídlo městského typu. Obě části nynějšího města, tedy Kochav Ja'ir i Cur Jigal prodělaly v 90. letech bouřlivý populační rozmach, který se ale v případě Kochav Ja'ir zastavil již po roce 1997. Počet obyvatel Cur Jigal rostl ještě počátkem 21. století ale pak se také téměř zastavil. Je to způsobeno vyčerpáním většiny územních rezerv pro další bytovou výstavbu, přičemž expanze východním směrem je omezena faktem, že v takovém případě by město přerůstalo na Západní břeh Jordánu, jehož budoucí status je nejistý. V roce 2006 navíc Nejvyšší soud Státu Izrael rozhodl, že část bezpečnostní bariéry poblíž nedaleké židovské osady Cofim má být demontována a postavena v nové trase, která nebude zabírat a izolovat soukromé zemědělské pozemky v majetku Palestinců ze sousedních vesnic. Tato bariéra tudíž má být přemístěna blíže z Zelené linii, tedy blíže ke Kochav Ja'ir. K 31. prosinci 2017 zde žilo 8900 lidí.\n\n\n"}
{"id": "500896", "url": "https://cs.wikipedia.org/wiki?curid=500896", "title": "Ricardo Rosset", "text": "Ricardo Rosset\n\nRicardo Rosset (27. července 1968, Sao Paulo) je brazilský automobilový závodník a bývalý pilot Formule 1.\n\nZávodit na motokárách začal poměrně pozdě, v jednavaceti letech. V roce 1991 přestoupil do brazilské Formule Ford. Sezonu zakončil jako pátý se třemi triumfy. Pro sezonu 1992 se přemístil do Evropy, kde startoval ve Formuli Opel. V letech 1993 a 1994 pilotoval monopost Formule 3 v Anglii. Pro rok 1995 povýšil do Formule 3000, kde si ve výborném týmu Super Nova Racing dvěma výhrami zajistil druhé místo v poháru jezdců.\n\nDebutoval v Grand Prix Austrálie 1996 v týmu Footwork po boku Jose Verstappena. Ani v jednom závodě nebodoval, jeho nejlepším výsledkem bylo 8. místo v Grand Prix Maďarska 1996.\n\nV roce 1997 startoval za tým MasterCard Lola pouze v první velké ceně, do které se navíc nekvalifikoval. Tým záhy skončil kvůli nedostatku financí od sponzorů.\n\nPro sezonu 1998 sehnal místo ve stáji Tyrrell, pětkrát se nekvalifikoval do závodu, ani jednou nebodoval a jeho nejlepším umístěním byla 8. příčka v Grand Prix Kanady 1998.\n\nPo odchodu z této stáje již Rosset nenašel další angažmá a ukončil svou závodní kariéru.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "500897", "url": "https://cs.wikipedia.org/wiki?curid=500897", "title": "Vsevolod Bobrov", "text": "Vsevolod Bobrov\n\nVsevolod Bobrov (rusky : Всеволод Михайлович Бобров) (1. prosince 1922 Moršansk – 1. července 1979 Moskva) byl sovětský reprezentační hokejový útočník a trenér a fotbalový útočník. Je členem Ruské a sovětské hokejové síně slávy (členem od roku 1954). Je po něm pojmenována jedna ze čtyř divizí v KHL.\n\nS reprezentací Sovětského svazu získal jednu zlatou olympijskou medaili (1956). Dále je držitelem jednoho zlata (1954) a dvou stříber (1955 a 1957) z MS. Byl také trenérem sovětské hokejové reprezentace.\n\n\n"}
{"id": "500901", "url": "https://cs.wikipedia.org/wiki?curid=500901", "title": "Viktor Šuvalov", "text": "Viktor Šuvalov\n\nViktor Šuvalov (rusky : Виктор Григорьевич Шувалов) (* 15. prosince 1923, Ruzajevka) je bývalý sovětský reprezentační hokejový útočník. Je členem Ruské a sovětské hokejové síně slávy (členem od roku 1953).\n\nS reprezentací Sovětského svazu získal jednu zlatou olympijskou medaili (1956). Dále je držitelem jednoho zlata (1954) a jedno stříbro (1955) z MS.\n"}
{"id": "500905", "url": "https://cs.wikipedia.org/wiki?curid=500905", "title": "Jevgenij Babič", "text": "Jevgenij Babič\n\nJevgenij Babič (rusky : Евгений Макарович Бабич) (7. ledna 1921, Moskva – 11. července 1972, Moskva) byl sovětský reprezentační hokejový útočník. Je členem Ruské a sovětské hokejové síně slávy (členem od roku 1953).\n\nS reprezentací Sovětského svazu získal jednu zlatou olympijskou medaili (1956). Dále je držitelem jednoho zlata (1954) a dvou stříber (1955 a 1957) z MS.\n\nV roce 1972 spáchal sebevraždu oběšením.\n"}
{"id": "500907", "url": "https://cs.wikipedia.org/wiki?curid=500907", "title": "Jurij Krylov", "text": "Jurij Krylov\n\nJurij Krylov (rusky : Юрий Николаевич Крылов) (11. března 1930, selo Okťabrskaja fabrika Krasnogorský rajón – 4. listopadu 1979, Moskva) byl sovětský reprezentační hokejový útočník. Je členem Ruské a sovětské hokejové síně slávy (členem od roku 1954).\n\nS reprezentací Sovětského svazu získal jednu zlatou olympijskou medaili (1956). Dále je držitelem jednoho zlata (1954) a dvou stříber (1955, 1958 a 1959) z MS.\n"}
{"id": "500909", "url": "https://cs.wikipedia.org/wiki?curid=500909", "title": "Městské obvody v Budapešti", "text": "Městské obvody v Budapešti\n\nMěstské obvody v Budapešti - Budapešť je rozdělena do 23 obvodů (\"kerületek\", jednotné číslo \"kerület\", zkratka \"Ker.\") označených římskými číslicemi. Číslování jde přibližně ve směru hodinových ručiček od středu k okraji města.\n\nVětšina obvodů má svůj historický název a většina z nich se dále dělí na městské čtvrti.\n\nBudapešť\n"}
{"id": "500912", "url": "https://cs.wikipedia.org/wiki?curid=500912", "title": "MyEarthDream", "text": "MyEarthDream\n\nMyEarthDream je šesté album od rakouské kapely Edenbridge.\n\n"}
{"id": "500930", "url": "https://cs.wikipedia.org/wiki?curid=500930", "title": "René Clair", "text": "René Clair\n\nRené Clair (11. listopadu 1898 Paříž – 15. března 1981 Neuilly-sur-Seine) byl francouzský filmový režisér a spisovatel, člen Francouzské akademie.\n\nNarodil se jako René Lucien Chomette v rodině výrobce mýdla a dětství strávil v centru kolem tržnice v Les Halles. Studoval na \"Lycée Montaigne\" a na \"Lycée Louis-le-Grand\" a roku 1917 byl odveden k armádě. Po válce začínal jako filmový a divadelní novinář a hrál v několika filmech už pod pseudonymem René Clair. V letech 1922-1924 napsal scénář a režíroval film „Paříž spí“ (\"Paris qui dort\") a pro přestávku v baletu \"Relache\" v \"Théâtre des Champs-Élysées\" natočil dadaistický krátký film „Přestávka“, který ho proslavil. Roku 1929 napsal scénář k filmu „Soutěž krásy“ (\"Le prix de beauté\") a roku 1930 získal filmem „Pod střechami Paříže“ (\"Sous les toits de Paris\") mezinárodní uznání.\n\nNásledovaly úspěšné filmy „Milion“ a „Ať žije svoboda\" (\"A nous la liberté\", 1931), satiru na moderní průmyslovou výrobu, za niž získal diváckou cenu v Benátkách. Když Charlie Chaplin natočil roku 1936 „Moderní dobu“, chtěl ho Clairův německý producent žalovat pro plagiát, ale Clair to odmítl. Roku 1934 přijal pozvání do Londýna, kde natočil „Strašidlo jde na západ“ (\"The Ghost goes west\", 1935), ale po neúspěchu dalšího filmu se 1938 vrátil do Francie. Práci na dalším filmu přerušila válka a Clair s rodinou uprchl přes Španělsko do New Yorku a do Hollywoodu, kde natočil čtyři filmy, mezi nimi „Krásná čarodějka“ (\"I married a witch\", 1942) a „Stalo se zítra“ (1943).\n\nPo válce ve Francii natočil své nejslavnější filmy: „Mlčeti zlato“ (1947), faustovský příběh „Ďáblova krása“ (1949), „Krásky noci“ (1952, cena FIPRESCI v Benátkách) a „Velké manévry“ (1955), za něž získal Cenu Louise Delluca. Roku 1956 dostal čestný doktorát univerzity v Cambridge a 1960 byl jako první filmař zvolen členem Francouzské akademie. V dalších letech natočil vedle krátkých filmů ještě „Všechno zlato světa“ (1961) a „Galantní slavnosti“ (1965), roku 1967 dostal čestný doktorát Royal College of Art v Londýně. Byl také důstojníkem Řádu čestné legie a dostal další vysoká vyznamenání. V posledních letech působil jako operní režisér a spisovatel.\n\nOd roku 1994 uděluje Francouzská akademie významným filmařům \"za celoživotní dílo\" Cenu René Claira.\n\nPočátky jeho filmové tvorby jsou spojeny s němým filmem. Jeho první film z roku 1923 - poetická imprese Paříž spí – byl jedním z prvních děl tzv. francouzské avantgardy, určený pro běžného diváka. Do filmu se promítají hlavní Clairovy záliby: francouzské divadlo, vaudeville, veselohra a hlavně město Paříž. Velký úspěch mu přinesl Slaměný klobouk, komediální fraška podle námětu Eugena Labiche.\n\nRené Clair byl zpočátku rezervovaný k nástupu zvukového filmu. Obával se, že film bude jen prostým záznamem divadelního představení. V roce 1929 však přistoupil na návrh německé filmy Tobis, která měla evropský patent na zvukovou aparaturu, aby natočil zvukový film. Proslulý film Pod střechami Paříže s prostým milostným příběhem odehrávajícím se na pařížském předměstí je proložen melodiemi a písničkami. Ve filmu dokázal, že obraz a zvuk se mohou nejen doplňovat, ale také vzájemně nahrazovat. Tento první umělecký zvukový film měl úspěch nejprve v zahraničí, až potom byl přijat i v Paříži. \n\nVe zdokonalování zvukové techniky pokračoval Clair v dalších filmech z tohoto období: Milión (1931), Ať žije svoboda (1932), Paříž miluje a jásá (1932). Stal se jedním z tvůrců filmové hudební veselohry. Ve filmech uplatnil řadu objevů a nápadů a vytvořil svůj vlastní specifický styl. Termín „\"clairismus\"“ měl označovat hudební film-operetu inspirovaný životem prostých lidí: směs fantazie, zamilované romance a sociální satiry, která se vyznačovala šarmem, radostí a jemně ironickým vtipem. Upustil od zásady zvukové synchronizace a začal používat ve filmu originální typ zvukového vtipu – zvukovou metaforu, kdy filmovou scénu doprovází zvuk pořízený při zcela jiné situaci. Například ve filmu Milión se na pozadí zvuků z ragbyového zápasu odehrává potyčka dvou mužů za kulisami divadla. K vytvoření atmosféry filmu začal využívat „\"hudební masu\"“ jako souhrn různých zvuků vytvářejících pozadí jednotlivých scén. Převážně byla charakterizována motivem písniček, které v jeho filmech hrály významnou roli. \n\nBěhem emigrace v období 2. světové války vytvořil Clair v Hollywoodu řadu filmů různé umělecké úrovně, které byly mnohdy kompromisem mezi jeho stylem a požadavky amerických producentů. Mezi nejzdařilejší patří Krásná čarodějka (1942) a Stalo se zítra (1943).\n\nPo válce se Clair vrátil do Francie a natočil další filmy, které nesou charakteristické rysy jeho předválečné tvorby. Nejznámější jsou Mlčeti zlato (1947) s Mauricem Chevalierem , Ďáblova krása (1949), Krásky noci (1952) a jeho první barevný film Velké manévry (1955). Aktivní filmovou kariéru ukončil v roce 1965 filmem Galantní slavnosti.\n\nClairovy filmy byly mezi prvními západními filmy, které se v Československu po roce 1948 promítaly a „Krásky noci“, „Ďáblova krása“ i „Velké manévry“ zde měly veliký úspěch. Hlavní roli v nich hrál jeho blízký přítel a jeden z nejslavnějších francouzských herců Gérard Philipe. Z jeho spisů vyšlo v češtině :\n\n"}
{"id": "500931", "url": "https://cs.wikipedia.org/wiki?curid=500931", "title": "Teddy Kollek", "text": "Teddy Kollek\n\nTheodor „Teddy“ Kollek (: טדי קולק, rodným jménem Kollek Tivadar; 27. května 1911 – 2. ledna 2007) byl v letech 1965 až 1993 starostou Jeruzaléma a zakladatelem Jeruzalémské nadace. Narodil se v Rakousku-Uhersku na území dnešního Maďarska a byl rodiči pojmenován podle sionistického vůdce Theodora Herzla. Do tehdy ještě mandátní Palestiny podnikl s rodiči aliju v roce 1935. O dva roky později patřil k zakladatelům kibucu Ejn Gev. Během druhé světové války se pokoušel zastupovat židovské zájmy v Evropě a po válce zastupoval Haganu ve Washingtonu a usiloval o získání zbraní pro armádu nového státu. Stal se blízkým přítelem premiéra Davida Ben Guriona a působil jako generální ředitel premiérského úřadu.\n\nÚřad jeruzalémského starosty zastával v celkem šesti funkčních obdobích a byl pětkrát opětovně zvolen, a to v letech 1969, 1973, 1978, 1983 a 1989. V roce 1993 v 82 letech neochotně kandidoval na sedmé funkční období, avšak prohrál v souboji s kandidátem Likudu a budoucím izraelským premiérem Ehudem Olmertem. Během jeho funkčního období se Jeruzalém proměnil v moderní město, zvláště po jeho sjednocení v roce 1967. Podle deníku \"The Jerusalem Post\" si vybudoval označení „největší budovatel Jeruzaléma od dob Heroda Velikého.“<ref name=\"jpost-life/long dedication\"></ref>\n\nTeddy Kollek se narodil v obci Nagyvázsony, asi 120 kilometrů od Budapešti v Rakousku-Uhersku (dnešní Maďarsko). Jeho rodné jméno bylo Kollek Tivadar a rodiče jej pojmenovali po sionistickém vůdci Theodoru Herzlovi. Vyrůstal ve Vídni a do značné míry převzal sionistické přesvědčení svého otce Alfreda.\n\nV roce 1935, tři roky před tím, než nacisté provedli anšlus Rakouska, Kollekova rodina imigrovala do Palestiny, která tehdy byla pod britskou mandátní správou. V roce 1937 byl jedním ze zakladatelů kibucu Ein Gev na břehu Galilejského jezera. Ve stejný rok se oženil s Tamarou Schwarzovou. Společně měli dvě děti; syna Amose (* 1947), který se stal filmovým režisérem, a dceru Osnat.\n\nVe 40. letech byl jménem Židovské agentury (\"Sochnut\"), v rámci tzv. „Lovecké sezóny“ (\"The Hunting Season\" či \"Saison\"), kontaktní osobou britské MI5, které poskytoval informace proti radikálním pravicovým židovským podzemním organizacím Irgun a Lechi (druhá zmíněná byla známá též pod názvem Sternův gang). Jeho krycí jméno, které mu dali Britové, bylo Škorpion (\"Scorpion\"). Složka MI5 pro Škorpiona byl po Kollekově smrti odtajněn a po jistou chvíli vzbudil zájem izraelských médií.\n\nBěhem druhé světové války se jménem Židovské agentury pokoušel zastupovat židovské zájmy v Evropě. V letech 1947 až 1948 zastupoval Haganu ve Washingtonu, kde asistoval při pořizování pro tehdy ještě nezkušenou izraelskou armádu. Stal se blízkým přítelem Davida Ben Guriona, v jehož druhé vládě sloužil jako generální ředitel úřadu premiéra.\n\nv roce 1965 kandidoval na post starosty Jeruzaléma, ve které nahradil Mordechaje Iš-Šaloma. V jednom z rozhovorů vzpomíná na to co ho motivovalo k usilování o funkci starosty:\n\n„Dostal jsem se k tomu náhodou (…) nudil jsem se. Když došlo ke sjednocení města, spatřil jsem historickou příležitost. Starat se o něj a prokázat lepší péči, než jaké by byl kdokoliv jiný schopen během celého svého života. Domnívám se, že Jeruzalém je jedním ze základních elementů v židovských dějinách. Tělo může žít bez ruky nebo bez nohy, ale nemůže žít bez srdce. A Jeruzalém je srdcem i duší.“\nBěhem jeho funkčního období se Jeruzalém proměnil v moderní město, zvláště po jeho sjednocení v roce 1967. Podle deníku \"The Jerusalem Post\" si vybudoval označení „největší budovatel Jeruzaléma od Heroda.“\n\nPo svém prvním zvolení byl do funkce opětovně zvolen celkem pětkrát (v letech 1969, 1973, 1978, 1983 a 1989) a úřad starosty tak zastával plných 28 let. Ve zdráhavé kandidatuře (bylo mu 82 let) na sedmé funkční období jej v roce 1993 porazil kandidát Likudu Ehud Olmert.\n\nVýchodní Jeruzalém byl pod jordánskou správou od války za nezávislost v roce 1948. Během šestidenní války v roce 1967 se Izraeli podařilo dobýt nejenom východní Jeruzalém, ale i Západní břeh Jordánu, Pásmo Gazy, Sinajský poloostrov a Golanské výšiny. Jeho přístup vůči arabskému obyvatelstvu, coby starosty nově sjednoceného Jeruzaléma, byl řízen především pragmatismem. Jen několik hodin po předání moci nad východním Jeruzalémem například zařídil poskytování mléka arabským dětem, což někteří Izraelci vnímali jako proarabskou politiku.\n\nProsazoval náboženskou toleranci a během svého funkčního období činil mnohé pro oslovení arabské komunity. Muslimové měli i nadále přístup k modlitbám v mešitě Al-Aksá a na Chrámové hoře (: \"al-Haram aš-Šaríf\"). Naopak kritizoval Židy za zakládání nových čtvrtí ve sporných částech města. V souvislosti s tím dokonce jednou v 80. letech protestoval před úřadem premiéra Jicchaka Šamira.\n\nKollekův postoj vůči anexi východního Jeruzaléma doznal zmírnění po odchodu z funkce, osobně připouštěl, že by palestinská samospráva nad východním Jeruzalémem měla být zvážena. Status východního Jeruzaléma však i nadále zůstává kontroverzní otázkou a sporným bodem izraelsko-palestinského konfliktu.\n\nBěhem svého dlouhého funkčního období se zapojil do mnohých kulturních projektů, zejména pak do rozvoje a rozšíření Izraelského muzea. V letech 1965 až 1996 byl jeho ředitelem a v roce 2000 byl oficiálně jmenován jeho zakladatelem. Když muzeum v roce 1990 slavilo své 25. výročí, byl Kollek označen jako \"Avi ha-muze'on\" (doslova „otec muzea“).\n\nKollek byl rovněž nápomocný založení Jeruzalémského divadla a byl také zakladatel a ředitel Jeruzalémské nadace. Prostřednictvím vedení, které trvalo desetiletí, Kollek získal od soukromých donátorů miliony amerických dolarů na rozvojové společenské projekty a kulturní programy. Jednou prohlásil, že Izrael potřebuje silnou armádu, ale že taktéž potřebuje projev kultury a civilizace.\n\nV roce 1988 mu za jeho mimořádný přínos společnosti a Státu Izrael byla udělena Izraelská cena. Na jeho počest po něm byl pojmenován Teddyho stadion v jeruzalémské čtvrti Malcha. V červnu 2012 byla v Izraeli vydána jeho poštovní známka o nominální hodnotě 9,4 šekelů.\n\nAktivní zůstal i v důchodu a až do svých devadesátin stále udržoval pětidenní pracovní týden, i  když již byl stále slabší. Společně s manželkou žili až do poloviny 90. let v bytě v Rechavii, kdy se přestěhovali do Hod Jerušalajim do domovu důchodců ve čtvrti Kirjat ha-Jovel. Teddy Kollek zemřel 2. ledna 2007. Je pohřben na Herzlově hoře v Jeruzalémě.\n\n\n\n"}
{"id": "500946", "url": "https://cs.wikipedia.org/wiki?curid=500946", "title": "Aeternitas (hudební skupina)", "text": "Aeternitas (hudební skupina)\n\nAeternitas je německá modern symphonic metalová kapela.\n\n\n\n\n\n\n\n"}
{"id": "500953", "url": "https://cs.wikipedia.org/wiki?curid=500953", "title": "Doležel", "text": "Doležel\n\nPříjmení Doležel/Doleželová nosí více osobností.\n\n"}
{"id": "500958", "url": "https://cs.wikipedia.org/wiki?curid=500958", "title": "Mazkeret Batja", "text": "Mazkeret Batja\n\nMazkeret Batja ( מַזְכֶּרֶת בַּתְיָה, doslova „\"Vzpomínka na Batju\"“, v oficiálním přepisu do angličtiny Mazkeret Batya) je místní rada (menší město) v Izraeli, v Centrálním distriktu. Starostou je Me'ir Dahan.\n\nLeží v nadmořské výšce 62 metrů, cca 25 kilometrů jihovýchodně od centra Tel Avivu a cca 5 kilometrů jihovýchodně od města Rechovot, v Izraelské pobřežní planině.\n\nMěsto je součástí hustě zalidněného sídelního pásu, který volně navazuje na metropolitní oblast Tel Avivu (Guš Dan). Okolí Mazkeret Batja je prostoupeno rozsáhlými okrsky nezastavěné krajiny s intenzivním zemědělstvím. Jižně od města leží velká letecká základna Tel Nof. Osídlení v tomto regionu je v naprosté většině židovské. Město je napojeno pomocí lokální silnice číslo 411 na severojižní dopravní tah dálnice číslo 6.\n\nMazkeret Batja byla založena roku 1883 jako jedno z prvních novověkých židovských sídel v tehdejší turecké Palestině. Za jejím vznikem stála skupina aktivistů (zejména rabín Šmuel Mohilever) z hnutí Chovevej Cijon, které předznamenalo moderní sionismus. Tato skupina utvořila alianci s baronem Edmondem Jamesem de Rothschildem, který nově zřizované zemědělské vesnici poskytl finanční podporu. Prvními osadníky v Mazkeret Batja byli židé z tehdejšího Ruska. Šlo o soukromě hospodařící zemědělskou komunitu typu mošava.\n\nJedenáct prvotních osadníků, kteří pak byli posíleni příchodem dalších sedmi, zpočátku procházelo agrárním výcvikem v Mikve Jisra'el. Na místě nové osady se usadili v říjnu 1883. Potřebné pozemky o ploše 2660 dunamů (2,66 kilometrů čtverečních) byly vykoupeny od sousední arabské vesnice Akir. Původně byla nová židovská osada nazvána Ekron (: עקרון), ale po několika letech získala nynější jméno, které připomíná Rotschildovu matku Batju.\n\nBěhem první arabsko-izraelské války v květnu 1948 byla oblast okolo Mazkeret Batja ovládnuta židovskými ozbrojenými silami. Sousední arabská vesnice Akir byla tehdy dobyta a její obyvatelé ji opustili (na místě této vesnice pak vzniklo město Kirjat Ekron). V následujících měsících pak Mazkeret Batja sloužila jako významný opěrný bod, odkud se organizovaly židovské konvoje do obleženého Jeruzalému a kde byla poskytována zdravotní péče pro izraelské vojáky. Po dobu, kdy arabské síly přerušily komunikační síť v okolí města Ramla, tudy vedlo náhradní silniční spojení Tel Aviv-Jeruzalém. K roku 1949 se rozloha správního území Mazkeret Batja udává na 8865 dunamů (8,865 kilometrů čtverečních).\n\nPo válce počet obyvatel v Mazkeret Batja narostl a roku 1952 vesnice získala status místní rady.\n\nV obci funguje muzeum, které připomíná počátky židovského osidlování Palestiny a které je umístěno v některých dochovaných budovách z nejstarší stavební fáze obce. Místní pamětihodností je i nová synagoga postavená roku 1927.\n\nPopulace Mazkeret Batja je smíšená, tedy složená ze sekulárních i nábožensky založených obyvatel. Náboženská populace tvoří cca 15 % obyvatelstva. Funguje tu pro ni náboženská základní škola. Podle údajů z roku 2009 tvořili naprostou většinu obyvatel Židé – cca 9 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 9 300 osob).\n\nJde o středně velké sídlo městského typu se setrvalým růstem. K 31. prosinci 2017 zde žilo 14 200 lidí.\n\n"}
{"id": "500964", "url": "https://cs.wikipedia.org/wiki?curid=500964", "title": "Milan Elleder", "text": "Milan Elleder\n\nProf. MUDr. Milan Elleder, DrSc., (4. prosince 1938 Praha – 25. září 2011 Praha) byl český lékař a profesor patologie zaměřující se na molekulárně biologickou úroveň buňky, bývalý proděkan pro vědeckou práci a výzkum 1. lékařské fakulty Univerzity Karlovy a vedoucí Ústavu dědičných poruch metabolismu 1. LF UK a VFN v Praze.\n\nV letech 1957 až 1964 vystudoval Fakultu všeobecného lékařství Univerzity Karlovy v Praze. Po promoci nastoupil jako sekundář na I. patologicko-anatomický ústav FVL UK, kde působil v různých pozicích až do roku 1994. Poté se stal přednostou Ústavu dědičných poruch metabolismu 1. LF UK a VFN, ve kterém se věnoval zejména genetickým poruchám s důrazem na lyzozomální systém buňky.\n\nV roce 1981 obhájil kandidátskou práci \"Histochemie lipidů. Metodologická studie a význam pro diagnostiku poruch metabolismu lipidů\" (CSc.), roku 1988 pak doktorskou práci na téma \"Niemannova-Pickova nemoc. Heterogeneita střádacího procesu a nové fenotypové varianty\" (DrSc.). Habilitační řízení podstoupil v roce 1989 (docent) a jmenovací řízení v oboru patologie na Univerzitě Karlově roku 2001 (profesor).\n\nPo sametové revoluci v období 1990 až 1996 zastával funkci proděkana pro vědeckou práci a výzkum 1. LF UK.\n\nNa Univerzitě Karlově se stal spoluzakladatelem postgraduálního studia v biomedicině. Od roku 2002 byl členem Učené společnosti České republiky. Také byl přítomen v České lékařské akademii.\n\n"}
{"id": "500969", "url": "https://cs.wikipedia.org/wiki?curid=500969", "title": "Requiem (album, Aeternitas)", "text": "Requiem (album, Aeternitas)\n\nRequiem je první album od německé kapely Aeternitas.\n\n"}
{"id": "500971", "url": "https://cs.wikipedia.org/wiki?curid=500971", "title": "Petrov nad Desnou", "text": "Petrov nad Desnou\n\nObec Petrov nad Desnou (), zahrnující vesnici Petrov nad Desnou a osadu Terezín, se nachází při soutoku řek Desná a Merta v okrese Šumperk v Olomouckém kraji. Žije zde obyvatel.\n\nV minulosti vesnice nesla názvy Petersdorf i Petrovice, zřejmě podle rychtáře Petra zmíněného k roku 1391. Název Petrov je poprvé doložen roku 1869, přídomek „an der Tess“ získala v roce 1924, od roku 1955 nesla název Petrov nad Desnou. Osada Teresienthal (dnes Terezín) vznikla na petrovických pozemcích roku 1789 a jmenuje se podle hraběnky Terezie Žerotínové, rozené Schrattenbachové.\n\nRoku 1354 získala výsady zdejší rychta. Od 14. století patřil Petersdorf k panství Velké Losiny, s jeho rozdělením připadl k panství Vízmberk (tehdejší název Loučné). Od zavedení obecního zřízení byl Petersdorf samostatnou obcí, v letech 1938–1945 byla vesnice součástí obce Rapotín, od 9. května 1945 do 31. ledna 1946 součástí obce Sobotín, poté byl Petrov nad Desnou opět samostatnou obcí až do roku 1980, kdy byl i s Terezínem opět připojen k Sobotínu. V referendu v roce 1995 návrh na osamostatnění těsně neprošel, v září 2008 se pro odtržení vyslovilo 53 % hlasujících. Od 1. ledna 2010 se Petrov nad Desnou s Terezínem opět oddělily od obce Sobotín, 8. a 9. ledna 2010 se zde konaly komunální volby.\n\nAž do vysídlení Němců po druhé světové válce byl Petrov německou obcí s českou menšinou. Od roku 1519 stál v Petersdorfu kostel svaté Maří Magdalény, který však 26. července 1904 následkem blesku vyhořel a kvůli blízkosti kostela v Rapotíně již nebyl obnoven, ale rozebrán na materiál. Obec byla dějištěm selských povstání. Zdejší kraj je také proslulý čarodějnickými procesy, jimž padla roku 1686 za oběť i petrovická rychtářka Voršila Kolbová. V letech 1839 až 1931 byla na místě původního hamru strojírna, která patřila k železárnám bratří Kleinů. Od roku 1932 působil na území Petrova závod Velamos na výrobu jízdních kol.\n\nPetrov nad Desnou leží na levém břehu říčky Desná a při říčce Merta před soutokem s Desnou a kolem silnice I/11, mezi Sobotínem a Rapotínem. Terezín leží na levém břehu Desné před soutokem s Mertou, souběžně se silnicí I/44, která vede Rapotínem podél pravého břehu Desné.\n\nNa jihu a východě do území obce spadají zalesněné hřebeny, hranice obce prochází kolem vrcholů Prostřední skála (718 m n. m.), Petrovský vrch (778 m n. m.) a na severovýchodě úbočím Kamenitého kopce (616 m n. m.). Při severním, východním i jižním okraji území obce obchází zeleně značená turistická trasa, nad Terezínem ji kříží žlutě značená trasa od petrovské železniční zastávky na Kamenitý vrch.\n\nV Petrově se větví železniční trať 293, Železnice Desná, kterou po roce 1997 vlastní Svazek obcí údolí Desné a na níž provozuje dopravu Veolia Transport Morava a. s. Na území Petrova nad Desnou se nachází tři železniční stanice nebo zastávky, a to Petrov nad Desnou, Petrov nad Desnou zastávka a Sobotín (na území obce Sobotín trať nedosahuje), zastávka Rapotín zastávka na druhé větvi tratě se nachází v blízkosti Terezína, již na území obce Rapotín.\n\n\n\n"}
{"id": "500973", "url": "https://cs.wikipedia.org/wiki?curid=500973", "title": "La Danse Macabre", "text": "La Danse Macabre\n\nLa Danse Macabre je druhé album od německé kapely Aeternitas.\n\n"}
{"id": "500975", "url": "https://cs.wikipedia.org/wiki?curid=500975", "title": "Werner Günthör", "text": "Werner Günthör\n\nWerner Günthör (* 11. července 1961, Uttwil) je bývalý švýcarský atlet, trojnásobný mistr světa a mistr Evropy ve vrhu koulí. Je někdejším držitelem světového rekordu v hale.\n\nVyučil se instalatérem, později vystudoval tělesnou výchovu a pracoval jako trenér pro státní sportovní organizaci BASPO. Kromě koule se věnoval také hodu diskem (osobní rekord 54,48 m) a jízdě na bobech. Je dvanáctinásobným mistrem Švýcarska ve vrhu koulí, čtyřikrát vyhrál lausannský mítink Athletissima. V letech 1986, 1987 a 1991 vyhrál anketu o švýcarského sportovce roku. Po ukončení kariéry se přiznal k užívání anabolik.\n\nJe jediným koulařem, který se stal třikrát mistrem světa. Při debutu na mistrovství světa v atletice 1983 vypadl v kvalifikaci po výkonu 19,18 m, vyhrál v letech 1987 (22,23 m, dosud platný rekord šampionátu), 1991 (21,67 m) a 1993 (21,97 m).\n\nNa mistrovství Evropy v atletice 1986 porazil favorizovaného Ulfa Timmermanna z NDR a vybojoval pro švýcarskou výpravu jedinou zlatou medaili na šampionátu. Jeho výkon 22,22 m je dosud nepřekonaným rekordem ME. Na mistrovství Evropy v atletice 1990 nestartoval pro zranění.\n\nTřikrát reprezentoval na letních olympijských hrách. Poprvé v roce 1984 na olympiádě v Los Angeles, kde obsadil 5. místo. O čtyři roky později vybojoval na LOH v jihokorejském Soulu výkonem 21,99 metru bronzovou medaili. Těsně pod stupni vítězů, na 4. místě skončil v roce 1992 na olympiádě v Barceloně. Jeho nejdelší vrh z poslední série měřil 20,91 m. Bronz získal ruský koulař v barvách SNS Vjačeslav Lyčo, který poslal kouli ve druhé sérii do vzdálenosti 20,94 m.\n\n\n"}
{"id": "500976", "url": "https://cs.wikipedia.org/wiki?curid=500976", "title": "Blanka Říhová", "text": "Blanka Říhová\n\nBlanka Říhová (* 21. října 1942 Praha) je česká vědkyně, imunoložka specializující se na výzkum směrovaných léčiv v rámci terapie nádorových onemocnění, mikrobioložka a bývalá ředitelka Mikrobiologického ústavu Akademie věd České republiky. Pro funkční období 2018–2020 se stala předsedkyní Učené společnosti České republiky.\n\nV roce 1964 absolvovala Přírodovědeckou fakultu Univerzity Karlovy v Praze, kde od roku 1994 působí externě na Katedře fyziologie a vývojové biologie. Titul doktor přírodních věd (RNDr.) získala na stejné fakultě v roce 1966. 2. prosince 1969 pak obhájila kandidátskou práci na Mikrobiologickém ústavu Československé akademie věd (CSc.), a tamtéž roku 1983 získala titul doktorky věd (DrSc.). O deset let později podstoupila habilitační řízení v oboru imunologie (docentka) a v roce 2001 završila jmenovací řízení pro stejný obor na Univerzitě Karlově (profesorka).\n\nV roce 1964 nastoupila do Mikrobiologického ústavu Československé akademie věd v Praze, v němž působí do současnosti. Zastávala zde několik řídících funkcí – vedoucí vědecká pracovnice (od roku 1990), vedoucí Laboratoře humorální imunity (1990–2006), ředitelka ústavu (2000–2007), zástupkyně ředitelky ústavu (2007–2009) a od roku 2007 pracuje jako vedoucí Sektoru imunologie a gnotobiologie.\n\nJejím profesním zaměřením je vedle imunologie především genetika, experimentální onkologie, toxikologie a lékařská biochemie. Hodnota Hirschova indexu k roku 2009 činila 26.\n\nPrvní pracovní pobyt ve Spojených státech uskutečnila v roce 1985, kde přednášela v Seattlu, Salt Lake City, Oklahoma City, Washingtonu, D.C. a New Yorku. Podruhé strávila v USA půl roku v roce 1987, když pracovala na University of Utah na pozvání profesora Jindřicha Kopečka. Po sametové revoluci, v únoru 1990, odjela na toto pracoviště opět. Od roku 2000 zde působí ve funkci hostující profesorky farmacie a farmaceutické chemie. V roce 1994 přednášela také na Univerzitě Paris-Nord ve Francii.\n\nPůsobila jako předsedkyně České imunologické společnosti, v letech 1994 až 2000 zasedala v Akademické radě Akademie věd ČR, v období 2004 až 2007 byla místopředsedkyní Učené společnosti České republiky, v níž byla na období 2018–2020 zvolena za předsedkyni. Jako interní člen je nebo byla přítomna v několika vědeckých radách (např. Ministerstva zdravotnictví ČR, Univerzity Karlovy, Grantové agentury ČR).\n\n\n\"Seznam není úplný.\"\n\n"}
{"id": "500977", "url": "https://cs.wikipedia.org/wiki?curid=500977", "title": "Právnická dvouletka", "text": "Právnická dvouletka\n\nPrávnickou dvouletkou je nazýváno období v letech 1948–1950, kdy došlo ke kodifikaci všech základních odvětví práva v Československu. Úkolem právnické dvouletky bylo přepracovat a kodifikovat současně celý právní řád.\n\nPrávnická dvouletka byla vyhlášena usneseními vlády 7. července a 14. července 1948, kterými byl Ministerstvu spravedlnosti zadán úkol předložit do 1. 9. 1950 návrhy zákonů ve všech oblastech právního řádu, zejména občanském a trestním. Ideovým základem pro právnickou dvouletku se stal tzv. Manifestační sjezd čsl. právníků (23. – 29. září 1949). V projevech, které byly na sjezdu předneseny, byly vytknuty nedostatky demokratického práva a stanoveny úkoly, které musí nové právo a kodifikace splňovat. Nejčastějšími chybami byly podle nich jeho nadstranickost, nadtřídnost, nepolitičnost, záruky právní jistoty, rozlišování práva na veřejné a soukromé, formalismus procesu (tj. přísné dodržování právních předpisů), liberalismus a právnické myšlení závislé u právníků na tradicích demokratického práva.\n\nSoučasně byly zadány nové úkoly, které by mělo socialistické právo plnit a těmi byla: služba lidu, ochrana namířená proti nepřátelům socialismu, přizpůsobení práva potřebám společnosti. Právo mělo odstranit dualismus, mělo vyjadřovat vůli dělnické třídy, měla být vytvořena koncepce socialistického vlastnictví a jeho ochrany, důkladně omezeno soukromé vlastnictví, zjednodušeno dědické právo a rodinné právo mělo být sekularizováno. V trestním právu to pak byly zvýšená ochrana politického systému, socialistického vlastnictví a především představitelů nového režimu – veřejných činitelů. Účelovost a služebnost práva komunistického režimu byly veřejnosti prezentovány jako úsilí o zlidovění práva, odstranění jeho formalismu a nesrozumitelnosti.\n\n\n"}
{"id": "500978", "url": "https://cs.wikipedia.org/wiki?curid=500978", "title": "Mladen Grdović", "text": "Mladen Grdović\n\nMladen Grdović (* 28. července 1958 Zadar) je chorvatský zpěvák a skladatel.\n\n\n"}
{"id": "500981", "url": "https://cs.wikipedia.org/wiki?curid=500981", "title": "Elektrická jednotka 420.95", "text": "Elektrická jednotka 420.95\n\nElektrická jednotka 420.95 je úzkorozchodná elektrická jednotka používaná v síti Tatranských elektrických železnic v letech 1967 až 2003, kdy začala být postupně nahrazována modernějšími jednotkami řady 425.95.\n\nPotřeba výroby nových moderních jednotek pro Tatranské elektrické železnice se projevila při přípravách na pořádání mistrovství světa v lyžování v roce 1970, protože tehdejší jednotky řad EMU 48.0 a EMU 49.0 nebyly již kapacitně ani technicky dostačující.\n\nPrvní prototyp \"EMU 89.0001\" vyrobila v roce 1965 smíchovská ČKD Tatra, která vyráběla tramvaje. Cena prototypu byla 890 050 Kčs a od půlky dubna roku 1965 byly zahájeny testovací jízdy. Po přibližně půlročním testování byl prototyp převezen zpět do Prahy, kde do něj byly dosazeny nové kompresory a provedeny drobné úpravy například na topení. Do pravidelného provozu se první prototyp dostal 5. května 1967.\n\nV pořadí druhá jednotka se sériovým číslem \"0002\" byla dodána v lednu roku 1969 a v rychlém sledu za ní následovalo dalších dvanáct jednotek s čísly \"0003–0014\". Zbylé čtyři jednotky \"0015\" až \"0018\" byly dodány během roku 1970. V začátcích svého provozu měly jednotky problémy s měchy mezi jednotlivými částmi jednotky a s gumovou izolací střechy. Celkem včetně prototypu bylo jednotek vyrobeno 18 kusů.\n\nBěhem přeznačení hnacích vozidel v roce 1988 byly lokomotivy z řady \"EMU 89.0\" přeznačeny na řadu \"420.95\".\n\nŘada 420.95 byla v Tatrách provozována až do let 2001–2002, kdy začala být postupně nahrazována moderními jednotkami řady 425.95. V současnosti se v lokomotivním depu Poprad nachází čtyři jednotky staré řady, které byly v roce 1999 rekonstruovány – do pravidelného provozu však již nasazovány nejsou. Se dvěma jednotkami se počítá pro muzejní účely.\n\nCelá koncepce jednotky vychází z tehdejších tramvají řad T a K. Jednotka se skládá ze tří ocelových článků, které jsou kloubově spojeny v jeden průchozí celek. Klouby jsou neseny Jakobsovými podvozky. Dveře jsou umístěny po obou stranách krajních článků. V jednom z krajních článků je umístěn zavazadlový prostor. Celá jednotka nabízí 134 míst k sezení (32 (+7 sklopných) + 48 + 40 (+ 7 sklopných)) a 156 míst k stání. Sezení je na rozdíl od prototypu 2+2 proti sobě na plastikových sedačkách. Trakční motory o výkonu 320 kW jsou umístěny v podvozcích. Jednotka má rozchod 1 000 milimetrů. Pantografové sběrače jsou umístěny nad krajními podvozky.\n\n\n"}
{"id": "500982", "url": "https://cs.wikipedia.org/wiki?curid=500982", "title": "Rudolf Brančovský", "text": "Rudolf Brančovský\n\nRudolf Brančovský (* 12. února 1980 Brno) je český výtvarník a hudebník, frontman skupiny Poletíme?.\n\nVystudoval střední průmyslovou školu slévárenskou v Brně v oboru Umělecké zpracování kovů a drahých kamenů jako umělecký slévač. Maturoval v roce 1999. V roce 2002 přesídlil do Prahy, kde měl ateliér ve Švandově divadle, a nyní opět žije v Brně.\n\nV současné době se mu jako výtvarníkovi stala nejsilnějším médiem akrylová malba na plátno či na objekty vyřezávané ze sololitu nebo papíru. Kromě malby rád pracuje i s prostorem, což ukazují například četné obrazy malované pro stěny kaváren, restaurací, klubů či veřejných prostor (např. Barevné vinařství Bavory, Lokál U Cajpla, rodinný zábavní park Bongo Brno, Galaxie Zlín, Tongo Hradec Králové, Toboga Praha). V zakázkách se věnuje též ilustraci.\n\nS výsledky jeho výtvarného počínání je možné se kromě Česka setkat v Rakousku, Anglii, Irsku, USA, Kanadě, Belgii, Itálii, Švýcarsku a na Slovensku. Od roku 1999 měl přes 100 samostatných výstav.\n\nOd roku 2007 je frontmanem hudební skupiny Poletíme?, ve které hraje na banjo a kytaru, zpívá a píše texty. Skupinou Poletíme? nahradil svoji předchozí kapelu Veselá zubatá, kterou založil v roce 2000. První kapelou, ve které Rudolf Brančovský působil, byla skupina No Goliash.\n\nV současnosti (léto 2017) tvoří kapelu osm muzikantů: Rudolf Brančovský (banjo, kytara, zpěv), Jáchym Hájek (trubka), Ondřej Hájek (piano), Michal Jež (bicí), Vojta Konečný (housle), Vít Kraváček (basová kytara), Pavel Križovenský (saxofon, příčná flétna) a Josef Zámečník (banjo).\n\n"}
{"id": "501010", "url": "https://cs.wikipedia.org/wiki?curid=501010", "title": "Morganova linie", "text": "Morganova linie\n\nMorganova linie byla demarkační čára vytyčená na území Přímoří po druhé světové válce, která oddělovala oblasti vojenské správy Spojenců a jugoslávské armády. Přestala existovat v r. 1947 po uzavření Pařížské mírové smlouvy. Je pojmenovaná po generálporučíkovi britské armády siru Wiliamu Morganovi.\n\n1. května 1945 obsadila jugoslávská armáda Terst a druhý den do něj vstoupily novozélandské jednotky, kterým se vzdala dosud vzdorující německá posádka na hradě San Giusto. Ve městě vzniklo nebezpečí srážek mezi vítězi. Generálporučík Morgan byl 7. května 1945 vyslán do Bělehradu polním maršálem sirem Haroldem Alexanderem, aby připomněl Titově vládě, že nedodržuje dohody o okupaci území, které maršál Alexander podepsal s Titem v únoru 1945. Během jednání nakreslil Morgan linii, poté zvanou „modrá linie“. K dohodě došlo až den poté, co britské jednotky zahájily dne 22. května 1945 postup směrem k této demarkační čáře. Oficiálně došlo k podpisu 10. června 1945 v Duinu (některé prameny uvádějí 9. června). Stažení jugoslávské armády za linii bylo ukončeno 12. června 1945.\n\nLinie byla asi 110 km dlouhá, začínala na pobřeží jižně od Terstu a obcházela ho zhruba ve vzdálenosti 24 km; poté vedla údolím Soči a v jejím horním toku odbočila na sever k historickému trojmezí Korutany – Kraňsko – Přímoří.\n\nZóna A byla pod správou angloamerických jednotek a rozkládala se na západ od demarkační čáry. Spadala do ní tato významnější sídla Terst, Sežana, Komen, Duino, Monfalcone, Gorice, Bovec. Mimo to do zóny A patřila jako enkláva Pula se svým válečným přístavem.\n\nZóna B byla pod správou Jugoslávské lidové armády a rozkládala se na východ od demarkační čáry. Spadala do ní tato významnější sídla Koper, Buzet, Motovun, Pazin, Poreč, Rovinj, Vodnjan, Labin, Matulji. Mimo to do zóny B patřila enkláva Opatje Selo na severozápad od Terstu.\n\nMorganova linie přestala existovat 15. září 1947, když vstoupily v platnost Pařížské mírové smlouvy. Podle mírové smlouvy s Itálií se italsko-jugoslávská hranice posunula do původní historické hranice Rakouského Přímoří s výjimkou jižní části, kde oblast Gorice připadla Itálii. Terst byl vyhlášen svobodným územím. Na tomto území zůstalo platné rozdělení vojenských zón podle Morganovy linie až do roku 1954, kdy Spojené království, Spojené státy, Itálie a Jugoslávie vyhlásily v Londýně memorandum o porozumění a vojenskou správu nahradily civilní. Zónu A měla dočasně spravovat Itálie s výjimkou obcí Plavje, Spodnje Škofije, Hrvatini a Jelarji, které přešly pod jugoslávskou správu stejně jako celá zóna B. Dočasná správa byla prohlášena za definitivní na základě dohody z Osmia, kterou uzavřely Itálie a Jugoslávie 11. října 1977. Vzniklá státní hranice kopíruje Morganovu linii v délce cca 8 km.\n\nV dubnu 1945 podepsal Tito v Moskvě jugoslávsko – sovětskou smlouvu o přátelství. Od ní si sliboval politickou podporu při obsazení Terstu jugoslávskou armádou, které až do března 1945 nevypadalo reálně. Po britském ultimatu během jednání v Bělehradě žádal sovětskou podporu, ale bez odezvy. Tato sovětská nečinnost se stala základním kamenem pozdější sovětsko – jugoslávské roztržky.\n\n"}
{"id": "501021", "url": "https://cs.wikipedia.org/wiki?curid=501021", "title": "Valentina Matvijenko", "text": "Valentina Matvijenko\n\nValentina Ivanovna Matvijenko (rusky \"Валентина Ивановна Матвиенко, *\" 7. dubna 1949) je ruská politička, členka politické strany Jednotné Rusko. V letech 2003 až 2011 byla starostkou Petrohradu, od roku 2011 je předsedkyní Rady federace.\n"}
{"id": "501029", "url": "https://cs.wikipedia.org/wiki?curid=501029", "title": "Třída Bremen (F122)", "text": "Třída Bremen (F122)\n\nTřída Bremen (F122) je třída fregat německého námořnictva. Skládá se z celkem osmi jednotek zařazených do služby v letech 1982–1990. Fregaty byly vyvinuty ve spolupráci v Nizozemskem, které postavilo 10 podobných fregat třídy \"Kortenaer\". Třída je stále v aktivní službě, avšak probíhá její náhrada modernějšími plavidly. Nejstarší jednotky třídy \"Bremen\" by ve službě měly nahradit připravované fregaty třídy \"Baden-Württemberg\".\n\nNa stavbě této třídy se podílely loděnice Bremer Vulkan, AG Weser, Blohm + Voss a Nordseewerke.\n\nJednotky třídy \"Bremen\":\n\nK obraně proti protilodním střelám slouží kombinace jednoho osminásobného odpalovacího zařízení střel RIM-7 Sea Sparrow (neseno 16 kusů) a dvou raketových kompletů RIM-116 Rolling Airframe Missile (neseno 42 střel). Fregaty dále mají osm protilodních střel Boeing Harpoon. Hlavňovou výzbroj představuje jeden 76mm kanón OTO Melara a dva 20mm kanóny Rheinmetall Rh 202. Dále jsou vybaveny čtyřmi 324mm torpédomety MK 32 určenými k vypouštění lehkých protiponorkových torpéd. V hangáru mohou býtu místěny dva vrtulníky typu AgustaWestland Sea Lynx nesoucí protiponorková torpéda, protilodní střely či hlubinné pumy.\n\nPohonný systém je typu CODOG. Lodě mají dvě plynové turbíny General Electric LM2500 a dva diesely MTU 20V 956 TB 92. Pohonný systém má výkon 38 000 kW. Lodní šrouby jsou rovněž dva. Při použití turbín dosahují rychlosti až 29 uzlů. Dosah lodí je 4000 námořních mil při ekonomické rychlosti 18 uzlů (na dieselový pohon).\n\nV roce 2005 získala firma Thales objednávku na modernizaci zbraňových systémů všech fregat tříd \"Bremen\" a \"Brandenburg\" s předpokládaným dokončením v roce 2011.\n\nTřída \"Bremen\" patří k lodím, nasazeným do operací proti pirátským útokům u břehů Somálska včetně unijní operace Atalanta. Kromě fregaty \"Karlsruhe\" třídy \"Bremen\" sem byla odeslána též fregata \"Mecklenburg-Vorpommern\" třídy \"Brandenburg\". Společně zachránily například egyptskou loď \"Wabi al-Arab\".\n\n"}
{"id": "501034", "url": "https://cs.wikipedia.org/wiki?curid=501034", "title": "Matrimoniologie", "text": "Matrimoniologie\n\nMatrimoniologie je věda o manželství, specializovaný obor psychologie, zabývající se především manželskými vztahy.\n\nTímto oborem se zabýval jeho zakladatel Miroslav Plzák. Další psychologové jsou např. Petr Šmolka, brněnský psycholog Ivo Plaňava, Markéta Kavale, Tomáš Novák aj.\n"}
{"id": "501036", "url": "https://cs.wikipedia.org/wiki?curid=501036", "title": "Roberto Aballay", "text": "Roberto Aballay\n\nRoberto Aballay (* 22. listopadu 1922 Buenos Aires) je bývalý argentinský fotbalista. Hrál jako útočník.\n\nZačal hrát v CA River Plate, jeden rok působil v AA Argentinos Juniors (1942) a pak v Banfieldu (1943). V letech 1946 až 1948 nosil barvy CA San Lorenzo de Almagro. Odešel do Mexika, kde hrál za Asturias FC, s kterým vyhrál mexický šampionát v letech 1943–1944. V sezóně 1944–45 byl nejlepším střelcem šampionátu s průměrem 1,67 gólu na zápas. V roce 1945 byl zvolen hráčem roku v oblasti CONCACAF. Kariéru ukončil v Evropě: hrál v FC Janov a AS Nancy (1950 až 1952) a FC Méty (1952 až 1955) a MC Alger (1955 až 1956).\n"}
{"id": "501042", "url": "https://cs.wikipedia.org/wiki?curid=501042", "title": "Marie Fantová", "text": "Marie Fantová\n\nMarie Fantová, \"provdaná\" Breinlová (6. listopadu 1893, Praha-Smíchov – 23. dubna 1963, Praha), byla česká novinářka a překladatelka z angličtiny. Svá díla uveřejňovala pod pseudonymem Ma-Fa.\n\nNarodila se v rodině architekta Josefa Fanty. Její sestrou byla další překladatelka z angličtiny Eva Horlivá .\n\nPsala sloupky a fejetony pro Lidové noviny . Byla přítelkyní Mileny Jesenské a s Janem Masarykem údajně udržovala milenecký poměr.\n\nspolu s dalšími autory:\n\nPřeložila do češtiny mimo jiné díla těchto autorů:\nWilla Siebert Cather, Peter Cheyney, Agatha Christie, Rose Macaulay, André Maurois, Beverley Nichols, Robert Louis Stevenson, Evelyn Waugh a další.\n\n"}
{"id": "501052", "url": "https://cs.wikipedia.org/wiki?curid=501052", "title": "Spyta", "text": "Spyta\n\nSpyta () je místní část města Česká Skalice v okrese Náchod. Nachází se jižně od centra České Skalice u přehradní nádrže Rozkoš.\n\nV současné době je zde umístěn areál kynologů, kde se konají např. letní výcvikové tábory.\n\nDo katastru Spyty patří také areál TJ Slávia-Jachting Česká Skalice, který se nachází u hlavní hráze přehrady Rozkoš směrem na Nové Město nad Metují.\n\n"}
{"id": "501068", "url": "https://cs.wikipedia.org/wiki?curid=501068", "title": "Jan V.", "text": "Jan V.\n\nJméno Jan V. užívalo v historii několik lidí:\n"}
{"id": "501073", "url": "https://cs.wikipedia.org/wiki?curid=501073", "title": "Jason Derulo", "text": "Jason Derulo\n\nJason Derulo dříve Derülo, rodným jménem Jason Joel Desrouleaux (* 21. září 1989 Miramar, USA), je americký zpěvák, skladatel, tanečník, choreograf a vokální producent. Spolupracoval s umělci jako Kat DeLuna, Birdman nebo Lil Wayne.\nJde o potomka emigrantů z Haiti. Své rodné příjmení Desrouleaux změnil pro ulehčení výslovnosti. Vystupovat začal již v pěti a svou první píseň \"Crush On You\" napsal v osmi. Derülo studoval operu, divadlo a balet.\n\nKe kariéře mu dopomohl hudební producent, zakladatel nahrávací společnosti Beluga Heights Records, JR.Rotem. Jako debutový song vydal \"\"Whatcha Sa\"y\", který měl úspěch. Tím začala Derulova hudební kariéra.\n\nPo úspěšném singlu Whatcha Say, vydal Jason Derulo další 3 singly (\"In My Head, Ridin Solo, Sky Is The Limit\") a v létě 2010 vydal své první album, jenž neslo jeho jméno. Obsahovalo celkem 11 singlů včetně zmíněných 4 singlů.\n\nPak v roce 2011 začal Jason pracovat na svém druhém albu Future History, které mělo také velký úspěch a obsahovalo 4 úspěšné singly (Don't Wanna Go Home, It Girl, Breathing a Fight For You = nejlepší song alba), který měl velký úspěch. Šlo o předělávku singlu Africa od americké kapely \"Toto\" z 80. let.\n\nPak o 2 roky později vydal Jason album Tattoos/Talk Dirty, které obsahovalo singly The Other Side a Talk Dirty.\nPak v roce 2014 vydal ještě pár dalších singlů (např. Wiggle, Stupid Love a další..)\n\nPak Jason vydal své už 4. album, obsahovalo úspěšné singly Want To Want Me, Cheyenne nebo Get Ugly.\n\n"}
{"id": "501074", "url": "https://cs.wikipedia.org/wiki?curid=501074", "title": "Florin Abelès", "text": "Florin Abelès\n\nFlorin Abelès (1922 Galați – 2005) byl francouzský fyzik.\nZískal inženýrský diplom na École supérieure d'optique v roce 1947. Doktorát obhájil v roce 1949 na fakultě věd pařížské univerzity (\"Recherches sur la propagation des ondes électromagnétiques sinusoidales dans les milieux stratifiés. Application aux couches minces\"). Od roku 1965 působil jako řádný profesor pařížské univerzity. V roce 1952 založil Institut d’optique théorique et appliquée.\n\nMezinárodní uznání získal za objevy v oblasti optiky, zvláště v oboru tenkých vrstev a elipsometrie. V roce založil 1969 mezinárodní časopis \"Optics Communications\", který vedl do roku 1993.\n\n"}
{"id": "501076", "url": "https://cs.wikipedia.org/wiki?curid=501076", "title": "NGC 16", "text": "NGC 16\n\nNGC 16 je čočková galaxie vzdálená od nás zhruba 146 milionů světelných let v souhvězdí Pegase. Díky poměrně velké jasnosti by neměl být problém ji na tmavé obloze spatřit šestipalcovým (15,25cm) reflektorem.\n\n"}
{"id": "501077", "url": "https://cs.wikipedia.org/wiki?curid=501077", "title": "Alexandr Uvarov (lední hokejista)", "text": "Alexandr Uvarov (lední hokejista)\n\nAlexandr Uvarov (rusky : Александр Николаевич Уваров) (20. března 1922, Moskva – 24. prosince 1994) byl sovětský reprezentační hokejový útočník. Je členem Ruské a sovětské hokejové síně slávy (členem od roku 1954).\n\nS reprezentací Sovětského svazu získal jednu zlatou olympijskou medaili (1956). Dále je držitelem jednoho zlata (1954) a dvou stříber (1955 a 1957) z MS.\n"}
{"id": "501079", "url": "https://cs.wikipedia.org/wiki?curid=501079", "title": "Alžběta z Křižanova", "text": "Alžběta z Křižanova\n\nAlžběta z Křižanova (nebo také Eliška) († 1296) byla česká šlechtična, sestra svaté Zdislavy.\n\nNarodila se jako dcera moravského velmože Přibyslava z Křižanova a jeho manželky Sibyly z Křižanova. Jako mladá byla provdána za Smila z Lichtenburka, jehož byla druhou manželkou. Manželé měli tři syny, Smila, Oldřicha a Rajmunda a nejmenovanou dceru, manželku uherského šlechtice a vyhnance Jindřicha z Kyseka. \n\nPo Smilově smrti roku 1269 se Eliška provdala za Hrabiše ze Švábenic. \n\nZemřela roku 1296.\n"}
{"id": "501083", "url": "https://cs.wikipedia.org/wiki?curid=501083", "title": "Burgundské království", "text": "Burgundské království\n\nBurgundské království (latinsky \"Regnum Burgundiae\", francouzsky \"Royaume de Bourgogne\") je obecné označení pro státní útvar rozkládající se na jihu dnešní Francie existující v rozmezí let 933 až 1378. Název se nevztahuje na Burgundské vévodství a Burgundské hrabství.\n\nPřed ním existovalo ještě původní (první) burgundské království resp. království Burgundů, které bylo vytvořeno zhruba ve 4. století. Roku 500 ale byli Burgundi poraženi franským králem Chlodvíkem, ale uchovali si ještě samostatnost. Teprve za vlády Chlodvíkových synů bylo Burgundsko po dlouhých bojích roku 534 dobyto a připojeno k franské říši. Později, v dobách oslabení ústřední moci, se stalo jedním z dílčích království franské říše. Z původního burgundského království se vydělilo svobodné hrabství Burgundsko (říšské hrabství, dnešní fr. region Franche-Comté) a vévodství Burgundsko, které se stalo součástí franské říše a později francouzského království (dnešní fr. region Bourgogne).\n\nV roce 843 byla verdunskou smlouvou franská říše rozdělena mezi Karlovce na říši západofranskou (Francii), východofranskou (Německo) a na císařský úděl (Itálie, Burgundsko, Lotrinsko). Tím se také rozpadlo Burgundské království na Horní a Dolní Burgundské království. Po smrti Lothara I. získal (dolno)Burgundské království a Provence jeho syn Karel z Provence. Jím držené Bugundské království ale bylo po jeho smrti definitivně rozděleno a přičleněno ke královstvím jeho bratrů Ludvíka II. (dolnoburgundské) a Lothara II. (hornobugundské).\n\nOd roku 879 bylo hlavním městem Království (dolno)burgundského město Arles, podle kterého bývá toto království nazýváno Arelatským.\n\nHorní a Dolní Burgundsko byly sjednoceny v roce 933 Hugem I. jako Arelatské království. Toto království zůstalo nezávislé do roku 1032, kdy vymřel místní rod a získal ho římský císař Konrád II. A tak se v roce 1033 burgundské království stalo součástí Svaté říše římské. Od té doby tvořila říši \"tria regna\" (tři království): Německo, Itálie a Burgundsko. Panovník, který byl řádně zvolen německým králem, měl nárok být korunován (železnou korunou Langobardů) také italským králem a burgundským (arelatským králem).\n\nPosledním arelatským králem byl Karel IV., který roku 1378 daroval burgundské království francouzskému korunnímu princi Karlovi (budoucímu králi Karlu VI.). Tím bylo burgundské království připojeno k francouzskému a zaniklo.\n\nV současnosti je území bývalého burgundského (arelatského) království rozděleno mezi francouzské regiony Provence-Alpes-Côte d'Azur a Rhône-Alpes.\n\n\n"}
{"id": "501094", "url": "https://cs.wikipedia.org/wiki?curid=501094", "title": "Ma'oz cur", "text": "Ma'oz cur\n\nMa'oz cur ( ) je píseň, která se tradičně zpívá po zapálení světel během židovského svátku Chanuka. Podle Leopolda Zunze byla napsána pravděpodobně ve 13. století.\n\n<score vorbis=\"1\" midi=\"1\">\\relative c' {\n\n"}
{"id": "501099", "url": "https://cs.wikipedia.org/wiki?curid=501099", "title": "Gottlieb Schumacher", "text": "Gottlieb Schumacher\n\nGottlieb Schumacher (1857–1925) byl německo-americkým civilním inženýrem, architektem a archeologem, který byl důležitou postavou v raném archeologickém výzkumu Svaté země.\n\nNarodil se v Zanesville v Ohiu, kam jeho rodiče emigrovali z německého Tübingenu. Jeho otec Jacob Schumacher byl členem Templářské společnosti, německé protestantské sekty, jež v 60. letech 19. století založila osady v osmanské Palestině. Roku 1869 se rodina usadila v Německé kolonii v Haifě, kde se stal jeho otec hlavním architektem a stavitelem.\n\nGottlieb vystudoval stavební inženýrství v Německu a do Haify se vrátil roku 1881. Záhy se stal vedoucí postavou jak ve stavebnictví, tak při stavbě cest. Byl jmenován osmanskou vládou hlavním inženýrem provincie Akko. Mimo jiné stavěl skotské hostely v Safedu a v Tiberias, ruský v Nazaretu, sklepy Rothschildova vinařství v Rišon LeCijon a most přes Kišon.\n\nMezi lety 1903 to 1905 řídil vykopávky v Tell el-Mutesellim, což je starověké Megido.\n\n"}
{"id": "501100", "url": "https://cs.wikipedia.org/wiki?curid=501100", "title": "NGC 17", "text": "NGC 17\n\nNGC 17 je spirální galaxie vzdálená od Země zhruba 265 milionů světelných let v souhvězdí Velryby. NGC 17 je také někdy označována jako NGC 34, kterou objevil Lewis Swift 21. listopadu 1886. Jedná se však o stejný objekt. Je výsledkem nedávného sloučení dvou diskových galaxií, v jejím středu se vyskytují hvězdotvorné oblasti a stále v ní vznikají nové hvězdy.\n\nCentrální oblasti galaxie mají spirální strukturu. V důsledku nedávného sloučení dvou galaxií nemá NGC 17 jasně definované spirální ramena ha Mléčná dráha a galaktická příčka je zdeformovaná. Sloučení galaxií zničilo obyvatelnou zónu galaxie, která mohla existovat přes sloučením. V Mléčné dráze je obyvatelná zóna definována jako prstenec s vnějším poloměrem asi 10 kiloparseků, vnitřní poloměr je blízko centra galaxie, a nemá jasně definované hranice.\n\nNGC 17 a NGC 34 byly katalogizovány Frankem Mullerem a Lewisem Swiftem, v tomto pořadí, v roce 1886. Rozdíl v polohování mezi pozorováním dvou mužů znamenal, že když John Dreyer vytvořil Nový generální katalog, uvedl obě galaxie jako samostatné objekty. V roce 1900 si Herbert Howe všiml rozporu; Dreyer zahrnul aktualizaci do druhého vydání katalogu NGC v roce 1910.\n\n"}
{"id": "501106", "url": "https://cs.wikipedia.org/wiki?curid=501106", "title": "Biljarda", "text": "Biljarda\n\nBiljarda - palác Petara II. Petroviće-Njegoše stojí blízko Cetinjského kláštera. Toto sídlo bylo postaveno roku 1838 jako rezidence knížete Petara II. Petroviće-Njegoše. V současné době se zde nachází Černohorské Národní muzeum. Je zde vystaveno mnoho jeho osobních předmětů, zbraní, obrazů a jiných historických artefaktů, mj. a rukopis básně Horský věnec. Tomuto domu se dnes říká Biljarda, podle kulečníkového stolu uvnitř, který si kníže Petr přivezl z Itálie.\n"}
{"id": "501107", "url": "https://cs.wikipedia.org/wiki?curid=501107", "title": "Modrý palác", "text": "Modrý palác\n\nModrý palác (černohorsky: Плави дворац, \"Plavi Dvorac\") je pozdně empírový zámeček v Cetinje, historickém hlavním městě Černé Hory. Vystavěn byl jako rezidence korunních princů.\n\nPalác byl vystavěn v pozdním empíru jako sídlo černohorského korunního prince Danila Alexandra Petroviće-Njegoše, stavba začala v roce 1894 a skončila v dubnu 1895. Na jeho plánování se podíleli přední černohorští umělci a významní italští architekti, mezi nimi mj. Camillo Boito, jehož dílem jsou např. červené sloupy s korintskými hlavicemi, zdobící stavbu.\n\nInteriér paláce má reprezentativní charakter. V chodbě, která spojuje hlavní vchod a zadní vstup do zahrad, se nachází mramorové schodiště v podobě písmene \"U\". V každém patře je 6 místností, z toho celkem 3 koupelny. V paláci se nachází 4 krby, v roce 1910 byla stavba elektrifikována a přibyl vinný sklípek. V podkroví se nachází jeden velký pokoj, který se v roce 1899 stal soukromou pracovnou manželky korunního prince Danila, vévodkyně Jutty Meklenbursko-Štrelické.\n\nZahrady paláce byly společně s celým pozemkem v roce 1895 oploceny. V tomtéž roce byl v zadních částech zahrad pro potřeby korunního prince zřízen tenisový kurt a bazén. V roce 1900 byla zahrada blízko paláce předělána pro společenský život, přibyl altánek, posezení, malá oranžérie a sousoší korunního páru (to bylo v roce 1946 rozebráno). O rok později zde vznikly četné záhony květin, uspořádané do rozmanitých obrazců a několik živých plotů. V zadních částech zahrady byl ponechán borovicový park. V roce 1910 přibylo v zahradě několik menších fontánek po vzoru zahrad paláce ruských carů v Petěrgofu.\n\nKorunní princ Danilo Alexandr palác využíval jako svou rezidenci až do roku 1916, kdy byla černohorská královská rodina nucena odejít do exilu.\n\nPo zrušení monarchie sloužil Modrý palác mnoha potřebám, byla zde např. galerie či obchodní prostory.\n\nV roce 2006 byl palác důkladně renovován (především díky grantu poslaném vládou Norska). Mezi lety 2006 - 2008 sloužil palác jako letní rezidence prezidenta Černé Hory, později zde vznikly reprezentativní prostory a od dubna 2011 slouží Modrý palác jako oficiální rezidence korunního prince Nikoly II. Petroviće-Njegoše a jeho rodiny v Černé Hoře. Na místě, kde původně stála socha korunního páru, dnes stojí busta Nikoly II..\n"}
{"id": "501110", "url": "https://cs.wikipedia.org/wiki?curid=501110", "title": "Královský palác Cetinje", "text": "Královský palác Cetinje\n\nČernohorský královský palác, nebo také Palác krále Nikoly I. (černohorsky: \"dворац kраља Николе, dvorač kralja Nikole\") se nachází v černohorském městě Cetinje a více než 50 let sloužil jako sídlo černohorské královské rodiny. V roce 1926 zde vzniklo muzeum, které se stalo v roce 1980 jedním z oddělením černohorského národního muzea. Muzeum vystavuje předměty týkající se královské rodiny, jako např. sadu královniných spon do vlasů, šperky Princezny Xenie, ale také portréty členů královské rodiny, křišťálové lustry, nábytek apod. V paláci je také uložena Černohorská královská koruna. Zde také král Nikola I. se svou manželkou, královnou Milenou vdávali své dcery, aby udrželi Dynastii Petrović-Njegoš ve spojení se západními státy a Ruskem.\n\nPalác nechal postavit roku 1863 postavit tehdejší černohorský kníže (později král) Nikola I. Petrović-Njegoš. Stavba byla dokončena v roce 1867. Stěhování černohorské královské rodiny do této rezidence proběhlo 12. května 1967. Původní palác byl postaven jako jednoduchá stavba ve tvaru obdélníku s jedním patrem a podkrovím. V roce 1871 byl palác rozšířen o dvě další křídla a svou konečnou neoklasicistní podobu dostal palác v roce 1910 ku příležitosti vyhlášení Černohorského království.\n\nInteriéry paláce jsou vesměs navrženy ve stylech biedermeieru a secese. Podlahy jsou tvořeny z dubových parket a červených koberců. Zdi jsou pokryty hedvábnými tapetami a stropy luxusními omítkami s nejrůznějšími reliéfy a obrazci.\n\nPalác se dělí na tyto místnosti:\n\"První patro\"\n\n\"Druhé patro\"\n\nStálá expozice ukazuje návštěvníkům i ty největší drobnosti, týkající se každodenního života královské rodiny. Právě drobnosti, jako např. sada spon do vlasů královny Mileny prozrazují to, jak zámožný byl král Nikola I. muž a vyvrací některé názory lidí, kteří měli Černohorské království za velmi chudý stát.\n\nZde také král Nikola I. se svou manželkou královnou Milenou vdávali své dcery, aby udržely Dynastii Petrović-Njegoš ve spojení se západními státy a Ruskem. Proto se zde dají spatřit různé vlajky a dobové fotografie. Pozoruhodné jsou také sbírky zbraní, archeologických nálezů, oblečení, vyznamenání, medailí a trofejí, poštovních známek a králem Nikolou založené měny – perperu, knih, nádobí atd.\n\nV reprezentačním přijímacím sále jsou také vystavovány černohorské korunovační klenoty, které jsou nejpopulárnější expozicí národního muzea vůbec.\n\nVstupné pro dospělé je 5 EUR, pro studenty a malé děti 2,5 EUR.\n\nKrálovská zahrada byla vybudována v roce 1870, původně jen jako borovicová alej. Při rozšiřování paláce roku 1871 byly stromy vykáceny a podle návrhů italského architekta \"Albany Molinariho\" zde vznikla překrásná zahrada s kamennou promenádou, uprostřed s mohutnou klasicistní fontánou. Do zahrady směřuje zadní vchod paláce. Jsou zde vysázeny četné záhony krokusů, muškátů, tulipánů nebo růžových a jasmínových keřů.\n\nZadní reprezentativní části zahrady dominuje borovicový a cedrový háj s malou vilou a pergolou, která sloužila k některým mezistátním návštěvám. Ze zahrady je pohled k cetinjskému klášteru nebo ke královskému kostelíku.\n\nPo stranách vily se nacházejí busty předních černohorských vládců - Danila I., Savy II., Vasilije III., Petra I., Petra II., Danila II., ale také krále Nikoly I. s královnou Milenou Vukotić a poslední je busta korunního prince Danila III..\n"}
{"id": "501113", "url": "https://cs.wikipedia.org/wiki?curid=501113", "title": "Královský palác Nikšić", "text": "Královský palác Nikšić\n\nKrálovské sídlo v Nikšići (srbsky \"Дворац Краља Николе у Никшићу\") bylo vystavěno v roce 1873 na rozkaz Nikoly I. jako podzimní rezidence královské rodiny. Moderně navržený palác byl ovšem obýván jen zřídka a částečně i zanedbáván.\n\nNachází se naproti nikšićskému kostelu, byl postaven v neorenesančním slohu v roce 1900. Nad hlavním vchodem je krásně vyrobený znak Černohorského knížectví. Palác byl několikrát přestavován. Dnes slouží jako muzeum, městská knihovna, galerie, archiv.\n\nCenná je zejména archeologická sbírka z jeho světově proslulé prehistorické stavby – Červené stěny (\"Crvena Stijena\"). Exponáty z této stavby se vztahují k období mezi lety 180 000 a 1000 př. n. l.\n\nKromě této zde jsou jiné sbírky, vztahující se k období středověku, osvobozenecké války atd. Součástí muzea je i etnologická výstava.\n"}
{"id": "501115", "url": "https://cs.wikipedia.org/wiki?curid=501115", "title": "Gravitropismus", "text": "Gravitropismus\n\nGravitropismus (též geotropismus) je druh tropismu, při kterém se rostlina orientuje podle směru gravitace. Rostlinné orgány rostoucí směrem dolů se označují jako pozitivně gravitropické (kořeny), orgány rostoucí směrem nahoru jako negativně gravitropické (prýt).\n\nGravitropickou reakci zprostředkovává fytohormon auxin. Auxin, syntetizovaný v mladých nadzemních částech rostliny, proudí středním válcem stonku a posléze kořene do kořenové čepičky, do buněk zvaných statocyty, ve kterých se nacházejí škrobová zrna zvaná statolity. Ta svým umístěním a pohybem v rámci buňky informují rostlinu o směru gravitace. Poloha statolitů následně rozhoduje o umístění proteinových přenašečů auxinu PIN-FORMED (PIN) na plazmatické membráně těchto buněk. Na té straně buněk, kde se vlivem gravitace hromadí statolity, budou umístěny proteiny PIN, které zajistí odtok auxinu ze statocytů do příslušného směru. Pokud je kořen ve vertikální poloze, bude ze statocytů auxin proudit rovnoměrně do všech stran a dále pak stoupat vzhůru pokožkou do starších částí kořene. Při naklonění kořeně do nepřirozené vodorovné polohy dojde k akumulaci proteinů PIN na spodní membráně statocytů a k přednostnímu toku auxinu spodní stranou kořene. Na této straně vykazuje auxin \"inhibiční\" efekt na prodlužování kořenových buněk a proto svrchní strana kořene méně ovlivněná auxinem poroste rychleji, čímž se kořen prohne do oblouku ve směru gravitace. V nadzemních částech rostliny funguje obdobný mechanismus, auxin se taktéž hromadí na spodní straně nakloněného stonku, ale v tomto případě má na buňky opačný, \"stimulační\" růstový efekt, dojde tudíž k ohybu stonku směrem vzhůru.\n\nGravitropismus se vyvinul před 350 milióny let a disponují jím jen semenné rostliny.\n\nGravitropismem se zabývali Charles a Francis Darwinowi a odhalili, že pro jeho regulaci je nezbytná signální role kořenového vrcholu. Podrobnému výzkumu gravitropismu se věnoval první světový fyziolog rostlin začínající v Praze, Julius von Sachs, který Darwinovu interpretaci odmítal ve prospěch mechanistického vysvětlení procesu, což se nakonec ukázalo jako chybné. Roli statolitů v gravitropismu odhalil Bohumil Němec, zakladatel české fyziologie rostlin. Funkci proteinů PIN v gravitropismu identifikoval Jiří Friml, moravský molekulární biolog působící dlouhodobě v zahraničí jako jedna z vůdčích osobností fytohormonálního výzkumu rostlin. \n\nV ČR se rozvíjí používání nové technologie pěstování rostlin. Pěstování zeleniny \"hlavou dolů\", \"navzdory\" gravitropismu.Plody a nadzemní část je lépe zásobována živinami a vodou vlivem gravitace, uvádí zlepšovatelé. Díky tomu mají mít údajně pěstitelé dříve úrodu. Z podobných důvodů je propagováno stejné pěstování jahod. Gravitropismus u stonků a zřejmě i kořenů rostlin tyčkových rajčat funguje stejně jako u normálních. Váha dorůstajícího stonku však zřejmě převažuje nad schopností růstu vzhůru. Toto pěstování má, mimo množství nevýhod, jedinou zřejmou výhodu – takto pěstované \"tyčkové\" rajče nepotřebuje vyvazovat k opoře.\n"}
{"id": "501121", "url": "https://cs.wikipedia.org/wiki?curid=501121", "title": "Chloraceton", "text": "Chloraceton\n\nChloraceton je chemická sloučenina patřící mezi organické sloučeniny, její vzorec je CHCOCHCl.\n\nVzniká přímou chlorací acetonu (zaváděním plynného chloru do acetonu) za kyselé katalýzy.\n\nTímto způsobem lze připravit i další halogenderiváty ketonů (např. jodaceton, bromaceton…) Halogenace ketonů probíhá zpravidla velmi snadno, dokonce již ve vodném prostředí.\n\nMůže vznikat též reakcí kyseliny chlorné nebo chlornanu (nejlépe vápenatého Ca(ClO)) a acetonu v kyselém prostředí:\n\nJe silně dráždivý. Jeho páry způsobují slzení, proto se používá jako bojová slzotvorná látka. Jeho toxicita je za prahem snesitelnosti, tudíž otrava jím je nepravděpodobná.\n\n"}
{"id": "501132", "url": "https://cs.wikipedia.org/wiki?curid=501132", "title": "Jurij Lužkov", "text": "Jurij Lužkov\n\nJurij Michajlovič Lužkov (, 21. září 1936, Moskva – 10. prosince 2019, Mnichov) byl ruský politik, člen politické strany Jednotné Rusko. Od roku 1992 zastával funkci starosty Moskvy. 28. září 2010 byl z této funkce odvolán prezidentem Dmitrijem Medveděvem, z důvodu ztráty důvěry. Nahradil ho Sergej Sobjanin.\n\nv roce 1958 vystudoval moskevský Institut petrochemického a plynového průmyslu I. M. Gubkina. Po studiu působil jako vědecký pracovník v chemickém průmyslu, v několika funkcích působil i na ministerstvu chemického průmyslu. V letech 1968 až 1991 byl členem KSSS. V roce 1977 jej poprvé zvolili do moskevského zastupitelstva a o deset let později, v roce 1987, podal několik návrhů na reorganizaci místní správy v Moskvě, čímž vzbudil pozornost tehdejšího prvního tajemníka moskevského městského výboru KSSS Borise Jelcina. V letech 1990 a 1991 byl poslancem Nejvyššího sovětu RSFSR a působil i ve vedení Moskevského městského sovětu. Od června 1991 do července 1992 byl vicestarostou Moskvy. V době protigorbačovského puče v srpnu 1991 organizoval obranu moskevského Bílého domu (sídla ruské vlády) proti pučistům na straně Borise Jelcina.\n\nV čele moskevské radnice stál Lužkov od června 1992, kdy ho do funkce jmenoval ruský prezident Jelcin, ve funkci nahradil Gavriila Popova. Poté již vždy s velkou převahou zvítězil v přímých volbách (1996, 1999 a 2003). V roce 2007 ho po změně zákonů zvolila městská duma na návrh prezidenta Vladimira Putina. Jeho vládu v Moskvě ukončil otevřený konflikt s Kremlem v září 2010. \n\nLužkov byl dvakrát ženatý. Jeho druhou manželkou byla nejbohatší žena Ruska, podnikatelka ve stavebnictví Jelena Baturinová. Mají spolu dvě dcery.\n\n\n"}
{"id": "501133", "url": "https://cs.wikipedia.org/wiki?curid=501133", "title": "Ademir Marques de Menezes", "text": "Ademir Marques de Menezes\n\nAdemir Marques de Menezes, známý jako Ademir, (8. listopadu 1922 Recife – 11. května 1996) byl brazilský fotbalový útočník a reprezentant. Byl členem brazilského reprezentačního týmu na mistrovství světa ve fotbale 1950, kde byl s 9 góly jeho nejlepším střelcem. Ademir skončil s fotbalem v roce 1956 a stal se sportovním komentátorem a trenérem.\n\nZačal hrát v Sport Club do Recife s kterým vyhrál šampionát státu Pernambuco. Dále působil v Vasco de Gama a Fluminense FC.\n\n\nAdemir měl úspěch i na Copa América, kterého se zúčastnil v letech 1945, 1946, 1949 a 1953.\n\n"}
{"id": "501134", "url": "https://cs.wikipedia.org/wiki?curid=501134", "title": "Častolov z Ronova", "text": "Častolov z Ronova\n\nČastolov z Ronova někdy také Čeněk († po 1271) byl český šlechtic z rodu Ronovců a zakladatel jednoho z jeho rozrodu – pánů z Ronova a Přibyslavi.\n\nČastolov byl mladším bratrem slavnějšího Smila z Lichtenburka. Svému bratru pomáhal s výstavbou jejich posázavského dominia (je velmi pravděpodobné, že s bratrem měli statky v nedílu). Svůj predikát získal podle Ronova u Žitavy. Oženil se s dcerou Přibyslava z Polné Annou, s níž měl syny Hynka a Čeňka z Přibyslavi. Po smrti svého tchána mu připadla severní část libického újezdu mezi Přibyslaví (včetně) a Vojnovým Městcem.\n"}
{"id": "501145", "url": "https://cs.wikipedia.org/wiki?curid=501145", "title": "Sín-šarra-iškún", "text": "Sín-šarra-iškún\n\nSín-šarra-iškún (akkad. \"(Bůh) Sín, hrozivý král\") byl jedním z posledních králů Novoasyrské říše a byl u moci mezi roky 623 (627) – 612 př. n. l. V Béróssově spisu \"Babylóniaka\" je uváděn pod jménem \"Saràkos\" (Saracus).\n\nByl to Aššurbanipalův syn, bratr předchozího krále Aššur-etel-ilániho a pravděpodobně i bratr posledního asyrského krále (podle babylonských záznamů) Aššur-uballita II.. Vzhledem na nedostatek zdrojů z tohoto období o něm neexistuje mnoho informací. Pravděpodobně nastoupil na trůn r. 627 př. n. l. a sváděl boj o moc s Aššur-etel-ilánim a se vzbouřivším se generálem Sin-šumu-liširem.\n\nPoté, co se mu podařilo porazit své domácí rivaly, vyvstala před Sín-šarra-iškúnem mnohem větší hrozba. Roku 626 př. n. l. povstala vazalská babylonská provincie pod vedením dosud neznámého Nabopolassara. Následovala dlouhá válka, odehrávající se přímo v srdci Mezopotámie. Nabopolassar se pokusil dobýt Nippur, hlavní centrum asyrské moci v Babylonii, ale neuspěl, protože městu přispěchali na pomoc asyrské posily. Přesto se mu podařilo porazit asyrskou armádu v poli a roku 626 př. n. l. se nechává v Babylónu korunovat králem.\n\nSín-šarra-iškún pak začíná ztrácet pevnou půdu pod nohama. Roku 624 př. n. l. sice dobyl Uruk, ale rychle jej znovu ztrácí. A když se o rok později s mohutnou armádou vypravil na konečné zúčtování s Babylonií, zastihla ho při výpravě zpráva o vypuknutí povstání v jeho asyrské domovině. Poslal vojsko na potlačení vzpoury, ale to se vzdalo bez boje a vzbouřenci se bez potíží zmocnili Ninive. Roku 621 př. n. l. Nabopolassar úspěšně dobyl Nippur a tím zlomil asyrskou moc na území Babylonie.\n\nRoku 616 př. n. l. se již Nabopolassar cítil dostatečně silný k přesunu bojů více na sever a zaútočil na asyrská území. Během krátkého období oblehl a dobyl Aššúr, Nimrud a s pomocí Médů a Skytů dobyl i Ninive (r. 612 př. n. l.) Osud Sín-šarra-iškúna není jasný, protože část babylonských záznamů popisujících pád Ninive je poškozena. Nehledě na jeho případnou záchranu po zničení města se území Asýrie scvrklo na malou oblast kolem posledního asyrského hlavního města Harranu pod vládou Aššur-uballita II..\n\n\n"}
{"id": "501146", "url": "https://cs.wikipedia.org/wiki?curid=501146", "title": "Likertova škála", "text": "Likertova škála\n\nLikertova škála, vytvořena v roce 1932 americkým psychologem Rensisem Likertem, je původně technikou pro měření postojů v dotaznících, později však bývá používána i k měření jiných proměnných například v psychologických testech.\n\nJe složena z výroků, na které respondent může odpovědět na škále, reprezentující míru souhlasu. Příkladem může být škála „souhlasím“, „spíše souhlasím“, „tak napůl“, „spíše nesouhlasím“, „nesouhlasím“. Počet možných odpovědí, jejich konkrétní pojmenování nebo zařazení či nezařazení středové hodnoty se může lišit podle konkrétního použití. Likertova škála umožňuje zjistit nejen obsah postoje, ale i jeho přibližnou sílu. \n\nSvou podobou je Likertova škála podobná se sémantickým diferenciálem, ve kterém však krajní póly tvoří dva různé pojmy, mezi nimiž respondent „vybírá“.\n"}
{"id": "501149", "url": "https://cs.wikipedia.org/wiki?curid=501149", "title": "Sémantický diferenciál", "text": "Sémantický diferenciál\n\nSémantický diferenciál je měřitelná psychologicky sociologická veličina.\n\nSémantický diferenciál byl zaveden v práci tří amerických psychologů: \"Osgood C. E, Suci G., Tannenbaum P.: The Measurement of Meaning. Urbana, Illinois, University of Illinois Press, 1957\" , kde je uvedena i jedna z metod jeho měření.\nTito autoři sémantický diferenciál prezentují především jako metodu měření intenzity psychologických a sociologických postojů toho kterého člověka k dané situaci, nejčastěji v 7stupňové škále. Jde o získání dat kvantifikujících sémantický diferenciál.\n\nSémantický diferenciál je často využívaná, sociálně psychologická a sociologická metoda zjištění nuancí v postojích respondentů prostřednictvím dotazníku.\n\nZatímco jiná dotazníková metoda, Likertova škála, zjišťuje jen jeden rozměr postoje (souhlas X nesouhlas), sémantický diferenciál umožňuje zjistit jemné rozdíly, které v postoji můžeme nalézt. Abychom zjistili reakci respondenta na cílové slovo, a tím jeho postoj k danému problému, nabídneme mu hned několik různých dimenzí. Konce sedmibodové škály představují bipolární pojmy hodnotící dimenze, jako např. hodný-zlý, ošklivý-hezký, pečlivý-nepořádný apod. Každé postojové slovo se tedy hodnotí pomocí osmi či devíti dimenzí, které odhalují asociace a konotace, které konkrétní slovo má nebo vyvolává u respondenta.\nJe to jedna z možností aplikací, nikoli definice.\n\nSémantickým diferenciálem se rozumí rozdíl v konotaci (vágní t. j. mlhavé, subjektivní a emocionálně zabarvené interpretaci), přiřazující význam dané jazykové konstrukci, různými lidskými individui. Každé z individuí konotaci provádí na základě svého subjektivního, inherentně vágního vnitropsychického kognitivního modelu.\n\n\n\n1. Nulová hodnota sémantického diferenciálu.\n\nNulová hodnota sémantického diferenciálu odpovídá nulové hodnotě vnitřní vágnosti (viz Poznání, Vágnost, Exaktní věda) interpretace jisté jazykové konstrukce a tak limitnímu případu spočívajícímu v naprosté shodě všech v oboru vzdělaných komunikujících účastníků na významu oné jazykové konstrukce. V tomto případě tedy lze jazykovou konstrukci rigorosně interpretovat, a ta tedy má přesně vymezený význam. Toto je základem umělého poznání a základem exaktních věd (Galileo, Newton).\nAby bylo možno význam všech jazykových konstrukcí reprezentujících znalosti (kognitivního modelu) o jisté části reálného světa, vymezit přesně, je nutno v reálném světě vybrat měřitelné entity elementárního charakteru. Za ty se považují měřitelné elementární projevy (manifestace) reality zvané atributy (veličiny, parametry). Atribut je vybrán tak, že mezi vzdělanci v příslušném oboru o atributu samém nesmějí vzniknout žádné pochyby v zaujatém hledisku či hloubce a šíři náhledu, tedy v interpretaci jeho jména. V exaktních vědách je proto vždy přesně vymezen buď konsensuálně (základní množina), nebo definitoricky (odvozené). V tomto duchu píše I. Newton ve svém díle: \"Philosophiae Naturalis Principia Mathematica v roce 1687\". V současné době je tato Newtonova idea použita a precizována v celosvětově zavedené soustavě veličin SI (z franc. \"Système international d'unités\"). Ve fyzice jsou atributy např. síla, intenzita elektrického pole, rychlost, ... Objektovým jazykem exaktních věd jsou umělé formální jazyky (matematika, logika). Kognitivní model vytvořený exaktními vědami pro danou část reálného světa, sestává ze jmen (pro daný účel dominujících a nezanedbatelných) atributů a (pro daný účel dominujících a nezanedbatelných) vztahů mezi nimi, popsaných matematickými nástroji, asi od poloviny 20 stol. se mu říká matematický model. Mezi znalostmi získanými přirozeným poznáním a znalostmi získanými poznáním umělým t. j. metodou exaktních věd, je kvalitativní propast. V prvém případě se na svět díváme filtrem vágnosti, v druhém případě filtrem „dírkovaným“, tedy „sítem“, jímž vybíráme atributy – elementární manifestace reálného světa a rozpoznatelné vztahy mezi nimi. Newton „digitalizoval“ přirozený vágní pohled člověka na reálný svět. Člověku však nulová hodnota sémantického diferenciálu není přirozená, je to umělá konstrukce.,\n\n2. Extrémně velká hodnota sémantického diferenciálu.\n\nČlověk občas při sdělování používá druhého extrému a to neobvykle velké hodnoty sémantického diferenciálu. Je tomu při sdělování informací, které sdělující člověk zná velice vágně (spíš tuší), kdy obtížně nachází dostatečně výstižná slova (viz formulace Konotace), posouvá a rozmělňuje (zamlžuje) jejich význam, neboť má pocit, že jeho slova stále nevystihují to, co chce sdělit. Svoji nejistotu, ve které posouvá a rozmělňuje význam svého sdělení, tak halí do větší vágnosti svého sdělení – nejistota významu je schována ve vágnosti (Význam lze odhalovat některou z metod sémantického diferenciálu, rozptyl naměřených hodnot bude, jak u jednotlivých respondentů tak i v čase, velký). Je tomu např. v beletrii (líčení duševního rozpoložení, emocí atp.) či sdělování hlubokých duchovních hodnot apod. Sdělující však takovými hodnotami musí být doopravdy vybaven, jinak se jedná o nesmysly (bláboly). Sdělování pak může probíhat vícenásobným opakováním sdělovaného, např. u našich předků opakovaného čtení z náboženských textů ukrývajících jinotaje.\n\nSémantický diferenciál ukazuje:\n\n\n\nPrvotně v psychologii a sociologii: metoda měření intenzity psychologických a sociologických postojů toho kterého člověka k dané situaci, nejčastěji 7 stupňovou škálou.\n\nPoužití sémantického diferenciálu ve vymezení aplikovatelnosti umělých formálních jazykových systémů – podmínky nutné:\n\nInterpretace všech jazykových konstrukcí každého umělého formálního jazyka musí mít nulovou hodnotu sémantického diferenciálu, na této podmínce je postavena i formální inference (Russell). Newtonovo dílo je, jak uvedeno výše, na principu nulové hodnoty sémantického diferenciálu se skvělým důvtipem postaveno. S postupným zrodem formální logiky v první třetině 20. stol., se její tvůrci k tomuto požadavku znovu vracejí, např. \"B. Russell: Vagueness\" (The Australasian Journal of Psychology and Philosophy 1, June 1923, pp. 84–92.). Ke své škodě se však Russell (ačkoli se stýkal a diskutoval s A. Einsteinem) nezajímal o Newtonovy ideje principu umělého poznání a v té době ještě neměl k dispozici veličinu zvanou sémantický diferenciál, takže mluví o přesných symbolech (t. j. s přesnou interpretací, rozumí se s nulovou hodnotou sémantického diferenciálu) a apeluje na citlivý vhled čtenáře do problematiky. Ještě v současných učebnicích logiky se požadavek nulové hodnoty sémantického diferenciálu interpretace jazykových konstrukcí (symbolů) odbyde zákazem použití synonymie a homonymie, což je nedostatečně relevantní požadavek, ani současní logici neznají sémantický diferenciál a nejsou seznámeni s Newtonovými idejemi umělého poznání. Všechny typy formálních logik (klasické výrokové a predikátové, či modální a fuzzy logiky) a všechny partie matematiky jsou formálními jazykovými systémy. Musí být tedy splněna podmínka nulového sémantického diferenciálu interpretace všech jejich jazykových konstrukcí. Z toho plyne, že u všech typů formálních jazykových systémů lze interpretovat:\n\n\n\nInterpretovat nelze do oblasti inherentně vágních (t.j. s neodstranitelnou vnitřní vágností) znalostí získaných přirozeným poznáním (časté chyby v učebnicích logiky a v aplikacích oboru Umělé inteligence viz např. \"Kelvin Knight, Elaine Rich: Artificial Intelligence\") Plyne z toho, že již od začátku se Herbert Simon a Allen Newell mýlili ve svém projektu \"General Problem Solver\" , kdy mylně předpokládali, že formální inferenci lze použít i v případě, že znalosti jsou získány přirozeným způsobem s inherentní vnitřní vágností. Formální inference je postavena na podmínce nulové hodnoty vnitřní vágnosti interpretace všech použitých jazykových konstrukcí. Formální inferenci lze tedy použít jen a jen pro znalosti získané metodou exaktních věd nebo pro práci s matematickými objekty. Expertní systémy pracující se znalostmi získanými jen a jen metodou exaktních věd jsou oprávněné. Na příklad Newell, J.C. Shaw a Herbert Simon tedy se neprovinili proti onomu požadavku, když zkonstruovali program \"The Logic Theorist\", jímž hledali logické důkazy z knihy \"Principia Mathematica\" (Bertrand Russell a Alfred North Whitehead, 1910).\n\nPro připomenutí a shrnutí, položme otázku: Je možné znalosti získané přirozeným poznáním zapsat ve formálním jazyce?\n\nS krokem, který toto požaduje a kterému se říká formalizace, se setkáváme při výkladu formální logiky a v umělé inteligenci (automatizované odvozování, expertní systémy – expertní systém je vhodně strukturovaný program, který využívá poznatků lidských expertů, získaných obecně přirozeným poznáním, k řešení problémů, které obvykle v praxi vyžadují znalost expertů – v principu se jedná o formální inferenci, která má poskytnout odpověď).\nZnamená, že jazykovou konstrukci přirozeného jazyka s inherentně nenulovou vnitřní vágností chceme nahradit (vtěsnat do) jazykovou konstrukcí formálního jazyka s nulovou vnitřní vágností za podmínky zachování významu, tedy odpovídajícího vnitropsychického kognitivního modelu. Formalizace, pokud ji mermomocí vyžadujeme, vede k násilné deformaci vnitropsychického kognitivního modelu, tedy k destrukci významu. Formalizace v uvedeném smyslu je nedomyšlený požadavek z doby, kdy si její autoři neuvědomili, co tento požadavek znamená, neznali sémantický diferenciál a jeho úlohu. To je výše uvedený omyl Newella a Simona, a tedy mylně zavedená idea expertních systémů expertní systém, pro znalosti získané přirozeným poznáním. Formalizace je chybná interpretace viz výše Interpretovatelnost formálních jazykových systémů.\n\nJe nutno poznamenat, že v případě, že umělý formální jazykový systém je vybaven nástroji pro popis vágnosti (např. Hájkova míra důvěry nebo fuzzy logiky) , může se jednat pouze o vágnost jazykově uchopitelnou, tedy vágnost vnější, zatím co vnitřní vágnost musí mít nulovou hodnotu.\n\nSémantický diferenciál je tedy velice důležitým pojmem umožňujícím vnést světlo do vztahů bez něj vysvětlitelných jen velice obtížně. V oněch vztazích ve skutečnosti hraje roli vnitřní vágnost nástrojově obtížně uchopitelná, avšak souvislost se sémantickým diferenciálem vhodný nástroj tvoří, neboť čím menší vnitřní vágnost konotace dané jazykové konstrukce, tím nižší hodnota sémantického diferenciálu této konotace. Nulové hodnotě vnitřní vágnosti konotace odpovídá nulová hodnota sémantického diferenciálu té konotace.\n\n"}
{"id": "501150", "url": "https://cs.wikipedia.org/wiki?curid=501150", "title": "Maremmansko-abruzzský pastevecký pes", "text": "Maremmansko-abruzzský pastevecký pes\n\nMaremmansko-abruzzský pastevecký pes je pravděpodobně blízkým potomkem velkých bílých východních ovčáků, kteří se rozšířili do Evropy před tisíci lety. Patří k nim karabaš a akbaš z Turecka, slovenský čuvač, kuvazs, komodor, pyrenejský horský pes z Francie a další plemena, která tvoří řetěz horských pasteveckých psů od Pamíru až po Pyreneje. Předkové maremmy se postupně stali menšími než velká horská plemena, ale zachovali si jejich nezávislost a ostražitost. Toto plemeno je dosud vzácné ve všech zemích kromě Itálie. Je to svérázný a nepříliš poslušný pes, ale skvělý hlídač. Nehodí se do města, snáší slunečné i mrazivé počasí, výborně žije i přespává venku, výcvik poslušnosti je obtížný, působí potíže při styku se psy.\n\nKlopené uši ve tvaru V, hluboký hrudník s dobře klenutými žebry dosahuje k lokti, velmi bohatá dlouhá a drsná srst se mírně vlní, dlouhý, nízko nasazený ocas je bohatě osrstěný.\n\n"}
{"id": "501156", "url": "https://cs.wikipedia.org/wiki?curid=501156", "title": "NGC 18", "text": "NGC 18\n\nNGC 18 je dvojhvězda v souhvězdí Pegase. Roku 1866 ji objevil Per Magnus Herman Schultz 9,6palcovým (244mm) refraktorem.\n\n"}
{"id": "501157", "url": "https://cs.wikipedia.org/wiki?curid=501157", "title": "Rada Ješa'", "text": "Rada Ješa'\n\nRada Ješa' ( , \"mo'ecet Ješa'\") je střešní organizace městských rad izraelských osad v Judsku, Samaří a Gaze ( , \"Aza\") což tvoří hebrejský akronym Ješa' (a tvoří také kořen slova „spása“ – \"ješu'a\").\n\nRadu tvoří 25 demokraticky zvolených představitelů měst a deset vedoucích komunit, kteří zastupují obyvatelstvo čítající okolo 225 tisíc lidí. Rada spolupracuje s vládou při udržování cest a zásobování vodou a elektřinou. Vedle těchto municipálních a bezpečnostních záležitostí je rada politickou rukou židovských obyvatel Judska a Samaří (Západní břeh Jordánu), která lobuje v Knesetu a u vlády.\n\n\n"}
{"id": "501164", "url": "https://cs.wikipedia.org/wiki?curid=501164", "title": "NGC 19", "text": "NGC 19\n\nNGC 19 je spirální galaxie vzdálená od nás zhruba 222 milionů světelných let nacházející se v souhvězdí Andromedy.\n\n"}
{"id": "501166", "url": "https://cs.wikipedia.org/wiki?curid=501166", "title": "Internace Irgunu a Lechi v Africe", "text": "Internace Irgunu a Lechi v Africe\n\nV letech 1944 až 1948 byli příslušníci Irgunu a Lechi, kteří byli do té doby bez soudu drženi v internačním táboře v Latrúnu, deportováni správou britského mandátu v Palestině do internačních táborů v Africe, které se nacházely v Sembelu (poblíž Asmary v Eritreji), Kartágu (v Súdánu) a Gilgilu (severně od Nairobi v Keni). Tito lidé byli, dva měsíce po vyhlášení izraelské nezávislosti (14. května 1948), tedy v červenci 1948 propuštěni.\n\nBritský deník \"BBC\" přirovnal tuto internaci židovských radikálů, k věznění muslimských teroristů na americké základně Guantanamo.\n\nRozhodnutí deportovat členy podzemních organizací do Afriky učinili Britové jako reakci na radikalizaci jejich aktivit a doporučení vedoucího tajemníka, který zastupoval vysokého komisaře Johna Shawa. Vliv na toto rozhodnutí mělo i několik úspěšných útěků z Latrúnu a logický fakt, že šance návratu z Afriky by byla menší. Britové zároveň věřili, že deportace budou mít silný odstrašující dopad. Zastánci rozhodnutí se nicméně nedomnívali, že by deportace mohla být náhradou za politické řešení rozdělení Palestiny, avšak doufali, že tím dojde k oslabení síly radikálních podzemních organizací, což by umožnilo umírněným židovským silám podpořit kompromisní řešení.\n\nDeportace, která měla kódový název „operace Sněhová koule“ (: \"Operation Snowball\"), byla s rychlostí a překvapením provedena 19. října 1944. Zadržované osoby byly přemístěny na paluby letadel. První vlna čítala 251 osob a nakonec celkem 439 mužů; přibližně polovina všech zadržovaných příslušníků podzemních hnutí byla deportována. Podle odhadů činilo 60 % deportovaných příslušníky Irgunu, 30 % příslušníky Lechi a zbytek byl neutrální.\n\nRadikální podzemní hnutí na deportace zareagovala důrazně, odsoudila je jako nacistické chování a měla v úmyslu bojovat za návrat deportovaných. Ve skutečnosti atentát na lorda Moyna provedený příslušníky Lechi (E. Bejt Curi a E. Chakim), který byl reakcí na britská odvetná opatření, včetně deportace, přinesl takzvanou „Loveckou sezónu.“ Protest institucí jišuvu byl slabý, pokud vůbec nějaký. To mezi zadržovanými vyvolalo podezření, že by Židovská agentura mohla být do deportačních plánů zapojena.\n\nČlenové Irgunu, v čele s Arje Ben Eliezerem se odvolali k Nejvyššímu soudu. Ten jejich tvrzení z části uznal a poznamenal, že provedení deportace bylo neoprávněné, avšak že zatčení bylo i přesto legitimní, jelikož bylo vykonáno z rozkazu eritrejské vlády. Navzdory právním překážkám se jednalo o morální vítězství, které vyvolalo nesouhlas místních novin s deportací. Většina zadržených nebyla souzena a byla internována na základě mimořádných nařízení, podle kterých mohli být zatčeni na základě pouhého podezření, což bylo něco, co bylo v britské interní komunikaci kritizováno i samotnými Brity.\n\nPodmínky v táboře Sembel nebyly horší než ty v Latrúnu, navzdory nedostatku mnoha praktických a pohodlných prostředků, od knih po oblečení a zubní kartáčky. Pro národní hrdost a z náboženských a provokačních důvodů trvali zadržení na košer potravinách. Nakonec se dočkali košer masa, které jim bylo přivezeno z židovské komunity v Chartúmu.\n\nHorší podmínky byly v táboře Kartágo, kam se deportovaní, většinou kvůli teplu a nedostatku vody, dostali počátkem roku 1945. Představitelům jišuvu, kteří se za zadržované přimlouvali, bylo řečeno, že stížnosti jsou zcela smyšlené. Zadržovaní zůstali v kartágském táboře po devět měsíců a poté byli převezeni zpátky do tábora Sembel.\n\nPodmínky nebyly lepší ani ve třetím táboře Gilgil, kde byli zadržovaní od března 1947. Bývalé vojenské vězení skýtalo temné a dusivé cely se spoustou komárů a splaškových vod. Stav vězňů se zlepšil až po jejich vzpouře, kdy zdemolovali zeď, která zakrývala kanalizaci, což přesvědčilo velitele tábora o nutnosti zlepšení podmínek.\n\nBritové podporovali rozsáhlou vzdělávací činnost, včetně hodin jazyků pořádaných \nUzzi Ornanem, jedním ze zadržovaných. Jiní, včetně Me'ira Šamgara a Šmuela Tamira, korespondenčně studovali právo na britských univerzitách.\n\nVztahy mezi zadržovanými a velením tábora byly obecně dobré, až na jednu významnou výjimku. Dne 17. ledna 1946 zastřelil súdánský voják v sembelském táboře dva z vězňů. Incident začal, když jeden vězeň odmítl po rozkazu odstoupit od plotu a byl zastřelen. Stráže zdržovaly jeho odvoz do nemocnice a ostatní vězni prolomili brány. Stráž zahájila palbu a dva z nich zabila. Z důvodů, které zůstávají neznámé, Britové odmítli těla obou převést k pohřbu do země izraelské (mandátní Palestiny). K převozu ostatků a pohřbu tak došlo až po založení Izraele.\n\nJišuv byl rozzuřený a požadoval jmenování vyšetřovací komise, avšak britská armáda trvala na tom, že se stráže zachovaly správně. Rabi Jicchak ha-Levi Herzog byl do tábora nakonec vyslán jako zprostředkovatel, avšak jeho činnost byla více přijatelná a uspokojující pro Brity než pro vězněné.\n\nPrvní pokus o útěk byl v Sembelu v lednu 1945. Tři zadržení se schovali na atletickém hřišti, a když v noci stráže odešli, utekli do Asmary. Při útěku se jim pokusil pomoci člověk z místní židovské komunity, ale prchající byli chyceni na britském kontrolním stanovišti, když cestovali autobusem směrem ke státní hranici.\n\nDruhý pokus se odehrál v březnu 1945 v Kartágu. Tři příslušníci Lechi utekli do kopců, ale jelikož neměli útěk naplánovaný, byli bezprostředně poté chyceni.\n\nTřetí pokus v září 1945 byl pečlivě naplánován. Tři muži, včetně Jicchaka Šamira a Ja'akova Meridora, který byl tak dychtiv útěku, že se ani nepokusil využít své vyšší pozice v Irgunu, aby se stal vůdcem tábora, se ukryli do vodních nádrží a uplatili súdánského řidiče, aby je odvezl. Cestovali přes celý Súdán za použití padělaných certifikátů britské zpravodajské služby. Certifikáty vyvolaly podezření až u průvodčího v Chartúmu, který zavolal policii, která uprchlíky chytila šest dní po jejich útěku.\n\nČtvrtý pokus se uskutečnil v listopadu 1945 v Sembelu. Byl relativně spontánní a založený především na důvěře v pomoc místní židovské komunity. Jejich důvěra se vyplatila a dva uprchlíci odjeli do Etiopie převlečeni za arabské ženy. Tam však byli zatčeni a umístěni v etiopských věznicích. Etiopský císař Haile Selassie I. byl pod tlakem Britů i Židů a nakonec souhlasil s jejich navrácením Britům, možná v rámci výměny za uvězněného člena císařské rodiny. Třetí uprchlík zůstal v Eritreji a byl rovněž chycen. Čtvrtý uprchlík Elijahu Lankin, který dále využíval místních Židů, byl uvězněn v Addis Abebě, avšak posléze byl na přímluvu císaře propuštěn. Na počátku roku 1947 byl jediný z uprchlíků, který se dostali před rokem 1948 do Evropy.\n\nPátý pokus, který se uskutečnil v červenci 1946 v Asmaře, byl masový. Byly vykopány dva hluboké tunely. Celkem 54 ze 150 zajatců, kteří měli uprchnout, bylo rozděleno do dvou skupin. Jednu vedl Meridor a druhou Šlomo Lev-Ami. První putovala Etiopií oděna do pečlivě připravených britských uniforem. Druhá zůstala schovaná v Asmaře. První skupinu zakrátko dopadli. Dodrželi svůj slib a nebránili se. Druhá skupina se zvládla skrýt na delší dobu. Pět jejích členů, včetně Šamgara, se pokusilo ukrýt na ropném tankeru, ale byli chyceni. Britům se povedlo vystopovat více z nich přes místní židovskou komunitu. Někteří však zůstali na svobodě.\n\nŠestého pokusu, který se uskutečnil v září 1946 v Sembelu, se opět zúčastnil Meridor a zajatec z řad Irgunu. Utéct se jim podařilo rozšířením děr ve stropech. Po útěku vyhledali zbývající uprchlíky z pátého pokusu o útěk. Všichni však byli nakonec dopadeni britskou zpravodajskou službou.\n\nTento pokus provedený v Sembelu, využil povrchového zablokování jednoho z tunelů, jenž byl vykopán během pátého pokusu. Zajatci vykopali krátký tunel, aby tento blok obešli. V pokusu o útěk se opět angažoval Meridor, tentokráte se čtyřmi kolegy, včetně Šamira. Jelikož již nebylo možné využít místních Židů, kontaktovali táborového rabína, italského Žida, Dr. Giuseppe Leviho. Ten jim pomáhal najít úkryt za poplatek u italských občanů v Asmaře.\n\nPo více než měsíci skrývání dorazili po mnohém strádání do Addis Abeby. Dva z nich, Šamir a Ben Eliezer, se vydali do Džibutska, s žádostí o pomoc místního rabína. Po příjezdu je však již očekávali britští policisté, avšak Francouzi, jejichž zámořským územím Džibutsko od roku 1946 bylo, nebyli ochotni je vydat, a tak použili padělané jihoamerické certifikáty, aby požadovali jejich propuštění. Díky vynikajícím kontaktům Irgunu na francouzskou vládu byli nakonec převezeni do Francie a v květnu 1948 byli propuštěni.\n\nZbylí byli v srpnu 1947 posláni zpět do tábor. Předtím se dlouhou dobu skrývali v Addis Abebě a byli chyceni těsně před vstupem do letadla pronajatého příznivci Irgunu, které mělo letět do Paříže.\n\nOsmý a poslední pokus se odehrál koncem března 1948 v Gilgilu. Tento pokus byl kontroverzní, vzhledem k předchozím neúspěchům, a i jeho podpora ze strany velitele Irgunu Menachema Begina byla vlažná.\n\nV útěku se opět angažoval Meridor a jeho součástí mělo být hloubení tunelu. Za pomoci improvizovaného tiskařského stroje a encyklopedie Larousse byly vytvořeny padělky pasů Salvadoru a Hondurasu, odkud byly pořízeny přesné repliky jejich státních symbolů. Známky byly vyrobeny z gumy. Plán rovněž zahrnoval podporu ze strany dvou rabínů, zajatce Davida Kahaneho a johannesburgského rabína Levi Rabinowitze, který pašoval důležité informace.\n\nPoté co přelezli plot, na ně na druhé straně plotu čekalo auto, které je odvezlo do Ugandy. Odtamtud odešli do Belgického Konga. Odtud již bez problémů odletěli do Bruselu a počátkem dubna bylo volných zhruba 6 členů Irgunu.\n\nByl plánován další pokus o útěk, avšak byl zmařen poté, co byl zveřejněn úspěch předchozího pokusu o útěk. Britská správa, která si nebyla vědoma toho, že uprchlíci jsou již v bezpečí v Evropě, provedla razii v Keni.\n\nNavzdory záměru opustit Palestinu se Britové ještě ke konci roku 1947 zdráhali propustit zadržované osoby. Odpovědné úřady byly znepokojeny z toho, že by mohli zaútočit na odcházející britskou správu ze zálohy, pokud Britové nedodrží svůj slib poté, co boje skončí.\n\nDokonce i po vyhlášení nezávislosti Britové stále odkládali propuštění zajatců, a to navzdory jejich protestům. Mezi udávané důvody, proč dotyčné není možné propustit, patřilo dodržení pravidel příměří, která obsahovala zákaz vstupu mladých mužů způsobilých vojenské služby. Další problém vznikl z potřeby, přesunout je přes Suezský průplav přes Egypt, který však neměl žádný důvod takovýto přesun povolit. Dalším faktorem, který mohl rozhodnutí o propuštění ovlivnit, byla proarabská politika ministerstva zahraničí a Commonwealthu. Naproti tomu keňský guvernér trval na propuštění Židů z jeho země, neboť se obával možných nepokojů.\n\nNakonec to byl Folke Bernadotte, kdo rozhodl, že návrat zajatců nebude porušovat příměří. Navzdory aféře Altalena židovská správa jednohlasně podporovala návrat židovských zajatců, ačkoliv například Moše Šaret nevylučoval možnost, že by bezprostředně po příjezdu byli zajatci uvězněni, neboť se obával, že by mohli chtít svrhnout vládu.\n\nKonečné rozhodnutí udělal Samuel Segal. Dne 9. července 1948 tak vyplula loď se zajatci směrem do Izraele, kam dorazila o  tři dny později. Dotyční nebyli přivítáni žádnou slavnostní ceremonií a rychle se zapojili do války za nezávislost.\n\nPřed odjezdem byli zajatci požádání táborovým velitelem plukovníkem Ricem, aby prozradili umístění tunelu, kudy uprchlo sedm vězňů, včetně Šamira. Šmuel Tamir souhlasil, že umístění tunelu Ricovi prozradí, ale až po návratu do Izraele, neboť zajatci si nebyli jistí, že se do Izraele po propuštění dostanou a předvídali nebezpečí, že se opět dostanou do vězení. Po příjezdu do Izraele Šmuel Tamir svůj slib dodržel a poslal Ricovi dopis, v němž popsal umístění tunelu.\n\n"}
{"id": "501167", "url": "https://cs.wikipedia.org/wiki?curid=501167", "title": "Doktor technických věd", "text": "Doktor technických věd\n\nDoktor technických věd (z lat. ', zkratka RTDr. nebo také Dr. techn., vždy uváděna před jménem) byl akademický titul, který byl od roku 1901 udělován na technických vysokých školách v tehdejším Rakousku. Na českém území se neuděluje od roku 1953.\n\nPokud chtěl někdo tento doktorát získat, musel nejdříve na některé technické vysoké škole složit státní zkoušky, poté sepsat a obhájit disertaci a podstoupit rigorózum, tedy ústní zkoušku z oboru, ve kterém psal disertační práci. Místo disertace se připouštěl i vhodný konstrukční návrh. Hodnocení bylo \"výtečně\", \"dostatečně\", nebo \"nedostatečně\", přičemž zkouška mohla být opakována nejvýše dvakrát. Úspěšný kandidát pak byl promován doktorem technických věd.\n\nPokud je v některých zemích udělován podobný titul, jde o nejvyšší akademické ocenění a odpovídá tak titulu Ph.D. (\"doktor\"). V anglicky hovořících zemích jde o titul \"Doctor of Technology\" (D.Tech.), ve Švédsku o titul \"Teknologie doktor\" (Tekn. Dr.) nebo \"doktor Teknisk\" (Tek. Dr.) a v Rakousku jím je \"doktor Scientiae technicorum\" (Dr. techn.). \n"}
{"id": "501175", "url": "https://cs.wikipedia.org/wiki?curid=501175", "title": "Newyorská univerzita", "text": "Newyorská univerzita\n\nNewyorská univerzita (anglicky: New York University, zkráceně NYU) je soukromá, výzkumná univerzita amerického města New York. Její hlavní kampus se nachází v Greenwich Village na Manhattanu. Byla založena v roce 1831 a jde o největší soukromou, nevýdělečnou instituci poskytující vyšší vzdělání v USA s více než 50 000 studenty.\nNYU je organizovaná do 16 škol, fakult a kateder, které se nacházejí v 6 střediscích na Manhattanu, Brooklynu a Bronxu. Poskytuje možnost studia v zahraničí v Londýně, Paříži, Florencii, Praze, Madridu, Berlíně, Akře, Šanghaji, Buenos Aires a Tel Avivu včetně školy Tisch School of the Arts v Singapuru. V r. 2010 došlo k otevření dalších ve Washington D.C. a Abu Dhabi.\n\nNYU se zaměřuje na ekologické životní prostředí svých kampusů. Je na 22. místě světově hodnocených univerzit podle Global University Ranking. Její filozofická fakulta se umístila na 1. místě, ekonomická fakulta na 10. místě, fakulta společenských věd na 11. místě.\nNa NYU studují studenti ze 130 zemí.\n\nAbsolventi NYU získali 31 Nobelových cen, 3 Abelovy ceny, 16 Pulitzerových cen, 19 cen Academy Award, Emmy, Grammy a Tony Award. Mezi absolventy jsou také držitelé cen MacArthur Award a Guggenheim Fellowship Award a členové National Academy of Sciences.\nNa univerzitních kolejích žije 12 500 studentů což je největší počet mezi soukromými školami v USA.\nUniverzitní sportovní týmy se nazývají Violets podle barev podléhající ochranné známce skládající se z \"NYU Violet\" (odstín fialové) a bílé. Maskotem univerzity je rys ostrovid.\n\nNYU byla založena 18. dubna 1831 skupinou prominentních občanů města, vesměs obchodníky, bankéři a živnostníky. Tito lidé věřili, že město potřebuje univerzitu pro mladé lidi, kteří budou ke studiu vybírání na základě zásluh a nikoliv stavu nebo příslušnosti ke společenským vrstvám. Zakladatelem je uváděn Albert Gallatin, který byl za prezidenta Thomase Jeffersona ministrem financí. NYU byla založena jako nekonfesijní na rozdíl od jiných amerických univerzit své doby.\n21. dubna 1831 univerzita obdržela zakládací listinu a byla zaregistrovaná jako University of The City of New York, pod tímto názvem je uváděna ve starších dokumentech. Od svého založení vešla do povědomí veřejnosti pod názvem New York University a od r. 1896 nese tento název oficiálně.\nUniverzitní logo se zdviženou pochodní je odvozeno od Sochy Svobody a značí její oddanost městu New York. O původu fialové (violet) jako univerzitní barvy vypovídají dvě verze. Podle jedné je to kvůli fialkám hojně rostoucím v parku Washington Square Park, který s univerzitou sousedí a jejich výskytem okolo pilířů budovy staré univerzity. Podle druhé byla fialová vybrána proto, že fialka byla květinou spojovanou s Aténami, centrem učenosti ve starověkém Řecku.\n\nOd 70. let minulého století tvoří jádro NYU kampus ve Washington Square v srdci Greenwich Village. Neoficiálním symbolem univerzity je oblouk Washington Square Arch, který je jinak veřejným vlastnictvím. NYU má k dispozici divadla a další instituce, které jsou často využívány konzervatoří univerzity a Tisch School of the Arts. Tato zařízení jsou využívána i externě. Největší z nich je Skirball Center s 850 místy, LaGuardia Place s 566 místy a Eisner-Lubin Auditorium s 560 místy. V minulosti Skirball Center hostil politiky Johna Kerryho a Al Gora, kteří zde přednesli své projevy o zahraniční politice a také byla dějištěm natáčení reality show The Apprentice.\n\nKnihovna Elmer Holmes Bobst Library byla postavena v letech 1967 - 1972 a je největší knihovnou NYU a jednou z nejrozsáhlejších akademických knihoven v USA. Byla navržena Philipem Johnsonem a Richardem Fosterem a má 12 poschodí s rozlohou 39 000 m². Nachází se v jižním cípu parku Washington Square Park a je vlajkovou lodí 8 knihoven NYU s 4,5 miliony svazky. Knihovna má tři specializovaná konzultační střediska, 45 km otevřených knižních polic a asi 2 000 míst k sezení. Každý den ji navštíví asi 6 800 studentů a každoročně je vypůjčeno skoro milion knih.\nHudební a mediální centrum Bobstovy knihovny Avery Fisher Center je jedním z největších světových mediálních akademických center kde studenti a vědečtí pracovníci využijí každoročně 95 000 audio a video nahrávek.\nV Bobstově knihovně se také nachází Tamiment Library, která obsahuje jednu z nejlepších sbírek vědeckých děl týkajících se historie, socialismu, anarchismu, komunismu a amerického radikalismu.\n\n"}
{"id": "501176", "url": "https://cs.wikipedia.org/wiki?curid=501176", "title": "ReBoot", "text": "ReBoot\n\nReBoot je americko-kanadský animovaný seriál natáčený v letech 1994 až 2001 kanadskou společností Mainframe Entertainment. Jedná se o vůbec první animovaný seriál, který byl kompletně vytvořen pomocí počítačové grafiky. Protože se jednalo o ještě nevyzkoušený experiment, je celá první série čítající 13 epizod a několik epizod z druhé série pojata bez příběhu. Od třetí sezóny se vylepšila grafika a děj se stal temnějším a dobrodružnějším.\n\nPříběh se odehrává v kyberprostoru, ve světě nacházejícím se uvnitř počítačů, konkrétně v systému známém jako \"Mainframe\". Mainframe je tvořen kulatým vznášejícím se městem obklopeným energetickým mořem a svrchu částečně průhlednou oblohou, jejíž barva závisí na technickém stavu systému. Oblohou někdy prosvítá detail součástek počítače. Město je rozděleno do šesti následujících sektorů.\nUprostřed Mainframu je hlavní úřadovna celého systému \"(Principal office)\", sídlo autority command.com. Je tvořena jádrem operačního systému spolu s archivy starých informací (obsah pevného disku) a válečnou místností pro časy, kdy Mainframe čelí nebezpečí. Celý komplex je vybaven nejlepší ochranou, jaká je v Mainframu k dispozici. V Mainframu kdysi existovalo ještě sesterské město \"Twin city\" jež bylo v systému propojeno obrovským mostem přes energetické moře). Po jeho zničení z něj zbyl jen chaotický ostrůvek \"Lost Angels\", obývaný nullami.\n\nMainframe obývají bytosti rozdělené podle formátu (rasy). Každá má svůj formát uložen v ikoně (PID) a představuje elektronická data, s nimiž počítač pracuje. Základním a nejběžnějším formátem jsou \"binomi\" v jednoduché podobě buď jedničky, nebo nuly. Pokročilejším formátem jsou humanoidní \"sprajti\", jež jsou hlavními postavami seriálu. Jsou obvykle vzácnější než binomi a jejich kód je složitější, aby mohli plnit funkce správy a obrany systému. Binomům se podobají stvoření reprezentující \"čísla\". Dalšími formáty jsou \"zvířata\", která jsou pokročilejší než binomi, ale nedosahují potřebné sprajtské inteligence. Bývají domestikována sprajty nebo binomy, zatímco jiná jsou divoká a nebezpečná (hlavně ta pocházející z webu).\n\nMezi zvířata se někdy počítají i tzv. \"nully\", bývalí sprajti, binomi, nebo bytosti jakéhokoliv jiného formátu, které o svůj formát přišly degradací do formy červů vysávajících energii. Z bytosti se stane nulla buď v prohrané hře nebo při mohutné explozi. Sprajti s významnou funkcí (\"strážci (antivirové), command.com, hackeři, webové vyhledávací nástroje...\") bývají často považováni za samostatný formát. Mezi \"neživé\" formáty patří \"roboti\" s umělou inteligencí, spotřebiče a velice vyspělé nástroje strážců (Key tools). Dále existují i škodlivé formáty reprezentované \"viry\", infikovanými binomy či sprajty, nebo vzácně se vyskytujícími nájemnými vrahy zvanými \"Code masters\". Viry ani Code Masteři nemají ikony. V Mainframu se všichni dopravují buď pěšky nebo pomocí létajících aut či vznášedel „Zip board“.\n\nV Mainframe každý koná svou funkci definovanou formátem, aby systém fungoval, jak očekává stvoření neznámého formátu, nazývané uživatel. Ten je obyvateli kyberprostoru vnímán jako všemohoucí osoba žijící mimo síť, je uctíván i nenáviděn. Jeho zásahy jsou pro systém prospěšné (upgrady, instalace) i ničivé. Nebezpečné jsou pro obyvatele kyberprostoru připojení k internetu, počítačové hry a viry. Kdykoliv uživatel začne hrát, z oblohy se do systému na náhodné místo (kromě jádra systému) sestoupí obří fialová herní kostka (Game cube) a odřízne celý kus sektoru včetně jeho obyvatel od zbytku systému, aby se stal součástí světa dané hry. Ve hře obyvatelé dvakrát poklepou na svou ikonu a pronesou heslo \"„REBOOT!!“\" (anglicky) nebo \"„RESTART!!“\" (česky). Tak se z nich stanou herní postavy s potřebnými znalostmi a schopnostmi. Hlavním cílem všech obyvatel systému chycených ve hře je porazit uživatele za každou cenu. Když se to povede, hra se ukončí a herní kostka zmizí v obloze. V opačném případě hra celý sektor vypne-všechny budovy zničí včetně několika podzemních pater, zbude jen hluboká díra v zemi-a obyvatele ve hře nenávratně přeměnění v nully \"(anulování)\").\n\nBudovy lze časem obnovit, živé formáty už ne a všechny pokusy o obnovení původního formátu null selhaly. Prohrané hry tak mohou systém poškodit natolik, že způsobí jeho destabilizaci a nakonec zhroucení, jež systém i jeho obyvatele natrvalo vymaže ze sítě. Systém destabilizují i slzy ve formě energetických koulí, jež mohou být využity jako portály do jiných systémů nebo do webu, pokud jsou stabilizovány.\n\nV kyberprostoru se kromě Mainframu nachází nevyčíslitelné množství dalších systémů, jež tvoří základní dimenzi zvanou Síť (\"Net\"). Mezi systémy je největším a nejdůležitějším Superpočítač, jenž zodpovídá za správu celé sítě, výcvik strážců a tvorbu nástrojů strážců. Systémy jsou buď připojené k síti přímo kabelem, nebo jsou vypnuté či odpojené a lze se do nich dostat jen průchozími portály, jež může vytvořit pouze strážce s pomocí svého nástroje. Mainframe velmi dlouhou dobu nebyl k síti připojen. Za další dimenzi se považují počítačové hry, jež vstupují do systému v podobě herní kostky, když jsou spuštěné. Obývají je \"herní sprajti\" a pohyb v nich je omezen na úrovně hry. Herní sprajti mají místo ikony jen zálohu, která je na konci hry obnoví, pokud byli zabiti nebo zničeni. Nově zjištěnou dimenzí je Web (Internet), v němž žijí nebezpečné webové nestvůry, které se mohou rozšířit a rozmnožit v systému, přetížit ho a zničit ho. Celý web je nestabilní vír přenášených dat a jakýkoliv binom či sprajt je zde rychle zdegradován a buď vymazán, nebo přeměněn na \"jezdce\". Každému systému s porty k webu je přiřazena webová adresa. Čtvrtou známou dimenzí je záhadný temný svět prázdnoty, o kterém toho moc není známo, kromě toho, že ho využily jako úkryt strážcovské nástroje, aby nemohly být zneužity nebezpečným supervirem.\n\n\nEpizody z první sezóny netvořily souvislý příběh, ale sloužily k představení Mainframu, jeho obyvatel, jejich problémů, viry a jejich schopnosti a herní kostky, jejich vliv na život v Mainframu a důsledky výhry uživatele. V první epizodě se Megabajt snaží proměnit slzu v Mainframu přeměnit v portál do Superpočítače. Ve druhé epizodě se Enzo pokouší stát podnikatelem jako Dot a dělá poslíčka. Megabajt chce doručit balíček Hexadecimal, v němž je ukryt příkaz „vymazat“. Bob doručí balíček místo něj, ale je chycen do hry, kde po velké explozi musí utéci před nebezpečným nekonečným cyklem. Ve třetí epizodě se Megabajt chystá opět dostat do Superpočítače a použije na Boba jako zbraň magnet, který ale ohrozí na životě Dot. Ve čtvrté epizodě Megabajt ukradl Hexadecimal nebezpečný bug Medusa, který proměnil v kámen většinu Mainframu, kromě Boba a Hexadecimal. V páté epizodě se Dot pohádá s Bobem a Enzo se je snaží usmířit.\n\nV šesté epizodě spolkl Frisket velice cenný Megabajtův kód a snaží se ho dostat do Silikon toru. V sedmé epizodě připlouvá do Mainframu pirát Krvavý binom se svou posádkou a lodí Saucy Mare krást software, dokonce se jim povede ukrást Bobův nástroj Glitch. Bob je pronásleduje, ale je zajat, ale uteče díky k´du, jež ve vězení nechala Mouse. Dot pak navrhuje Krvavému binomovi obchodní smlouvu, mnohem výhodnější než loupeživé nájezdy. V osmé epizodě chce Enzo být chytřejší než ostatní a přemluví Phonga, aby ho pustil k starým README souborům, z nichž by se učil. Místo toho ale spustí příkaz, který způsobil, že všichni v Mainframu byli dvakrát hloupější než on a všechno bylo nakresleno 8-bitově. Situaci ještě zhoršila spuštěná hra, v níž Enzovi všichni ve snaze mu pomoct nadělali víc škod než užitku. V deváté epizodě jsou Enzo, Dot a Bob chyceni do hry s otravným Mikem TV.\n\nV desáté epizodě si Megabajt najme hackera Mouse, aby se nabourala do Bobova mozku. Sondu v pití (v ní je zmenšená Mouse, Hack a Slash) ale místo Boba spolkne Enzo. Megabajt se s ovládnutým Enzem pokusí dostat do jádra systému. Mouse se Megabajtem cítí být podvedena a sondu z Enzova mozku odpojí. V jedenácté epizodě slaví Enzo své narozeniny (v dvojkové soustavě 10.). Ve dvanácté a třinácté epizodě se Dot pokouší zlomit Megabajtovu vládu nad částí sektoru Ghetty Prime. Místní důstojník Cyrus Dot podvede, ukradne její paměť s uskladněnými ikonami místních a odevzdává je Megabajtovi k infikaci. Dot upadá do depresí a Phong do jejího vědomí nahraje program simulující budoucnost, v níž vzdá boj proti Megabajtovi (Byl by železným vládcem Mainframu-přejmenovaného na Megaframe). Její stav se zas zlepšil, až když vyhrála nad uživatelem hru, známou mezi strážci jako jednou z nejtěžších vůbec. Poté se jí povede oklamat Cyruse a Megabajta a získat opět kontrolu nad ikonami, co prve zachraňovala.\n\nVe čtrnácté epizodě netrpělivě očekává celý systém přísun upgradu od uživatele a Megabajt se v převleku za upgrade dostává do jádra a odstartuje příkaz k vymazání. Zastaví ho až Hexadecimal. V patnácté epizodě zavítá do Mainframu Code Master Čočka, aby zde našel bývalého kolegu Talona a zabil ho. V systému páchá značné škody, když mu Phong s Bobem odmítnou sdělit informace. Enzo zjistí, že Talon je starý binom Pearson, a pokouší se ho přesvědčit, aby se utkal s Čočkou – neúspěšně. Bob naláká Čočku, aby je herní kostka anulovala oba dva, ale rozmyslí si to. Čočka vidí Talonův nový formát, shledává ho již mrtvého a opouští Mainframe. V šestnácté epizodě se Megabajt za pomoci Drtiče a Mlátiče pokouší narušit strukturu herní kostky a způsobí její zhroucení. Uživatel spouští druhou hru, která přepisuje tu první a obě hry se spojí do jedné, v níž se neplánovaně objevuje také Megabajt. Bob ho zde musí zachránit z pasti, aby tento herní hybrid vyhrál. Megabajt pak \"zachrání\" Boba, když ho i s Dot a Enzem nechá propustit, aby si byli vyrovnáni.\n\nHned v následující sedmnácté epizodě se Megabajt pokouší o něco podobného a hru přímo nakazí a donutí ji kostku dosednout na Principal Office. V závodní hře vyváží zdroj z jádra \"Megatruckem\" ven a doufá, že si hra s sebou odnese zdroj a způsobí zhroucení systému, zatímco Megabajtovi by se otevřela cesta do Superpočítače. Dot pak zakázala Enzovi vstupovat do hry, že jsou moc nebezpečné. V osmnácté epizodě Hexadecimal infikuje program malování a chaoticky překreslí celý Mainframe. Bob s Mikem TV letí za ní do jejího doupěte v Lost Angels a konfrontují ji, zatímco Enzo s Dot se pokouší v archivech Principal office přerušit Hexinu infekci. Bob pak ponechává Mika u Hexadecimal.\n\nV devatenácté epizodě je Enzo nešťastný, protože neměl žádné kamarády na hraní. Pohádá se s kvůli tomu s Dot. Bob byl nespokojen s \"výkonem\" binomů, jež ho doprovodili do hry a uspořádá binomům přednášku \"Průvodce přežití ve hrách\". Zde mimo jiné představuje nový typ herních sprajtů – umělou inteligenci schopnou vnímat a učit se. Nová hra dosedá přímo na Dotinu restauraci s Enzem a v podmořské misi musí patnáctkrát zničit uživatelovu ponorku. Enzo se rebootoval jako kapitán jiné ponorky, zachraňuje malou mořskou pannu před jistým zničením uživatelem a skamarádí se s ní. Představí se mu jako AndrAIa a společně v ponorce cestují hrou. Mezitím Dot s Bobem několikrát zničí uživatele, ale dojde jim mana, tak se snaží předehnat ho, což se jim nepovede, ale Enzova ponorka dovede uživatele na pár okamžiků zastavit. AndrAIa prozrazuje Enzovi, že je herním sprajtem, což by znamenalo, že AndrAIa odejde se hrou, ať už se vyhraje nebo prohraje. AndrAIa ale Enza omráčí a svojí zálohovou ikonu umístí na Enzovu a vystřelí ho jako torpédo z ponorky na poklad, který nesmí uživatel získat. Zpět v Mainframu se objeví Enzo i s AndrAIinou zálohou na své ikoně, díky níž se AndrAIa ze hry zkopíruje do Mainframu. Enzo má konečně kamarádku. AndrAIa se v dalších dílech u Phonga učí o způsobech života v Mainframu a je hýčkána jako kuriozita, protože je AndrAIa jediným herním sprajtem, co kdy opustil hru.\n\nVe dvacáté epizodě do Mainframu vnikla webová nestvůra, jež se spojila s Hex a všech zhruba dva miliony null v Mainframu, včetně Nibblese drženého Megabajtem, ji obalí. Vznikla obří nestvůra, kterou Mike TV nazval \"„Nullzilla“\" a Bob, Enzo, Dot a Mike TV ji s ní bojují v obřím robotovi sestrojeném Phongem. AndrAIa jim ještě na konci pomůže, zničí Nullzillu, uvolní webovou nestvůru a zachrání Hex. Webová nestvůra následně infikuje Megabajta. V dvacáté první epizodě se infikovaný Megabajt spojil s Hexadecimal a zmutoval v supervirus Gigabyta, ničitele systémů, jenž zničil Twin City. Do bitvy proti němu se zapojili i Megabajtovi roboti Drtič a Mlátič a ze sítě se vrací také Mouse. Nakonec je supervirus zničen a rozdělen na tři části (Megabajt, Hex a webová nestvůra). Ve dvacáté druhé epizodě Mainframeští pátrají po webové nestvůře, jež se schovávala v podzemí Ghetty prime a způsobovala záhadná mizení lidí včetně Dot. Bob s dvěma binomickými tajnými agenty Fax Modemem a Data Nullyovou nestvůru vypátrali a pomocí prudkého světla paralyzovali. Mouse, najatá administrátorem Superpočítače Turbem, potvrdila její přítomnost v Mainframu a Turbo s radou strážců odhlasoval v souladu s kodexem strážců zničení Mainframu. Mouse měla totiž u sebe bombu schopnou zničit celý systém. Webová nestvůra se však dostala na povrch a zamířila k obloze. Bob, jenž našel na bombu v Mousině předmětu od Turba, nestvůru pronásledoval a výbuch u stropu Mainframu vytvořil obří slzu, kterou webová nestvůra stabilizovala na gigantický portál do webu.\n\nVe dvacáté třetí epizodě se Mainframe připravuje na válku s webovými nestvůrami. Megabajt vyrobil mocnou zbraň \"„Hardware“\" a spolu s Hexadecimal a Bobem spolupracují na uzavření portálu do webu. Před závěrečnou bitvou s webem navštíví Bob Enza a stáhne do jeho ikony protokol strážců. Vylepšil jeho formát na strážce-kadeta verze 1.0 pro případ, aby nebyl poté Mainframe bez strážce. Enzo s AndrAIou pak obsluhují děla u principal office, zatímco Bob, Dot, Mouse, Megabajt a Hex obsluhují Hardware. Jakmile je Hardware připraven k výstřelu, Megabajt rozdrtil Bobův Glitche a strčil ho do rakety, jež vystřelili do webu. Dot s Mouse pak před Hex uprchly do Principal office a Megabajt zavřel portál do webu a nařídil svým jednotkám ABC napadnout systémové vojáky CPU a získat vzdušnou převahu. Mouse s Dot pak Enzovi předává rozbitého Glitche. Megabajte nad Mainframem zobrazí svou obří podobiznu a vítá všechny obyvatele systému v Megaframu. Enzo mu ukáže svůj nový strážcovský protokol na své ikoně.\n\nVe dvacáté čtvrté epizodě se Enzo ujímá své nové role a s přáteli brání Principal office před Megabajtem a Hex, která neustále pálí z Hardwaru. Ze začátku je Enzo bezradný, protože je na plnění takové funkce ještě příliš malý sprajt, navíc ho tak soudí i ostatní, jen AndrAIa mu věří. Mezitím se Megabajte pohádá s Hex, když by další výstřel způsobil pád systému a jejich vymazání. Mainframe zachraňuje uživatel hrou, jež dopadá na nabitý Hardware a málem Hex vymaže. Enzo se poprvé v roli strážce utkává s uživatelem ve hře – zrovna ve 3D střílečce se zombiemi. AndrAIa ve hře nebyla, protože její zálohová ikona by ji nepustila ze hry.\n\nVe dvacáté páté epizodě Megabajt a jeho hlavní inženýr Herr Doctor přivádí Hex zpět k životu, aby ji mohl ovládat. Megabajtovy jednotky ABC brání Enzovi dostávat se včas do her, aby podkopal jeho už tak nízké sebevědomí a popudil proti němu obyvatele i pomocí promyšlené propagandy. Mouse s Dot ale vymyslely lest, jak z Enza udělat symbol naděje. Tentokrát s ním do hry šla i AndrAIa s novou ikonou, aby se mohla rebootovat. Ve dvacáté šesté epizodě propaganda vrcholí. Hexadecimal je již opět v plné síle a uvězněná Megabajtem. Enzo, Mouse a Dot vymyslí nápad, jak viry jednoduše odříznout od zbytku systému neprodyšnou ohnivou stěnou. V další hře Megabajt nebrání dostat se Enzovi do hry, místo toho do ní posílá své infikované pomocníky v čele se Cyrusem, aby prohrál a byl anulován. Enzo s AndrAIou ale Cyruse přesvědčí, že musí žít, a společně hru vyhrají. Mouse mezitím okolo Ghetty Prime rozmístila emitory ohnivé stěny. Jak po hře Drtič a Mlátič odvádí Cyruse, Mouse s Enzem spouští ohnivou stěnu, která odřízla Ghetty Prime od zbytku Mainframu. Megabajt byl velice rozčilený, když měl připravenou armádu na bitvu o Principal office. Hexadecimal se mu jaksepatří vysmála.\n\nVe dvacáté sedmé epizodě, jež je zlomová, se Megabajt neúspěšně pokouší proniknout přes ohnivou stěnu. Drtič a Mlátič mezitím \"popravují\" Cyruse, ale ušetřili ho. Také si povzdechli, že jim chybí Bob – ten vždy dokázal zabránittomu, aby provedli něco opravdu špatného. Megabajt pak oba dva postavil za trest do první linie, aby se jich zbavil, když nejsou schopni splnit ani nejjednodušší úkoly. Cyrus se ocitl na kraji firewallu a nechá se teleportovat Scuzzy pryč, aby mohl zachránit svou paní Hexadecimal. Enzo s AndrAIou je slavnostním průvodem odvezen Bobovým autem, jako pocta jeho nástupci, do hry. Tu však prohrávají, navíc Enzo přichází o své pravé oko. Těsně před koncem si ale Enzo, AndrAIa i Frisket přemění ikony do modu herního sprajta a všichni tři opouští se hrou Mainframe. Dot si myslí, že byli anulováni, a nese ztrátu svého bratra velice těžce.\n\nVe dvacáté osmé epizodě dává uživatel třem herním sprajtům v jiné hře těžkou lekci, je však poražen. Předtím si změní ikony na systémový formát a opouští hru. Enzo i AndrAIa jsou již dospělí a zocelení nekonečnými boji s uživateli. AndrAIa je teď vybavena trojzubcem, paralyzujícími nehty a diplomacií, zatímco Enzo, nyní znám jen jako Matrix, spoléhá na hrubou sílu, na poškozený Bobův Glitch, na mechanické oko se zaměřovačem a na svou bouchačku. Svůj formát strážce odmítnul a považuje se za odpadlíka ztraceného v síti. Ocitli se v systému, jehož obyvatelé jsou z drtivé většiny anulováni, a který spěje ke zhroucení. Oba tedy učí zbylé binomy a malého sprajta bránit se ve hrách před uživateli a chránit svůj systém. Díky nim se v následující hře systém začal zotavovat. AndrAIa zmínila, že nyní využívají hry jako dopravní prostředek ze systému do systému a doufají, že je jednou dopraví zpět domů. Ve dvacáté deváté epizodě se všichni tři ocitli v systému beze sprajtů. Ovládají ho Spectralové, energetická stvoření, jež mezi sebou vedou dlouhodobé spory, které pomáhá Matrix s AndrAIou vyřešit. Konflikty byly řízeny dvěma viry, které Matrix vymaže. Ve třicáté epizodě zůstávají naši hrdinové dlouho viset v obřím satelitním systému (asi menší superpočítač), jehož uživatel hraje hry pouze na téma golfu a byli do tohoto systému načteni už po páté za sebou. Enzo z toho ztrácí pomalu hlavu, když tu se najednou objeví hra, která se odehrává...v Mainframu. AndrAIa se rebootovala jako Hexadecimal, Matrix jako Megabajt a Frisket jako Scuzzy.\n\nVe třicáté první epizodě se naši hrdinové ocitli v mrňavém systému, který má stálé připojení k síti. Vše vypadá na první pohled dobře a Matrix je radostí bez sebe, ale jeden místní binom mu ukradl Glitche. AndrAIa mezitím v přístavu shání odvoz, ale vyhledávač Maxine ji informuje o omezení provozu na síti zinscenovaného strážci. Kdo omezení porušil, skončil v cele smrti a čekal na popravu vymazáním. Matrix mezitím dopadl zloděje v místním baru a získal Glitche zpět. V tom ho přepadne Turbo, který hledal Boba. Vysvětlil Matrixovi rychlejší průběh času ve hrách oproti systému, a že by správně měl stále být malým sprajtem. Na bar zaútočili další strážci hledající Boba. Matrix měl ve své ikoně Bobův protokol a Glitche, takže ho zaměří, kamkoliv půjde, proto si přepnul ikonu na režim herního sprajta. Turbo Matrixovi dále vysvětlil, že když byl ve hrách, infikoval jistý supervirus Daemon Superpočítač a s ním i celý kolektiv strážců, kromě Boba a jeho. Všichni Daemon okamžitě podlehli, pouze Turbo dokázal ještě vzdorovat. Poté se s Matrixem rozloučil a odešel portálem do Superpočítače. Ve třicáté druhé epizodě se náhle v baru zjevil Krvavý binom (kapitán Kapacitor), jehož posádka byla zadržena v místním vězení a Saucy Mare zkonfiskována. Matrix a AndrAIa pomáhají Kapacitorovi vysvobodit jeho posádku z vězení a vysvobozují i osobu jménem Ray Tracer. Vypluli na Saucy Mare a po krátké bitvě s válečnými loďmi zdejší bezpečnosti CPU se vydali na plavbu směrem k \"Okraji (\"Edge of Beyond\")\" v síti v místech s obří slzou, jež představuje zničený systém.\n\nVe třicáté třetí epizodě surfař Ray Tracer vymyslel, jak ochránit loď před účinky nestabilního prostředí webu. Využili mrtvoly webových nestvůr na pokrytí Saucy Mare. Mezitím se ale AndrAIa pohádala s Matrixem kvůli jeho žárlivosti na Raye, a po chvíli ji pokousalo jedno mládě webové nestvůry a vysála ji část kódu. Po dokončení příprav na plavbu webem Ray stabilizoval Okraj v portál do webu. Ve třicáté čtvrté epizodě Ray naviguje Saucy Mare webem směrem k IP adrese Mainframu. Matrix ale zaměřil zbraní webovou nestvůru, jež pokousla AndrAIu a ohrozila ji vymazáním. Dokonce lodí vplul do víru nestabilních dat a málem vymazal sebe i celou posádku. Loď byla brzy napadena webovými jezdci, degradovanými binomi a sprajty, kteří ějakým způsobem přežívají na webu. První vlnu Saucy Mare ustála, ale druhá vlna se už dostala dovnitř lodi a málem ji zničili, nebýt příletu dalšího jezdce. Webový jezdec si vzal Matrixův Glitch a svou ikonou strážce doplnil AndrAIe chybějící kód a zachránil ji. Byl to totriž Bob, trochu zdegradován. Ve třicáté páté epizodě oslavují piráti s webovými jezdci mír a nové spojenectví. Enzo však byl nespokojen s tím, čím se za tu dobu ve hrách stal, a svou proměnu korunoval incidentem se zbraní. Bob ho uklidnil slovy, že udělal co musel a že hrdy, že přežil ve hrách, a dal dohromady partu, která ho našla. Ray Tracer našel IP adresu Mainframu, ale byla chráněna trojitým silovým polem, které nastražila Mouse ještě v době války s webem. První dvě pasti se povedlo za cenu značného poškození lodi překonat, ale třetí se zdála být nepřekonatelným problémem. Ray Tracer i webový jezdci museli zůstat na webu, zatímco Saucy Mare vysvléknutá z ochrany před webem musela projít dál. Mainframe byl však odpojen od internetu a bylo potřeba vytvořit Glitchem portál. Glitch byl však rozbitý, takže Bob udělal nemyslitelné: Glitchův a svůj kód spojil do jednoho. Vytvořil z adresy portál Mainframe byl opět připojen k internetu a síti.\n\nVe třicáté šesté epizodě připlula Saucy Mare do Mainframu, který byl celý potemnělý a v troskách. Matrix s Bobem provedli průzkum okolí a zjistili, že je celý systém vylidněný, a plný slz. Hexadecimal se totiž jednoho dne po Enzově odchodu do her dostala z Megabajtových rukou, jednou ranou zničila Silicon Tor a druhou ranou ohnivou hradbu. Pomocí všech null ze systému drtila Megabajtovu armádu a válka zničila všechny sektory v Mainframu. Obyvatelé byli buď vymazáni nebo zahnáni do podzemí. Hex se nakonec stáhla do svého doupěte v Lost Angels. Další škody způsobovaly prohrané hry a šarvátky ABC s CPU. Megabajt poté dobyl Principal office, jež byla značně poškozená a obklopená ze všech stran Megabajtovými hlídkami. Když se Megabajt dověděl o jejich návratu, začal se připravovat na odchod z tohoto umírajícího systému do Superpočítače. Bob s Matrixem narazili na poničené Drtiče a Mlátiče, kteří nyní sloužili Dot a odvedli je do podzemí. Dot se snad nikdy v životě tak neulevilo, než když viděla svého bratra na živu. Zároveň je informovala, že byl při obsazení Principal Office Phong zajat, aby umožnil ostatním útěk. Megabajt pak začal elektrošoky mučit Phonga, aby z něj dostal ovládací kódy ke kouli schopné generovat portály. Když hrdinové připravovali plán na dobytí Principle Ofice, našla Boba Hexadecimal a zatáhla ho do svého sídla.\n\nVe třicáté sedmé epizodě piráti zničili se Saucy Mare sebevražedným útokem všechny ABC bránící vzdušný prostor nad Principal Office. Piráti, Dot, Matrix, AndrAIa, Mouse a zbytky CPU zahájili na tento signál ofenzívu. Matrix vyhledal Megabajta a utkal se s ním v dlouhém boji jeden na jednoho, ve kterém se chtěl pomstít za všechno, co kdy způsobil. Ostatní hladce rozdrtili zbylá ABCčka a znovu přebrali kontrolu nad systémem. Nedokázali však vypnout šoky do Phonga a Megabajt tak otevřel portál do Superpočítače. Matrix pak Megabajta na střeše Principal Office porazil, ale ušetřil ho, aby všichni viděli, jak byl poražen \"rádobysrážcem\" (tak ho posměšně Megabajt nazýval dříve). Megabajt utekl do portálu, který se právě otevřel, jenže Mouse přesměrovala cíl do webu, kde si ho podaly webové nestvůry. Do Mainframu se nyní dostal i Ray Traycer. Bob se mezitím vymanil ze zajetí Hexadecimal opravil jí s novými schopnostmi obličej. Bez Megabajta jako původce infekce se ale začal Mainframe pomalu rozpadat.\n\nVe třicáté osmé epizodě se začaly celé kusy sektorů bortit do energetického moře a byla zahájena evakuace obyvatel do Principal Office. Bylo nutné manuálně vypnout napájení sektorů z jádra, aby se proces pádu systému zastavil. Nestability způsobily náhlý vznik mnoha silných slz, jimiž do systému byly uvolňovány dočasné soubory a nepromazaná data z operační paměti, což způsobilo zejména invazi uživatelových postav ze všech počítačových her. V jádru Bob ručně vypínal jednotlivé sektory a zjevilo se hned několik hologramů Megabajta, který se mu ještě naposled vysmíval. Matrix a AndrAIa společně s Mouse a Rayem Tracerem dokončili evakuaci, ale obloha i energetické moře náhle změnily barvu na černou a od horizontu se směrem k Principal Office šířila energetická šoková vlna, jež by roztrhala systém a kusy. Bobovi se s vypětím všech sil podařilo opravit vadné tlačítko u jednoho z generátorů, zbavil se Megabajtů a zastavil šokovou vlnu. Phong pak prohlédl stav Mainframu a prohlásil, že se jim sice povedlo zbavit systém infekce, avšak systém je přesto nenávratně ztracen.\n\nV třicáté deváté epizodě se na začátku konala porada, kde se rozhodovalo, co dál. Provést obnovu nebylo možné kvůli vypnutému přísunu energie, a kdyby ji uvolnili z jádra, systém by se okamžitě začal zase hroutit. Bob navrhl ještě poslední možné řešení – uživatele. Příští hru nechají být a nechají uživatele vyhrát. Anulování sektoru by způsobilo pád systému před zraky uživatele a ten by s trochou štěstí včas restartoval systém. Phong začal okamžitě zálohovat všechny aktivní ikony PID všech zbylých obyvatel Mainframu, včetně Hexadecimal, již na nátlak Boba také zálohoval. Po ukončení uživatelem vyhrané hry vypukla energetická bouře, obloha zčernala a všech šest sektorů se rozpadlo a zhroutilo do energetického moře, zatímco systémový hlasatel hlásil varování o hroucení systému. Ve zničené Principal office pak už jen všichni čekali, co bude dál. Objevila se obrazovka upozorňující uživatele na zhroucení systému a zda si přeje restartovat počítač. Zvolí možnost ano. Dále se ho BIOS ptá, zda chce systém obnovit ze zálohy, uživatel opět vybere ano. S úderem enteru se obloha nad zbytkem Mainframu rozzářila do žluta a systémový hlasatel oznámil příchod dat. Stará principal office byla nahrazena ze zálohy zbrusu novou a program obnovy nakopíroval všech šest sektorů Mainframu, zatím ve formě zlatavé energie. Energetické moře dorazilo k jádru a začalo zase napájet obnovený systém. Sektory nabraly fyzickou podobu a proces obnovy operačního systému byl dokončen, když jádro začalo rozdělovat energii všem sektorům při načítání systému. Poté byli obnoveni i všichni vymazaní binomi, jež uživatel zkontroloval antivirovým testem. Obnovení příslušníci ABC byli konečně zbaveni Megabajtovy nákazy a Silicon Tor byla kompletně vymazána Všichni se radují, když najednou je přeruší Malý Enzo, kterého systém obnovil ze staré zálohy, protože si Matrix nechal omylem zálohovat svou ikonu v herním modu, takže ho obnovený systém nerozpoznal jako Enza Matrixe a stvořil ho nově. Malý Enzo příběh ukončil, když uviděl Matrixe, otázkou\" „Kdo je ten velký zelený ošklivý chlap?“\n\nPak je série ukončena operou komediálně shrnující vše podstatné, co se dělo v seriálu ReBoot.\n\nČtvrtá sezóna se odehrává několik týdnů po tom, co uživatel obnovil Mainframe. Měly ho tvořit tři celovečerní filmy s jednou bonusovou epizodou. Vznikly nakonec jen dva filmy rozdělené do celkem osmi epizod (40 až 47). Příběh, jenž měl být dokončen ve zrušeném třetím filmu, se dostal k fanouškům seriálů ve formě komiksů. První z filmů je proložen vzpomínkami na minulost od hl. hrdinů a vysvětluje události, o kterých dosud byla jen zmínka.\n\nPhong, Dot, Mouse a Bob monitorují z Principal Office postup infekce sítě supervirem Daemon, před kterou v průběhu třetí sezóny varoval Matrixe šéf strážců Turbo. Daemon je zatím ukázána jako krásný ženský sprajt mluvící silně francouzským přízvukem, jak si zařídila v Superpočítači trůnní sál a jak jí infikovaní strážci věrně slouží. K tomuto účelu vytvořila i náboženství, kterému říkala „The Word (Slovo)“ a jeho prostřednictvím ospravedlňovala před infikovanými boj proti neinfikovaným. Na místo hlavního strážce dosadila místo Turba Deacona a z Turba, kterému se dařilo donedávna infekci odolávat, udělala loajálního velitele invazních sil strážců. Matrix s AndrAIou na létajících motorkách zkoumali infekci sítě zblízka, ale málem byli dopadeni strážcema. Bob na chvilku otevřel portál do sítě, ale s Matrixem i AndrAIou se do systému dostala i část jejich pronásledovatelů. Ti zničili řídící věž k připojení na síť a zbraní vypálili na oblohu systému nezabezpečenou díru do sítě, jíž bylo možné cestovat bez jakéhokoliv omezení. Tou pronikl i zbytek pronásledovatelů a na obloze Mainframu se rozhořela bitva Mainframských proti strážcům. Matrix a všichni ostatní je bez váhání mazal svou zbraní, zatímco Bob s tím měl velký problém, že to jsou jeho kolegové a většinu z nich osobně znal ze studií na akademii v Superpočítači. Uživatel spustil hru a Bob do ní zahnal Matrixe i AndrAIu, aby mohl přemýšlet o jiném způsobu, jak strážce odrazit, aniž by je vymazal. Do hry ale s nimi vlezl malý Enzo a chtěl být jako své starší já. Starší Enzo hru velmi rychle ukončil.\n\nBěhem bitvy Bob zneškodňoval strážce uvězněním v bublinách pomocí sil, co zdědil od Glitche, ale brzy se velmi unavil a spadl do parku. Tam si nechal doplnit energii, ale moc to nepomohlo. Zatímco pokračovala bitva, starala se o něj Hexadecimal, kterou nesmazal antivirový test z konce 39. epizody díky nové ikoně. V superpočítači dostala Daemon od Deacona zprávu, že v Mainframu konečně našli \"posla\" Slova. Daemon nechala zaměřeného Boba teleportovat do Superpočítače, ale Hex přesměrovala účinek teleportace z Boba na Mika TV. Bob přemluvil Hex, aby užila svých sil a zahnala strážce zpět mimo Mainframe, aniž by někomu ublížila. Mouse rychle dopravila k díře do oblohy generátory firewallu, aby zabránila jejich návratu. Mika TV zatím Daemon infikovala a udělala z něj svého šaška a ochotného zdroje informací o obyvatelích Mainframu. Hex po této službičce začala Boba svádět, ale něco se začalo dít s její ikonou. V bitvě se strážci spotřebovala Hex tolik energie, že probudila opět antivirový program a začala být mazána. Všechny nully začaly Hex před antivirem chránit a vytvořily nullzille podobný kokon, který na chvilku částečně denullifikoval Welmana Matrixe, otce Dot a Enza, jenž stihl vykřiknout: „Dcero, já žiju!“\n\nDot se s Bobem okamžitě přesunula ke kokonu null a prosila otce, aby ještě promluvil. Mezitím vzpomínala na poslední dny před tou explozí, když se Welman Matrix připravoval na prezentaci svého vynálezu Brány. Pak na kokon null dopadla herní kostka, před kterou nully uprchly, zatímco Dot, Bob a Hex v bezvědomí zůstali ve hře. Bob byl vyčerpán tak, že se nemohl rebootovat, takže musela hrát jen Dot. Uživatel ji porazil a málem vyhrál, kdyby nezasáhla probuzená Hexadecimal. Po konci hry se ukázalo, že antivir Hex nemazal, ale přeformátovával ji z vira na sprajta. Hex byla, namísto rudě, od této chvíle bíle a zlatě oděna, měla bílou kůži a výrazný obličej, ale ztratila většinu svých schopností vira. Také přestala být šílená. Dovedla už jen ovládat nully. Proto Dot, přestože Hex nesnášela už jako vira a teď ještě více (kvůli Bobovi), ji dotáhla do Lost Angles najít jejího otce. Hex na druhý pokus přiměla nully vytvořit obrazec těla a Nibbles utvořil hlavu, čímž byl Welman Matrix napůl denullifikován a mohl mluvit a myslet. Nikdo se ho ale nesměl dotknout kvůli nullám a Hex ho musela pořád nabíjet. V Superpočítači Deacon informoval Daemon o neúspěchu invaze do Mainframu a o pokusech o prolomení ohnivé stěny Mouse. Také jí pověděl, že Bob udělal nemyslitelné a spojil se s Glitchem do jednoho, což žádný jiný strážce nikdy předtím neudělal, čímž by se stal \"dokonalým poslem Slova\", protože by byl jediným, kdo je schopen otevřít portál do izolovaných, vypnutých a zhroucených systémů. Proto měl být Mainframe dobyt za každou cenu. Nebyla si však vědoma, že Bob začal slábnout. Phong udělal Bobovi kompletní zdravotní prohlídku a zjistil, že část kódu chybí a další části se ztrácí pokaždé, co použije sílu Glitche, dokud nebude zcela rozložen a smazán, a to kvůli důsledkům jeho pobytu na webu a zčásti i kvůli poškození Glitche Megabajtem.\n\nV Mainframu mezitím, co se osvědčil Mousin firewall, naplánovali tažení proti Daemon s cílem oslabit její vliv na síť, který spočíval hlavně v ovládání cest v síti. O to starala AndrAIa s Matrixem, které tam portály posílal Bob, a byli zprvu dost úspěšní. V systému satelitů (kde už jednou byli v třetí sezóně), málem dopadli jednu strážkyni, ale než aby něco prozradila, spáchala sebevraždu. Kvůli tomu, že byl Bob v tamté hře s Dot a Hex a nebyl v dobré kondici, ale neotevřel portál včas. AndrAIu a Matrixe v systému satelitů konfrontovala armáda strážců, které na ně poslala Daemon s cílem přivést je do Superpočítače živé, aby infikovaní otevřeli Mainframe. Podařilo se jim získat jen AndrAIu, která byla hned infikována a Daemon pověděla o Matrixovi vše od doby, co se potkali v podmořské hře. Matrix se Bobovým portálem vrátil do Mainframu a přivedl si zajatce – Turba, nyní plně infikovaného. Uvrhli ho do vězení a vyslýchali. Bob použil sílu Glitche a pomohl Turbovi částečně se zbavit infekce. Ten jim pověděl, že je Daemon nyní ještě nebezpečnější, jak teď její infekce funguje a také jim pověděl, jak všech 31 klíčových nástrojů opustilo strážce do temné dimenze, aby ochránili síť před Daemon. Jen Glitch zůstal, uvnitř Boba, čímž se stal jedinou osobou v síti schopnou otevřít portály do uzavřených systémů, „Daemoniným poslem Slova“. Bob mezitím vzpomínal na svou učitelku, kterou zabil virus Gigabyte, když unikl ze Superpočítače, kde měl být ještě jako slabý virus Killabyte popraven, ale dostal od svého tvůrce upgrade, čímž se výmaz nezdařil. Po učitelce zdědil Glitche a pronásledoval Killabyta do Mainframu, kam ho teleportovala Welmanova Brána. Zde se poprvé setkal s Dot a na pomoc s opravou Mainframu mu tehdy přišel i Turbo a pár dalších strážců. Gigabyta nikdy nenašli, místo něj tam byl Megabajte a Hexadecimal. Daemon zatím dobyla zpět Mainframem uzavřené cesty v síti, tentokrát infikovala už i systémy, ale strážci stále nebyli schopni proniknout Mousiným firewallem. Daemon za tento neúspěch popravila Deacona aktivací jeho kódu odpočtem od pěti k nule a následným smazáním. Deamon nyní ovládala 92 % sítě.\n\nDot začala spřádat plán, jak Daemon porazit. Přiměla otce, aby znovu sestrojil Bránu, co tehdy s Gigabytem zničila Twin city, a v záloze plánovala ještě něco, kdyby to nevyšlo. Turbo časem opět podlehl infekci a nebyl už užitečný, ale informace, co poskytl, přiměly Matrixe a Mouse hledat v Superpočítači AndrAIu, s níž určitě bude Daemon a vymazat ji. Bez Daemon by bylo možné infekci časem odstranit. Plán ale nevyšel, Matrixovu kulku Daemon zastavila myšlenkou a Mousina katana se o ní roztříštila. Oba byli okamžitě infikováni. Dot narychlo musela vytvořit druhý firewall, aby překryl první, k níž již díky Mouse znali strážci heslo, a malého Enza pověřila důležitým úkolem tvořícím záložní řešení. S novým strážcovským protokolem, co dostal nejspíše od velkého Matrixe, měl jít do herní kostky sám s Frisketem, Hackem a Slashem a zůstat tam tak, jako v minulosti velký Enzo Matrix, stát se odpadlíkem, vyrůst tam a pak se jednoho dne vrátit všechny zachránit. Brána již byla téměř hotová, ale Mouse dokázala snadno překonat Dotin firewall. Daemon sestoupila osobně do Mainframu a okamžitě infikovala všechny jeho obyvatele. Plán s bránou nevyšel. Všechny přivítala ve své filozofii \"Slova\", jen Hexadecimal ne. Tu označila za ostudu virů a odvrhla ji. Welman Matrix se se ztrátou Hexiny síly rozpadl na nully. Daemon pak dala Bobovi za úkol neustále otevírat portály do uzavřených systémů, které dotykem portálu infikovala. Bob pokaždé o něco zeslábl a začínal se ztrácet.\n\nMezitím malý Enzo vyhrál hru a nesplnil, co po něm Dot žádala. Řekl, že není jako jeho starší on, že není žádný odpodlík, že je strážce Enzo Matrix, opravit a bránit (to mend and defend). Zjistil, že systém byl infikovaný a že on s Frisketem, Hackem a Slashem jsou posledními v síti, co nebyli infikováni. Našel Matrixe a AndrAIu a dokázal je oba zbavit infekce. Matrixe tím, že ho nejprve přesvědčil o Daemoninu „Slovu“ jako o lži a ten si pak změnil ikonu z herního režimu, který používal od doby návratu do Mainframu neustále, do systémového režimu, čímž infekci úplně odstranil. Svou ikonu strážce pak užíval k čištění ostatních, co našli mimo dohled Daemon. Matrix vyčistil i Hex, i když s nechutí. Pak vnikli do Principal office, aby tam vymysleli, co dál, že budou potřebovat hodně palebné síly. Hex se nabídla, že pujde palebnou sílu sehnat...do jádra systému. Bob pomohl mezitím infikovat poslední systém a už téměř rozložený dopadl na zem, kde se o něj začala starat Dot. Daemon se k ní přidala a uklidnila ho, že brzy bude klid. Z jádra se ale přiřítila rozzuřená Hexadecimal, nyní opět s formátem virus, se všemi schopnostmi, s obnoveným šílenstvím, s maskou místo obličeje a v plné síle. Začala velkolepá bitva mezi ní a Daemon, která skončila remízou. Daemon se mezitím dosypaly její přesýpací hodiny, aktivovala svůj hlavní příkaz a pověděla všudypřítomným hlasem všem infikovaným v síti, že je Daemon, že byla stvořena, aby přinesla jednotu síti a že se čas naplnil, a že slovo je \"Kron\". Bob z posledních sil vykřikl, že není supervirus, ale tzv. kron-virus s úmyslem smazat celou síť. Daemon se sama vymazala a započalo odpočítávání všemi infikovanými od šedesáti (binomicky 111100) do nuly. Hex opět vytvořila z null Wellmana Matrixe a začala šíleně tančit a cvičit s Bobem. Ten jí vysvětlil, že je konec, že budou všichni vymazáni. Ona namítla, že něco vymyslí jako vždy. Welman Matrix vymyslel, že mohou použít Bránu s tím, že propojí všechny systémy v síti a s pomocí nějakého viru rozešlou lék, co vynalezl malý a velký Enzo. Hexadecimal se nabídla dobrovolně, že to udělá. Pro Boba. I přesto, že jí průchod bránou s lékem roztrhá na kusy a vymaže. Dala ještě malému Enzovi dárek infikováním jeho ikony, že se bude hodit, aby nedopadl jako ten velký nenáviditel virů Matrix a rozšířila bránou Matrixův lék, čímž zachránila celou síť. Welman Matrix se opět rozpadl. Dot pak řekla Bobovi, že ho miluje a vezme si ho. Pak se otevřel portál do webu a Ray Tracer přivezl s sebou sprajta, co vypadal jako Bob před jeho vystřelením do webu koncem druhé sezóny.\n\nZačíná tam, kde skončil předchozí díl. Nyní jsou v Mainframu dva Bobové. Jeden spojený s Glitchem a téměř vymazaný a druhý v podobě, jakou měl kdysi. Postupem času si druhého Boba Mainframští oblíbili. Ten je dokázal přesvědčit, i Dot, která nyní nevěděla, kterého si vzít, že právě on je ten pravý a ten, co s nimi byl doteď jen poškozená kopie. Druhý Bob dokonce doprovázel velkého i malého Enza do her a ti s ním byli spokojeni, přestože hrát hry moc neuměl. Phong dokonce jednou šel s nimi, aby vyzkoušel zařízení schopné denullifikovat ztracené přátele. Původní Bob, kterého přejmenovali na Glitchbob, začal hledat cestu, jak získat zpět své přátelé a původní podobu. Několikrát se mu to nepovedlo, ale zůstal celý. Až při posledním pokusu se to pokazilo. Glitchbob zůstal bezvládně ležet téměř vymazaný na zemi obalený neproniknutelnou černou krustou. Mainfraimští proto museli zavolat do Superpočítače Turbovi, aby si ho vzali s sebou a pokusili se ho vyléčit.\n\nZatím se Dot rozhodla, že se provdá za druhého Boba a začala příprava na svatbu. Malý Enzo si u Phonga hrál s Nibblesem, chovaným v akváriu, když tu najednou skočil na Enza, vysál z něj trochu energie a pak napadl jeho zavirovanou ikonu. Kód viru se přehrál do Nibblese a ten začal opět myslet a mluvit, tentokrát natrvalo. Phong mu vyrobil robotické tělo, aby se mohl lépe pohybovat a ostatní se ho mohli dotknout. V Superpočítači provedli strážci kompletní vyšetření Glitchboba a nepodařilo se jim vymyslet žádný způsob, jak ho dostat z toho stavu. Tu černou krustu se nepovedlo otevřít žádným nástrojem, jaký byl v superpočítači k dispozici. Glitchbob se totiž z větší části ocitl v temné dimenzi a nakonec ho vyhledaly zde schované klíčové nástroje. Všech 31 klíčových nástrojů použilo Glitchboba jako portál k návratu ke svým strážcům do sítě a společnou silou ho vyléčili a oddělili od 32. Glitche, který byl navíc opraven a upgradován. Jenomže Bobův kód byl stále neúplný a i to, co zbylo, se lišilo od záznamů, takže ostatní strážci se obávali, že Glitchbob byl skutečně kopií.\n\nMazitím začala svatba Dot s druhým Bobem, které se mohl zúčastnit už i Welman Matrix. Slavnost přerušuje Bob navrátivší se ze Superpočítače a přemlouvá Dot, aby se nevdávala. To málem vyústí ve rvačku, když tu najednou Glitch opustí Boba a přejde ke druhému Bobovi. Bob se v důsledku toho smiřuje s tím, že je kopií a omlouvá se Dot a přeje jí štěstí. Jak odchází, Glitch pevně sevřel druhého Boba a odčerpal z něj část jeho kódu a vrátil se zpět k původnímu Bobovi a kód nahrál. První Bob se pomalu proměňoval do své původní podoby před anabází na webu, zatímco druhý Bob se přeměnil v Megabajta. Megabajte se ukázal býti nyní virem-trojským koněm se schopnostmi měnit svou podobu a kradmostí. Bob se s ním pustil do bitvy, ale Megabajtovi se povede uprchnout v podobě jednoho z Binomů.\n\nCelý Mainframe nahání Megabajta, kde se dá, ale ten se dokáže vždy před strážci schovat v podobě jednoho z Mainframeských. Nakonec je ale dopaden a odvlečen Bobem do Superpočítače, kde má být vymazán. Zde však zjistili, že šlo o atrapu, hologram. Vrátili se tedy do Mainframu ho hledat dál, ale zde se Megabajte v pobodě Frisketa dostal až do Principal Office-válečné místnosti, kde infikoval značnou část osazenstva, zajmul Welmana Matrixe, malého Enza a ujal se vlády nad Mainframem, který promptně přejmenoval na Megaframe. Všem vysvětlil, že nepřišel Mainframe dobýt, ale pomstít se. Všichni ať se připraví na velký lov.\n\nDěj seriálu zůstal nedokončený, takže se později objevilo několik komiksů dějově navazujících na poslední událost. Spolupracovali na nich i vybraní fanoušci této série. Nejsou ale oficiálně uznány za pokračování příběhu.\n\nZatímco Megabajte ovládl Mainframe, Turbo informoval Boba o tom, že to, co se stalo v Mainframu se děje skoro ve všech ostatních systémech a Megabajte svým celosíťovým lovem dokonce rozpoutal válku s ostatními viry. Navíc se všichni uživatelé ztratili. Přestali hrát normální hry a začali hrát MMORPG (které se načítaly bez herních kostek) a přestali se o své systémy starat. Pak se znenadání objevili Code Masteři a nabídli řešení. Vyvinuli nový typ antivirové ochrany Gnosis, schopný okamžitě eliminovat všechny viry v síti. Strážci přikývli a pomohli jim program spustit ve všech systémech v síti. Všechny viry měly tedy v síti být vymazány.\n\nPoté, co Megabajte rozpoutal lov, byl celý Mainframe opět na pokraji zhroucení. Téměř celá populace byla infikovaná a uživatel samozřejmě nikde (hrál buď MMOG nebo nebyl dostupný). Zbylí Mainframeští Bob a Matrix osvobodili Phonga a malého Enza ze zajetí a připravovali zbytek Mainframu k evakuaci do Superpočítače. Malý Enzo zde nastoupil do akademie strážců a Turbo mu přenechal nový klíčový nástroj Sparc. Velký Enzo Matrix mohl konečně nastoupit ke studiu také, ale odmítl. Mezitím pokračuje válka virů a situace začala být nezvladatelná. Turbo obvinil Boba, že díky jeho názorům na nemazání virů se teď vymkli kontrole a oslabil je. Tato krize je zažehnána spuštěním Gnosisu, který smazal všechny viry v síti. Strážci začali plánovat zaslouženou dovolenou a Bob se s Dot konečně oženil. Na konci spouští Code Masteři v Gnosis „fázi dvě“.\n\nTa spočívala ve zbavení se strážců, převzetí kontroly nad sítí a zavedení nového řádu. Gnosis byl ve skutečnosti firmware s vlastnostmi sprajta (nebyl to žádný Glitch apod.), ale byl velký skoro jako celý systém. Code Mastery však poslouchal na slovo. Později se ukázalo, že se Gnosis vymkl kontrole i Code Masterům a začal usilovat o pravomoci v systémech, jaké může mít jen uživatel. Gnosis vymazal Turba, Raye, Mouse, hlavu Code Masterů a spoustu dalších strážců a Code Masterů, deaktivoval klíčové nástroje a začal zotročovat Superpočítač. Byly proto vytvořeny dva týmy strážců a některých Code Masterů (nejdůležitější byl Čočka), které měly za úkol přivést uživatele zpět a zastavit Gnosis. Ten zotročil 37 systémů, včetně Mainframu, a začal se zmocňovat všech kódů programů a přetěžovat systémy energetickými nároky, čímž je ohrožoval na existenci. Zatímco Dot se snaží v Mainframu rozpoutat povstání proti nadvládě Gnosis, Bob a ostatní jsou nuceni se schovat v hlubinách superpočítače. Malý Enzo je ale zajat a zjistí, že si Gnosis přivedl jako hlavního rádce Megabajta, a že jej nevymazal a jeho kód si ponechal.\n\nBob náhodou nalezne bytost jménem Exidy, která je zdrojem Kódu a byla uvězněna v síti. Aby mohla obnovit rovnováhu v síti, předala Bobovi schopnost nést Kód a ten si to namířil přímo ke Gnosis společně se svými přáteli. Malý Enzo zatím vedl slovní bitvu s Megabajtem o vliv nad Gnosisem a přesvědčí nakonec argumentem, že Gnosis získá větší moc a větší rychlostí, když se systémů zeptá, zda chtějí, aby mu svěřily dohled nad jejich životy a poskytly mu potřebné zdroje, a když bude dodržovat dohody. Jakmile je Gnosis o tomto řešení Enzem přesvědčen, dorazí Bob a s pomocí Kódu vymazává Megabajta a přeprogramuje Gnosis tak, aby bylo možné tento jinak užitěčný nástroj nechat naživu. Gnosis napravuje vše, co způsobil, obnovuje všechny, co vymazal, propustí z vězení v síti i Exidy, která se vrací domů. Komiksy tímto končí.\n\nV roce 2008 byly oznámeny plány na trilogii celovečerních filmů. V roce 2012 se už s nimi nepočítalo.\n\n"}
{"id": "501177", "url": "https://cs.wikipedia.org/wiki?curid=501177", "title": "Jeruzalémská bible", "text": "Jeruzalémská bible\n\nJeruzalémská bible je původní francouzský překlad Písma svatého s bohatým poznámkovým aparátem. Jde o významné dílo katolické biblistiky, založené na dlouholeté práci Jeruzalémské biblické školy, která vznikla v r. 1890 iniciativou dominikánského řádu. Bible byla do francouzštiny překládána od r. 1946 a v r. 1956 byla poprvé vydána vcelku.\n\nPro své kvality překladu, podložené důkladným vědeckým zkoumáním, a především kvůli rozsáhlým hodnotným poznámkám je Jeruzalémská bible převáděna do řady jiných jazyků.\n\nJeruzalémská biblická škola byla otevřena 15. listopadu 1890 v Jeruzalémě jako instituce, která má za úkol pěstovat biblická studia na vědeckém základě. Místo pro školu bylo vybráno jednak z hlediska historiografického, protože Jeruzalém je město, které má v Písmu svatém důležitý význam, jednak z důvodu existence dominikánského kláštera sv. Štěpána v Jeruzalémě jako vhodného působiště nové školy. Zakladatelem a dlouholetým ředitelem ústavu byl dominikán Marie-Joseph Lagrange (1855–1938), který měl mimořádný talent pro výchovu mladých vědců. K dominikánskému řádu patřila také většina tamních biblistů. Velkým povzbuzením pro práci školy byla encyklika papeže Lva XIII. Providentissimus Deus z r. 1893, která podporovala vědecky orientovanou katolickou exegetiku. \n\nPůvodní úspěšné působení školy bylo po r. 1903 silně utlumeno z důvodu obav z tzv. modernismu, které převládly v římskokatolické církvi za papeže Pia X. K uvolnění poměrů došlo až vydáním encykliky Divino afflante Spiritu papeže Pia XII. v r. 1943. \n\nZanedlouho byla Jeruzalémská biblická škola vyzvána k modernímu překladu Písma svatého do francouzštiny. Po určitém váhání, které bylo zapříčiněno obavou z odložení vlastní badatelské práce, vedení školy s prací na překladu souhlasilo. Jeruzalémská bible, která byla poprvé vydána v r. 1956, je jedním z nejvýznamnějších počinů Jeruzalémské biblické školy. V současnosti je Biblická škola akreditovaná pro doktorská studia v rámci římskokatolických biblických studií.\n\nS myšlenkou na moderní francouzský překlad Písma svatého přišel dominikán Thomas-Georges Chifflot z pařížského katolického nakladatelství \"Éditions du Cerf\". Přál si, aby se nový překlad stal součástí duchovní obnovy Francie po druhé světové válce. Chifflot se s jeruzalémskými vědci dobře znal a pokládal Jeruzalémskou biblickou školu za jedinou, která je schopna překlad pořídit. Přes počáteční pochyby se škola do díla pustila. Roland de Vaux, vedoucí školy a znalec Starého zákona, společně s P. Benoitem, odborníkem na Nový zákon, sestavili rozsáhlý tým překladatelů – jak členů školy, tak i dalších biblistů.\n\nPřeklad vznikal od r. 1946 a postupně byly vydávány sešity s jednotlivými knihami bible. V letech 1949–1954 tak vyšly čtyřicet tři svazky s názvem \"Svatá Bible\" a podtitulem \"přeložená do francouzštiny pod vedením Jeruzalémské biblické školy\". K vlastním biblickým textům byly připojeny úvody k jednotlivým knihám a rozsáhlý poznámkový aparát. V roce 1956 bylo dílo vydáno jako celek, přičemž byl částečně revidován překlad, především však upraveny a zkráceny úvody a poznámky.\n\nVe výsledném díle jsou biblické texty i poznámkový aparát ve vzájemné harmonii; poznámky vlastní texty neruší, ale vhodně je doplňují. Při překladu byla dávána přednost věrnosti originálu, teprve na dalším místě byla srozumitelnost a literární hodnota. Překlad se nesnaží vnášet do textu Písma literární kvality, jež nejsou vlastní originálu. V r. 1973 vyšla bible ve druhém revidovaném vydání již pod názvem Jeruzalémská bible (\"La Bible de Jérusalem\"). Potřetí bylo dílo vydáno s malými úpravami v r. 1999.\n\nVysoká kvalita francouzského překladu ‘La Bible de Jérusalem’ (1956, 1973, 1999) spolu s rozsáhlými poznámkami vedly k převodu Jeruzalémské bible do dalších jazyků – angličtiny: 'The Jerusalem Bible' (1966), němčiny: Jerusalemer Bibel (1968), italštiny: Bibbia di Gerusalemme (1974), španělštiny: Biblia de Jerusalén (1974), portugalštiny: Bíblia de Jerusalém (1981), polštiny: Biblia Jerozolimska (2006), češtiny: ‘Jeruzalémská bible’ (2009) atd. \n\nAnglický překlad byl revidován s použitím předlohy 2. revidovaného vydání (1973) francouzského originálu. Toto přepracované vydání vyšlo pod názvem ‘New Jerusalem Bible’ (1985). Na anglickém překladu spolupracoval kromě jiných J. R. R. Tolkien, který přeložil knihu Jonáš a spolupracoval s dalšími překladateli také jako stylistický konzultant.\n\nV českém prostředí se myšlenky vydání české verze Jeruzalémské bible ujal dominikán Dominik Duka (současný arcibiskup pražský a primas český). Překlad vznikal od roku 1980, nejprve v určité ilegalitě v době komunistického režimu, od konce roku 1989 už bez starostí o možnost a způsob publikování. Jeruzalémskou bibli z francouzštiny (podle 2. vydání z roku 1973) přeložili manželé František X. a Dagmar Halasovi, na překladu poznámek spolupracovala dominikánka Terezie Brichtová.\n\nZákladním principem překladu byla (stejně jako u francouzských biblistů) věrnost originálu. Výsledné znění biblických textů bylo vypracováno metodou srovnávacího překladu z francouzské předlohy a původních biblických jazyků, z hlediska terminologie byla inspirací také tradice českých překladů 20. století. Odbornými konzultanty v biblistice byli Jaroslav Brož, Dominik Duka, Stanislav Krátký, Augustin Malý, Marek Mayer, Josef Poul, Ladislav Tichý, Benedict T. Viviano, Miloslav Vlk.\n\nPodobně jako u francouzského vzoru byla bible nejprve publikována v pracovních sešitových vydáních: v letech 1992–2008 byla vydána v sedmnácti svazcích dominikánským nakladatelstvím Krystal OP. Česká Jeruzalémská bible v celkovém jednosvazkovém vydání byla vydána v roce 2009 nakladatelstvím Krystal OP a Karmelitánským nakladatelstvím ve dvou provedeních: standardním a výpravném.\n\nPo staletích tak je k dispozici první úplný český katolický překlad Svatého Písma, který je moderní a poprvé dostupný i veřejně. (Hegerův katolický překlad z 50. let 20. století byl neúplný a ostatní překlady v češtině (ČEP, BKR, PNS, B21) jsou výsledkem práce nekatolických skupin. Tento překlad je tak výjimečným počinem úsilí katolické skupiny pro biblistiku 21. století.\n\nVýznamný je po stránce historické a vědecké biblistiky, ale také z hlediska přístupnosti veřejnosti. Z hlediska teologického zavádí též významnou novinku v praxi římskokatolické církve v českých zemích, a to užíváním tetragrammatu, Božího jména, v psaném překladu Bible ve tvaru Jahve. Do značné míry tak porušuje starodávnou českou tradici nahrazování tetragrammatu slovem 'Hospodin' (ze staroslověnského “Господь”, což znamená „pán“).\n\nV jiných jazycích též Jeruzalémská bible uvádí obvyklé formy tetragrammatu (např. v anglickém překladu tvar Yahweh, Yah, Hallelujah, namísto opisného tvaru LORD (PÁN).\n\nGn 1,1-1,5:\n\nLk 2,8–2,12: \n\n1Kor 13,1-13,3: \n\n\n\n\n\n\n"}
{"id": "501179", "url": "https://cs.wikipedia.org/wiki?curid=501179", "title": "Conrad Ahlers", "text": "Conrad Ahlers\n\nConrad Ahlers (8. listopadu 1922 Hamburk – 19. prosince 1980 Bonn) byl západoněmecký novinář a politik SPD.\n\nJako novinář byl zástupcem šéfredaktora a odborníkem na vojenské otázky zpravodajského týdeníku \"Der Spiegel\". Byl autorem článku, který zapříčinil v roce 1962 tzv. aféru Spiegel (\"Spiegel-Affäre\") spojenou se jménem tehdejšího spolkového ministra obrany Franze Josefa Strausse. Během ní byl zadržen na 56 dnů.\n\nV letech 1969 až 1972 zastával místo vedoucího Úřadu pro tisk a informace spolkové vlády kancléře Willyho Brandta. Posléze byl v období 1972 až 1980 poslancem Německého spolkového sněmu za SPD.\n\nŘídil také rozhlasovou stanici Deutsche Welle.\n"}
{"id": "501182", "url": "https://cs.wikipedia.org/wiki?curid=501182", "title": "Marie II.", "text": "Marie II.\n\nMarie II. je jméno těchto panovnic:\n\n"}
{"id": "501187", "url": "https://cs.wikipedia.org/wiki?curid=501187", "title": "Jaroslav Roubal", "text": "Jaroslav Roubal\n\nJaroslav Roubal (* 23. února 1968, Praha) je český sportovní novinář. Postupně působil v denících Prostor, Lidová demokracie, Večerník Praha, Večerka, Sport. Od roku 2000 pracuje jako editor na internetovém portálu iDNES.cz.\n"}
{"id": "501188", "url": "https://cs.wikipedia.org/wiki?curid=501188", "title": "Dráteník", "text": "Dráteník\n\nDráteník je osoba zabývající se řemeslnou činností zvanou drátenictví. I když lidstvo zná a používá drát již od pravěku, zrodilo se klasické drátenické řemeslo až v 16. století na Slovensku.\n\nZ drátu se začaly vyrábět předměty denní potřeby jak do kuchyně (cedníky, naběračky, košíky apod.), součásti šatníků (různé věšáky, háčky apod.) tak i třeba pasti na myši a nebo různé dekorativní prvky (rámy zrcadel, ozdobné kraje talířů apod.).\n\nDrát se rovněž používal na zpevnění kuchyňského nádobí (keramiky, hlína), jako prevence před rozbitím. Nebo naopak byla-li nějaká nádoba rozbita, dráteník tuto nádobu slepil směsí vody a mouky a následně odrátoval. Největší rozmach drátenictví byl zaznamenán na konci 19. a začátku 20. století. Po skončení první světové války drátenictví začalo postupně upadat a bylo vytlačováno průmyslovou výrobou, která byla mnohem levnější. V padesátých letech 20. století drátenictví úplně zaniklo.\n\nV posledním období se opět dostalo drátenické řemeslo do širšího povědomí, ovšem tradiční drátenictví je v současnosti nahrazováno drátenickým šperkařstvím.\n\n\n"}
{"id": "501198", "url": "https://cs.wikipedia.org/wiki?curid=501198", "title": "Jan z Polné", "text": "Jan z Polné\n\nJan z Polné († po 1244) byl český šlechtic a zakladatel města Polná, podle kterého se poté zval.\n\nSpolu se svým bratrem získal libický újezd, který začal kolonizovat. Na pomoc s tímto úsilím pozval do oblasti Řád německých rytířů, pro který založil v roce 1242 řádovou komendu v Drobovicích. Pokusil se neúspěšně o založení cisterciáckého kláštera, na druhý pokus se spojil s Přibyslavem z Křižanova, oba měli dát část své půdy. Brzká smrt obou však tento plán zhatila, ovšem klášter přece jenom založen byl, a to Přibyslavovým zetěm Bočkem z Obřan.\n"}
{"id": "501199", "url": "https://cs.wikipedia.org/wiki?curid=501199", "title": "Henri Azeau", "text": "Henri Azeau\n\nHenri Azeau (* 1922 Languedoc-Roussillon) je francouzský novinář a esejista.\n\n"}
{"id": "501202", "url": "https://cs.wikipedia.org/wiki?curid=501202", "title": "Přibyslav z Polné", "text": "Přibyslav z Polné\n\nPřibyslav z Polné byl český šlechtic a pravděpodobný zakladatel města Přibyslav.\n\nSpolu se svým bratrem vlastnil libický újezd, který podrobil kolonizačním pokusům. Jeho nejmenovaná dcera (snad Anna) byla manželkou Častolova z Ronova.\n"}
{"id": "501210", "url": "https://cs.wikipedia.org/wiki?curid=501210", "title": "Gilgil", "text": "Gilgil\n\nGilgil je město v provincii Rift Valley v Keni. Město se nachází mezi městy Naivashe a Nakuru, zhruba 120 kilometrů severně od keňského hlavního města Nairobi. Podle sčítání lidu z roku 1999 žilo v Gilgilu 18 805 obyvatel.\n\nVe 40. letech se v Gilgilu nacházel britský internační tábor pro příslušníky Irgunu a Lechi.\n"}
{"id": "501218", "url": "https://cs.wikipedia.org/wiki?curid=501218", "title": "Detlef Michel", "text": "Detlef Michel\n\nDetlef Michel (* 13. října 1955, Berlín) je bývalý východoněmecký atlet, jehož specializací byl hod oštěpem.\n\nDvakrát reprezentoval na letních olympijských hrách. Na olympiádě v Moskvě 1980 skončil těsně před branami finále, když byl prvním nepostupujícím. Z kvalifikace neprošel také v roce 1988, kdy se letní hry konaly v jihokorejském Soulu. Kvůli bojkotu se nemohl zúčastnit předešlých her v Los Angeles 1984. Poprvé na sebe upozornil na evropském šampionátu v Praze 1978, kde se umístil na čtvrtém místě.\n\nNa následujícím šampionátu v Athénách 1982 vybojoval posledním hodem dlouhým 89,32 m bronzovou medaili. V roce 1983 se stal v Helsinkách historicky prvním mistrem světa. Jeho vítězný hod měřil 89,48 m. Druhý Američan Tom Petranoff hodil o téměř čtyři metry méně (85,60 m). Na mistrovství Evropy ve Stuttgartu 1986 získal stříbrnou medaili (81,90 m).\n\n\n"}
{"id": "501219", "url": "https://cs.wikipedia.org/wiki?curid=501219", "title": "Ananke", "text": "Ananke\n\nAnanke může být:\n\n"}
{"id": "501220", "url": "https://cs.wikipedia.org/wiki?curid=501220", "title": "Kirjat Ekron", "text": "Kirjat Ekron\n\nKirjat Ekron ( קִרְיַת עֶקְרוֹן nebo קריית עקרון, doslova „\"Město Ekron\"“, podle nedalekého telu, tehdy ztotožňovaného s biblickým městem Ekron zmiňovaného například v Knize Jozue 15,45, v oficiálním přepisu do angličtiny Qiryat Eqron, přepisováno též Kiryat Ekron) je místní rada (menší město) v Izraeli, v Centrálním distriktu. Starostou je Arik Chadad.\n\nLeží v nadmořské výšce 56 metrů, cca 25 kilometrů jihovýchodně od centra Tel Avivu a cca 4 kilometry jihovýchodně od města Rechovot, v Izraelské pobřežní planině.\n\nMěsto je součástí hustě zalidněného sídelního pásu, který volně navazuje na metropolitní oblast Tel Avivu (Guš Dan). Okolí Kirjat Ekron je prostoupeno rozsáhlými okrsky nezastavěné krajiny s intenzivním zemědělstvím. Jižně od města leží velká letecká základna Tel Nof. Osídlení v tomto regionu je v naprosté většině židovské. Město je napojeno pomocí lokální silnice číslo 411 na severojižní dopravní tahy (dálnice číslo 6 a dálnice číslo 40.\n\nKirjat Ekron byl založen roku 1948 na místě arabského města Aqir (arabsky: عآقر), které uchovávalo starší tradici osídlení. V dobách starověkého Říma zde byla vesnice nazývaná \"Accaron\" a o pelištejském městě \"Ekron\" je zmiňuje již Bible. Ekron byl však později jednoznačně identifikován v Tel Mikne, východně od kibucu Revadim.\n\nV roce 1948 měl Aqir přes 2800 obyvatel. Stály zde tehdy dvě mešity, dívčí a chlapecká základní škola. Během první arabsko-izraelské války 6. května 1948 byla ale tato obec ovládnuta židovskými ozbrojenými silami Hagana. Arabské obyvatelstvo Aqir opustilo a na místě vysídleného města pak vznikl Kirjat Ekron, přičemž původní arabská zástavba byla z převážné části zbořena.\n\nUž v roce 1948 se do vyprázdněné obce přistěhovali noví židovští obyvatelé. Původně se obec nazývala Kfar Ekron (כפר עקרון), později v souvislosti s nárůstem populace přejmenována na Kirjat Ekron. Zpočátku šlo o provizorní přístěhovalecký tábor (Ma'abara) s velkým podílem obyvatel jemenitských Židů. Teprve postupně vedle něj vznikala i běžná trvalá zástavba, přičemž tábor byl obýván ještě v 70. letech 20. století.\n\nKirjat Ekron byl uznán jako samostatná obec až v roce 1961. V roce 1963 získal status místní rady. V 80. letech 20. století začala městu Kirjat Ekron pomáhat židovská komunita z města Toledo v USA, díky které v této ekonomicky slabé obci vznikly veřejné stavby jako zubní středisko a společenské centrum. Šlo o součást vládního izraelského projektu na pomoc problémovým lokalitám.\n\nV roce 2003 se uvažovalo o připojení Kirjat Ekron k sousednímu velkému městu Rechovot, ale tento záměr místní obyvatelé odmítli. Nevyšlo ani plánované spojení Kirjat Ekron s menším městem Mazkeret Batja. V roce 1996 se správní hranice města rozšířily, když se do nich vrátila obchodní zóna Bilu (מרכז הקניות ביל\"ו), po rozhodnutí izraelského ministerstva vnitra. Na severním okraji města se rozkládá areál Kaplanovy nemocnice.\n\nPopulace Kirjat Ekron je smíšená, tedy složená ze sekulárních i nábožensky orientovaných obyvatel. Funguje tu experimentální střední náboženská škola pro dívky Pelech Girls School (בית ספר פלך) založená roku 2000. Podle údajů z roku 2009 tvořili naprostou většinu obyvatel Židé – cca 9 800 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 10 100 osob).\n\nJde o středně velké sídlo městského typu. V 70. a 80. letech 20. století zažívalo populační stagnaci a pokles, který byl v 90. letech vystřídán prudkým růstem obyvatelstva, které se během této dekády téměř zdvojnásobilo. Po roce 2000 se růst zastavil. K 31. prosinci 2014 zde žilo 10 700 lidí. Během 2. dekády 21. století plánuje město nárůst populace na 15 000.\n\n\n"}
{"id": "501222", "url": "https://cs.wikipedia.org/wiki?curid=501222", "title": "Jezdecký areál", "text": "Jezdecký areál\n\nJezdecký areál je sportovní zázemí pro jezdce a jejich koně. Důležitými faktory pro jeho kvalitu jsou dostupnost (vzdálenost od města, kvalita silnic, dojíždění autobusem a pod.), kvalita ustájení (bezpečnost, velikost boxu, rozloha jízdárny, pastviny, sedlovna), zázemí jezce (šatna, sociální zařízení, klubovna), dále atraktivnost okolního terénu k vyjížďkám. Důležitou roli hraje také přístup vedoucího areálu k jezdcům a jejich koním\n\nStáje poskytují koním domov, je tedy odpovědné jim zařídit pohodlí.\n\nPro rekreační ježdění minimálně 15 x 25 m, nejmenší vhodné rozměry jsou 20 x 40 m. Pro drezurní účely je nutný obdélník 20 x 40 m, od stupně L 20 x 60 m. Pro soutěžní parkur ideálně od 30 x 60. Pro výcvik jezdecké všestrannosti je nutné mít k dispozici v terénu trať s překážkami. K jízdárně patří i oplocení, osvětlení a parkurové překážky.\n\n\n\n"}
{"id": "501225", "url": "https://cs.wikipedia.org/wiki?curid=501225", "title": "Hyperborea", "text": "Hyperborea\n\nHyperborea je legendární země, která podle starověkých Řeků ležela na sever od Thrákie, zřejmě až za polárním kruhem. Název \"Hyperborea\" v překladu znamená „\"(země) za severním větrem\"“, čímž se má na mysli Boreas, bůh severního větru, který měl sídlo v Thrákii. Obyvatelé Hyperboreje se nazývali Hyperborejci (řecky Ὑπερβόρε(ι)οι, latinsky \"Hyperborei\"). O Hyperborei a jejích obyvatelích se zmiňuje několik autorů, mezi nimi např. Plinius starší a Pindaros.\n\nPodle legend a mýtů byla Hyperborea označována jako země věčného slunečního svitu, tepla, štěstí a hojnosti. Její obyvatelé se dožívali až tisíce let, nikdy nemohli zemřít nebo onemocnět. Umírali většinou až z vlastní vůle sebevraždou, kvůli přesycenosti životem.\n\nO Hyperborei se tvrdilo, že zde po šest měsíců pobývá bůh Apollón, na rozdíl od ostatních bohů, kteří se jí spíše stranili. Lidé proto Apollónovi posílali dary a oběti do jeho svatyně na Délu. Avšak dívky, které dary přinášely, ztrácely mimo svoji domovinu nesmrtelnost, rychle stárly a nakonec se nedokázaly vrátit živé zpátky. Hyperborejci proto začali obětiny balit do slámy, aby déle vydržely, a ty se takto předávaly od jednoho kmene k druhému až dosáhly svého cíle.\n\nJak Hyperborea vypadala se přesně neví. Na mapách se objevuje od dob Alexandra Velikého, a to buď jako dlouhý ostrov nebo poloostrov. Konec Hyperborey je podobný jako u Atlantidy; po několika katastrofách se rozlomila na malé ostrůvky, mezi něž se řadí i Thule.\n\nNa konci 17. století ztotožnil Olaf Rudbeck Hyperboreu s Atlantidou a označil ji za kolébku lidstva. Tuto představu pak v 19. století začlenila madame Blavatská do své nauky o rasách, z níž později čerpali němečtí nacisté. Ti ji označili za původní domov árijských národů, které zničily ostatní rasy. \n\nKromě Blavatské se Hyperboreou zabývali také René Guénon a Julius Evola.\n\n"}
{"id": "501226", "url": "https://cs.wikipedia.org/wiki?curid=501226", "title": "Hrutovici", "text": "Hrutovici\n\nHrutovici byli staromoravský šlechtický rod, který měl erb poloutrojčáří. Od tohoto rodu pocházejí páni z Bítova, z Boleradic, z Branišovic, z Bukoviny, z Holštejna, z Huzové, z Kněžic, z Loučky, ze Sovince a z Újezda. \n\nRod je nazýván podle nejstaršího společného předka Hruta, který žil na konci 12. století. Roku 1202 je uváděn Dětřich Hrutovic, syn Hrutův a roku 1210 Zdislav, syn Hrutův. Jelikož rod byl velmi rozvětvený, nepodařilo se ani renomovaným genealogům sestavit podrobnější rodokmen. Členové tohoto rodu zastávali významné funkce na Znojemsku, Bítovsku a Brněnsku. Nejvíce proslul Dětřich, který byl v letech 1225–1232 prokurátorem znojemské provincie.\n\nČlenové rodu později získali mnohé statky na Moravě a založili si tam svoje šlechtická panství.\n\n\n"}
{"id": "501230", "url": "https://cs.wikipedia.org/wiki?curid=501230", "title": "Giv'at Asaf", "text": "Giv'at Asaf\n\nGiv'at Asaf (, \"Asafův kopec\") je izraelská osada, tzv. outpost v Samaří.\n\nNachází se u křižovatky hlavní silnice č. 60 a silnice č. 466, která odsud vede do Bejt Elu. Spadá pod jurisdikci místní rady Bejt El (podle jiných zdrojů pod Oblastní radu Mate Binjamin). Žije zde asi 20 rodin.\n\nOutpost byl založen v květnu 2001 po zavraždění Asafa Herškovice z nedaleké Ofry Araby, ke kterému došlo právě zde. Pojmenován byl proto na jeho památku.\n\nSeverně odsud přes hlavní silnici u vesnice Deir Dibwan se nachází archeologické naleziště biblického města Aj.\n\n"}
{"id": "501231", "url": "https://cs.wikipedia.org/wiki?curid=501231", "title": "Sedlovna", "text": "Sedlovna\n\nSedlovna je místnost (část místnosti) sloužící k ukládání potřeb pro jezdecké koně. Místnost musí být suchá, aby se zde nemnožily plísně, s teplotou nad nulou, aby nezmrzly a následně nepraskaly kožené předměty.\n\nJezdec, majitel či osoba, která se o koně stará, sem ukládá jezdecké sedlo (na věšák, který je tvořen tyčí upevněnou kolmo ke stěně), uzdečku, lonž, vodítko, pomůcky k čištění koně, výjimečně krmivo (které přitahuje hlodavce) atd.\n\n"}
{"id": "501233", "url": "https://cs.wikipedia.org/wiki?curid=501233", "title": "Kim Peek", "text": "Kim Peek\n\nKim Peek (11. listopad 1951 – 22. prosince 2009, Salt Lake City, USA) byl tzv. \"savant\" (\"učenec) s\" poruchou mozku, v jejímž důsledku se pyšnil výjimečnou pamětí. Navzdory tomu, že se schopnosti Kima Peeka staly částí předlohy kultového filmu Rain Man, nebyl autista . Podle MRI v jeho mozku zcela chybělo corpus callosum. Po celý život jej věrně doprovázel jeho otec.\n\nVětšinu času žil v Salt Lake City, kde často navštěvoval místní knihovnu. V životě přečetl asi 11 000 knih. Dokázal číst velice rychle (dvojstranu za 1–2 minuty, přičemž každé jeho oko četlo jednu stránku) a dokázal si zapamatovat 98–99 % obsahu. Uměl přiřadit den v týdnu ke každému datu až 1500 let zpět. S lehkostí si memorizoval např. americké poštovní směrovací kódy, telefonní a jiné seznamy, tabulky apod.\n\nZajímal se o velké množství vědních disciplín, většinou ale faktografické obory jako geografie a historie – například matematické úlohy na vyšší úrovni neuměl řešit. Často se účastnil různých vystoupení, ve kterých nechal obecenstvo pokládat mu libovolné otázky, na které vždy věděl odpověď.\n\nJeho IQ přitom dosahovalo pouhých 73 bodů a z různých testů vyplýval též nedostatek jeho sociální a emocionální inteligence. Společensky byl hodně závislý na svém otci, který jej doprovázel téměř na každém kroku.\n\nV roce 1984 se s ním náhodou potkal spisovatel Barry Morrow, kterého Kim Peek inspiroval natolik, že podle něj napsal scénář k filmu \"Rain Man\" (hlavní roli v něm ztělesnil Dustin Hoffman, který za Peekem osobně přijel a několik týdnů „studoval“ jeho chování).\n\nZemřel 19. prosince 2009. Veřejnosti to oznámila agentura AP. Kim utrpěl infarkt a později v nemocnici zemřel ve věku 58 let.\n\n\n"}
{"id": "501234", "url": "https://cs.wikipedia.org/wiki?curid=501234", "title": "Braganzové", "text": "Braganzové\n\nDynastie Braganzů (portugalsky \"Casa de Bragança\", někdy také \"Dinastia Brigantina\" - brigantinská dynastie) krátce Braganzové byla portugalská královská dynastie v letech 1640–1853 (do roku 1910 vládli její potomci v ženské linii Braganza-Wettin). V letech 1822–1889 vládla jako brazilská císařská dynastie. Své jméno odvozují od titulu vévodů z Braganzy resp. panství Braganza na severovýchodním okraji dnešního Portugalska.\n\nDynastie Braganzů byla vedlejší nemaželskou linií dynastie Avis. Zakladatelem dynastie byl Alfons z Braganzy, nemanželský syn portugalského krále Jana I., zakladatele dynastie Aviz. Rod sám se navíc vždy hrdě hlásil ke krvi Alfonsova tchána, sv. Nuna.\n\nPo vymření hlavní linie dynastie Avizů se stala dědičkou portugalského trůnu Kateřina Portugalská, vnučka krále Manuela I. Ta se v roce 1563 provdala za Jana, 6. vévodu z Braganzy. Jejich syn Théodos, vévoda z Braganzy se stal legitimním následníkem portugalského trůnu. V ženské linii byl potomkem krále Manuela I. a v mužské linii byl potomkem krále Jana I. Portugalského.\n\nPrávě Théodosův syn Jan se po odtržení Portugalska od habsburkého Španělska v roce 1640 stal portugalským králem Janem IV. Jeho sok Habsburk Filip IV. Španělský, který pocházel rovněž z pokolení Manuela I. Portugalského, ovšem v ženské linii, kraloval v Portugalsku, když zdědil trůn po svém otci a svém dědovi. Mohutná revoluce a spiknutí vedené Janem zbavily v roce 1640 Portugalsko španělské nadvlády. Vévoda z Braganzy Jan byl lidem prohlášen za krále a následně stvrzen stavy pod jménem Jan IV. Portugalský.\n\nZ dynastie Braganza pocházely jediné dvě portugalské vládnoucí královny, Marie I. a Marie II.\n\nKrál Josef I. Portugalský měl čtyři dcery, ale žádného mužského potomka, měl však také mladšího bratra Petra; stál tak před volbou, zda má trůn zdědit jeho nejstarší dcera Marie, nebo jeho mladší bratr Petr. Z dynastických důvodů se tedy 6. června 1760 Petr oženil se svou neteří Marií I. Portugalskou. Jejich sňatek, pro který z důvodu blízké příbuznosti bylo nutno získat papežský dispens, vyloučil všechny pochybnosti o následnictví. Po Josefově smrti na trůn nastoupila jeho dcera Marie a její manžel, Josefův bratr Petr, se stal spoluvladařem jako Petr III., i když se o vládu příliš nezajímal.\n\nV březnu roku 1826 se brazilský císař Petr I. stal po smrti svého otce Jana VI. portugalským králem jako Petr IV. Krátce na to byl v květnu téhož roku donucen portugalským parlamentem k abdikaci ve prospěch své dcery Marie, které v té době bylo pouze 7 let. Jako regent vládla jeho sestra Isabela Marie z Braganzy. Tím byl rozdělen nárok na portugalský a brazilský trůn mezi děti Petra I. Brazilského. Portugalský trůn získala pro své potomky Marie II. a brazilský Petr II.\n\nPortugalští králové z dynastie Braganza\n\n\n\nPo smrti krále Manuela II. v roce 1932 přešel nárok na trůn díky jeho dohodě s potomky krále Michala I. právě na ně jako tzv. \"Michaelovskou linii\" rodu.\n\n\nV říjnu 1807 po obsazení Lisabonu vojskem Napoleona Bonaparta uprchl portugalský regent princ Jan spolu se svou matkou královnou Marií I. a dvorem s asi 15 000 dvořany do tehdejší portugalské kolonie Brazílie. Po tomto přesunu královského rodu do Brazílie bylo učiněno zrovnoprávnění brazilské kolonie s Portugalským královstvím a bylo utvořeno Spojené království Portugalska, Brazílie a Algarves. V roce 1815 vyhlásil Jan VI. Brazílii za rovnoprávné království pod portugalskou korunou.\n\nPo Napoleonově pádu v roce zasedla v Portugalsku prozatímní vláda, která v roce 1820 vyzvala krále Jana VI. k návratu. Králův syn Dom Pedro zůstal v Brazílii a převzal v ní regentství a funkci místokrále. V Lisabonu následně cortesy (lidové shromáždění) zrušily rovnoprávnost Portugalska a Brazílie a snažily se obnovit její koloniální status, což v Brazílii vedlo k hnutí za nezávislost, do jehož čela se postavil právě Dom Pedro. Ten nakonec vyhlásil nezávislost Brazílie na Portugalsku a 12. října 1822 byl jako Petr I. prohlášen císařem Brazílie.\n\nV březnu roku 1826 se brazilský císař Petr I. stal po smrti svého otce Jana VI. portugalským králem jako Petr IV. Krátce na to byl v květnu téhož roku donucen portugalským parlamentem k abdikaci ve prospěch své dcery Marie, které v té době bylo pouze 7 let, a za niž jako regentka vládla Petrova sestra Isabela Marie z Braganzy. Tím byl rozdělen nárok na portugalský a brazilský trůn mezi děti Petra I. Brazilského. Portugalský trůn získala pro své potomky Marie II. a brazilský zas Petr II.\n\nNedlouho poté byl v roce 1831 Petr I. donucen abdikovat i z brazilského trůnu a císařem se stal jeho jediný syn Petr II. Ten ale až do roku 1840, kdy byl prohlášen za plnoletého (bylo mu 14 let) nevládl a místo něj vykonával jeho povinnosti regent. Za plnoletého byl Petr II. prohlášen v roce 1840.\n\n\nCísař Petr II. byl v roce 1889 krátce před svou smrtí svržen z trůnu; když v roce 1891 zemřel, nárok na trůn zdědila jeho nejstarší dcera Isabela, císařská princezna, která byla od roku 1888 regentem za nemocného otce. V roce 1864 se provdala za Gastona, hraběte z Eu z dynastie Bourbon-Orléans, čímž založili dynastii Orléans-Braganza (viz níže, část Bourbon-Orléans) a nárok na brazilský trůn zůstal Kapetovcům.\n\n\"Dále viz dynastie Orléans-Braganza\"\n\nOd 17. století měli podle pověsti členové dynastie z Braganzy trpět prokletím (portugalsky: \"Maldição dos Braganças\"). Příčinou mělo být špatné chování (nakopnutí) krále Jana IV. ke františkánskému mnichu žádajícího o almužnu. Dle pověsti měl každý prvorozený mužský dědic trůnu zemřít dříve, než se stal králem. V mužské linii toto prokletí platilo pro všechny prvorozené mužské dědice rodu jak v Portugalsku, tak v Brazílii. V ženské linii bylo výjimkou v osobě prvorozeného syna Karla I., prince Ludvíka Filipa, který byl zavražděn při atentátu spáchaném na jeho otce. Král Karel I. byl sám prvorozeným synem krále Ludvíka I. Ludvík sám byl mladším bratrem krále Petra V., který byl prvorozeným synem královny Marie II.\n\n"}
{"id": "501236", "url": "https://cs.wikipedia.org/wiki?curid=501236", "title": "Wolfgang Hanisch", "text": "Wolfgang Hanisch\n\nWolfgang Hanisch (* 6. března 1951, Großkorbetha, Sasko-Anhaltsko) je bývalý východoněmecký atlet, bronzový olympijský medailista a vicemistr Evropy v hodu oštěpem. Jeho osobní rekord starým typem oštěpu má hodnotu 91,14 m.\n\n"}
{"id": "501242", "url": "https://cs.wikipedia.org/wiki?curid=501242", "title": "Žluťák (kůň)", "text": "Žluťák (kůň)\n\nŽluťák, neboli izabela, je označení pro koně s barvou srsti do žluta na světlé nebo tmavé kůži. Koně s tmavou kůží mají často zlatavý odstín a říká se jim zlaté izabely. Koně s kůží světlou (světlé izabely) mají hřívu a ocas bílé. Také kopyta bývají často světlá.\n\nMezi obvyklá plemena tohoto zbarvení patří například kůň Kinský, který vznikl v Čechách. Původ ostatních plemen je neznámý. Chov je populární hlavně v Spojených státech amerických a ve Španělsku.\n\nŽluťáci měří obvykle 14–17 pěstí, což je cca 143–173 cm v kohoutku. Žluťáci mají příjemný temperament a výborné charakterové vlastnosti.\n\nDíky tomuto neobvyklému zbarvení jsou žluťáci velmi často k vidění na přehlídkách. Název izabela je odvozen od španělské královny, která chov těchto koní podporovala. Tito koně také často účinkovali ve filmech ve 40. a 50. letech 20. století.\n\n"}
{"id": "501249", "url": "https://cs.wikipedia.org/wiki?curid=501249", "title": "Coolio", "text": "Coolio\n\nArtis Leon Ivey, Jr. (* 1. srpna 1963 v Comptonu, Kalifornie, USA), známější jako Coolio je americký rapper a herec.\n\nProslavil se v roce 1994 svým debutovým singlem \"Fantastic Voyage\" a později v roce 1995 se svým, Grammy oceněným, singlem \"Gangsta's Paradise\", který se objevil na soundtracku k filmu \"Dangerous Minds\". \n\nJako herec se objevil např. ve filmech \"Batman a Robin\" (1997), \"Jak dobýt Hollywood\" (1997), \"\" (2000)\",Vím, co jsi dělal minulý pátek 13.\" (2000)\", Skousni to!\" (2001), \"Daredevil\" (2003) (pouze v režisérské verzi), \"Dracula 3000\" (2004) či v seriálech \"Sabrina – mladá čarodějnice\", \"Chůva k pohledání\", \"Joey\", \"Čarodějky\" a \"Futurama\", kde nadaboval postavu Kwanzaabota.\n\nNarodil se v Comptonu v Kalifornii matce Jackie Slater a otci Artisovi Leonu Iveymu st. Jeho rodiče se rozvedli. Coolio se dostal do potíží a žil mimo domov, jak trávil čas s členy gangu Crips, ačkoli on nikdy formálně uveden ani přijat do gangu nebyl.\n\nNěkolik měsíců strávil ve vězení za krádeže.\n\nByl pravidelným hostem na rozhlasové stanici KDAY Los Angeles.\n\nSvoji kariéru zahájil jako člen rapové skupiny \"WC and the Maad Circle\", kterou spolu s Cooliem tvořili WC, Sir Jinx a DJ Crazy Toones. Brzy však opustil skupinu, a v roce 1994 vydal své debutové album \"It Takes a Thief\". Album bylo úspěšné a dosáhlo vrcholu na hudebním žebříčku (# 8 v žebříčku Billboard 200) [4]. Album obsahovalo singly \"Fantastic Voyage\" a \"I Remember\". \"Fantastic Voyage\" byl hit, vrcholil u # 2 na Hot Rap Singles [5]\n\nV roce 1995 vydal své druhé album, \"Gangsta´s Paradise\", které je jeho nejúspěšnějším albem. Titulní skladba \"Gangsta´s Paradise\" se objevila také na soundtracku k filmu \"Dangerous Minds\", (# 1 v Billboard Hot 100) [6]. Album obsahuje další hlavní hit, \"1, 2, 3, 4 (New Sumpin ')\", který se umístil jako # 5 na Billboard Hot 100. [8].\n\nV roce 1997 vydal své třetí album \"My Soul\". To vyvrcholilo u # 39 na Billboard Hot 200. To obsahovalo hit \"C U When U Get There\", který vyvrcholil u # 12 na Billboard Hot 100. Dále vydal další tři alba, El Cool Magnifico (2002), The Return of the Gangsta (2006) a From The Bottom 2 The Top (2009)\n\n\n\n\n"}
{"id": "501253", "url": "https://cs.wikipedia.org/wiki?curid=501253", "title": "Domain Name System Security Extensions", "text": "Domain Name System Security Extensions\n\nDNSSEC (zkratka pro Domain Name System Security Extensions) je v informatice sada specifikací IETF, které umožňují zabezpečit informace poskytované systémem DNS v sítích IP (tj. na Internetu) proti podvržení (tzv. \"spoofing\") a úmyslné manipulaci. Klient (resolver) může pomocí elektronického podpisu ověřit původ dat, jejich integritu (neporušenost) nebo platnost neexistence záznamu, ale nezajišťuje zašifrovaný přenos dat (tj. utajení) a nezaručuje jejich dostupnost.\n\nBěžný DNS slouží k překladu doménových jmen na adresy IP (a zpět), ale nemá žádnou ochranu proti napadení. Pokud je do webového prohlížeče zadána adresa \"www.banka.cz\", může být přeložena na podvrženou IP adresu, přičemž v adresním řádku prohlížeče bude stále \"www.banka.cz\", takže uživatel nepostřehne, že prohlížeč ve skutečnosti zobrazil podvrženou stránku (viz Phishing). Tomuto útoku se lze bránit tak, že \"www.banka.cz\" použije pro komunikaci zabezpečený protokol HTTPS, avšak ne každý uživatel může tento rozdíl postřehnout (navíc i toto se dá obejít, více viz HTTPS).\n\nDNSSEC používá asymetrické šifrování (jeden klíč pro zašifrování a druhý klíč na dešifrování). Podobný princip se používá pro šifrování a elektronické podepisování elektronické pošty (OpenPGP, S/MIME). Držitel domény, která používá DNSSEC, vygeneruje privátní a veřejný klíč. Svým privátním klíčem pak elektronicky podepíše technické údaje, které o své doméně do DNS vkládá. Pomocí veřejného klíče, který je uložen u nadřazené autority jeho domény, je pak možné ověřit pravost tohoto podpisu. I na úrovni domény \".cz\" (tzv. národní doména, top-level doména, TLD) jsou technická data v DNS elektronicky podepsána a veřejný klíč k tomuto podpisu je opět správcem registru (sdružením CZ.NIC) předán nadřazené autoritě (celosvětové kořenové servery DNS). Vytváří se tak hierarchie, která zajistí důvěryhodnost údajů, pokud není v žádném svém bodě porušena a všechny elektronické podpisy souhlasí.\n\nNa obrázku vpravo je grafická reprezentaci validace DNSSEC. K doméně si musíme najít záznam typu DS u rodiče. Ten následně validovat pomocí rodičovského ZSK (který je podepsaný rodičovským KSK) a pokud rodič není kořenový server, pak tento proces opakovat. Kořenový server nad sebou již nikoho nemá, bere se tedy jeho KSK klíč jako validní.\n\nMůžete si všimnout, že vedle kořenového serveru je větev s tzv. záznamem DLV. Jedná se o dodatečný bezpečnostní záznam pro ty domény, které by chtěly být DNSSEC validní, avšak jejich rodič DNSSEC nepodporuje. Tímto, místo DS záznamu u rodiče, je možno najít záznam potřebný pro validaci KSK domény na oficiálních serverech DNSSEC.\n\nJako další věc, která vás může zaujmout, je DNSKEY, který zdánlivě nic nepodepisuje, ale přesto je na serveru uložen. Některé domény mají více klíčů většinou z důvodu jejich omezené platnosti (každý klíč je platný pouze pro určité časové období, toto období je uvedeno přímo u klíče). V případě, že se blíží konec platnosti jednoho klíče, je třeba mít již nový připravený, aby správce mohl dát svému rodiči nový, platný klíč a změna klíčů tak proběhla takříkajíc hladce.\n\nKaždá doména, pokud používá DNSSEC, má 2 typy podpisových klíčů. Každý klíč má veřejnou a privátní část. Jelikož DNSSEC je založen na asymetrickém šifrování, jsou data zašifrována privátní částí (není dostupná veřejnosti) a lze je rozšifrovat pouze veřejnou částí klíče.\n\n\nPokud sloučíme všechny záznamy daného typu a následně z nich vytvoříme otisk a tento otisk pak zašifrujeme pomocí privátní části ZSK (nebo KSK), dostaneme RRSIG záznam pro daný typ (např. RRSIG over AAAA). Chceme-li tedy ověřit, že daný záznam je autentický (nebyl změněn třetí stranou), pak použijeme právě RRSIG pro porovnání otisků.\n\nÚdaj u rodičovské domény obsahující hash veřejné části KSK (viz dále) potomka, který je rodičem podepsán. Díky tomuto údaji jsme schopni ověřit autenticitu potomka. Podrobné informace o tomto údaji lze nalézt v .\n\nJedná se v podstatě o seznam záznamů, které byly použity pro validaci domény DNSSEC. Kořenová doména má veřejnou část svého KSK záznamu na oficiálních stránkách, tento klíč pak validuje přes RRSIG její ZSK, který validuje DS záznam o potomku, který validuje KSK potomka a takto tento řetězec pokračuje, až se dostaneme na konec (za předpokladu, že je testovaná doména validní).\n\n\nMezi inovátory patří Brazílie (.br), Bulharsko (.bg), Česká republika (.cz), Portoriko (.pr) a Švédsko (.se), kteří používají DNSSEC pro své top-level domény. RIPE NCC podepsalo všechny reverzní zóny (tzv. \"in-addr.arpa\" záznamy), které byly ověřeny IANA. ARIN také podepisoval reverzní zóny. Prvním ISP byl ve Švédsku TDC. V ČR byl prvním registrátorem, který DNSSEC začal nabízet, Web4U a v současné době je zároveň největším registrátorem DNSSEC domén v celosvětovém měřítku. V roce 2013 vláda ČR přijala usnesení, podle kterého od 1. 7. 2015 musí orgány veřejné správy zabezpečit všechny jimi držené domény technologií DNSSEC. Tím se Česká republika stala pravděpodobně první zemí na světě, která se rozhodla pro povinné zabezpečení všech domén veřejné správy.\n\nVšechny projekty s DNSSEC jsou uvedeny na adrese http://www.dnssec.net/projects. Jsou také znázorněny na mapě v Google Maps.\n\nDNSSEC potřebuje software na straně serveru a také na straně klienta. Zde jsou příklady nástrojů který DNSSEC podporují:\n\n\n\n\n"}
{"id": "501257", "url": "https://cs.wikipedia.org/wiki?curid=501257", "title": "It Takes a Thief (album)", "text": "It Takes a Thief (album)\n\nIt Takes a Thief je debutov album Coolia z roku 1994.\n\n"}
{"id": "501262", "url": "https://cs.wikipedia.org/wiki?curid=501262", "title": "U borovice (rozhledna)", "text": "U borovice (rozhledna)\n\nRozhledna U Borovice se nachází na stejnojmenné kótě s nadmořskou výškou 669 metrů severozápadně od obce Roprachtice, vlevo od silnice č. 289 ve směru Semily – Vysoké nad Jizerou. \n\nVýstavbu svépomocí realizoval soukromý investor, František Hubař z Roprachtic. Se stavbou bylo započato v dubnu 2008, slavnostní otevření se konalo 17. listopadu 2009. Kamenná základna o půdorysu 4,7 × 4,7 metru má vnitřní cihlovou vyzdívku a výšku 13 metrů. Nad ní je dřevěný ochoz z modřínového dřeva, dílo místního tesaře Václava Pacholíka. Na zastřešený vyhlídkový ochoz vede sedmdesát schodů.\n\nBěhem roku 2010 byl u rozhledny vybudován obslužný objekt se sociálním zázemím. Jedná se o roubenku o půdorysu přibližně 8 × 12 metrů – také práce tesaře Pacholíka. Mezi léty 2015 a 2016 byl tento objekt přistavěn o další zděnou část. V této době byla také instalována fotovoltaická elektrárna o výkonu přibližně 6 kWp. Tato elektrárna pracuje v ostrovním režimu a zásobuje pouze tuto rozhlednu. \n\nAutem po silnici 289 ze Semil, pěšky z obce Roprachtice či Vysoké nad Jizerou, nejbližší železniční zastávka je Poniklá vzdálená asi sedm kilometrů. Rozhledna je přístupná o víkendech od 10 do 15 hodin nebo po telefonické domluvě.\n\nZ rozhledny je krásný kruhový výhled na Jizerské hory (Ještěd), Krkonoše (Černá hora, Žalý, Kozí hřbety), Benecko, Orlické hory, vrcholy Tábor, Bezděz, Milešovka, Ralsko a na okolí řeky Jizery a Kamenice.\n\n"}
{"id": "501264", "url": "https://cs.wikipedia.org/wiki?curid=501264", "title": "George Axelrod", "text": "George Axelrod\n\nGeorge Axelrod (9. června 1922 New York, USA – 21. června 2003, Los Angeles, Kalifornie, USA) byl americký spisovatel, scenárista, producent, režisér a herec židovského původu.\n\n\n\n\n\n"}
{"id": "501269", "url": "https://cs.wikipedia.org/wiki?curid=501269", "title": "Seznam tramvajových linek v Praze", "text": "Seznam tramvajových linek v Praze\n\nLinkové vedení tramvajové dopravy v Praze se vyvíjelo kontinuálně od počátku jejího zřizování. Základem systému byla od roku 1875 Otletova síť koněspřežné tramvaje, roku 1897 převzatá městem, v letech 1898–1905 elektrifikovaná a dále rozšiřovaná, a v letech 1897–1907 rozšířená o jednotlivé dosud soukromé tratě elektrické tramvaje. Roku 1908 bylo dosavadní nepříliš systematické značení linek kombinací barvy vozů, reflektorů a směrových tabulek a písmennou zkratkou na jízdenkách nahrazeno jednotným číslováním, které se od té doby až dosud kontinuálně vyvíjí.\n\nDoprava byla zpočátku organizována traťovým systémem, tedy na každé stavební trati zvlášť. Prvním úsekem souběhu linek byl od 16. srpna 1883 úsek koňky mezi dnešním Andělem a Smíchovským nádražím, k dalšímu souběhu došlo v roce 1891 v úseku z Josefského náměstí (náměstí Republiky) k Výstavišti. Nejstarší dvě linky (původně zamýšlené jako jedna linka) měly atypické označení: nejstarší, pravobřežní linka prostý bílý reflektor, její pokračování na levém břehu Vltavy bílý reflektor s červeným křížem. Další linky měly terčík čtvrcený do bílo-barevných výsečí, které rozlišovaly žlutou, černou, červenou a zelenou linku. Barvě linky odpovídala i barva tabule s názvem konečné a barva jízdenek. V letech 1897–1898 se objevila i posilová linka v trase části červené linky, a to bez zvláštního označení, a linka označená svislým tmavým pruhem, která v části trasy nahradila linku s červeným křížem a ve zbylé části kopírovala žlutou linku.\n\nLinky elektrické tramvaje byly zavedeny zpočátku v traťovém (nesíťovém) provozu v tomto pořadí:\n\nElektrické podniky hl. m. Prahy u převzaté koněspřežné tramvaje používaly původní značení linek. Původně soukromé elektrické dráhy se zpočátku označovaly jen slovně názvem tratě. Na nově postavených elektrických tratích i nových linkách na elektrizovaných tratích koňky se linka rozlišovala specifickou kombinací barvy vozů, návěstního reflektoru a směrových tabulek, později též písmennou zkratkou na jízdenkách.\n\nLinky provozované městem Prahou, respektive jeho Elektrickými podniky, byly zaváděny v tomto pořadí:\n\nVedení tramvajových linek v roce 1901 je popsáno např. v .\n\nPřehled pode barvy vozů:\n\nPřehled podle barvy reflektoru:\n\nPřehled podle barvy směrových tabulek:\n\nPůvodní značení linek byla postupně nahrazena jednotným číslováním linek až po dokončení monopolizace a elektrizace pražské tramvajové dopravy.\n\nJako první začala být číslem označována dosavadní linka K, která od 24. října 1907 získala číslo 5. Prvních asi 10 linek bylo očíslováno jen přibližně podle pořadí, v jakém původně byly zavedeny. Linka Sp/Ž získala číslo 2, linka T číslo 6, od 11. března 1908 linka Ob dostala číslo 3, od 28. března 1908 linka Ok dostala číslo 1, 10. dubna 1908 linka J získala číslo 7, 11. dubna 1908 linka S číslo 9, 19. dubna 1908 linka Vyš číslo 4, 6. května 1908 získala linka F číslo 11. Linka 8 byla 7. června 1908 zavedena jako nová v trase JOSEFOV, Dvořákovo nábřeží - Čechův most - Lanová dráha - Belcrediho třída - Rudolfova třída - VÝSTAVA, od 28. června pak prodloužena z Dvořákova nábřeží na Staroměstské náměstí. Číslo 10 dostala lanovka na Letnou), nejvyšší čísla 12 až 14 dostaly linky na převzaté Hlaváčkově (12) a Křižíkově dráze (zpočátku jen interně 13 a 14). První autobusové linky pak koncem 20. let byly označovány písmeny. Od té doby procházely tramvajové linky kontinuálním vývojem sice bez zásadního přečíslování, ale původním trasám jsou již dnešní linky většinou nepodobné (téměř kontinuálně se dochovala část původní trasy jen u linek 9 přes Žižkov a 11 přes Vinohrady).\n\nDenní linky tramvají jsou označeny čísly začínajícími od jedné, noční linky od roku 1985 dostaly speciální číselnou řadu od čísla 51, v roce 2017 byly přečíslovány do řady od čísla 91, historické linky v 90. letech měly čísla 91 a 92, v roce 2017 byla linka 91 přečíslována na 41. Zvláštní linky zřizované při výlukách nesou obvykle čísla od 31 výše (v minulosti od 41 výše).\n\nMnohé tramvajové linky si dochovaly po dlouhou dobu stejnou nebo podobnou trasu a staly se tak pro některá místa charakteristickými. Hlavní změny přineslo rušení tramvajových tratí v centru města, výstavba nových tratí a zavádění nových druhů dopravy; (autobusy a metro) změnily význam tramvají, autobusy systém tramvajové dopravy doplnily a metro zčásti nebo zcela nahradilo tramvaje v nejfrekventovanějších směrech.\n\nV přehledech jsou uvedeny pravidelné trasy linek. V některých letech jsou uvedeny dobové názvy zastávek (někdy jsou pro orientaci doplněny současným názvem \"(kurzívou v závorce)\"). V některých letech jsou uvedeny pouze vybrané zastávky, v jiných všechny zastávky na lince.\n\nLinka 1 vznikla 28. března 1908 očíslováním linky, která dosud byla na jízdenkách značena zkratkou Ok a která se postupně vyvinula změnami původní okružní linky Praha – Žižkov – Královské Vinohrady, tedy úplně první linky provozované pražskými Elektrickými podniky.\n\n\nV letech 1945–1974 byl na lince i noční provoz v trase Bílá Hora – Vršovice, v některých obdobích až do Zahradního Města; noční linka se lišila vedením v centru města, v některých obdobích jezdila \n\nLinka 2 vznikla v roce 1908 očíslováním linky, která dosud byla na jízdenkách značena zkratkou Sp (podle Spálené ulice) nebo Ž (podle Žižkova).\n\nV letech 1961–1966 jezdila linka i v noci, a to v trase Bílá Hora – Rudolfinum – Flora – Nádraží Hostivař. V letech 1978–1980 jezdila noční linka 2 v trase Divoká Šárka – Nádraží Braník.\n\nLinka 3 vznikla 11. března 1908 očíslováním linky, která dosud byla na jízdenkách značena zkratkou Ob (podle Královské obory).\n\n\nV letech 1980–1985 jezdila linka i v nočním provozu v trase téměř shodné s denní linkou.\n\nLinka 4 vznikla 19. dubna 1908 očíslováním linky, která dosud byla na jízdenkách značena zkratkou Vyš (podle konečné Vyšehrad).\n\n\nLinka 5 vznikla 24. října 1907 očíslováním linky, která dosud byla na jízdenkách značena zkratkou K (podle Karlína). Byla historicky úplně první očíslovanou tramvajovou linkou v Praze.\n\n\nLinka 6 vznikla v roce 1908 očíslováním linky, která dosud byla na jízdenkách značena zkratkou T (podle Těšnova).\n\n\nLinka 7 vznikla 10. dubna 1908 očíslováním linky, která dosud byla na jízdenkách značena zkratkou J (podle holešovických Jatek, dnešní Pražské tržnice).\n\n\nLinka 8 byla 7. června 1908 zavedena jako nová v trase JOSEFOV, Dvořákovo nábřeží - Čechův most - Lanová dráha - Belcrediho třída - Rudolfova třída - VÝSTAVA, od 28. června pak prodloužena z Dvořákova nábřeží na Staroměstské nám. Byla historicky první číslovanou tramvajovou linkou v Praze, která byla zřízena pod číslem a nevznikla očíslováním starší linky.\n\n\nLinka 9 vznikla 11. dubna 1908 očíslováním linky, která dosud byla na jízdenkách značena zkratkou S (podle Smíchova).\n\n\nČíslo 10 bylo při očíslování tramvajových linek v roce 1908 přiděleno obecní lanové dráze na Letnou, na jízdenkách do té doby pravděpodobně označované zkratkou LD (petřínská lanovka v té době patřila Družstvu rozhledny na Petříně a do městského číslování zahrnuta nebyla).\n\n\nLinka 11 vznikla 6. května 1908 očíslováním linky, která dosud byla na jízdenkách značena zkratkou F (podle Flory).\n\n\nLinka 12 vznikla roku 1908 očíslováním linky, která dosud byla na jízdenkách značena zkratkou M, zavedené 2. října 1903 v trase bývalé Hlaváčkovy dráhy SMÍCHOV, Plzeňská třída - Košíře, Klamovka - KOŠÍŘE, Remisa.\n\n\nČíslo 13 získala roku 1908, zpočátku pravděpodobně jen jako interní číslování, bývalá Křižíkova dráha Praha - Libeň - Vysočany, kterou sice Elektrické podniky 5. srpna 1907 odkoupily, ale nebyla ještě propojena s ostatní tramvajovou sítí. Na jízdenkách byly všechny provozní větve na dráze značeny písmenem V. Číslem 13 byla zpočátku označována hlavní linka v trase NA FLORENCI - Divadlo Varieté - Karlín, Královská třída /Invalidovna/ (T) - Karlín, Riegrovy sady (Z) - Palmovka - Nová Balabinka - VYSOČANY, lékárna.\n\n\nČíslo 14 získala roku 1908, zpočátku pravděpodobně jen jako interní číslování, bývalá odbočná větev Křižíkovy dráhy Praha - Libeň - Vysočany, kterou sice Elektrické podniky 5. srpna 1907 odkoupily, ale nebyla ještě propojena s ostatní tramvajovou sítí Elektrických podniků hl. m. Prahy. Na jízdenkách byly všechny provozní větve na dráze značeny písmenem V. Číslem 14 byla zpočátku označována linka na odbočce v trase VYSOČANY, Nová Balabinka - VYSOČANY, Českomoravská, ještě téhož roku však začala číslem 14 označována linka na starší odbočce LIBEŇ, Palmovka - LIBEŇ, Libušák (svah, dnes upravená plocha Horova nám. s hostinecem U Libušáku), zatímco linka na Českomoravskou byla značena jako „14 odbočka“.\n\n\n\n\n\n\n\n\n\n\n\n\n\n\n\n\n\n\n\n\n\n\nNoční provoz zpočátku spočíval jen v prodloužení provozu některých denních linek, od roku 1911 do první světové války až do půlnoci, od roku 1921 až do jedné hodiny v noci, přičemž po půl jedenácté na nich platil zvláštní noční tarif. Od 30. listopadu 1942 byl zaveden systém speciálních nočních linek označených písmeny A až F a jezdících v intervalu 40 minut, s centrálním přestupním bodem u Hybernského nádraží, od 18. ledna 1945 však byl tento systém zrušen.\n\n17. prosince 1945 byla noční doprava znovu zavedena, ovšem nešlo zatím o speciální noční linky, ale o rozdělení tramvajových linek podle rozsahu provozu: 11 linek (denní linky) končilo provoz kolem 23. hodiny, 4 linky končily až krátce po půlnoci (polonoční linky), 8 linek (1, 5, 9, 11, 14, 17, 18, 19) bylo s celonočním provozem, přičemž v noci jezdily sice pod stejným číslem jako ve dne, ale některé z nich ve více či méně odlišné trase. Toto linkové vedení bez velkých změn vydrželo až do roku 1974. Noční jízdné bylo zpočátku stejné jako denní, od 1. ledna 1970 však bylo pro dobu od 23 do 4 hodin opět stanoveno noční jízdné, a to ve výši 3 Kčs (denní jízdné bylo 1 Kčs). Od 9. května 1974, tedy změn souvisejících se zprovozněním první trasy metra, jezdilo v noci 12 linek: 5, 9, 11, 14, 15, 16, 17, 18, 19, 20, 22 a 26. Od 12. srpna 1978, dne zprovoznění trasy metra A, jezdilo v noci jen 9 linek, a to 2, 5, 6, 16, 19, 20, 22, 24 a 29, od 19. prosince 1980 na linkách 3, 5, 9, 14, 19, 20, 22, 24 a 26. Od 1. září 1982 byla v noci linka 19 nahrazena linkou 11. Na zastávkách byly denní linky značeny kulatým smaltovaným terčíkem s modrým číslem a noční linky terčíkem s červeným číslem – v úsecích s denním i nočním provozem téže linky byly na zastávkový sloupek umístěny terčíky oba, modrý i červený. Na přelomu 70. a 80. let začala být uplatňována nová technická norma, podle níž se linky vyznačovaly čtvercovými tabulkami – modré písmo pro denní linky, negativní provedení pro noční linky a červené písmo pro linky s nepřetržitým provozem. Tak mohly být souběh i odlišnosti denní a noční varianty linky vyznačeny úsporněji.\n\nOd 3. listopadu 1985 došlo k zásadní reformě nočního tramvajového provozu. Noční linky (tradičně s intervalem 40 minut) byly přečíslovány do zvláštní číselné řady 51 až 58 a jejich trasy upraveny tak, aby se linky každých 20 minut setkaly v centrálním přestupním bodu na křižovatce Spálené a Lazarské ulice. Zde všechny vlaky kolem pěti minut vyčkávají a pak se společně rozjíždějí. Ve zbylé části sítě je (a bývalo i před zavedením centrálního přestupu) několik dalších míst, kde na sebe spoje dvou linek navzájem čekají. Mnohé z nových linek nezapřou svůj původ v denních linkách, například linka 58 v lince 9 a linka 57 v lince 22. Padesátková číselná řada byla v letech 1936 až 1972 užívána pro trolejbusové linky, od roku 2017 pak znovu. \n\nV období od 23. listopadu 1990 do 25. března 1991 se uskutečnil další pokus o reformu noční dopravy. Provoz denních linek končil kolem 22:30 h, na ně pak navazoval do 0:30 hodin provoz 8 nočních linek v intervalu 15 minut, doplněný o speciální polonoční linky 59 a 60 (vedených v částech tras linek 7 a 11 neobsluhovaných noční dopravou a též na konečnou Laurová) a prodloužený provoz denních linek 1 a 20. Na nočních linkách se navíc po půlnoci měnily na trase v blízkosti vozoven dvouvozové soupravy za sólo vozy, které pak po zbytek noci zajišťovaly dopravu původním způsobem s intervalem 40 minut. Tento systém byl natolik složitý, že se neujal.\n\nOd 1. září 2001 byl zkrácen interval nočních linek na 30 minut, zároveň byly změněny trasy některých linek i přestupní vazby. Od 2. července 2004 byla zřízena nová linka 59, která posiluje linky 57 a 58 v zatížených částech jejich tras.. Od 1. září 2010 byla linka 56 mezi zastávkami Strossmayerovo náměstí a Masarykovo nádraží vedena přes zastávky Nábřeží Kapitána Jaroše – Dlouhá třída – Náměstí Republiky.\n\nOd 29. dubna 2017 jsou všechny noční linky označeny tak, že jejich číslo začíná číslicí 9 tj. nově linky 91 - 99.\n\nZřízena 3. listopadu 1985.\n\nK 1. září 2001 v úseku Lazarská – Strossmayerovo náměstí přeložena do trasy přes Národní divadlo, Staroměstskou a Právnickou fakultu (původně jezdila přes Masarykovo nádraží a Náměstí Republiky). \n\nRadošovická – Nádraží Strašnice – Na Hroudě – Strašnická – Nad Primaskou (pouze směr Radošovická) – Vozovna Strašnice – Krematorium Strašnice – Vinohradské hřbitovy – Želivského – Želivského – Olšanské hřbitovy – Flora – Orionka – Perunova – Vinohradská vodárna – Šumavská – Náměstí Míru – I. P. Pavlova – Štěpánská – Karlovo náměstí – Lazarská – Vodičkova – Václavské náměstí – Jindřišská – Masarykovo nádraží – Náměstí Republiky – Dlouhá třída – Nábřeží Kapitána Jaroše (pouze směr Radošovická) – Strossmayerovo náměstí – Kamenická – Letenské náměstí – Sparta – Hradčanská – Vítězné náměstí – Dejvická – Thákurova – Hadovka – Bořislavka – Horoměřická – Sídliště Červený Vrch – Červený Vrch – Nádraží Veleslavín – Nad Džbánem – Vozovna Vokovice – Divoká Šárka\n\nOd 29. dubna 2017 přečíslovaná z 51 na 91.\n\nZřízena 3. listopadu 1985 v trase Lehovec – Harfa – Palmovka – Florenc – Lazarská – Karlovo náměstí – Anděl – Hlubočepy.\n\n29. listopadu 2003 spolu s tramvajovou tratí prodloužena na Sídliště Barrandov. \n\nK 1. září 2001 byla linka z Palackého náměstí odkloněna do konečné Sídliště Modřany/Levského místo dosavadního Sídliště Barrandov. \n\nLehovec – Sídliště Hloubětín – Hloubětín – Kbelská – Nademlejnská – U Elektry – Podkovářská – Nádraží Libeň – Sazka arena – Ocelářská – Balabenka – Palmovka – Palmovka (pouze směr Levského) – Invalidovna – Urxova – Křižíkova – Karlínské náměstí – Florenc – Bílá labuť – Masarykovo nádraží – Jindřišská – Václavské náměstí – Vodičkova – Lazarská – Karlovo náměstí – Moráň – Palackého náměstí – Palackého náměstí – Výtoň – Podolská vodárna – Kublov – Dvorce – Přístaviště – Pobřežní cesta – Nádraží Braník – Černý Kůň – Belárie – Modřanská škola – Nádraží Modřany – Čechova čtvrť – Poliklinika Modřany – U Libušského potoka – Modřanská rokle – Sídliště Modřany – Levského\n\nOd 29. dubna 2017 přečíslovaná z 52 na 92.\n\nZřízena 3. listopadu 1985 v trase Vozovna Kobylisy – Trojská – Výstaviště – Náměstí Republiky – Lazarská – Albertov – Otakarova – Vozovna Pankrác.\n\nK 1. září 2001 byla linka přeložena do konečné Sídliště Ďáblice místo dosavadní konečné Vozovna Kobylisy, zároveň mezi zastávkami Nábřeží Kapitána Jaroše a Lazarskou byla přeložena do nové trasy přes Staroměstskou a Národní divadlo místo dosavadní trasy přes Náměstí Republiky a Masarykovo nádraží. \n\nSídliště Ďáblice – Třebenická – Štěpničná – Ládví – Kyselova – Střelničná – Kobylisy – Ke Stírce – Hercovka – Nad Trojou – Trojská – Nádraží Holešovice – Výstaviště – Veletržní – Strossmayerovo náměstí – Nábřeží Kapitána Jaroše (pouze směr Vozovna Pankrác) – Čechův most – Právnická fakulta – Staroměstská – Karlovy lázně – Národní divadlo – Národní třída – Lazarská – Karlovo náměstí – Moráň – Palackého náměstí – Palackého náměstí – Výtoň – Albertov – Ostrčilovo náměstí – Svatoplukova – Divadlo na Fidlovačce – Otakarova – Nuselská radnice – Palouček – Pražského povstání – Na Veselí – Vozovna Pankrác\n\nOd 29. dubna 2017 přečíslovaná z 53 na 93.\n\nZřízena 3. listopadu 1985 v trase Sídliště Ďáblice – Kobylisy – Palmovka – Vltavská – Strossmayerovo náměstí – Staroměstská – Lazarská – Palackého náměstí – Nádraží Braník, v květnu 1995 prodloužena spolu s tramvajovou tratí na Sídliště Modřany.\n\nOd 1. září 2001 byla z Palmovka odkloněna přes Kolbenovu na Lehovec místo dosavadní trasy na Sídliště Ďáblice. Od téhož data před Holešovice projíždí oklikou přes Ortenovo náměstí a Výstaviště místo dosavadní trasy přes Pražskou tržnici a Vltavskou. Mezi Strossmayerovým náměstím a Lazarskou nově jede přes Náměstí Republiky a Masarykovo nádraží místo dosavadní trasy přes Staroměstskou. Z Palackého náměstí byla odkloněna přes Anděl na Sídliště Barrandov místo dosavadní trasy do konečné Nádraží Braník. \n\nLehovec – Sídliště Hloubětín – Hloubětín – Kbelská – Starý Hloubětín – Nový Hloubětín – Kolbenova – Poštovská – Špitálská – Nádraží Vysočany – Poliklinika Vysočany – Divadlo Gong – Balabenka – Palmovka – Palmovka (pouze směr Sídliště Barrandov) – Libeňský most – Maniny – Dělnická (pouze směr Starý Hloubětín) – U Průhonu – Ortenovo náměstí – Nádraží Holešovice – Výstaviště – Veletržní – Strossmayerovo náměstí – Nábřeží Kapitána Jaroše (pouze směr Sídliště Barrandov) – Dlouhá třída – Náměstí Republiky – Masarykovo nádraží – Jindřišská – Václavské náměstí – Vodičkova – Lazarská – Karlovo náměstí – Moráň – Palackého náměstí – Zborovská – Anděl – Na Knížecí – Plzeňka – Smíchovské nádraží – ČSAD Smíchov – Lihovar – Zlíchov – Hlubočepy – Geologická – K Barrandovu – Chaplinovo náměstí – Poliklinika Barrandov – Sídliště Barrandov\n\nOd 29. dubna 2017 přečíslovaná z 54 na 94.\n\nZřízena 3. listopadu 1985 v trase Černý Most – Nádraží Vysočany – Palmovka – Sokolovská – Nádraží střed – Jindřišská – Lazarská – Albertov – Otakarova – Strašnická – Černokostelecká – Ústřední dílny DP.\n\nOd roku 1995 byla mezi Jindřišskou a Palmovkou přeložena do trasy přes Olšanské náměstí, Olšanskou a Biskupcovu. Tramvajová trať Ohrada–Palmovka byla zprovozněna 22. listopadu 1990, avšak zpočátku byl na ní v noci zajišťován pouze polonoční provoz prodlouženým provozem denní linky č. 1, poté byla zcela bez nočního provozu. \n\nOd 1. září 2001 byla z Palmovky odkloněna do konečné Vozovna Kobylisy místo dosavadní trasy přes Kolbenovu na Lehovec. \n\nÚstřední dílny DP – Na Homoli – Malešická továrna – Depo Hostivař – Černokostelecká – Nové Strašnice – Zborov-Strašnické divadlo – Solidarita – Nad Primaskou (pouze směr Vozovna Kobylisy) – Strašnická – Průběžná – Kubánské náměstí – Slavia – Koh-i-noor – Oblouková – Nádraží Vršovice – Otakarova – Divadlo na Fidlovačce – Svatoplukova – Ostrčilovo náměstí – Albertov – Výtoň – Palackého náměstí – Palackého náměstí – Moráň – Karlovo náměstí – Lazarská – Vodičkova – Václavské náměstí – Jindřišská – Hlavní nádraží – Husinecká – Lipanská – Olšanské náměstí – Olšanská – Nákladové nádraží Žižkov – Nákladové nádraží Žižkov – Biskupcova – Krejcárek – Palmovka – Divadlo pod Palmovkou (pouze směr Ústřední dílny DP) – Stejskalova – U Kříže – Vosmíkových – Bulovka – Vychovatelna – Okrouhlická – Ke Stírce – Kobylisy – Březiněveská – Líbeznická – Vozovna Kobylisy\n\nOd 29. dubna 2017 přečíslovaná z 55 na 95.\n\nZřízena 3. listopadu 1985.\n\nOd 1. září 2010 mezi zastávkami Strossmayerovo náměstí a Masarykovo nádraží přeložena do trasy přes zastávky Nábřeží Kapitána Jaroše – Dlouhá třída – Náměstí Republiky (předtím jezdila přes Těšnov).\n\nPetřiny – Obchodní dům Petřiny – Větrník – Vojenská nemocnice – Baterie – Ořechovka – Sibeliova – Vozovna Střešovice – Pražský hrad – Královský letohrádek – Hradčanská – Sparta – Letenské náměstí – Kamenická – Strossmayerovo náměstí – Nábřeží kapitána Jaroše – Dlouhá třída – Náměstí Republiky – Masarykovo nádraží – Jindřišská – Václavské náměstí – Vodičkova – Lazarská – Karlovo náměstí – Štěpánská – I. P. Pavlova – Bruselská – Pod Karlovem – Nuselské schody – Otakarova – Horky – Pod Jezerkou – Michelská – Plynárna Michle – Chodovská – Teplárna Michle – Spořilov\n\nOd 29. dubna 2017 přečíslovaná z 56 na 96.\n\nZřízena 3. listopadu 1985.\n\nNádraží Hostivař – Hostivařská – Na Groši – Sídliště Zahradní město – Zahradní město – Na Padesátém – Radošovická – Nádraží Strašnice – Na Hroudě – Průběžná – Kubánské náměstí – Slavia – Koh-i-noor – Čechovo náměstí – Vršovické náměstí – Ruská – Krymská (pouze směr Nádraží Hostivař) – Jana Masaryka – Náměstí Míru – I. P. Pavlova – Štěpánská – Karlovo náměstí – Lazarská – Národní třída – Národní divadlo – Újezd – Hellichova – Malostranské náměstí – Malostranská – Královský letohrádek – Pražský hrad – Brusnice – Pohořelec – Malovanka – Marjánka – Drinopol – U Kaštanu – Břevnovský klášter – Říčanova – Vypich – Obora Hvězda – Malý Břevnov – Bílá Hora\n\nOd 29. dubna 2017 přečíslovaná z 57 na 97.\n\nZřízena 3. listopadu 1985 s konečnou v zastávce Vozovna Motol, od listopadu 1987 byla zkrácena na Kotlářku a od května 1988 (od 21. října 1988?) byla s novou tratí prodloužena až do konečné Sídliště Řepy. \n\nSpojovací – Kněžská luka – Chmelnice – Strážní – Vápenka – Ohrada – Biskupcova – Nákladové nádraží Žižkov – Mezi hřbitovy – Želivského – Olšanské hřbitovy – Flora – Olšanské náměstí – Lipanská – Husinecká – Hlavní nádraží – Jindřišská – Václavské náměstí – Vodičkova – Lazarská – Lazarská – Národní třída – Národní divadlo – Újezd – Švandovo divadlo – Arbesovo náměstí – Anděl – Bertramka – U Zvonu – Klamovka – Kavalírka – Kotlářka – Poštovka – Hotel Golf – Vozovna Motol – Motol – Krematorium Motol – Hlušičkova – Slánská – Blatiny – Sídliště Řepy\n\nOd 29. dubna 2017 přečíslovaná z 58 na 98.\n\nOd 23. listopadu 1990 do 25. března 1991 pod tímto číslem jezdila polonoční linka (cca od 22 do 0:30 hod.) v trase Kubánské náměstí – Otakarova – Výtoň – Anděl – Laurová, tedy částečně kopírující denní linku 7 a nově obsluhující oblast Radlické ulice, která v té době noční obsluhu neměla.\n\nOd 2. července 2004 zavedena jako nová linka 59 v trase posilující linky 57 a 58. \n\nNádraží Hostivař – Hostivařská – Na Groši – Sídliště Zahradní Město – Zahradní Město – Na Padesátém – Radošovická – Nádraží Strašnice – Na Hroudě – Průběžná – Kubánské náměstí – Slavia – Koh-i-noor – Čechovo náměstí – Vršovické náměstí – Ruská – Krymská (pouze směr Nádraží Hostivař) – Jana Masaryka – Náměstí Míru – I. P. Pavlova – Štěpánská – Karlovo náměstí – Lazarská – Národní třída – Národní divadlo – Újezd – Švandovo divadlo – Arbesovo náměstí – Anděl – Bertramka – U Zvonu – Klamovka – Kavalírka – Kotlářka – Poštovka – Hotel Golf – Vozovna Motol – Motol – Krematorium Motol – Hlušičkova – Slánská – Blatiny – Sídliště Řepy\n\nOd 29. dubna 2017 přečíslovaná z 59 na 99.\n\nOd 23. listopadu 1990 do 25. března 1991 pod tímto číslem jezdila polonoční linka (cca od 22 do 0:30 hod.) v trase Olšanské hřbitovy – Flora – Muzeum – I. P. Pavlova – Otakarova/Náměstí Bratří Synků, tedy kopírující denní linku 11 zejména v části, kde dodnes žádná noční linka nejezdí.\n\nV některých letech byly zřizovány zvláštní, tzv. účelové linky k posílení rekreační dopravy například k některým nádražím (Smíchov, Braník), do Hostivaře kvůli přehradní nádrži atd. Tyto linky byly číslovány v řadě od čísla 41, podobně jako zvláštní linky zřizované jako výlukové (do třicítkové řady zasahovaly původně běžné denní linky). Nejširší škála speciálních čísel linek byla využívána krátkodobě při sletech a spartakiádách. \n\nVzhledem k tomu, že lanová dráha na Petřín byla po obnovení provozu v roce 1985 vždy organizačně spjata s odštěpným závodem Elektrické dráhy (Tramvaje), v databázích jízdních řádů i některých přehledech linkového vedení byla kódována či přímo značena čísly obdobnými číslům zvláštních tramvajových linek. Od obnovení provozu v roce 1985 byla značena jako linka 40, cca v letech 1987–1996 jako linka 49, poté od roku 1996 jako linka 99, od roku 2017 znovu jako linka 49. \n\nObdobně lanová dráha na Letnou v rámci očíslování pražských tramvajových linek v roce 1908 dostala původně číslo 10 (vyšší čísla dostaly původně jen tramvajové linky přebírané od soukromých vlastníků, tedy na Hlaváčkově a Křižíkově dráze). \n\nLinka v trase Náměstí J. Marata – Průběžná – Otakarova – I. P. Pavlova – Karlovo náměstí – Výtoň – Nádraží Braník jezdila v letech 1971, 1972 a 1973 pod číslem 33, v roce 1974 pak pod číslem 41. Jezdila pouze v neděli odpoledne v letním období. \n\nVýstaviště – Bílá labuť – Můstek – Újezd – Lihovar, v provozu v letním období v neděli odpoledne v letech 1983 a 1984, v roce 1985 v souvislosti se zrušením tramvajové trati přes Můstek odkloněna Jindřišskou a Vodičkovou ulicí. Na jaře 1991 u příležitost Všeobecné československé výstavy jezdila až do června 1991 v mírně podobně trase od Výstaviště polookružní trasou přes Dlouhou třídu, Náměstí Republiky a Vltavskou zpět na Výstaviště. \n\nZvláštní tramvajová linka 91, provozovaná historickými vozidly, byla zavedena 15. května 1991 u příležitosti Všeobecné československé výstavy. Číslo linky odkazovalo na rok konání jubilejní výstavy v roce 1891, v jejímž rámci byla v Praze poprvé zavedena elektrická tramvaj, i aktuální československé výstavy v roce 1991. Původní záměr výstavby repliky Křižíkovy letenské dráhy a jejích vozů se neuskutečnil. Záměr na zavedení zvláštní tramvajové linky schválilo vedení dopravního podniku 11. února 1991 a bylo doporučeno, aby byly rekonstruovány a připraveny dvě soupravy složené z vozů číslo 2210+1202 a číslo 2110+1522, které ovšem vyžadovaly rekonstrukce a úpravy podle podmínek správy pro dopravu Ministerstva vnitra ČR. \n\nPůvodní trasa byla jednosměrně polookružní: Výstaviště – Strossmayerovo náměstí – Náměstí Republiky – Václavské náměstí – Národní divadlo – Právnická fakulta – Čechův most – Strossmayerovo náměstí – Výstaviště. Kvůli výlukám v tramvajovém provozu však byla trasa mnohokrát dočasně měněna. Například v červnu 1991 byla zkrácena do zastávky Hlavní nádraží, kde k odstavu využívala zaslepené kolejové odbočení do Opletalovy ulice, ovšem jezdila bez přípojných vozů.\n\nV roce 1992 měla linka polookroužní trasu vycházející ze žižkovské vozovny: Vápenka – Olšanské náměstí – Hlavní nádraží – Lazarská – Újezd – Čechův most – Právnická fakulta a zpět.\n\nV souvislosti se zřízením Muzea MHD v květnu 1993 byla linka 91 změněna do trasy Vozovna Střešovice – Výstaviště, přičemž nástupní a výstupní zastávka ve vozovně Střešovice byla přímo na dvoře vozovny. \n\nLinka byla vždy jen sezonní, od jara do podzimu. V roce 1991 (28. října 1991) byla v provozu každý den odpoledne, v dalších letech pak již jen o sobotách, nedělích a svátcích. \n\nLinka nikdy nebyla zařazena do systému Pražské integrované dopravy a neplatily na ní běžné ani časové jízdenky pro městskou hromadnou dopravu. Platí na ní pouze speciální nepřestupní jízdenky prodávané průvodčími přímo ve voze. \n\nNa zastávkových sloupcích byla původně označována číslem ve specifickém barevném provedení v barvách hlavního města Prahy (červená na žlutém podkladu), později bylo její značení sjednoceno s účelovými a školními linkami, tedy zelené písmo na bílém podkladu. \n\nV dubnu 2017 byla linka v souvislosti s přečíslováním nočních linek přečíslována na číslo 41. \n\n\nOd 18. dubna 1992 krátce jezdila druhá speciální linka, a to v trase Malostranské náměstí – Dlabačov, Provoz linky však byl již 4. května 1992 z bezpečnostních důvodů zastaven, dle ústního podání měl tehdy Drážní úřad výhrady k provozování historických vozů po sklonově a směrově náročné Chotkově ulici. Znovu pak byla linka v provozu ještě jeden den na jaře roku 1997.\n\nPro ukončení této linky byl vybudován na Malostranském náměstí obnoven kolejový přejezd s využitím úseku třetí koleje, který zůstal na Malostranském náměstí ještě z doby přeložky tramvajových tratí 4. května 1926. V roce 1967 byla třetí kolej fyzicky odpojena od průběžných kolejí, v roce 1991 však byl kolejový přejezd kvůli lince 92 obnoven. Ačkoliv linka 92 byla zrušena, kolejový přejezd byl zachován a modernizován i při komplexní rekonstrukci tramvajové trati k 16. listopadu 1995. V závěru roku 2000 však byly u přejezdu zavařeny srdcovky a byl tak znefunkčněn, březnu 2002 v průběhu rekonstrukce Karmelitské ulice pak byl definitivně odstraněn. V praxi byl přejezd využíván jen ojediněle cvičnými jízdami vozů typu KT8D5, tento typ vozů měl zakázaný průjezd Letenskou ulicí.\n\nV září 1997 při příležitosti 100 let Dopravního podniku hlavního města Prahy jezdila zhruba týden linka 92 v trase linky 91, která v té době nebyla v provozu, ale na rozdíl od linky 91 byl provoz pro cestující bezplatný.\n\nPro náhradní tramvajové linky při výlukách byla dříve používána čísla z řady od čísla 41, po uvolnění třicítkové řady denními linkami jsou od roku 1985 pro ně využívána i čísla z řady 30–39. Od doby, kdy v provozu převažují vozy s dálkově ovládanými informačními prvky, jsou pro výlukové trasy linek častěji používána čísla původních pravidelných linek s tím, že spoje mohou číslo linky během jízdy měnit. \n\n\n\n\n\n"}
{"id": "501270", "url": "https://cs.wikipedia.org/wiki?curid=501270", "title": "Hopman Cup 2010", "text": "Hopman Cup 2010\n\nHopman Cup 2010 byl 22. ročník Hopman Cupu, turnaje smíšených družstev v tenisu. Účastnilo se ho 8 týmů Světové skupiny včetně vítěze asijské kvalifikace.\n\nTurnaj se konal od 2. do 9. ledna 2010 v australském Perthu.\n\nObhájcem z roku 2009 bylo družstvo Slovenska, které se však tohoto ročníku nezúčastnilo.\n\nV závorce je umístění hráčů v žebříčku k 28. prosinci 2009.\n\n\n Oficiální web\n"}
{"id": "501273", "url": "https://cs.wikipedia.org/wiki?curid=501273", "title": "Lothar Milde", "text": "Lothar Milde\n\nLothar Milde (* 8. listopadu 1934, Halle, Sasko-Anhaltsko) je bývalý východoněmecký atlet, stříbrný olympijský medailista a vicemistr Evropy v hodu diskem.\n\nTřikrát v řadě získal na mistrovství Evropy bronzovou medaili (Bělehrad 1962, Budapešť 1966, Athény 1969). Třikrát se zúčastnil letních olympijských her. Na olympiádě v Římě 1960 skončil ve finále na dvanáctém místě (53,33 m). O čtyři roky později v Tokiu neprošel kvalifikací. Olympijskou medaili stříbrné hodnoty získal na letních hrách v roce 1968 v mexickém Ciudad de México hodem dlouhým 63,08 m. Bronzovou medaili zde vybojoval československý diskař Ludvík Daněk (62,92 m).\n\n"}
{"id": "501282", "url": "https://cs.wikipedia.org/wiki?curid=501282", "title": "Gangsta's Paradise (album)", "text": "Gangsta's Paradise (album)\n\nGangsta's Paradise je druhé album rappera Coolia, vydané 21. listopadu 1995. Album obsahuje dva hity: \"Gangsta's Paradise\", který dosáhl # 1 v Billboard Hot 100 a \"1, 2, 3, 4 (New Sumpin ')\", který dosáhl # 5.\n"}
{"id": "501284", "url": "https://cs.wikipedia.org/wiki?curid=501284", "title": "My Soul", "text": "My Soul\n\nMy Soul je třetí album rappera Coolia. Album bylo vydáno 26. srpna 1997 jako jeho poslední album pro Tommy Boy Records.\n\n"}
