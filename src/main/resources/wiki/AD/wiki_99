{"id": "549128", "url": "https://cs.wikipedia.org/wiki?curid=549128", "title": "Tisícovka", "text": "Tisícovka\n\nTisícovka je hora, jejíž vrchol přesahuje nadmořskou výšku 1000 m.\n\nV Česku se nachází několik set hor, jejichž vrchol přesahuje výšku 1000 m n. m. Pro zjištění jejich přesného počtu je nutné zvolit dodatečná kritéria k rozlišení samostatného vrcholu od pouhého předvrcholu nebo spočinku. Dodatečné kritérium je potřeba i pro obdobné zahraniční seznamy nejvyšších hor, pro které se nejčastěji používá prominence (relativní výška, převýšení od sedla s vyšší horou), případně ještě izolace (osamocenost, vzdálenost vrcholu od nejbližšího vyššího místa). Například pro himálajské osmitisícovky je kromě výšky 8000 m n. m. určující i prominence alespoň 500 metrů, v seznamu alpských čtyřtisícovek podle UIAA je použito 100 metrů.\n\nČeské hory jsou výrazně nižší než himálajské nebo alpské, a tak jsou za samostatné vrcholy považovány i hory s výrazně nižší prominencí. Autoři publikace \"Tisícovky Čech, Moravy a Slezska\" zvolili pro tzv. hlavní vrchol 15 metrů, pro vedlejší vrchol potom 5 metrů. Autoři projektu \"Ultratisícovky\" zavedli dodatečnou kategorii vrcholů – ultratisícovku, což je tisícovka s prominencí alespoň 100 metrů a izolací 1 km.\n\nCelkový počet českých tisícovek pak záleží na zvolené kategorii vrcholů - všech tisícovek je 582, z toho 395 hlavních a 187 vedlejších vrcholů. Ultratisícovek je 95. Počty tisícovek v jednotlivých geomorfologických celcích (pohořích) ukazuje následující tabulka. Zdaleka nejvíc tisícovek se nachází na Šumavě (286) a dále v Hrubém Jeseníku (86), Krkonoších (72) a Moravskoslezských Beskydech (32):\n\nNejvyšší českou tisícovkou je Sněžka (1603 m), následovaná Luční horou (1555 m), Studniční horou (1554 m), Vysokým Kolem (1509 m) a Pradědem (1491 m), což je nejvyšší hora mimo Krkonoše. Kompletní výčet obsahuje Seznam tisícovek v Česku.\n\nV pohořích nedosahujících 1000 m n. m. se pro odlišení nejvýznamnějších hor používá jiná výška, například v Brdech se nachází 10 osmistovek, ve Žďárských vrších je 17 osmistovek a v Lužických horách 10 sedmistovek.\n\nSledování a zdolávání tisícovek v zahraničí záleží především na 3 skutečnostech:\n\nTisícovka je nejvyšší horou v Chorvatsku (Sinjal), Finsku (Halti) nebo Maďarsku (Kékes), z mimoevropských zemí pak např. v Mali (Hombori Tondo), Izraeli (Har Meron), Jižní Koreji (Halla-san) nebo na Kubě (Pico Turquino).\n\nV Himálaji se zdolávají osmitisícovky, v bývalém Sovětském svazu , v Andách šestitisícovky, v Alpách čtyřtisícovky, v Pyrenejích a v Japonsku třítisícovky, na Slovensku a ve Švédsku dvoutisícovky apod.\n\nV zemích používajících imperiální jednotky rozdělují hory podle výšky ve stopách. Ve Skotsku mají propracovaný systém Munros, což jsou hory vyšší než 3000 stop (zhruba 915 m), pojmenované po siru Hughovi Munrovi, geodetovi, který publikoval jejich první seznam už v roce 1891. V USA mají pro změnu Fourteeners, což jsou hory nad 14 000 stop (zhruba 4267 m) s prominencí alespoň 300 stop (91 m).\n\n\n"}
{"id": "549129", "url": "https://cs.wikipedia.org/wiki?curid=549129", "title": "Argentinská rallye 1995", "text": "Argentinská rallye 1995\n\nArgentinská rallye 1995 byla sedmou soutěží mistrovství světa v rallye 1995 pro třídu dvoulitrových vozů. Soutěž se jela ve dnech 7 až 9. července 1995 na šotolině a délka tratí byla 458 km, které byly rozděleny na 23 rychlostních zkoušek. Vítězem byl Jorge Recalde na voze Lancia Delta HF Integrale.\n\nMezi největší favority patřili Recalde a Trelles na Lanciích, Becham a Malarczuk na vozech Peugeot 405 MI 16, Raies a Suriani s vozy Renault 18 GTX. Soutěže se účastnil i tým Škoda Motorsport, se dvěma vozy Škoda Felicia Kit Car zde startovaly posádky Emil Triner s Pavlem Štancem a Pavel Sibera s Petrem Grossem.\n\nHned v prvním testu uzavíraly vozy Škoda první desítku. Ve vedení byl Raies. Po třetí etapě již byl Sibera pátý a Triner šestý. Raies havaroval a musel ze soutěže odstoupit. Posledním testem dne byla superspeciální zkouška v blízkosti stadionu. Obě Škodovky postoupily o pozici vpřed a ve skupině zaostávaly jen za Surianim a Beschamem. Do vedení se dostal Recalde.\n\nRecalde držel vedoucí pozici i v druhé etapě. Sibera postoupil na třetí a Triner na čtvrté místo. Trinera ale postihla porucha a propadl se na patnácté místo. Zahájil tedy stíhací jízdu, aby se vrátil na bodované pozice. Na konci druhé etapy byl na deváté pozici.\n\nRecalde udržoval vedení před Trellesem a Siberou. Triner postoupil na šesté místo. Průjezd poslední zkoušky byl odložen kvůli požáru. Následně na ní Galanti zaútočil a dostal se před Siberu. Triner uhájil šestou pozici a skončil třetí ve své třídě.\n\nPrvní tři jezdci ale nemohli bodovat v rámci mistrovství světa, ale jen v rámci mistrovství Argentiny. Vítězem soutěže pro mistrovství světa 1995 se tak stal Sibera.\n\n"}
{"id": "549139", "url": "https://cs.wikipedia.org/wiki?curid=549139", "title": "Leszek Deptuła", "text": "Leszek Deptuła\n\nLeszek Deptuła (25. února 1953, Zaháň, Polsko – 10. duben 2010, Pečersk, Rusko) byl polský politik.\n\nV roce 1978 absolvoval Fakultu veterinárního lékařství Zemědělské univerzity v Lublinu. V letech 1978 až 2002 pracoval na veterinární klinice v obci Wadowice Dolne. V letech 2002 až 2006 zastával funkci maršálka Podkarpatského vojvodství. Ve volbách v roce 2007 byl zvolen za Polskou lidovou stranu do Sejmu. V roce 2009 neúspěšně kandidoval do Evropského parlamentu.\n\nPracoval také v zájmové samosprávě jako člen Malopolské a Podkarpatské komory veterinárních lékařů a Národní komory veterinárních lékařů ve Varšavě. Byl ženatý a měl dva syny.\n\nZemřel při leteckém neštěstí u ruského Smolensku 10. dubna 2010. Posmrtně obdržel Komandérský kříž Řádu Polonia Restituta (\"\"). Je pochován ve městě Mielec, v Podkarpatském vojvodství.\n"}
{"id": "549144", "url": "https://cs.wikipedia.org/wiki?curid=549144", "title": "Simpsonovi (13. řada)", "text": "Simpsonovi (13. řada)\n\nTřináctá řada amerického animovaného seriálu Simpsonovi je pokračování dvanácté řady tohoto seriálu. Byla vysílána na americké televizní stanici Fox od 6. listopadu 2001 do 22. května 2002. V Česku pak tato řada měla premiéru 15. července 2003 na prvním kanálu České televize. Řada má celkem 22 dílů.\n\n<onlyinclude></onlyinclude>\n"}
{"id": "549145", "url": "https://cs.wikipedia.org/wiki?curid=549145", "title": "Tkaní", "text": "Tkaní\n\nTkaní je technologický postup výroby textilních látek (tkanin), spočívající v opakovaném provazování (křížení) dvou navzájem kolmých soustav nití (vláken). Podélná soustava se nazývá osnova, příčná útek, který pokaždé prochází celou šířkou tkaniny. Tím se tkaní liší od jiných textilních technik, například pletení, vázání nebo vyšívání.\n\nMateriálem ke tkaní jsou příze z vláken jak přírodních (len, konopí, vlna, bavlna), tak umělých.\nTkaní probíhá v krocích. V každém kroku se některé nitě osnovy zvednou, čímž vznikne tak zvaný prošlup, kterým se provlékne útek. V dalším kroku se zvednou jiné nitě, a provlékáním útku vzniká vazba. Při ručním tkaní je osnova upevněna ve svislém, nebo vodorovném rámu, a jednotlivá vlákna jsou zatížena závažíčky. Z rámu se časem vyvinul tkalcovský stav, kde se nitě osnovy zvedají tzv. brdem (8, 9), s listy a nitěnkami (6, pro každou nit osnovy). Útek je navinut v člunku (14), který se prošlupem provléká, nebo prohazuje. Vlákna osnovy (2) jsou navinuta na osnovním válu (1), a hotová tkanina se také navíjí (19), což umožňuje tkaní delších kusů. Kolem roku 1800 se začaly prosazovat tkací stroje s mechanickým pohonem, téměř všechny moderní stavy nepoužívají člunek. Útek je do prošlupu zanášen jehlami, proudem vzduchu, nebo vody.\n\n"}
{"id": "549150", "url": "https://cs.wikipedia.org/wiki?curid=549150", "title": "David Kafka", "text": "David Kafka\n\nDavid Kafka (* 11. června 1948) je český politik ODS, v letech 2006–2010 poslanec Poslanecké sněmovny za Královéhradecký kraj.\n\nPo maturitě na SVVŠ J. K. Tyla vystudoval v roce 1971 organickou technologii na Vysoké škole chemicko-technologické v Pardubicích a to přesto, že v roce 1969 dostal podmíněný trest za hanobení republiky a jejího představitele. Po základní vojenské službě nastoupil do společnosti Fotochema Hradec Králové, kde pracoval v technických a řídících funkcích. V roce 1976 přešel do Podniku výpočetní techniky, kde byl do roku 1984 postupně zaměstnán jako programátor, analytik a vedoucí projektů, poté přešel do národního podniku Kovoprojekta, kde se až do roku 1988 živil jako projektant. Do roku 1990 působil jako softwarových specialista na Finanční odboru Východočeského krajského národního výboru. Roku 1990 se stal ředitelem Úřadu práce v Hradci Králové a na tomto postu vydržel až do roku 2006.\n\nS manželkou vychoval dvě dcery. V roce 2010 se uvádí jako rozvedený.\n\nDo ODS vstoupil v roce 1994, předtím byl členem Občanského fóra.\n\nV komunálních volbách roku 1994 neúspěšně kandidoval do zastupitelstva města Hradec Králové za ODS. Zvolen sem pak byl v komunálních volbách roku 1998 a komunálních volbách roku 2002. Profesně se uvádí jako ředitel Úřadu práce. V zastupitelstvu působil až do roku 2006. V prvním funkčním období se stal neuvolněným členem rady města.\n\nVe volbách v roce 2006 byl zvolen do poslanecké sněmovny za ODS (volební obvod Královéhradecký kraj). Byl místopředsedou sněmovního výboru pro sociální politiku a členem výboru mandátového a imunitního. Ve sněmovně setrval do voleb roku 2010. V roce 2009 média informovala, že Kafka v roce 2006 ve funkci ředitele úřadu práce odsouhlasil dotaci 4 milionů Kč pro hotel Vyhlídka v Náchodě. Hotel přitom fungoval i jako nevěstinec. Kafka se bránil tím, že žádost o dotaci byla formálně v pořádku. Ministr práce a sociálních věcí Petr Nečas v reakci na kauzu slíbil prověřit celou záležitost. Ve volbách 2010 svůj mandát neobhájil kvůli tzv. kroužkování.\n\nV roce 2011 se uvádí jako náměstek ministra práce a sociálních věcí pro sociální a rodinnou politiku. Na této funkci působí i k lednu 2013.\n\n"}
{"id": "549163", "url": "https://cs.wikipedia.org/wiki?curid=549163", "title": "Alexa PenaVega", "text": "Alexa PenaVega\n\nAlexa Ellesse PenaVega (* 27. srpna 1988, Miami, Florida, USA) je americká zpěvačka a herečka. Nejvíce ji proslavily filmy o špionech Roberta Rodrigueze, kde hrála s Darylem Sabarou, Antoniem Banderasem a Dannym Trejem. Další důležitou rolí byla Ruby v pořadu \"Ruby & The Rockits\".\n\nAlexa Vega se narodila 27. srpna 1988 v americkém Miami jako jedna ze sedmi dětí kolumbijského otce a bývalé americké modelky. Její mladší sestrou je Makenzie Vega, která je též herečkou.\n\n10. října 2010 si vzala o 12 let staršího amerického filmového producenta Seana Covela. Již v červenci roku 2012 ale na svém twitterovém účtu oznámila rozvod. V srpnu 2013 se zasnoubila s Carlosem Penou (*1989). 4. ledna 2014 se v mexickém městě Puerto Vallarta odehrála svatba a Alexa se rozhodla pro změnu příjmení na \"PenaVega\". V červnu 2016 pár oznámil, že Alexa je těhotná a 7. prosince se narodil syn Ocean King PenaVega.\n\n"}
{"id": "549166", "url": "https://cs.wikipedia.org/wiki?curid=549166", "title": "Trypanosoma cruzi", "text": "Trypanosoma cruzi\n\nTrypanosoma cruzi (někdy trypanozoma americká nebo trypanozoma Chagasova) je parazitický prvok z rodu \"Trypanosoma\", původce Chagasovy choroby čili americké trypanozomiázy. Řadí se do skupiny trypanozom Stercoraria, které dokončují svůj vývoj v zadní část trávicí soustavy přenašečů (v tomto případě ploštic).\n\nDruh \"Trypanosoma cruzi\" je velice hostitelsky nespecifický, což znamená, že napadá široké spektrum divokých i domácích zvířat. Vyskytuje se v Jižní Americe (na jih až v Argentině) a v Severní Americe (na sever až do Texasu). Přenašeči těchto prvoků jsou ploštice zákeřnice (podčeleď Triatominae). Z výkalů těchto krevsajících ploštic se zanáší do ran trypomastigoti a v buňkách tohoto dalšího hostitele (např. člověka) se začnou množit jako tzv. amastigoti. Toto stadium přebývá v nejrůznějších orgánech, jako je srdce, mozek či játra. Postupně se trypanozomy uvolňují do krve, odkud mohou být jako trypomastigoti nasáti plošticí. Vyvíjí se v střevě zákeřnice (jako epimastigoti a posléze trypomastigoti) a s výkaly odcházejí ven, čímž se kruh uzavírá.\n\nOd \"T. brucei\" se její životní cyklus liší existencí drobného amastigota žijícího uvnitř tělních buněk obratlovčího hostitele.\n"}
{"id": "549171", "url": "https://cs.wikipedia.org/wiki?curid=549171", "title": "Dámaso Alonso", "text": "Dámaso Alonso\n\nDámaso Alonso (22. října 1898 Madrid, Španělsko – 24. ledna 1990 Madrid), celým jménem Dámaso Alonso y Fernández de las Redondas byl španělský básník, literární kritik, překladatel, literární vědec a ředitel řady institucí.\n\nDámaso Alonso se narodil 22. října 1898 v Madridu, kde později v roce 1921 vystudoval filozofii, literaturu a právo. V témže roce publikoval svoji první básnickou sbírku nazvanou '. Vyučoval na řadě evropských i amerických univerzit; ve Španělsku pak na Universidad de Valencia a Universidad Complutense de Madrid. Byl přítelem řady spisovatelů Generace 27 a jako literární vědec se zabýval barokní poesií, zejména dílem španělského básníka a dramatika 17. století Luise de Góngory y Argote. V letech 1968–1982 byl prezidentem španělské akademie (Real Academia Española). K významnějším básnickým dílům patří '; ', ', ', ' a \"\". Již v roce 1927 dostal Národní cenu za literaturu a později v letech 1943 cenu Fastenrath a v roce 1978 Cervantesovu cenu. Umírá 24. ledna 1990 v Madridu.\n\n"}
{"id": "549179", "url": "https://cs.wikipedia.org/wiki?curid=549179", "title": "Paul Anka", "text": "Paul Anka\n\nPaul Albert Anka, OC (* 30. července 1941) je americký zpěvák, textař a příležitostný herec, který se narodil v Kanadě a během 50., 60. a 70. let se proslavil hity jako \"Diana\", \"Lonely Boy\", \"Put Your Head on My Shoulder\" a \"(You're) Having My Baby\"\n\nNarodil se 30. července 1941 v hlavním městě Kanady Ottawě Camelii (za svobodna Tannis) a Andrew Emile \"Andy\" Ankovi, Sr., který vlastnil restauraci jménem Locanda. Oba jeho rodiče byli pravoslavní křesťané. Ankův otec Andy byl Syřan z Oyoun Al Wadi z rodiny Na'Nou' a matka Camelia byla Libanonka z města Kfarmiški .\n\nJiž v mládí psal texty k písním. Svůj největší hit píseň \"Diana\" napsal ve svých šestnácti letech a krátce na to se stal idolem fanoušků a hlavně fanynek i za hranicemi své rodné země. Píseň vyšla na desce v roce 1957. Po dalších textech přišel hit, který napsal v roce 1969, píseň \"My Way\". V jeho repertoáru převažují kantilénové melodie s anglickými texty. Své písně doprovází hrou na klavír, banjo příležitostně i na jiný nástroj. Paul Anka si udržuje po celou svou kariéru postavení popové hvězdy a dává o sobě pravidelně vědět svými koncerty. Paul Anka příležitostně hraje i ve filmech. Jeho nejznámější film je \"Keep It Cool\".\n\nPaul Anka má se svou první ženou 5 dcer, jejich jména začínají na A. Se svou druhou ženou, se kterou má syna, se rozvedl r. 2010.\nKoncerty v Praze: léto 1966; 22. července 2014 v Kongresovém centru (kvůli onemocněním hrtanu se posunul o 2 dny později oproti plánu).\nNa počátku 90. let spoluvlastnil hokejový klub NHL Ottawa Senators. Od roku 1990 má občanství USA.\n\n"}
{"id": "549181", "url": "https://cs.wikipedia.org/wiki?curid=549181", "title": "Absent Lovers: Live in Montreal", "text": "Absent Lovers: Live in Montreal\n\nAbsent Lovers: Live in Montreal je koncertní album britské rockové skupiny King Crimson. Bylo vydáno v červnu 1998 (viz 1998 v hudbě).\n\nZáznam vydaný jako dvojCD \"Absent Lovers: Live in Montreal\" byl pořízen na koncertě King Crimson 11. července 1984 v Montréalu; jednalo se o poslední vystoupení v rámci turné po vydání desky \"Three of a Perfect Pair\" a také poslední koncert King Crimson na dalších 10 let, neboť kapela na tuto dobu přerušila činnost. Vystoupení bylo vysíláno v rádiu, díky čemuž kolovaly mezi sběrateli před vydáním alba \"Absent Lovers: Live in Montreal\" nekvalitní a nekompletní bootlegy.\n\nHlavním programem koncertu byly skladby ze tří crimsonovských alb 80. let – \"Discipline, Beat\" a \"Three of a Perfect Pair\". Ze starších skladeb skupina odehrála pouze skladbu „Red“ ze stejnojmenného alba a „Larks' Tongues in Aspic (Part II)“ z desky \"Larks' Tongues in Aspic\".\n\n"}
{"id": "549196", "url": "https://cs.wikipedia.org/wiki?curid=549196", "title": "Rallye Český Krumlov 2003", "text": "Rallye Český Krumlov 2003\n\nRallye Český Krumlov 2003 (oficiálně 31. Seat Rally Český Krumlov) byla třetí soutěží šampionátu mezinárodní mistrovství České republiky v rallye 2003. Soutěž měřila 645,7 km a měla 17 rychlostních zkoušek. V soutěží zvítězila posádka Václav Pech mladší a Petr Uhle s vozem Ford Focus RS WRC.\nSe zcela novým vozem zde startoval Tomáš Vojtěch, který si nově pořídil Peugeot 206 WRC. Druhý vůz byl plánován i pro jeho bratra Štěpána, se kterým tvořili tým TSV Rally Sport. Už ve své druhé rallye startoval Tomáš Enge, který tentokrát usedl za volant vozu Focus WRC. Také Karel Trněný nově startoval s vozem Škoda Octavia WRC.\n\nOd prvních testů vedl Roman Kresta, který startoval s Peugeotem 206 WRC. Druhou pozici držel Pech, který vyhrál třetí test. V něm Kresta ztratil zadní okno. Na třetím místě se držel Pavel Valoušek s vozem Toyota Corolla WRC. Ten ale udělal ve třetím testu jezdeckou chybu. Na třetí pozici se tak posunul Emil Triner, který startoval s vozem Seat Cordoba WRC. Na pátém místě se držel Karel Trněný a na šestém Josef Béreš s vozem Subaru Impreza WRC. Sedmou pozici držel Tomáš a osmou Štěpán Vojtěch, který ještě pilotoval Corollu WRC. Devátou pozici získal Karel Trojan s Octávií a desátý byl Enge. V noční části udržel Kresta vedení před Pechem. Trinera postihl defekt a propadl se na dvanáctou pozici. Do konce etapy se ale probojoval na šesté místo. Třetí byl Valoušek, čtvrtý Trněný a pátý Béreš. Na sedmém místě skončil Trojan a osmý Tomáš Vojtěch. Jeho bratrovi přestal fungovat posilovač řízení a řazení. Na devátou pozici se tak prosadil Enge.\n\nVe skupině N vedl Vojtěch Štajf. Na pátém testu jej ale postihl defekt. Do vedení se tak dostal Miroslav Jandík, který startoval s vozem Mitsubishi Lancer EVO VII. Na druhé pozici byl Václav Arazim se stejným vozem. O třetí místo bojoval Daniel Landa s Tošovským. Nakonec jej vybojoval Tošovský. Ve Formuli 2 o vítězství bojovali Vančík, Zedník a Knajzl. Přesně v tomto pořadí se vystřídali na první pozici, ale Zedník a Knajzl museli odstoupit a tak se do čela vrátil Vančík.\n\nVe druhé etapě na Malontech odstoupil Štěpán Vojtěch, kterému se vznítil olej. Jeho bratr vyjel z trati. Odstoupit musel i Enge, který vjel do příkopu a nedokázal se z něj dostat. Stále vedl Kresta, navíc Pecha postihl defekt. Kresta ale musel odstoupit kvůli poruše převodovky a tak se na první místo vyhoupl Pech, který pozici udržel až do cíle. Druhý skončil Valoušek, třetí Triner a čtvrtý Trněný. Trojan havaroval na mostě a musel ze soutěže odstoupit. Na pátém místě dokončil Béreš. Tomáš Vojtěch skončil nakonec dvanáctý.\n\nSkupinu N vyhrál Jandík před Arazímem, Tošovským a Landou. Pátý byl Martin Prokop a šestý Petr Poulík. Za nimi se seřadili Votava, Štajf a Červenka. Ve Formuli 2 vyhrál Vančík. Za ním se seřadili Holý, Šín a Mr. Cimbu. Šín a Cimbu získali první dvě místa ve skupině A/2000. Třetí v této kategorii skončil Viktor Szabó. Skupinu A/1600 vyhrál Vančík před Holým. Třetí byl Josef Peták. Skupinu A/1400 vyhrál Milan Kneifel před Hodaněm a Horou. Skupinu N/2000 vyhrál Vrbecký před Soumarem a Trojanovou, skupinu N/1600 Sedláček před Trojanem a Danielem Běhálkem a skupinu N/1400 Pavel Běhálek před Hachem a Kulhanem.\n\n"}
{"id": "549197", "url": "https://cs.wikipedia.org/wiki?curid=549197", "title": "Yunga", "text": "Yunga\n\nYunga je název agroekologické výškové zóny v Bolívii, která je charakterizována nadmořskou výškou od 500 do 2 500 m n. m. V této zóně roste jednak velké množství endemitů, za druhé se zde také uchovává řada kulturních druhů rostlin. Z okopanin je to především \"Solanum andigenum\", ostatní kořenová zelenina používaná jako okopaniny zahrnuje druhy dosna indická (\"Canna edulis\"), \"Arracacia xanthorrhiza\", \"Mirabilis expansa\" či povijnice batátová (\"Ipomoea batatas\"). Z luskovin jsou to pak hlavně fazol obecný (\"Phaseolus vulgaris\"), fazol měsíční (\"Phaseolus lunatus\") a \"Lupinus mutabilis\". Z ovoce pak například mochyně peruánská (\"Physalis peruviana\"), narančila \"Solanum quitoense\", rajčenka \"Cyphomandra betacea\", \"Annona cherimola\"; ze zelenin tykev obrovská (\"Cucurbita maxima\") a \"Ciclanthera pedata\".\n"}
{"id": "549202", "url": "https://cs.wikipedia.org/wiki?curid=549202", "title": "Cyprián (biskup)", "text": "Cyprián (biskup)\n\nCyprián (\"Cyprian\") (před 1181 – 25. října 1207) byl sedmý lubušský biskup (1198-1201) (s titulem kníže-biskup) a třináctý vratislavský biskup (1201–1207).\n\nCyprián je poprvé spolehlivě zmiňován jako kanovník premonstrátského kláštera v českém Želivě roku 1181. Pravděpodobně předtím působil v klášterech ve vestfálském Cappenbergu a v porýnském Steinfeldu; z toho a z jeho jména se usuzuje na frankofonní, možná lotrinský původ. Na pozvání slezského knížete Boleslava I. Vysokého a vratislavského biskupa Žiroslava II. přišel kolem roku 1185 do Slezska a roku 1193 se stal opatem v premonstrátském klášteře svatého Vincence v Olbíně u Vratislavi.\n\nCyprián byl blízkým spolupracovníkem Boleslava Vysokého. Nepochybně s jeho podporou byl 8. dubna 1198 vysvěcen na biskupa lubušského. O jeho působení v této funkci není mnoho známo – zřejmě zde založil biskupskou kancelář, jejíž první listiny jsou právě z doby jeho pontifikátu.\n\nPo smrti Jaroslava Opolského, vratislavského biskupa, opolského knížete a prvorozeného syna Boleslava Vysokého, byl Cyprián vybrán za jeho nástupce na vratislavském stolci a biskupskou hodnost v Lubuši složil; stalo se tak mezi březnem a srpnem roku 1201. Byl prvním vratislavským biskupem vybraným (postulovaným) katedrální kapitulou – s následným papežským potvrzením – a nikoli přímo knížetem, i když ten měl nepochybně na jeho volbu vliv. Zůstal úzkým spojencem Boleslava Vysokého, jakož i  eho syna Jindřicha I. Bradatého a jeho manželky Hedviky (později svatořečené), zejména ve sporech s Boleslavovým bratrem Měškem I. Křivonohým – tehdy intervenoval v zájmu urovnání sporu u ostatních polských biskupů. Podporoval kolonizační činnost knížat ve Slezsku tím, že novým osadníkům zaručil úlevy v placení desátků; právě to se stalo předmětem tuhých sporů mezi knížaty a biskupy za Cypriánových nástupců.\n\nBiskup Cyprián se účastnil založení prvního a nejvýznamnějšího slezského ženského kláštera, kláštera cisterciátek v Třebnici. Ten byl založen z podnětu kněžny Hedviky a osazen jeptiškami z Bamberka, první abatyší však byla Petrissa z kláštera v Kitzingenu, kde byla kněžna vychována. Cyprián udělil klášteru desátky ze Stínavy a Stobna a 13. ledna 1203 slavnostně uvedl do prozatímních dřevěných budov kláštera první řeholnice. Brzy poté, kolem roku 1205, založili opolsko-ratibořský kníže Měšek I. Křivonohý a jeho žena Ludmila klášter premonstrátek v Rybníku.\n\nPo své smrti – 25. října 1207 – byl biskup Cyprián pochován v klášterním kostele cisterciátů v Lubuši (Lubiąż).\n\n"}
{"id": "549204", "url": "https://cs.wikipedia.org/wiki?curid=549204", "title": "Denise Crosbyová", "text": "Denise Crosbyová\n\nDenise Crosbyová (* 24. listopadu 1957 Hollywood, Kalifornie) je americká herečka.\n\nNarodila se v Hollywoodu Marylin Scottové a herci Dennisi Crosbymu, který byl synem známého zpěváka a herce Binga Crosbyho. Jako malá se rozhodla pokračovat v herecké tradici své rodiny. Jednou z jejích prvních rolí byla Lisa Davisová v mýdlové opeře \"Tak jde čas\" či Sally ve filmu \"48 hodin\" (1982). Menší role obdržela v snímcích \"Stopa Růžového pantera\" (1982) a \"Kletba Růžového pantera\" (1983). V roce 1986 účinkovala ve videoklipu k písni „No Stranger to Love“ skupiny Black Sabbath.\n\nV roce 1987 se zúčastnila castingu pro sci-fi seriál \"\" a byla vybrána pro roli poradkyně Deanny Troi. Tehdy ale zasáhl tvůrce Star Treku Gene Roddenberry a prohodil obsazení: Crosbyová dostala roli bezpečnostní důstojnice Tashy Yarové, kterou původně měla hrát Marina Sirtisová, jež se na obrazovce nakonec objevila právě jako Deanna Troi. Postava Yarové byla zpočátku často využívána a některé díly se točily kolem ní, postupem času se ale dostávala do pozadí, což Crosbyové vadilo a nakonec se rozhodla odejít. Na konci první řady, v epizodě „Slupka všeho zla“, byla proto Tasha Yarová zabita nepřátelskou bytostí. Denise Crosbyová se tak objevila ve 22 dílech seriálu, později v několika jednotlivých dílech ještě hostovala, ať už jako samotná Tasha nebo její dcera, poloviční Romulanka Sela.\n\nPo ukončení své „startrekovské“ kariéry pokračovala v natáčení různých filmů a seriálů, objevila se např. v seriálech \"Superman, Key West, Deníky červených střevíčků, Modelky s.r.o., Flash, Dexter\", či filmech \"Drtivý dopad, Hřbitov domácích zvířátek, Jackie Brownová, Legend of the Phantom Rider\" nebo \" Márnice\n\nMezi lety 1983 a 1990 byla vdaná za Geoffreyho Edwardse, syna režiséra Blaka Edwardse. Po rozvodu se v roce 1995 podruhé vdala za Kena Sylka, se kterým má syna Augusta Williama.\n\n"}
{"id": "549211", "url": "https://cs.wikipedia.org/wiki?curid=549211", "title": "Obrodný proud v Československé straně lidové", "text": "Obrodný proud v Československé straně lidové\n\nObrodný proud bylo hnutí, které přibližně od roku 1985 usilovalo o změnu poměrů v Československé straně lidové ve směru k demokratizaci, pluralitě a návratu ke křesťanským hodnotám. Hnutí se rozvíjelo zejména v místních organizacích v Praze (nejvíce v Praze 6) a na jižní Moravě. Na konci roku 1989 uspělo do té míry, že převzalo vedení strany.\n\nNejvýznamnějším dokumentem je \"\" přijatá 73 delegáty v pražském Savarinu 14. října 1989, ještě v kontextu perzekuce ze strany StB.\n\n\nSeznam nejaktivnéjších členů Obrodného proudu uvádí B. Svoboda takto:\n\nJiří Andrlík\nFrantišek Baldrian,\nJosef Bartončík,\nZdeněk Bartoška,\nVěra Bartošková,\nŠtěpánka Bašková,\nMarkéta Bouzková,\nSlavomír Bureš,\nJosef Cepek,\nVáclav Cibuzar,\nOtýlie Cočevová,\nAlois Coufalík,\nJiří Černý,\nRostislav Černý,\nJan Červenka,\nJaroslav Červenka,\nBřetislav Daněk,\nJan Dufek,\nPavel Dudek,\nPřemysl Faměra,\nJan Fričar,\nMiroslav Frňka,\nAntonín Glogar,\nFrantišek Hanák,\nMiloš Hanák,\nAlois Havelka,\nEvžen Holub,\nMiriam Horáková,\nKarel Huběnka,\nVáclav Chvál,\nOldřich Ingr,\nJaroslav Jakubec,\nIvana Janů,\nHelena Jelínková,\nJan Joun,\nJiří Karas,\nMichal Karlický,\nJan Kasal,\nPetr Kejík,\nAntonín Kovář,\nMiroslav Kratochvíl,\nJiří Krotký,\nStanislav Kubín,\nJosef Kubiš,\nMiroslav Lajkep,\nJiří Laube,\nFrantišek Liška,\nJosef Macek,\nJan Marek,\nJan Maresch,\nMedřický Jiří,\nJosef Meier,\nJan Melichar,\nLudmila Mesteková,\nFrantišek Mifka,\nMarta Miškaříková,\nLudvík Motyčka,\nMarie Ostrodická,\nMiroslava Odrazilová,\nFrantišek Pavlíček,\nFrantišek Pavlík,\nJaroslav Petřík,\nJiří Pitřinec,\nJosef Pláteník,\nFrantišek Reichel,\nKarel Rek,\nRichard Sacher,\nIvo Slavotínek,\nMarie Steinocherová,\nJan Suchánek,\nMilan Světlík,\nBohumil Svoboda,\nEmil Szkandera,\nVladislav Szkandera,\nFrantišek Šajnost,\nFrantišek Šedivý,\nJosef Šedivý,\nBohuslav Šír,\nKarel Štěpánek,\nMilan Štolba,\nJindřich Trejbal,\nJiří Trmač,\nCecilie Trojanová,\nOgňan Tuleškov,\nAlfred Turow,\nJosef Urbánek,\nMarie Vlková,\nLubomír Volín,\nAlois Vrana,\nRudolf Vondráček,\nVáclav Wariš,\nAntonín Zemek\n"}
{"id": "549218", "url": "https://cs.wikipedia.org/wiki?curid=549218", "title": "Oeynhausen (Traiskirchen)", "text": "Oeynhausen (Traiskirchen)\n\nOeynhausen je jedno z katastrálních území města Traiskirchen v okrese Baden v Dolních Rakousích. \n\nOvdovělé hraběnce Schulenburg-Oeynhausen patřilo nejdříve panství Tribuswinkel a Oberwaltersdorf. Když císařovna Marie Terezie (1717-1780) plánovala financovat vesnici pojmenovanou Theresienfeld, chtěla se jí hraběnka rovnat. \n\nV roce 1768 bylo patentem dovoleno, aby se rolníci směli usídlovat na vrchnostenské pastvině. Podle vídeňského diáře z 16. ledna 1771 se vyhlásilo usídlení na nepoužitých plochách v území mezi Tribuswinkelem a „Oberwaltersdorfem“. Dne 9. listopadu 1771 bylo povoleno založit vesnici na „Hochstraße\" mezi obcemi Traiskirchen a Günselsdorfem. Ves dostala jméno podle zakladatelky „Oeynhausen“. Nejdříve se započalo se stavbou dřevěných chatrčí a později se stavělo z kamenného zdiva. \n\nV roce 1832 bylo postaveno 23 obytných domů po obou stranách ulice i s hostincem. V roce 1873 byl založen spolek dobrovolných hasičů, v roce 1874 postaven kostel a 1878 škola. \n\nRoku 1920 bylo katastrální území Oeynhausen odděleno od obce Tribuswinkel a vznikla nová obec. V průběhu druhé světové války město Traiskirchen v roce 1943 převzalo správu obce. Během války byla obec velmi poškozená. Již v roce 1945 se obec Oeynhausen opět osamostatnila. \n\nRoku 1972 v důsledku provádění velkých obecních reforem v Dolních Rakousích, obec se opět připojila k městu Traiskirchen. Při těchto reformách byla k městu připojena také obce Tribuswinkel. \n\nV roce 2003 byl založen spolek mladých hasičů v Oeynhausenu, ve kterém se mládež ve volném čase rozumně vyžívají. \n\nObec leží na vídeňské silnici B17, směřující od severu na jih. Silnice Bádenská B210 spojuje místa od východu na západ. \n\nNa severu je Traiskirchen, východně Oberwaltersdorf, na jihu je sousedem Teesdorf a západně Tribuswinkel. \n\n \n\n"}
{"id": "549223", "url": "https://cs.wikipedia.org/wiki?curid=549223", "title": "Audi 200", "text": "Audi 200\n\nAudi 200 je automobilem vyšší střední třídy, který v letech 1979 až 1991 vyráběla německá automobilka Audi. Vyrábělo se jako sedan nebo kombi. Technicky vycházelo z Audi 100, ale bylo lépe vybavené a mělo výkonnější motory. Jeho nástupcem bylo Audi S6.\n\nAudi 200 C2 se vyrábělo od roku 1979 do roku 1982. K dispozici bylo s motorem 2,1 litru o výkonu 100 kW nebo přeplňovaný turbodmychadlem o výkonu 125 kW.\n\n\nAudi 200 C3 se vyrábělo od roku 1982 do roku 1991, kdy bylo nahrazeno modelem Audi S4/S6 C4 . K pohonu sloužily motory o objemech 2,1 až 2,3 litru.\n\nPočet válcu 5 ventilu na válec 2\nPočet válců 5 ventilu na válec 2\nPočet válcu 5 ventilu na válec 4\n\nVozy Audi 200 Quattro se pravidelně a úspěšně účastnily šampionátu cestovních vozů.\n\nSoučasně je tým Audi Sport nasazoval i na podniky rallye v sezoně mistrovství světa v rallye 1987. V této sezoně získal tým jediné vítězství na Safari Rallye 1987. Úspěšným pilotem byl Hannu Mikkola.\n\n"}
{"id": "549229", "url": "https://cs.wikipedia.org/wiki?curid=549229", "title": "Cyklopropan", "text": "Cyklopropan\n\nCyklopropan je cykloalkan se sumárním vzorcem CH, sestávající ze tří atomů uhlíku vázaných vzájemně do podoby kruhu, přičemž na každý z těchto atomů jsou navázány dva atomy vodíku. Cyklopropan a propen (propylen) mají stejný sumární vzorec, ale jinou strukturu, jde tedy o strukturální izomery.\n\nChemické vazby mezi uhlíkovými atomy jsou podstatně slabší než v typické vazbě uhlík-uhlík, což poskytuje cyklopropanu reaktivitu podobnou nebo větší než u alkenů. Bayerova teorie pnutí vysvětluje proč: úhlové napětí z úhlu 60° mezi atomy uhlíku (menšího než je normální úhel 109,5° pro vazby mezi atomy s hybridizovanými orbitaly sp) snižuje vazebnou energii uhlík-uhlík ve sloučenině a tuto tak činí reaktivnější než jiné cykloalkany, například cyklohexan nebo cyklopentan. Molekula má také torzní napětí díky zákrytově uspořádané konformaci atomů vodíku. To je částečně stabilizováno určitým pí-charakterem ve vazbách uhlík-uhlík, jak je zřejmé z popisu Walshova orbitalu, přičemž se to modeluje jako tricentricky vázané orbitalové kombinace karbenů. Vazby v cyklopropanu lze popisovat i pomocí Bentových vazeb.\n\nNejmenší polycyklické sloučeniny obsahují několik spojených cyklopropanových kruhů. Tetraedran obsahuje čtyři spojené cyklopropanové kruhy, které tvoří stěny čtyřstěnu (tetraedru). 1.1.1-propelan obsahuje tři kruhy, které sdílejí jedinou centrální vazbu uhlík-uhlík.\n\nCyklopropan je inhalační anestetikum. V moderní anestetické praxi byl nahrazen jinými látkami, protože je za běžných podmínek extrémně reaktivní: při jeho smíšení s kyslíkem je značné riziko výbuchu.\n\n"}
{"id": "549241", "url": "https://cs.wikipedia.org/wiki?curid=549241", "title": "Grzegorz Dolniak", "text": "Grzegorz Dolniak\n\nGrzegorz Maciej Dolniak (17. února 1960, Będzin, Polsko – 10. dubna 2010, Pečersk, Rusko) byl polský politik.\n\nV roce 1979 absolvoval gymnázium, v roce 1984 Ekonomickou akademii v Katovicích jako specialista pro systémy řízení. V letech 1984 až 1991 působil v hospodářské sféře. Od roku 1991 podnikal. Do Sejmu byl zvolen v letech 2001, 2005 a 2007. Ve volbách v roce 2007 získal ve svém volebním obvodu největší počet hlasů (38 444). Byl místopředsedou poslaneckého klubu Občanské platformy a vedoucím volebního týmu strany pro volby do Evropského parlamentu v roce 2009.\n\nZemřel při leteckém neštěstí u ruského Smolensku 10. dubna 2010. Posmrtně obdržel Komandérský kříž Řádu Polonia Restituta (\"\").\n"}
{"id": "549244", "url": "https://cs.wikipedia.org/wiki?curid=549244", "title": "Čchen Chung-šou", "text": "Čchen Chung-šou\n\nČchen Chung-šou (; 1598–1652) byl čínský malíř žijící v pozdně mingské a raně čchingské době.\n\nJeho společenské jméno bylo Čang-chou (), používal také pseudonymy Lao-lien (老莲), Fu-čch’ (弗迟), Jün-men-seng (云门僧), Chuej-čch’ (悔迟), Čch’-che-šang (迟和尚) a Chuej-seng (悔僧).\n\nPocházel z Ču-ťi v provincii Če-ťiang. Byl žákem Lan Jinga, zvláště dovedný byl v malování lidských postav, krajiny, květin a ptáků. Byl typický svým jedinečným stylem, soustředil se na kreslení ilustrací a portrétů. Ve své době byl velmi slavný, společně s Cchuej C’-čungem. Vynikal také v kaligrafii, poezii a próze.\n\n"}
{"id": "549246", "url": "https://cs.wikipedia.org/wiki?curid=549246", "title": "Eli (jméno)", "text": "Eli (jméno)\n\nEli je mužské křestní jméno. Pochází z hebrejštiny a znamená \"vzestup, povznesení\" nebo též \"můj bůh\". Ve Starém zákoně patřilo jméno Eli veleknězi a zároveň soudci, který vychoval a vyučil proroka Samuele.\n\n"}
{"id": "549251", "url": "https://cs.wikipedia.org/wiki?curid=549251", "title": "Przemysław Gosiewski", "text": "Przemysław Gosiewski\n\nPrzemysław Edgar Gosiewski (12. května 1964, Słupsk, Polsko – 10. dubna 2010, Pečersk, Rusko) byl polský politik.\n\nV letech 1983 až 1989 studoval na Fakultě právnické a správní Univerzity v Gdaňsku. Titul magistra získal v roce 1997. V průběhu studijních let začaly jeho aktivity v opozičním hnutí. V roce 1988 se zúčastnil studentské stávky. Jeho tehdejším vyučujícím pracovního práva byl Lech Kaczyński. V roce 1989 začala Gosiewskiého spolupráce s Jarosławem Kaczyńským. V letech 1989 až 1991 Gosiewski působil v kanceláři hnutí Solidarita pro styk s regiony. S bratry Kaczyńskými spoluzakládal politickou stranu \". V roce 1995 byl ve volebním štábu Lecha Kaczyńského pro prezidentské volby, ze kterých Kaczyński nakonec odstoupil. Lechu Kaczyńskému pak dělal – co by ministru spravedlnosti – poradce v letech 2000 až 2001. Od roku 2001 byl členem strany Právo a spravedlnost. Ve volbách v letech 2001, 2005 a 2007 byl zvolen za poslance Sejmu, v roce 2007 získal ve svém volebním obvodu dokonce nejvíce hlasů. Od července 2006 do listopadu 2007 byl členem vlády Jarosława Kaczyńského. Po volbách v roce 2007 zastával funkci předsedy poslaneckého klubu Práva a spravedlnosti. V lednu 2010 na tuto funkci rezignoval, zůstal však jedním z místopředsedů strany.\n\nZemřel při leteckém neštěstí u ruského Smolensku 10. dubna 2010. Posmrtně obdržel Velitelský kříž s hvězdou Řádu Polonia Restituta (\").\n"}
{"id": "549262", "url": "https://cs.wikipedia.org/wiki?curid=549262", "title": "Arkadiusz Protasiuk", "text": "Arkadiusz Protasiuk\n\nArkadiusz Protasiuk (13. listopadu 1974, Siedlce, Polsko – 10. dubna 2010, Pečersk, Rusko) byl polský vojenský pilot.\n\nV roce 1997 absolvoval s vyznamenáním Důstojnickou školu v Dęblinu a začal sloužit u 36. speciálního pluku letecké dopravy. Od roku 2009 byl velitelem posádky. V roce 1999 absolvoval studium politologie na Fakultě žurnalistiky a politických věd Univerzity ve Varšavě, v roce 2003 pak postgraduální studium na Vojenské technické akademii. Měl ženu a dvě děti.\n\nByl kapitánem letadla, v jehož troskách u ruského Smolensku 10. dubna 2010 zahynul polský prezident Lech Kaczyński, nejvyšší velitelé polské branné moci, poslanci, senátoři a další významné osobnosti polského společenského života. Sám při této nehodě zemřel.\n\nPosmrtně obdržel Rytířský kříž Řádu Polonia Restituta (\"\").\n"}
{"id": "549265", "url": "https://cs.wikipedia.org/wiki?curid=549265", "title": "Cílová fotografie", "text": "Cílová fotografie\n\nCílová fotografie označuje v mnoha druzích sportů fotografii, která dokumentuje pořadí sportovců na cílové čáře. \n\nPrvní zmínka o použití fotofiniše se datuje na konci 19. století – pro určení vítěze závodu byl použit běžný fotoaparát. V roce 1882 byl květnovém vydání časopisu \"Nature\" zveřejněn článek experta na vysokorychlostní fotografii Eadwearda Muybridge, ve kterém napsal, že „\"v blízké budoucnosti budou výsledky důležitých závodů záviset na fotografii, která bude určovat vítěze\"“. Vůbec nejstarší známá cílová fotografie pochází z 25. června 1890 a byla pořízena při koňských dostizích v New Jersey.\n\nNa olympiádě byla použita fotografická technika poprvé na letních olympijských hrách v roce 1912 ve švédském Stockholmu.\n\nKlasický způsob cílové fotografie používá fotoaparát na klasický kinofilm se stacionární štěrbinovou závěrkou s přiměřenou rychlostí. Zde je objektiv namířen na cílovou čáru, která je fotografována v různých časech. Nevýhodou této metody je, že vyvolání filmu vyžaduje určitý čas a výsledek není okamžitě k dispozici. \n\nDnes se obvykle používá videokamera a videorekordér, které dokáží zaznamenat alespoň 100 snímků za sekundu. Další častou používanou metodou pro významné akce je digitální fotoaparát, který zaznamenává cílovou čáru na pás do počítače. Moderní fotoaparáty mohou zaznamenávat několik tisíc řádků (respektive sloupců) za minutu, které jsou pak poskládány do cílové fotografie. \n\nDigitální fotoaparát snímá pouze cílovou čáru. Zabírá ji na celou výšku obrazu, ale na šířku zabírá pouze jeden pixel.\n\nPoužívají se časy v rozmezí od 1/2500 s do 1/10000 s. Krátké časy jsou nutné například v kanoistice, kde se měří časy zpravidla s přesností na jednu tisícinu sekundy a přesnému měření se proto věnuje velká pozornost.\n\nVelkou roli hraje orientace kamery. Nepatrné odchylky od cílové čáry mohou vést k nesprávným výsledkům. \n\nKamera bývá synchronizována společně se startovacím signálem. Může to být řešeno s pomocí hardware nebo ve složitých systémech načasováním přesnou synchronizací. V důležitých soutěžích se obvykle používá záloha – pokud to sport dovoluje, nastaví se kamery v cíli proti sobě. To také snižuje riziko, že se na obrázku sportovci překrývají.\n\nPři LOH 2008 bylo zavedeno jedno z nejrychlejších časoměrných zařízení s kamerami, které dokázaly pořídit 3000 snímků za sekundu (v porovnání s LOH 1996 – 1000 snímků za sekundu).\n\nV zásadě se cílová fotografie používá ve všech sportech, ve kterém je určen jeden cíl, ve kterém dochází v závěru k ručně špatně měřitelným časům a těsným rozdílům mezi závodníky. Patří k nim: lehká atletika, sportovní plavání, cyklistika, biatlon, veslování, rychlobruslení, slalom na divoké vodě, rychlostní kanoistika, lyžování (běh na lyžích i alpské lyžování) a také psí spřežení, chrtí dostihy nebo dostihy.\n\n\n"}
{"id": "549269", "url": "https://cs.wikipedia.org/wiki?curid=549269", "title": "Ford M-Sport", "text": "Ford M-Sport\n\nM-Sport je automobilový závodní tým založený bývalým závodníkem WRC Malcolmem Wilsonem v roce 1979. Od roku 1996 je oficiálním týmem automobilky Ford, který se již od první sezony mistrovství světa v rallye 2006 zúčastňuje automobilových soutěží na nejvyšší úrovni. Tým sídlí v Dovenby a Cockermouth ve Spojeném království\n\nV minulosti značka spolupracovala s automobilkou Ford. Fordu pomohli postavit mnoho závodních speciálů, avšak nejsou součástí automobilky byť to tak vypadá. V současnosti staví vůz automobilce Bentley,Bentley Continental GT3.\n"}
{"id": "549270", "url": "https://cs.wikipedia.org/wiki?curid=549270", "title": "Barbara Haščáková", "text": "Barbara Haščáková\n\nBarbara Haščáková (* 11. prosince 1979, Košice) je slovenská zpěvačka, skladatelka a textařka.\nZpěvu se věnuje od malička a od šesti let se učila hrát na klavír.\n\nV únoru roku 1994 nazpívala vysoké vokály v písni \"Pár bielych ruží\" skupiny Maduar, hlasový talent projevila také v dalších písních této skupiny: \"Anjel\", \"I feel good\" a \"Do it\" (poslední dvě v angličtině). Poté ze skupiny Maduar odešla spolu s Erikem Arestou (po neshodách s ostatními členy) a založili skupinu MC Erik & Barbara.\nOd roku 2000 žije a působí v Americe.\n\n\nSeznam vydaných alb:\n\n\nPísně vydané s touto hudební skupinou:\n\n\n\n"}
{"id": "549272", "url": "https://cs.wikipedia.org/wiki?curid=549272", "title": "Euronat", "text": "Euronat\n\nEuronat bylo sdružení evropských nacionalistických politických stran, které vzniklo dne 9. října 2005.\n\nMezi členy politického sdružení patřily:\n\n\nČlenové, kteří se v roce 1999 snažili založit Euronat:\n\n\n"}
{"id": "549274", "url": "https://cs.wikipedia.org/wiki?curid=549274", "title": "Kaynova doba", "text": "Kaynova doba\n\nKaynova doba je fantasy román české spisovatelky Karoliny Francové, který vyšel v roce 2006 v nakladatelství Triton.\nŘíši Ettys již po celé věky nelítostní kněží bohyně Mortai, paní nad zrozením, osudem a smrtí. Bez výčitek svědomí vraždí, plení a znásilňují, ale také z rozmaru nadělují zdraví, bohatství a štěstí. Nezodpovídají se nikomu, jen své Paní Mortai. Když se chudý a nevzdělaný mladík Kayn setká s kněžkou Amaël, může ji získat jen jediným způsobem pokud se sám stane nenáviděným a obávaným Mortaiem. Rozhodne se proto vstoupit do svatyně a při zasvěcení riskovat smrt...\n"}
{"id": "549275", "url": "https://cs.wikipedia.org/wiki?curid=549275", "title": "Izabela Jarugová-Nowacka", "text": "Izabela Jarugová-Nowacka\n\nIzabela Walentyna Jarugová-Nowacka (23. srpna 1950, Gdaňsk, Polsko – 10. dubna 2010, Pečersk, Rusko) byla polská politička.\n\nVystudovala etnografii na Varšavské univerzitě, poté pracovala na Ústavu pro vědu a vysoké školství (1974–1976) a Polské akademii věd (1976–1986). V období komunismu nebyla politicky organizovaná. V osmdesátých letech se začala angažovat v oblasti lidských práv – zejména práv žen. V osmdesátých letech působila v Lize polských žen, dvě období byla dokonce předsedkyní hlavního orgánu Ligy. V roce 1991 vstoupila do Sociálně demokratického hnutí. V roce 1993 byla zvolena poslankyní Sejmu. V tomto volebním období působila jako místopředsedkyně parlamentního výbor pro vzdělání, vědu a technický pokrok. Byla jedním z polských delegátů v Parlamentním shromáždění Rady Evropy a předsedala polsko-mongolské parlamentní skupině, neboť se Mongolsku věnovala ve své vědecké činnosti v dobách působení na Akademii věd. V roce 2001 byla opět zvolena do Sejmu. V listopadu 2001 byla jmenována státní tajemnicí předsedy vlády a o měsíc později byla jmenována vládní zmocněnkyní pro rovné postavení žen a mužů. Ve vládě Marka Belky zastávala funkci ministryně bez portfeje a místopředsedkyně rady ministrů. Podle nařízení vlády z května 2004 měla koordinovat práci Rady ministrů (vlády) v oblasti sociální politiky, vytváření rovných příležitostí a antidiskriminační činnosti. Do Sejmu byla zvolena i v letech 2005 a 2007.\n\nByla vdaná, měla dvě dcery (Barbara Nowacka).\n\nZemřela při leteckém neštěstí u ruského Smolensku 10. dubna 2010. Posmrtně obdržela Komandérský kříž s hvězdou Řádu Polonia Restituta (\"\").\n\n"}
{"id": "549276", "url": "https://cs.wikipedia.org/wiki?curid=549276", "title": "Střední škola technická Jihlava", "text": "Střední škola technická Jihlava\n\nStřední škola technická Jihlava je střední škola v Jihlavě, v ulici Polenská č. 2. V roce 2014 došlo ke sloučení 3 škol s podobným zaměřením v Jihlavě a to ke sloučení Střední průmyslové škole Jihlava, Střední školy technické Jihlava a Střední školy automobilní Jihlava, sloučené školy se od září 2014 nazývají Střední škola průmyslová, technická a automobilní Jihlava.\n\nHistorie školy je spjata se střediskem pracujícího dorostu (jinak též SPD), to vzniklo v Jihlavě v roce 1948. V roce 1952 vznikly na základě usnesení vlády č. V-19/0 státní pracovní zálohy při národním podniku Motorpal Jihlava a v roce 1957 došlo k jejich zrušení a učňovské středisko a odborné učiliště bylo zřízeno přímo v podniku. 1. září 1980 vznikl Střední odborné učiliště strojírenské na Polenské ulici čp. 2 v JIhlavě a od 1. září 1997 začala výuka teoretického vyučování v téže budově. 1. září 1998 bylo učiliště přejmenováno na Střední odborné učiliště strojírenské a Učiliště a od 1. dubna 2001 byla škola převedena pod Kraj Vysočina. Od 1. září 2007 byla škola přejmenována na Střední školu technickou v Jihlavě.\n\nV dubnu roku 2005 (25. dubna) byl objekt školy na Tovární ulici čp. 4 převeden do vlastnictví města a posléze v něm byl vybudován obchodní dům City Park.\n\n\nVšechny níže uvedené vyučované obory jsou zahrnuty do Pravidel Rady kraje Vysočiny pro poskytování motivačních stipendií žákům vybraných oborů středních škol.\n\n\n\n\n"}
{"id": "549277", "url": "https://cs.wikipedia.org/wiki?curid=549277", "title": "Don Carlos (Verdi)", "text": "Don Carlos (Verdi)\n\nDon Carlos je pětiaktová opera (grand opéra) skladatele Giuseppe Verdiho. Předlohou k opeře je hra \"Don Karlos\" německého básníka a dramatika Friedricha Schillera. Libreto k původní francouzské verzi opery napsali Joseph Méry a Camille du Locle. Opera se však uvádí také v italštině, často ve zkrácené čtyřaktové verzi. Celkem existuje sedm verzí této opery.\n\nPremiéra opery se konala 11. března 1867 v Théâtre Impérial de l’Opéra v Paříži. V průběhu dalších dvaceti let byla opera různě upravována, především krácena. V původní (ne premiérované) verzi, obsahující také dlouhou baletní scénu, má opera délku čtyři hodiny a je tak Verdiho nejdelší operou.\n\n[Základem níže předložené synopse je původní pětiaktová verze, složená v Paříži roku 1866, významné změny budou zvýrazněny v hranatých závorkách a posléze shrnuty v samostatném oddílu. První verše významných árií jsou uvedeny jak ve francouzské, tak italské jazykové mutaci.]\n\n\"Les ve Fontainebleau, v zimě\"\n\nZazní preludium chóru dřevorubců a jejich žen, kteří si stěžují na svůj nelehký život, jejž ještě více zkomplikovala válka se Španělskem. Se svou družinou přijíždí Alžběta, dcera francouzského krále. Ujišťuje poddané, že její chystaný sňatek s Donem Carlosem, španělským infantem a synem krále Filipa II., učiní konec válce; posléze odjíždí.\n\nCarlos vychází z úkrytu. Viděl Alžbětu a zamiloval se (Árie: \"Je l'ai vue\" / \"Io la vidi\"). Když se Alžběta vrací, Carlos předstírá, že je členem delegace vévody z Lermy. Alžběta se jej zeptá na Dona Carlose, jejž neměla dosud příležitost potkat. Nakonec Carlos ukáže Alžbětě svůj portrét a ona sezná, že před ní stojí její snoubenec. Láska Dona Carlose je opětována. (Duet: \"De quels transports poignants et doux\" / \"Di quale amor, di quanto ardor\"). Dělostřelecká kanonáda dává na srozuměnou, že mezi Španělskem a Francií byl uzavřen mír. Na scénu přichází Thibault a sděluje Alžbětě překvapivou novinu, že její ruka byla přislíbena nikoli Donu Carlosovi, ale jeho otci. Když vévoda z Lermy a jeho družinící tuto zprávu potvrdí, je Alžběta zdrcena, ale cítí tíhu závazku pro udržení míru a odjíždí do Španělska. Obdobně zdrceného Dona Carlose zanechává samotného.\n\n\"Scéna 1: Klášter Saint-Just (San Jerónimo de Yuste) ve Španělsku\"\n\nScéna se odehrává krátce po sňatku Filipa II. z Alžbětou z Valois. Mniši se modlí za duši Filipova otce, římského císaře Karla V. Přední mnich vysvětluje, že pyšná duše císaře Karla byla pokořena jeho omyly a že neklid světa proniká i do tak posvátného místa, jakým je klášter. Mimo Nebesa není odpočinku.\nVstupuje Don Carlos trápený vědomím, že se jeho láska stala jeho nevlastní matkou.\n\nCarlos potkává svého velkého přítele Rodriga, markýze z Posy, právě se navrátivšího z utlačovaných Flander (Árie: \"J'étais en Flandres\").\n\nMarkýz se ptá na infantovy úmysly s flanderským lidem a Carlos se vyznává z lásky ke své maceše. Rodrigo je nejdříve šokován, ale posléze vyjadřuje s přítelem soucit. Povzbuzuje Carlose, aby opustil Španělsko, odešel do Flander, soustředil se na tamější politické problémy a tak zapomněl na svou bolest. Oba muži si slíbí věčné přátelství (Duet: \"Dieu, tu semas dans nos âmes\" / \"Dio, che nell'alma infondere\").\n\nKrál Filip s novomanželkou a družinou vstupují, aby uctili Karla V. u jeho hrobky, zatímco Don Carlos oplakává svou ztracenou lásku.\n\n\"Scéna 2: Zahrada poblíž Saint-Just\"\n\nV zahradě se zdržují dvorní dámy královny. Princezna Eboli, tajně zamilovaná do Dona Carlose, zpívá Píseň o závoji (\"Au palais des fées\" / \"Nel giardin del bello\") o maurském králi, který se snaží svést přitažlivou krásku v závoji, přičemž se posléze ukáže, že kráska je jeho vlastní zapuzená choť. Vstupuje Alžběta. Markýz z Posy ji předává list z Francie, ten ukrývá tajný dopis od Dona Carlose. Na Carlosovo naléhání (Árie: \"L'Infant Carlos, notre espérance\" / \"Carlo ch'è sol il nostro amore\") Alžběta svolí k soukromému setkání. Protože o Carlosově lásce k Alžbětě nemá princezna Eboli tušení, usoudí, že ona je tou, kterou Don Carlos miluje. Když jsou sami, Don Carlos vyjeví Alžbětě své zoufalství a prosí, aby se u krále přimluvila za jeho vyslání do Flander. Alžběta rychle souhlasí, čímž však Carlose bezděčně vyprovokuje k opětovnému vyznání lásky. Jeho lásku ona ovšem zbožně odmítá. Don Carlos rozrušeně odchází a volá, že musí snad být posedlý. Vstupuje král a rozzlobí jej, že v rozporu s dvorním protokolem spatřuje královnu samotnou a bez družiny. Jeho podezíravost královnu zraňuje. Když následně rozkazuje poslat zodpovědnou dvorní dámu, hraběnku z Arembergu, zpět do Francie, Alžběta zpívá bolestnou árii na rozloučenou (Árie: \"Oh ma chère compagne\" / \"Non pianger, mia compagna\").\n\nKrál si předvolává markýze z Posy, jehož aktivity i charakter mu imponují, a nabízí mu odměnu za věrné služby. Posa proto prosí krále, aby přestal s útlakem flanderského lidu. Filip označí markýzův idealismus za nerealistický a varuje jej, že jeho aktivity jsou pod drobnohledem Velkého inkvizitora. Zároveň mu svěřuje, že se obává, že Don Carlos má tajný poměr s královnou. Posa deklaruje Carlosovu nevinnost a nabízí, že bude na svou osobní zodpovědnost dohlížet na Alžbětino poctivé jednání. Král Posovu nabídku vděčně přijímá a opětovně jej varuje před inkvizitorem.\n\n\"Scéna 1: Večer v královniných madridských zahradách\"\n\nUnavená Alžběta si přeje odpočívat a nabýt sil pro královskou korunovaci, která se má konat příštího dne. Aby nikoho neznepokojila svou nepřítomností na královském plese, dá princezně Eboli svou masku, čímž se bude zdát, že je stále přítomna.\n\nVstupuje Don Carlos a když vidí domnělou královnu, opětovně jí vyznává lásku. Když však spatří obličej princezny Eboli, ucukne. Eboli vytuší jeho tajemství. Vyděšený Don Carlos prosí o slitování. Vstupuje markýz z Posy. Eboli vyhrožuje, že poví králi, že Don Carlos a královna jsou milenci. Posa ji varuje, aby jej neobcházela, neboť on je králův důvěrník. Princezna Eboli temně poznamená, že ona je mocný a nebezpečný nepřítel, o jehož síle nemá markýz tušení (princezna je Filipovou milenkou, to však je zatím tajemstvím). Posa tasí dýku, aby princeznu zabil, ale rozhodne se ji ušetřit se slovy, že důvěřuje v Pána. Pomstychtivá a rozzuřená princezna odchází. Posa nabádá Dona Carlose, aby mu odevzdal veškeré důvěrné materiály týkající se Flander, a Carlos, po počátečním váhání, neboť si je vědom Rodrigovy pozice králova důvěrníka, souhlasí. Muži si opět odpřísáhnou věrné přátelství.\n\n\"Scéna 2: Před katedrálou ve Valladolidu\"\n\nKonají se velké přípravy na \"\"autodafé\"\", po němž má následovat upálení prokázaných heretiků. Zatímco lidé slaví, mniši táhnou odsouzence k hranici. Následuje královský průvod. Filip II. promluví a slibuje, že je hotov chránit svůj lid ohněm a mečem. Vstupuje Don Carlos se šesti vlámskými vyslanci, kteří žádají o svobodu pro svou vlast. Ačkoli jejich prosba nachází ohlas u dvora i u lidu, král, podporovaný mnichy, nechává vyslance zatknout. Rozlícený Carlos tasí na krále meč. Král volá o pomoc, ale stráže si netroufají na infanta zaútočit. Vstupuje Posa a Carlose odzbrojuje. Vděčný král povyšuje Posu na vévodu. Mniši zapalují hranici a při sílících plamenech zaznívá nebeský hlas, slibující odsouzencům věčný mír.\n\n\"Scéna 1: Soumrak v madridské komnatě krále Filipa II.\"\n\nO samotě ve své komnatě si blouznící král stýská, že Alžběta jej nikdy nemilovala, že jej jeho úřad nutí k věčné bdělosti a že se pořádně vyspí až v královské hrobce v Escorialu (Aria: \"Elle ne m'aime pas\" / \"Ella giammai m'amò\"). Je ohlášen slepý devadesátiletý Velký inkvizitor, který se posléze všourá do místnosti. Král se zeptá, zda bude mít církev námitky, když odsoudí k smrti svého syna. Velký inkvizitor odpoví, že panovník bude v dobré společnosti: samotný Bůh obětoval svého Syna. Na oplátku za svou podporu inkvizitor vyžaduje smrt Posy. Král nejdříve odmítá zabít milovaného a obdivovaného přítele, avšak Velký inkvizitor králi připomíná, že inkvizice je mocna sesadit každého panovníka. vždyť již dříve vytvořila či zničila jiné vůdce. Přemožený a vyděšený král žádá inkvizitora, aby zapomněl na právě proběhlou diskusi. Stařec odpoví \"Peut-être\" / \"Forse!\" – Možná! – a odejde. Král si bolestně povzdechne, že je proti církvi bezmocný.\n\nVstupuje Alžběta, zneklidněná právě odhalenou krádeží své šperkovnice. Ukáže se, že za zmizením šperkovnice stojí král. Ukáže portrét Dona Carlose, který v ni byl, a obviní královnu z nevěry. Alžběta protestuje, že je nevinná, ale když jí ten začne vyhrožovat, omdlí. Královo volání o pomoc přivolá princeznu Eboli a vévodu Posu. Jejich nářek nad podezřením vede ke královu prozření a on lituje své žaloby (\"Maudit soit le soupçon infâme\" / \"Ah, sii maledetto, sospetto fatale\"). Vévoda Posa se rozhodne zachránit Dona Carlose, i kdyby to mělo znamenat jeho vlastní smrt. Eboli si vyčítá, že zradila královnu. Ta se mezitím probouzí a vyjadřuje vlastní zoufalství.\n\nAlžběta a princezna Eboli jsou ponechány o samotě.\n\nEboli přiznává, že to byla ona, kdo řekl králi o poměru Dona Carlose s Alžbětou, aby se tak pomstila za odmítnutí, jehož se jí dostalo. Zaroveň doznává, že ona sama je královou milenkou. Alžběta jí nařizuje buď odejít do exilu, nebo vstoupit do kláštera. Po Alžbětině odchodu osamělá princezna proklíná svou krásu a pýchu. Dává si předsevzetí, že zachrání Dona Carlose před inkvizicí (Aria: \"O don fatal\" / \"O don fatale\").\n\n\"Scéna 2: Ve vězení\"\n\nDon Carlos byl uvězněn. Přichází Posa a sděluje Carlosovi, že jej zachránil před popravou tím, že dovolil své vlastní uvěznění. Záminkou k obžalobě vévody Posy se staly dokumenty, které si Posa dříve od Carlose vyžádal. (První část árie: \"C'est mon jour suprême\" / \"Per me giunto è il dì supremo\"). Objeví se stinná postava – jeden z vrahů Velkého inkvizitora – a střelí Posu do hrudi. Umírající Posa sdělí Carlosovi, že se příštího dne má setkat s Alžbětou v Saint-Just a dodá, že smyslem jeho smrti je, aby jeho přítel zachránil Flandry a vládl nad šťastnějším Španělskem (druhá část árie: \"Ah, je meurs, l'âme joyeuse\" / \"Io morrò, ma lieto in core\"). Vchází král, aby daroval svému synovi milost v souladu s Posovými úmysly. Carlos otce obviní, že to on zabil vévodu. Král spatří jeho tělo a bolestně vykřikne.\n\nZa zvuku zvonů vstupují Alžběta a princezna Eboli. Dav se tlačí do vězení, dožaduje se Carlosova osvobození a vystraší krále. V nastalém zmatku uniká Carlos s princeznou Eboli. Dav je nejdříve před králem smělý, ale posléze se zalekne příchodu Velkého inkvizitora. Lid okamžitě poslechne inkvizitorův hněvivý příkaz, aby vzdal králi náležitou úctu.\n\n\"Klášter San Jerónimo de Yuste\"\n\nAlžběta klečí před hrobkou Karla V. Je odhodlána pomoci Donu Carlosovi k naplnění jeho osudu ve Flandrech, avšak pro sebe žádá už jen smrt (Árie: \"Toi qui sus le néant\" / \"Tu che le vanità\"). Objevuje se Carlos a říká, že už překonal své tužby; nyní již miluji ji počestně, jako syn milující svou matku. Naposledy se rozloučí a slíbí si setkání v Nebi (Duet: \"Au revoir dans un monde où la vie est meilleure\" / \"Ma lassù ci vedremo in un mondo migliore\").\n\nVstupují král a Velký inkvizitor. Král dovozuje milenecký vztah dvojice a vyžaduje okamžitou smrt provinilců. Velký inkvizitor dodává, že inkvizice splní svou povinnost. Následuje krátký soud a odsouzení.\n\nCarlos, vzývající Boží ochranu, tasí meč a je připraven bojovat se strážemi. Navzdory přesile bojuje hrdě. Náhle se zpoza Karlovy hrobky vynoří záhadná postava (Mnich). Uchopí Carlose za rameno a hlasitě zvolá, že bouře světa strhávají i církev – pouze v nebi dojdeme spočinutí. Král i Velký inkvizitor rozpoznají Mnichův hlas – je to Filipův otec Karel V., pokládaný již za mrtvého. Všichni křičí děsem i údivem, zatímco Mnich vtahuje Carlose do hrobky a zavírá vchod.\n\nVerdi provedl několik škrtů již roku 1866, poté co operu dokončil (ale ještě předtím, než do ní zařadil balet). Opera byla totiž velmi dlouhá. Vyškrtnuty byly následující části:\n\nPoté, co Verdi zkomponoval a zařadil balet, zjistilo se při provedení roku 1867, že opera neskončí bez dalších škrtů před půlnocí (kdy odjížděly poslední vlaky do pařížských předměstí). Verdi poté autorizoval další škrty:\n\n\nVe svém prvním tištěném vydání v době premiéry obsahovala opera původní Verdiho verzi bez výše uvedených škrtů, ale včetně baletu.\n\n\n"}
{"id": "549278", "url": "https://cs.wikipedia.org/wiki?curid=549278", "title": "Vážany (okres Vyškov)", "text": "Vážany (okres Vyškov)\n\nObec Vážany se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1348. Později byla obec rozdělena na několik dílů a jako majitelé se zde střídala drobná a střední šlechta. Mezi nejznámější patřil Znata z Melic, který tento majetek odkoupil v roce 1406. Od roku 1510 náležely Vážany ke statku moravskopruskému, ten roku 1674 koupil  Lev Vilém z Kounic a od té doby pak patřily již pod panství slavkovské.\n\nV obci k počátku roku 2016 žilo celkem 444  obyvatel. Z nich bylo 223  mužů a 221 žen. Průměrný věk obyvatel obce dosahoval 41,4% let. Dle Sčítání lidu, domů a bytů provedeném v roce 2011, kdy v obci žilo 428  lidí. Nejvíce z nich bylo (18%) obyvatel ve věku od 30 do 39  let. Děti do 14 let věku tvořily 15,7% obyvatel a senioři nad 70 let úhrnem 7%. Z celkem 361  občanů obce starších 15 let mělo vzdělání 43,8% střední vč. vyučení (bez maturity). Počet vysokoškoláků dosahoval 6,6% a bez vzdělání bylo naopak 0% obyvatel. Z cenzu dále vyplývá, že ve městě žilo 207 ekonomicky aktivních občanů. Celkem 86,5% z nich se řadilo mezi zaměstnané, z nichž 70% patřilo mezi zaměstnance, 1,9% k zaměstnavatelům a zbytek pracoval na vlastní účet. Oproti tomu celých 47,9% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 185 obyvatel obce (což je 43,2%), se hlásilo k české národnosti. Dále 92 obyvatel bylo Moravanů a 6 Slováků. Celých 203 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "549280", "url": "https://cs.wikipedia.org/wiki?curid=549280", "title": "Zajištění", "text": "Zajištění\n\nVe financích pojem zajištění znamená vytvoření pozice na určitém trhu za účelem minimalizace vystavení se riziku z jiné pozice. Existuje mnoho různých nástrojů pomocí kterých se lze zajistit, jako například pojistné smlouvy, forwardy, swapy, opce, mnoho různých Over-the-counter derivátů a pravděpodobně nejpopulárnější jsou futures kontrakty. Burzy s futures vznikly v 18. století, aby bylo možné transparentní, standardizované a efektivní zajištění se proti pohybu cen zemědělských komodit. Od té doby tyto trhy expandovaly a dnes je možné uzavřít futures kontrakt na zajištění se proti pohybu cen energie, drahých kovů nebo zahraničních měn. Také je možné zajistit se proti fluktuacím úrokových měr.\n\nTypickým subjektem, který se zajišťuje, by mohl být zemědělec. Tržní hodnota pšenice a jiných plodin konstantně kolísá s tím jak se mění poptávka a nabídka. Příležitostně se objeví velké výkyvy ať již nahoru či dolů. Na základě současných cen a předpovědí v době sklizně se zemědělec může rozhodnout zasít na příští období pšenici. Avšak předpovědi cen jsou pouze odhadem. V momentě, kdy zemědělec zasije pšenici, už své rozhodnutí nemůže změnit. Pokud cena pšenice mezi momentem kdy zasil a sklizní výrazně vzroste, zemědělec vydělá nečekaně hodně peněz, ale pokud cena klesne, mohl by i zkrachovat. \n\nPokud zemědělec prodá futures kontrakty na pšenici v počtu ekvivalentním množství pšenice kterou vysel, zafixuje si v daném okamžiku cenu pšenice. Futures kontrakt je závazkem dodat určité množství komodity v předem stanoveném termínu v budoucnosti za předem stanovenou cenu. Tím, že prodal futures kontrakty, zajistil se proti riziku z pohybu cen pšenice. V tuto chvíli zemědělce již nezajímá, zda cena pšenice poroste nebo poklesne, protože má cenu garantovanou kontraktem. Pokud v době sklizně bude cena nízká, tak neprodělá a naopak bude-li vysoká, nevydělá.\n\nObchodník s akciemi věří, že cena akcie společnosti A příští měsíc vzroste díky zavedení nových, efektivnějších metod ve výrobě. Chce koupit akcie společnosti A, aby vydělal na očekávaném zvýšení jejich ceny. Avšak společnost A podniká v odvětví, které je značně volatilní. Pokud by trader koupil akcie společnosti A na základě svého přesvědčení o tom, že jsou akcie podceněné jednalo by se o spekulaci.\n\nTrader se zajímá o společnost a nikoliv o celé odvětví. Chce se zajistit proti riziku spojenému s odvětvím, tak prodá akcie společnosti B, která je nejvýznamnější konkurent společnosti A. Krátká pozice, kterou otevře bude mít stejnou hodnotu (množství akcií× cena), jako jeho dlouhá pozice. \n\nPrvní den má obchodníkovo portfolio tuto podobu:\n\n\nKdyby trader prodal aktivum jehož cena má matematicky definovaný vztah s cenou akcií společnosti A (například call opce na akcie společnosti A), obchod mohl být bezrizikový. V našem případě je riziko menší, ale je stále přítomno.\n\nDruhý den je zveřejněna pozitivní zpráva o odvětví ve kterém společnosti A a B podnikají. Následně vzrostou ceny akcií všech společností v daném odvětví. Cena akcií společnosti A vzroste o 10% a cena akcií společnosti B vzroste o 5% . Tento rozdíl je způsoben tím, že společnost A je silnější než společnost B. Druhý den tedy portfolio vypadá takto:\n\n\nDruhý den by trader mohl litovat, že se zajistil, protože se mu snížily zisky z dlouhé pozice. Avšak třetí den je zveřejněna negativní zpráva a ceny akcií společností v daném odvětví se výrazně sníží. Díky své pozici silnější společnosti je společnost A zasažena méně než společnost B:\n\nHodnota dlouhé pozice (společnost A):\n\nHodnota krátké pozice (společnost B):\n\nKdyby se nezajistil, tak by trader ztratil $450 (nebo $900 kdyby investoval do akcií společnosti A těch $1000 které použil na prodej akcií společnosti B). Zajištění se pomocí prodání akcií společnosti B vytvořilo profit $475. Celkem trader vydělal $25 během dramatického propadu trhu.\n\nPříklad s akciemi zmíněný v předchozích odstavcích je klasickým druhem zajištěním, které je známé jako pairs trade. Tento název vychází z faktu, že obchodujeme s párem cenných papírů, které spolu souvisí. Množství typů zajištění se výrazně zvýšilo s tím, jak rostla sofistikovanost investorů a s tím,jak se začalo používat více matematických nástrojů ke kalkulování hodnoty investice. Tyto matematické nástroje jsou také známy pod pojmem modely.\n\nNásleduje několik příkladů zajišťovacích strategií.\n\n\n\nForward a futures kontrakt jsou nástroje využívané k zajištění pohybů cen na trhu. Původně vznikly na komoditních trzích v devatenáctém století. Za posledních padesát let se vyvinuly ve finanční nástroje využívané k zajištění se proti riziku na mnoha různých trzích.\n\n"}
{"id": "549281", "url": "https://cs.wikipedia.org/wiki?curid=549281", "title": "Plavuň vidlačka", "text": "Plavuň vidlačka\n\nPlavuň vidlačka (\"Lycopodium clavatum\") je obecně známý zástupce plavuní z čeledi plavuňovité (\"Lycopodiaceae\") vyskytující se i na území ČR. V České republice je zákonem chráněná. Druhový latinský název \"clavatum\" ve volném překladu znamená ozbrojený kyjem, tím se rozumí kyjovitá forma výhonků s klasy výtrusných listů.\n\nPlavuň vidlačka je středně velká, plazivá, vytrvalá bylina s 30–120 cm dlouhou vidličnatě větvenou lodyhou s četnými postranními, vzpřímenými, 100 – 300 mm vysokými výhony, které se bohatě vidličnatě větví. Listy jsou jehlicovité, 3 – 6 mm dlouhé, ve spodní části lodyhy hustěji, nahoře řidčeji střídavě uspořádané. Jejich okraje jsou pilovité, ukončené vláskovitou, bílou osinkou. Na konci četných větví bývají dva (ale i 1 – 5) dlouze stopkaté klasy s výtrusnicemi, v nichž se tvoří drobné výtrusy.\n\nObvykle dva výtrusnicové klasy vyrůstají na koncích vzpřímených lodyh na dlouhé, žlutozelenými celokrajnými listy řídce porostlé stopce. Vedle rozmnožování výtrusy se plavuň vidlačka hojně množí i vegetativně plazivými lodyhami. Výtrusy dozrávají v červenci až v září.\n\nVidlačka je místy hojně rozšířena, především na humózních, kyselých půdách v sušších jehličnatých (převážně smrkových a borových), ale i smíšených lesích. Roste však i na vřesovištích nebo na suchých písčitých půdách, popřípadě i na pastvinách porostlých nejrůznějšími nízkými keři. Obvykle nevytváří velké souvislé porosty. Je rozšířena od nížin až do vysokých hor v pásmech od 200 do 2 500 m nadmořské výšky. Vyskytuje se často ve společnosti mechů rostoucích na méně úrodných půdách.\n\nJde o cirkumpolární, atlantický druh meridionální až boreální zóny. Je rozšířený v celé Evropě mimo pásů vždyzelených lesů středozemní oblasti. Některé odchylné formy rostou v Americe, tropické Africe, na Mariánských a Havajských ostrovech.\n\nVyužíváme výtrusy (\"Sporae lycopodiorum, Lycopodium\"); ojediněle i usušenou nať. Výtrusy připomínají jemný, bleděžlutý pudrovitý prášek, který je na omak mastný, lne na prsty a je velmi hořlavý. Užívá se jako dermatologikum při dětských kožních zánětech, svědivých a mokvavých vyrážkách, svrabu a vředech. Jakožto indiferentní prášek se používal také v lékárnách k obalování pilulek apod. Je bez chuti a zápachu. Dříve se užíval i v ohněstrůjství. Dále se používal ve slévárenství při formování do písku jako dělící prostředek zabraňující nežádocímu přilepení vlhkého písku k povrchu modelu nebo dělící roviny.\n\nKlásky s výtrusnicemi se krátce před dozráním v červenci a srpnu seberou a na čistém papíru se nechají dozrát. Pak se potřásají na sítu, tím se výtrusy oddělí. Prášek musí být čistý, s ničím nepomíchaný, jinak se nedá upotřebit. Je možné sbírat jen výtrusné klasy. Rostlina je chráněná.\n\nVýtrusy obsahují až 50% mastného oleje, membránovou látku výtrusů sporonin, polymerní terpen a stopy alkaloidů. V nati jsou rovněž alkaloidy, a to lykopodin, klavatin a klavatoxin. Výtrusy mírní zánětlivé kožní procesy a užity vnitřně tlumí bolesti. Větší dávky natě působí jedovatě na ústřední nervovou soustavu.\n\nLidové názvy se týkají tvaru konce výhonků, popínavého tvaru rostliny či předpokládané tajuplné moci. Tak se setkáme s termíny čertův spár (čpár), čertovo kopyto, červotočina, hadí tráva, jelení růžek, jelení skok, koltunova bylina (zelina), medvědí tlapa, (drápky), mech (zemský mech, hadí mech, mech sv. Jana), moří (muří) noha, netáta, pás sv. Jana, rváč, špárek, štep, vidlačka, vidlačky, vidlák, vlačeha, vláčeha, vlačeka, vlačenka, vlačiha, vlčí noha, vlčí ocasy, zaječí opratě; výtrusy: zasejpátko, žlutý pudr.\n\n\n\n \n"}
{"id": "549282", "url": "https://cs.wikipedia.org/wiki?curid=549282", "title": "Územní samosprávný celek", "text": "Územní samosprávný celek\n\nÚzemní samosprávný celek je územní společenství občanů, kteří mají právo na samosprávu. Je tedy veřejnoprávní korporací (sdružením osob žijících na daném území), právnickou osobou, která je definována územní jednotkou. \n\nÚstava České republiky (č. 1/1993 Sb.) jmenuje v článku 99 základní územní samosprávné celky, jimiž jsou obce, a vyšší územní samosprávné celky, jimiž podle původního znění ústavy mohly být země nebo kraje, ústavní zákon č. 176/2001 Sb. to pak upřesnil na kraje. Zákon o obcích a zákon o hlavním městě Praze pak obdobné postavení zajišťují i městským částem hlavního města Prahy a městským částem a obvodům územně členěných statutárních měst (ačkoliv ty \"de iure\" územními samosprávnými celky nejsou). Na všechny tyto územní korporace přenáší stát určité okruhy přenesené působnosti, kterou vykonávají kromě své vlastní samostatné působnosti. \n\nZe své podstaty jsou územními samosprávnými celky v obecném smyslu všechny demokratické státy, český právní řád však pro stát tento termín nepoužívá. V některých zemích jsou základními územními samosprávními celky municipality, které jsou rozsahem větší než běžné české obce. Vyššími samosprávnými celky mohou být země, regiony, župy atd. \n"}
{"id": "549283", "url": "https://cs.wikipedia.org/wiki?curid=549283", "title": "Cholenice", "text": "Cholenice\n\nObec Cholenice se nachází v okrese Jičín, kraj Královéhradecký. Leží 14 km jihozápadně od Jičína a na severozápadě přiléhá ke Kopidlnu. Žije zde obyvatel.\n\nPrvní písemná zmínka o obci pochází z roku 1378.\n\n\n"}
{"id": "549284", "url": "https://cs.wikipedia.org/wiki?curid=549284", "title": "Argentina", "text": "Argentina\n\nArgentina, oficiálně Argentinská republika ( ), je stát ležící na jihu Jižní Ameriky s 4984 km dlouhým pobřežím Atlantiku. Na severu hraničí s Bolívií (832 km) a Paraguayí (1880 km), na východě s Brazílií (1224 km) a Uruguayí (579 km) a na západě s Chile (5150 km). Počet obyvatel přesahuje 40 milionů. Hlavním městem je Buenos Aires. Většina obyvatel se hlásí ke katolické církvi a mluví španělsky.\n\nArgentina je se svými 2 780 400 km² osmou největší zemí světa, čtvrtou největší na americkém kontinentu a největší španělskojazyčnou zemí planety. Má druhou největší ekonomiku v Jižní Americe a druhou nejvyšší kvalitu života. Je členem G 20. Spolu s ostatními státy v oblasti vytváří sdružení volného obchodu Mercosur a politické společenství Unie jihoamerických národů, jež mělo být vytvářeno podle vzoru Evropské unie, v posledních letech však uvízlo na mrtvém bodě.\n\nArgentina je prezidentská republika a federální stát rozdělený na 23 provincií a jedno autonomní město, Buenos Aires. Každá provincie má vlastní ústavu. Argentina si činí nárok na část Antarktidy a s Velkou Británií vede dlouhodobý spor o Falklandy (Malvíny) a Jižní Georgii a Jižní Sandwichovy ostrovy.\n\nÚzemí Argentiny bylo kulturně silně ovlivněno španělskou kolonizací, která začala v 16. století, ale i následnými vlnami migrace z Evropy, obzvláště z Itálie. První státní útvar v současných hranicích se nazýval Místokrálovství Río de la Plata, vznikl roku 1776, ale byl stále územím koloniálním. V letech 1810-1818 proběhla válka za nezávislost, v níž Argentinci zvítězili. Následovala však občanská válka, takže nový stát byl ustaven až roku 1861. Následoval prudký rozvoj a na počátku 20. století byla Argentina sedmou nejbohatší zemí světa. Ve 30. letech však přišel hospodářský rozvrat následovaný politickým chaosem. Výsledkem bylo dlouhé období diktátorských režimů vojenského typu, nejznámějším a nejúspěšnějším z těchto diktátorů byl Juan Perón. Jeho ideologie tzv. perónismu se stala významným rysem argentinského politického systému a hlásí se k ní i řada demokratických politiků současnosti. Éra diktátorských vlád, doprovázená řadou násilností (tzv. špinavá válka), skončila roku 1983. Od té doby je Argentina demokracií.\n\nJméno země je vlastně adjektivum odvozené od latinského slova \"argentum\" („stříbro“). Má původ v událostech nezdařené výpravy (1515/16) portugalského mořeplavce ve španělských službách Juana Díaze de Solís, který na východním pobřeží Jižní Ameriky objevil ohromný estuár \"La Mar Dulce\" („Sladké moře“), kde však byl po přistání s částí posádky zabit domorodci. Zbytek výpravy se rozhodl vrátit do Evropy, ale cestou jedna z lodí ztroskotala na pobřeží dnešní Brazílie. Vůdce skupinky ztroskotanců, Portugalec Alejo García se dokázal spřátelit s místními Indiány a o osm let později (1524) vedl evropsko-indiánskou výpravu za mýtickým „Bílým králem“, který podle indiánských pověstí měl sídlit ve „Stříbrných horách“ ( ) a oplývat nesmírným množstvím drahých kovů. Garcíova výprava přešla kontinent směrem na západ, v horách narazila na Inckou říši, s jejímiž obránci se střetla a podařilo se jí naloupit stříbrné poklady; byť byl García na zpáteční cestě zabit, pověst i materiální důkazy se donesly k sluchu dalších evropských objevitelů. Tak se v letech 1526–1548 uskutečnilo několik výprav ve snaze najít ty legendární Stříbrné hory a protože všechny tyto výpravy měly počátek v oblasti La Mar Dulce, bylo tedy přejmenováno na Río de la Plata („Stříbrná řeka“) a kraj okolo něj na Stříbrnou zemi – ačkoliv vytoužená hora plná stříbra byla nakonec (1545) nalezena až v Potosí, na území dnešní Bolívie…\n\nPoprvé je jméno „Stříbrná země“ doloženo v latinském tvaru v 50. letech 16. století jako Terra Argentea; od počátku 17. století se pak objevuje jeho španělský ekvivalent \"Tierra Argentina\", v následujících staletích ovšem psaný s určitým členem jako La Argentina. Po vzniku samostatného státu se od roku 1831 toto adjektivum stalo součástí politického jména (\"Confederación Argentina\", \"República Argentina\"), ale teprve v průběhu 1. poloviny 20. století se ustálila i současná krátká podoba jména geografického.\n\nVlajka je složena ze tří vodorovných pruhů. Vrchní a spodní část vlajky je světle modrá a prostřední část je bílá. Do bílého pruhu na vlajce bylo později přidáno žluté Slunce - květnové Slunce - které má představovat boha Inků, protože Inkové tuto oblast kdysi obývali. Slunce má 32 paprsků.\n\nDo doby, než do země pronikli Evropané, žily v severozápadní oblasti And významné kulturní národy, které obývaly sídliště podobná městům. Na jihu přebývala společenství sběračů a lovců. Kolem roku 1480 obsadili rozsáhlé části Inkové.\n\nV roce 1516 přistála u ústí La Platy španělsko-portugalská výprava Solísova (viz výše). Nejprve patřilo území Argentiny ke španělskému místokrálovství Peru. Od r. 1536 Španělé kolonizovali území a původní obyvatele Arakuánce a Patagonce téměř vyhubili. Roku 1776 bylo zřízeno místokrálovství Río de la Plata, které zahrnovalo území Argentiny, Bolívie, Paraguaye a Uruguaye. V roce 1810 byl sesazen místokrál. Roku 1816 byla vyhlášena nezávislost Spojených provincií Río de la Plata, tak vznikl za diktatury Juana Manuela de Rosas' jednotný stát. Roku 1819 se Argentina stala federativním státem. Bezprostředně po vyhlášení nezávislosti vypukla v zemi dlouholetá občanská válka mezi centralisty a federalisty. Argentina se zúčastnila paraguayské války při níž v roce 1870 zabrala region Misiones a část regionu Chaco. V roce 1880 byla přičleněna Patagonie.\n\nVelkou hospodářskou krizí na konci 20. let 20. století skončila doba velkého rozkvětu argentinské ekonomiky. V následujících letech převzali vládu konzervativní vlastníci půdy a vojenské kruhy a v čele státu se střídaly civilní vlády s vojenskými. Za reformního, ale i populistického politika platil po dlouhou dobu dvakrát zvolený Juan Domingo Perón, obviňovaný ze sociální demagogie a sympatií k fašismu. Po něm získala jméno politika peronismu, která se v praxi projevovala rozsáhlým znárodňováním, podporou odborů, snahou o zlepšení sociálního postavení a rozšíření politických práv dělníků i nejchudších venkovanů, posilováním prezidentské autority a antiklerikalismem (v r. 1955 argentinskou vládu exkomunikoval papež Pius XII.). Po porážce Třetí říše uteklo do Argentiny mnoho nacistických pohlavárů, např. Adolf Eichmann nebo Josef Mengele.\n\nPerón zastával úřad prezidenta republiky pro funkční období 1946–1952 a 1952–1958. Nicméně sílící bouře, které jeho vládu v padesátých letech provázely, nakonec vedly k tomu, že se na pozvání generála Franka roku 1955 uchýlil do madridského exilu. Následně čelila Argentina stupňující se politické krizi, provázené vojenskými puči a vlnou terorismu, která vrcholila v roce 1970. Nakonec se Juan Domingo Perón vrátil z exilu a stal se roku 1973 potřetí prezidentem Argentiny, kteréžto funkční období ukončila hned následujícího roku jeho smrt.\n\nPo Perónově smrti svrhly 23. března 1976 vojenské kruhy vládu formálně vedenou jeho manželkou \"Isabelitou\" Maríou Estelou (faktickou moc měl v rukou José López Rega), které okamžitě zahájily tzv. špinavou válku (\"Guerra Sucia\") proti svým odpůrcům; reagovaly tak na vzestup politického násilí, ke kterému výrazně přispěly ozbrojené formace peronistické levice – tzv. Montoneros.\n\nVojenská junta, za podpory USA (ministr zahraničí Henry Kissinger) a s počátečním souhlasem vlivné katolické církve, zahájila proces tzv. národní reorganizace (\"Proceso de Reorganización Nacional\"), jehož cílem bylo argentinskou společnost kombinací neoliberálních ekonomických reforem a brutální represe atomizovat a depolitizovat. Během vlády vojenské junty a špinavé války pod záštitou operace Kondor zmizely beze stopy tisíce občanů.\n\nVláda vojenské junty se taktéž potýkala nejenom se špatnou vnitropolitickou ale i ekonomickou situací a aby vláda odvrátila pozornost od vnitřních problémů a upevnila si své postavení, zahájila válku o Falklandy, Argentinci nazývané Malvíny. Vláda se především domnívala, že to bude rychlé vítězství (neočekávali výraznější reakci ze strany Británie pro toto malé a od Británie značně odlehlé území), které jí pomůže snadno si upevnit svoji pozici v zemi. Margaret Thatcherová však na útok Argentiny zareagovala nekompromisním protiútokem, který pohřbil myšlenku rychlého a snadného vítězství Argentiny. Porážka v této krátké válce s Velkou Británií o falklandské souostroví v dubnu 1982 jen uspíšila pád vojenské junty.\n\nV říjnu 1983 se po dlouhé době opět konaly svobodné prezidentské volby, jejichž vítězem se stal civilista a odpůrce junty Raúl Alfonsín. Během demokratizačního procesu se dostávaly na světlo mocenské prostředky vojenské vlády: mučení, vraždy, masové popravy, tzv. lety smrti (\"vuelos de la muerte\" – shazování živých lidí z vojenských letadel do Atlantiku) a strategie mizení lidí (tzv. desaparecidos), kterým podle oficiální zprávy o porušování lidských práv za vojenské diktatury \"Nuncá más\" („Nikdy víc“) padlo za oběť kolem 30 000 Argentinců. Jen samotné „lety smrti“ si vyžádaly 4000 obětí. Několik hlavních představitelů vojenského režimu bylo v roce 1985 odsouzeno k dlouholetému vězení. Prezident Alfonsín byl nakonec pod tlakem armády nucen dvěma spornými zákony (\"Punto final\" a \"Ley de obediencia débita\") vyšetřování zločinů vojenského režimu výrazně omezit. Znovu je uvedl do pohybu prezident Néstor Kirchner, někdejší stoupenec peronistické levice (vládl v letech 2003–2007), a pokračovala v něm i prezidentka Cristina Fernández de Kirchner (mezi roky 2007 a 2015).\n\nBěhem prezidentské éry Carlose Menema (1989–1999) z Justicialistické strany, která je formální dědičkou peronismu, se vyšetřování zločinů junty dostalo na vedlejší kolej. Menemovy ekonomické reformy po dílčích úspěších (redukce státní správy, snížení inflace) nakonec vyústily v souvislosti s ekonomickou krizí v některých zemích Latinské Ameriky a Asie v hlubokou finanční krizi, k níž přispělo odhalení několika korupčních afér i rostoucí nezaměstnanost a která zapříčinila dvouletou politickou nestabilitu (v letech 2001–2003 se v úřadu vystřídali čtyři prezidenti).\n\nArgentina je součástí regionu Cono Sur. Zemi lze rozdělit zhruba do tří částí: úrodné pampy v severní polovině země, roviny Patagonie táhnoucí se od jižní poloviny až k Ohňové zemi (Tierra de Fuego) a horské masivy And na západě na hranicích s Chile. Nejvyšší hora And a celé západní polokoule, Aconcagua, leží právě v Argentině. Do severních provincií Salta, Formosa, Chaco, Santiago del Estero a Santa Fé zasahuje z Paraguaye rozsáhlá planina Gran Chaco. Argentina si formálně nárokuje i část území Antarktidy (tzv. Argentinská Antarktida) a několik souostroví v jižním Atlantiku, kde panuje arktické a subarktické podnebí. Území Argentiny je z 10,7 % pokryto lesními porosty, zemědělská půda zaujímá 53 % rozlohy státu.\n\nMezi hlavní řeky patří Paraguay, Bermejo, Colorado, Uruguay a největší řeka Paraná. Klima je na většině území mírné.\n\nNejvětšími argentinskými městy jsou Buenos Aires (3 043 400, s aglomerací, tzv. Gran Buenos Aires, 11 miliónů), Córdoba (1 208 700), Rosario (1 119 000), Mendoza (773 100), La Plata (643 000).\n\nExtrémní rozdíly:\n\nArgentinská ústava z roku 1853, revidovaná roku 1994, rozděluje moc na výkonnou, zákonodárnou a soudní a to na národní a regionální úrovni. Prezident a viceprezident jsou voleni přímo na dobu 4 let. Oba mohou být zvoleni pouze na 2 po sobě následující volební období. Prezident jmenuje vládu, je tak zároveň předsedou vlády.\n\nArgentinský parlament má dvě komory: Sněmovnu poslanců s 257 členy a senát se 72 členy. Od roku 2001 jsou senátoři voleni přímo, za každou provincii tři. Volební období senátorů trvá 6 let. Jedna třetina senátu je obměňována každé 2 roky. Sněmovna poslanců je volena přímo na 4 roky poměrným systémem. Každé dva roky je obměňována polovina sněmovny.\n\nSoučasným prezdientem je Mauricio Macri z Republikánské strany.\n\n23 provincií (\"provincia\", pl. \"provincias\") a 1 federální distrikt (\"Ciudad Autónoma de Buenos Aires\"):\n\nArgentina využívá velkého přírodního bohatství, hodně gramotné populace, hospodářství zaměřeného na vývoz a diverzifikovaného průmyslu.\n\nOd 70. let si země vytvořila velké dluhy a mezi lety 1989 a 1991 vzrostla inflace někdy až na 200 % za měsíc. V rámci boje s ekonomickou krizí se vláda vydala na cestu liberalizace obchodu, deregulace a privatizace. V roce 1991 zavedla radikální peněžní reformy, které spojily peso s americkým dolarem.\n\nPočáteční úspěchy v omezení inflace a nastolení růstu HDP vystřídalo opětovné zhoršení situace od roku 1999 kvůli ekonomickým krizím v Mexiku, Asii, Rusku a Brazílii. Vláda zvyšovala daně a snižovala výdaje rozpočtu, aby omezovala deficit.\n\nEkonomická situace se dále zhoršovala v roce 2001. Pokusy vlády o nulový deficit, stabilizaci bankovního systému a nastolení ekonomického růstu se ukázaly nedostačujícími. 21. prosince byl prezident De La Rua zbaven moci po nepokojích střední třídy; sněmovna zvolila Eduarda Duhaldeho za dočasnou hlavu státu. Duhalde se setkal se zástupci MMF, aby vyjednal další půjčku 20 miliard dolarů, ale ta nestačila. Spojení pesa s dolarem bylo opuštěno v lednu 2002 a v únoru se kurz pesa vzdálil od dolaru.\n\n23. prosince 2001 vyhlásil prozatímní prezident moratorium na dluhy. V letech 2010 až 2012 se odehrávají spory Argentiny s Mezinárodním měnovým fondem, jejichž poslední fáze dostala název Válka dvou Kristýn (podle prezidentky Cristiny Kirchner a šéfky MMF Christine Lagarde).Jde o spor o monetární suverenitu Argentiny a o souboj keynesiánského a neoliberálního přístupu.\n\nV letech 2010–2011 činil HDP Argentiny v přepočtu na kupní sílu na hlavu 17 660 USD, což ji stavělo přibližně na úroveň Chorvatska, Litvy nebo Lotyšska.\n\nArgentina disponuje ze všech států Jižní Ameriky nejrozvinutějším jaderným programem. Vývoj jaderných technologií navíc probíhá bez výrazné podpory zahraničních subjektů, vlastní koncept velkého reaktoru ovšem Argentina nemá. První výzkumný reaktor byl spuštěn v roce 1957 a první komerční reaktor (elektrárna Atucha I) následoval v roce 1974. Jedná se o těžkovodní reaktor (PHWR) od korporace Siemens. Embalse, druhá jaderná elektrárna je vybavena těžkovodním reaktorem (PHWR) kanadské společnosti CANDU. Navíc byly argentinské jaderné technologie využity v jiných zemích – například v Peru, Alžírsku a Egyptě. Argentina se vzdala možnosti vyrábět jaderné zbraně, přestože již od roku 1983 disponuje potřebnými technologiemi. Argentina je členem Rady guvernérů Mezinárodní organizace pro atomovou energii (MAAE).\n\nV poslední době se argentinský jaderný výzkum specializuje na nízkokapactní reaktory. Tato technologie není v jiných zemích příliš rozvíjena. Pouze USA mají podobný program, ovšem Argentina je výrazně napřed a tak v případě úspěchu může ovládnout značnou část trhu. V roce 2011 by měly být zahájeny práce na demonstračním projektu CAREM. Tento reaktor by měl mít výkon 25 MW a původně (od roku 1980) byl vyvíjen pro jaderné ponorky. Práce na něm byly obnoveny v roce 2006. Provoz by měl být zahájen za tři roky. Palivem bude uran obohacený na 3,4 % a reaktor bude pracovat na tlakovodním principu (PWR). Velký důraz je kladen na využití pasivních bezpečnostních prvků.\n\nDemonstrační elektrárna bude stát na severu země v provincii Formosa. Časem se má výkon systému zvýšit na 300 MW. Předpokládaná cena prototypu je asi 350 milionů dolarů, u případných sériových výrobků se zřejmě sníží na 200 milionů.\n\nArgentina měla podle sčítání v roce 2001 asi 36 260 130 obyvatel; to odpovídá hustotě asi 13 obyvatel/km². Podle sčítání z roku 2010 to bylo 40 091 359 obyvatel.\n\nPřibližně 87 % obyvatel žije ve městech s více než 2 000 obyvateli, z čehož 11,5 milionu připadá na aglomeraci Gran Buenos Aires, která má hustotu obyvatelstva asi 2 989 obyvatel/km².\n\nMěsto a celá provincie Buenos Aires mají celkem 16,6 milionu, provincie Córdoba a Santa Fe každá asi 3 miliony obyvatel, čili v těchto třech, v centrální části země ležících provinciích, žije více než 60 % obyvatel země.\n\nZbývající, vzdálenější části země jsou osídleny naproti tomu velmi řídce, především na suchém jihu, kde připadají na kilometr čtvereční pouze asi tři obyvatelé.\n\nStejně jako v jiných nově osídelných oblastech, jako je například USA, Kanada, Austrálie, Nový Zéland, Brazílie a Uruguay se má za to, že je Argentina zemí přistěhovalců. V průběhu 18. a zejména 19. století byla Argentina zemí s druhou největší imigrační vlnou na světě, s 6,6 miliony, po USA (množství přistěhovalců asi 27 milionů) a před zeměmi jako je Kanada, Brazílie a Austrálie.\n\nPozoruhodné je, že se v té době populace každé dvě desetiletí zdvojnásobila. Tento názor přežil ve rčení \"Los Argentinos descienden de los Barcos\" (\"Argentinci pocházejí z lodí\"). Proto většina Argentinců pochází z velké imigrační vlny do Argentiny z let 1850 až 1955)a velká většina těchto přistěhovalců pochází z různých evropských zemí. Většina z nich přišla z Itálie a Španělska Většina Argentinců pochází z několika evropských etnických skupin. Převažuje italská většina (55 % Argentinců má italský původ), následuje španělská většina. Odhaduje se, že asi 17 % populace má francouzský původ, a asi 8 % německý.\nArgentina je také domovem pro významnou populaci Arabů či lidí s částečným arabským původem, většinou ze Sýrie a Libanonu (v Argentině jsou považovány za bělochy, podobně jako při sčítání lidu v USA). Asijská populace tvoří zhruba 180 000 lidí, z nichž je většina čínskéhoa korejského původu. Dále tu existuje významná japonská komunita, jejíž původ sahá do počátku 20. století.\n\nStudie provedená argentinským genetikem Danielem Corachech na 218 jedincích v roce 2010 zjistila, že se genetická mapa Argentinců skládá ze 79 % z různých Evropanů, především italského a španělské původu, 18 % z různých domorodých etnik a 4,3 % z afrických etnických skupin. 63,6 % lidí z testované skupiny mělo přinejmenším jednoho domorodého předka.\n\nPřes 90 % obyvatel se hlásí ke křesťanství, které je také státním náboženstvím.\n\nZ toho 93 % katolíci, vč. východních katolíků:\n\n1) arménští katolíci: Eparchie sv. Řehoře z Nareku v Buenos Aires, vznikla 1989, 2015 – 16 600 věřících, 2014 – 16 350, 2010 i 2000 – 16 000,\n\n2) maronité: Eparchie sv. Šarbela v Buenos Aires, vznikla 1990, 2015 – 720 000 věřících, počet narůstá – 2014 – 713 000, 2010 i 2000 – 700 000,\n\n3) řeckokatolíci-melchité: Apoštolský exarchát v A., Cordoba, vznikl 2002, 2015 – 310 700 věřících, počet narůstá, 2014 – 305 400, 2010 – 300 000.\n\nDalší 1 % jsou protestanti. Dále jsou tam i další křesťané arabského původu, vč. pravoslavných. Z křesťanské rodiny syrsko-arménského původu pochází i bývalý prezident Carlos Saúl Menem. Minoritu, asi 2%, tvoří muslimové.\n\nArgentinská kultura je poznamenána mnohonárodnostním a multikulturním charakterem jejich obyvatel, silnými formami projevy synkretismu a kladného hodnocení pokroku a modernity, společně bez konfliktů s dvojím pocitem sounáležitosti s evropskou a latinskoamerickou kulturou. Mexický básník Octavio Paz navíc jednou řekl, že „Argentinci jsou Italové, kteří mluví španělsky a jsou stvořeni po francouzsku“.\n\nNejslavnějším argentinským spisovatelem všech dob je Jorge Luis Borges, který je řazen k literatuře fantastické, nebo bývá považován za vrcholného představitele magického realismu, jenž je nejvýraznějším jihoamerickým kulturním fenoménem 20. století. Roku 1976 obdržel Borges Cervantesovu cenu, nejprestižnější ocenění pro španělskojazyčné spisovatele, jakožto první Argentinec. Druhým se stal v roce 1984 Ernesto Sábato, jenž proslul zejména svými eseji. V roce 1990 si pro tuto cenu přišel Adolfo Bioy Casares, blízký Borgesův přítel a představitel sci-fi (zejm. \"Morelův vynález\"). Dosud posledním oceněným Argentincem je Juan Gelman (2007), jehož velkým tématem se stal exil, k němuž byl donucen politickými okolnostmi, a věnoval se také tématu dětí odebraných svým rodičům během špinavé války. Neméně významným autorem byl však i Julio Cortázar, který je spolu s Borgesem a Cesaresem často označován za zakladatele nové jihoamerické fantastické literatury a iniciátora \"jihoamerického kulturního boomu\" v 2. polovině 20. století. Do jejich okruhu patřila i spisovatelka Victoria Ocampová, zakladatelka a vydavatelka slavného literárního časopisu \"Sur.\" Prozaik Manuel Puig analyzoval především vliv populární kultury a šoubyznysu na společnost. K nejvýraznějším představitelům argentinské poezie patřili José Hernández, Alfonsina Storniová a Alejandra Pizarniková. Knihami pro děti se proslavila María Elena Walshová.\n\nMalířka Leonor Finiová přispěla k rozvoji surrealismu. Proslulým kreslířem a karikaturistou je Quino. Významným avantgardním sochařem byl Lucio Fontana. Architekt César Pelli se proslavil výškovými stavbami jako jsou Petronas Towers v Kuala Lumpur, nebo Carnegie Hall Tower v New Yorku.\nHudební skladatel Gustavo Santaolalla získal Oscara za hudbu k filmům \"Zkrocená hora\" a \"Babel\". Lalo Schifrin je autorem proslulého hudebního motivu ze seriálu \"Mission: Impossible\". O originální spojení divadla a hudby se pokoušel Mauricio Kagel. K významným klasickým skladatelům patří i Alberto Ginastera, Ariel Ramírez či Erich Kleiber. Slavnou klavíristkou se stala Martha Argerichová, dirigentem pak Daniel Barenboim. Na poli jazzové hudby se prosadil Gato Barbieri, ve folku Facundo Cabral, Mercedes Sosa či Atahualpa Yupanqui, v rocku Gustavo Cerati, v opeře tenor José Cura. Nejznámějším argentinským tancem je pravděpodobně tango. Je to taneční a hudební styl, který se zrodil na předměstí Buenos Aires, je silně spojen s Argentinou a Uruguayí, nejvíce však s argentinským hlavním městem. Titul krále tanga je připisován ke Carlosi Gardelovi. Mistry tanga jsou také Astor Piazzolla, Aníbal Troilo nebo Osvaldo Pugliese. Argentinský folklor se sbírá většinou z uměleckých projektů z vnitrozemí státu. V mnoha oblastech dnes převládají tradiční styly například zambas, cuecas, chacarerar, chamarritas, chamamés, malambo, ale i přesto se produkují po celé zemi.\n\nVelkým filmovým provokatérem je režisér Gaspar Noé, na festivalech jsou ceněny filmy Lucrecie Martelové. K hereckým hvězdám latinské Ameriky patřila v minulosti Libertad Lamarqueová či Norma Aleandrová, v současnosti například Bérénice Bejo nebo Martina Stoesselová.\nSamotní Argentinci za svůj národní sport považují pro Evropany celkem neznámý sport „Pato“ (kachna). Hrají dvě mužstva jezdců na koních, často mezi sousedními ranči, a vítězí družstvo, které dopravilo svoji kachnu do soupeřova sídla. V roce 1941 byla založená argentinská federace tohoto sportu, v roce 1953 pak byl prohlášen za sport národní.\n\nVelké popularitě se těší také fotbal. Argentina je členem Mezinárodní fotbalové organizace FIFA, zúčastnila se čtrnácti z osmnácti fotbalových světových mistrovství, dvakrát jej dokonce vyhrála (1978 na domácí půdě, 1986 v Mexiku - s pověstným Maradonovým gólem rukou, kterým vyřadila Anglii), kromě toho třikrát došla do finále (1930 v Uruguayi, 1990 v Itálii a 2014 v Brazílii). Dvakrát také Argentinci kralovali fotbalovému turnaji olympijských her (2004 v Aténách, 2008 v Pekingu) a celkem čtrnáctkrát ovládli Copa América. Za nejlepších argentinské fotbalisty historie jsou považováni nejlepší střelec argentinské ligy všech dob Ángel Labruna, brankář-inovátor Amadeo Carrizo, držitelé Zlatého míče Alfredo di Stéfano a Omar Sivori, brankář mistrů světa z roku 1978 Ubaldo Fillol, nejlepší střelec mistrovství světa roku 1978 Mario Kempes, čtyřnásobný vítěz Poháru osvoboditelů Ricardo Bochini, hlavní tahoun týmu světových šampionů z roku 1986 Diego Armando Maradona, dvojnásobný mistr světa Daniel Passarella, Gabriel Batistuta, Hernán Crespo, trojnásobný fotbalista roku Jižní Ameriky Carlos Tévez, Javier Zanetti a v posledních letech Sergio Agüero, Ángel Di María a především Lionel Messi, jedna z největších hvězd dějin sportu: čtyřnásobný vítěz Ligy mistrů UEFA, vicemistr světa z roku 2014, olympijský vítěz z roku 2008, šestkrát vyhlášen nejlepším fotbalistou světa, nejlepší střelec argentinské reprezentace a španělské ligy v historii, druhý nejlepší střelec Ligy mistrů.\n\nVíce než třicet argentinských boxerů již dosáhlo na světové tituly, mimoto získali dalších sedm zlatých olympijských medailí, sedm stříbrných a deset bronzových. Carlos Monzón držel titul profesionálního mistra světa ve střední váze sedm let.\n\nLuciana Aymarová vyhrála osmkrát anketu o nejlepší pozemní hokejistku světa, což je rekord. Do síně slávy Mezinárodní volejbalové federace byl uveden Hugo Conte.\n\nSvou bohatou minulost má v Argentině také basketbal, vždyť se Argentinci stali v roce 1950 i mistry světa. V 60. a 70. letech však popularita košíkové upadala. Zašlou slávu jí vrátilo až založení Národní ligy (Liga Nacional de Básquet) v roce 1984. Dalším impulsem byl první argentinský basketbalista v NBA, Manu Ginóbili. Kromě titulu pro mistry světa se jihoamerická země může pochlubit finálovou účastí na MS 2002 v Indianapolis, čtvrtým místem z Japonska 2006 a zlatou medailí z athénské olympiády, která je dnes ceněna nejvýše. Oscar Furlong a Ricardo González jsou členy síně slávy Mezinárodní basketbalové federace.\n\nHlavními hvězdami argentinského tenisu jsou Guillermo Vilas a Gabriela Sabatini. Nynějšími reprezentanty Argentiny v tenise jsou David Nalbandian, šampión Masters z roku 2005, Juan Martín del Potro (vítěz US Open 2009), Gastón Gaudio, vítěz Roland Garros 2004 a také argentinští debloví zabijáci Guillermo Coria a Paola Suárezová (triumfy z OH 2004 a čtyři z Roland Garros). Argentinci byli celkem pětkrát ve finále Davis Cupu, z toho jedno – v roce 2016 vyhráli.\n\nAč je ragby v Argentině ještě amatérským sportem, má už přes sedmdesát tisíc registrovaných hráčů. Reprezentaci, která je mezi šestkou nejlepších na světě se přezdívá Los Pumas. Jediným cenným kovem ale je bronz z francouzského MS 2007. Hugo Porta byl jako první zástupce amerického kontinentu uveden do mezinárodní ragbyové síně slávy.\n\nNejznámějším argentinským pilotem formule 1 je Juan Manuel Fangio, který se v letech 1951–57 pětkrát stal mistrem světa, což bylo překonáno až roku 2003.\n\nArgentinci získali dosud tři Nobelovy ceny za vědu. Bernardo Houssay byl první, obdržel Nobelovu cenu za fyziologii nebo lékařství v roce 1947, za objevy mechanismů hormonální regulace hladiny cukru v krvi. Argentinský biochemik Luis Federico Leloir získal v roce 1970 Nobelovu cenu za chemii, a to za objev aktivačních cukrů a jejich funkce v biosyntéze polysacharidů. Jeho oborový kolega César Milstein je nositel Nobelovy ceny za fyziologii a lékařství za rok 1984, za výzkum imunitního systému a monoklonálních protilátek. Florentino Ameghino byl významným paleontologem, objevil okolo šesti tisíc prehistorických živočichů. Jiný argentinský paleontolog José F. Bonaparte objevil pozůstatky desítek jihoamerických dinosaurů. Do oblasti herpetologie a entomologie zasáhl Hermann Burmeister. Teoretický fyzik Juan Maldacena popsal tzv. AdS/CFT korespondenci, jež je důležitá v teorii strun. René Favaloro vynalezl aortokoronární bypass a v roce 1967 provedl jeho první úspěšné voperování do těla pacienta.\n\nK významným představitelům humanitních a sociálních věd patří filozof vědy Mario Bunge.\n\nV roce 1957 Argentina postavila jako první jihoamerická země jaderný reaktor a v roce 1974, znovu jako první v latinské Americe, otevřela jadernou elektrárnu: Atucha. Druhá elektrárna, Embalse, byla dokončena roku 1983. Argentina má také svůj vlastní kosmický program a vyslala do vesmíru již několik satelitů: LUSAT-1 (1990), Víctor-1 (1996) či PEHUENSAT-1 (2007). K roku 2013 měla Argentina 43 veřejných univerzit. Největší z nich je Univerzita v Buenos Aires, je také druhou největší v jižní Americe. \"QS World University Rankings\" ji roku 2017 označil za 85. nejlepší na světě. Nejstarší univerzitou v zemi je Národní univerzita v Córdobě (\"Universidad Nacional de Córdoba\"), založena byla roku 1613. Národní univerzita v La Plata (\"Universidad Nacional de La Plata\") má největší paleontologickou sbírku v zemi.\n\n\n"}
{"id": "549285", "url": "https://cs.wikipedia.org/wiki?curid=549285", "title": "Krásný Les (Petrovice)", "text": "Krásný Les (Petrovice)\n\nKrásný Les, do roku 1948 známý pod německým názvem Schönwald, je část obce Petrovice v okrese Ústí nad Labem, nacházející se v Krušných horách, v blízkosti česko-německé státní hranice, asi 15 kilometrů od krajského města Ústí nad Labem. Tvoří jej osady (základní sídelní jednotky) Krásný Les, Nakléřov a Větrov s vlastními katastrálními územími. Katastrální území Krásného Lesa se rozkládá na zhruba 23 km² a leží v nadmořské výšce od 500 do 734 m n. m. K roku 2011 zde žilo 120 obyvatel.\n\nTato dříve samostatná vesnice byla založena ve 13. století německou kolonizací. V době pobělohorské se z Schönwaldu stalo středisko zemědělské výroby. V polovině 19. století zde žilo téměř 3400 obyvatel a svého času šlo o největší sídlo mikroregionu Krušnohoří. Populačně však bylo dlouhodobě ztrátové a největší pokles počtu obyvatel způsobil odsun sudetských Němců po druhé světové válce, po němž se dříve dominantně německá vesnice stala výrazně nedosídlenou. V 50. letech byla zbořena celá severozápadní část Krásného Lesa, zasahující do hraničního pásma, a v téže době byl založen státní statek. V roce 1980 se vesnice stala administrativně součástí obce Petrovice.\n\nV okolí Krásného Lesa se nachází velké množství objektů individuální rekreace a řada přírodních a kulturně-historických atraktivit. Na jeho katastrální území zasahují čtyři typy chráněných území, a to přírodní rezervace, přírodní park, ptačí oblast a evropsky významná lokalita. Přímo ve vesnici pak stojí památný strom a několik kulturních památek.\n\nVes Schönwald byla založena ve 13. století německou kolonizací oblasti jihovýchodně od vrchu Špičák a první písemná zmínka o ní pochází z roku 1382. V roce 1437 dal císař Zikmund Lucemburský oblast Schönwaldu a nedalekého Streckenwaldu (dnešní Větrov) v léno Wolfu Tellerovi. Během následujících století ves několikrát změnila majitele. Za vlády Jiřího z Poděbrad je uváděna jako majetek Koruny české a od roku 1477 byla součástí krupského panství. Jeho majiteli, Václavovi z Vartenberka, však bylo v roce 1547 zkonfiskováno pro účast ve stavovském odboji proti králi Ferdinandovi I. Habsburskému. Schönwald, spolu s Petrovicemi a Nakléřovem, zakoupil od císaře Rudolfa II. v roce 1580 Damian Tham ze Sebotendorfu, který zde nechal vybudovat statek s tvrzí a pivovar. Jeho potomci o schönwaldské panství přišli v pobělohorských konfiskacích a následující vlastník, armádní důstojník Ferdinand de Couriers, k němu v roce 1623 nechal připojit Velké Chvojno, Malé Chvojno a část Předlic. Po jeho smrti zůstalo v majetku manželky Josefiny, která se provdala za Mikuláše ze Schönfeldu.\nZa třicetileté války vypálili Švédové v roce 1639 místní hřbitovní kostelík (k jeho obnově došlo roku 1656). Roku 1680 vypuklo na území panství velké selské povstání, po jehož potlačení byli popraveni dva poddaní. V majetku Schönfeldů bylo panství až do roku 1704, kdy se Viktorie ze Schönfeldu (vnučka Mikuláše) provdala za hraběte Františka Ignáce Vratislava z Mitrovic. Ten nechal v Schönwaldu v roce 1708 postavit barokní zámek, patrně na místě původní tvrze, který se v přestavbě dochoval dodnes. Mitrovicové posléze panství vlastnili až do roku 1792, kdy na něj pro jejich zadlužení byla uvalena nucená správa. O dva roky dříve byla započata výstavba zdejšího farního kostela Nanebevzetí Panny Marie na místě původního hřbitovního kostelíku, dokončená v roce 1795. Panství koupil v dražbě Josef z Hackelbergu-Landau, který jej v roce 1801 prodal Antonínovi a Františkovi Waagnerovým z Knínic.\n\nV roce 1813 schönwaldským panstvím postupoval pruský generál von Kleist, který se zasloužil o porážku francouzských císařských vojsk v bitvě u Chlumce. Na počest tohoto vítězství stojí v Nakléřově od roku 1913 Kleistův pomník. Schönwaldské panství se počátkem 19. století utápělo v dluzích, a tak bylo v roce 1836 prodáno advokátovi Likovcovi. Vzhledem k jeho nenadálému skonu však zanedlouho opět změnilo majitele, kterým se stal továrník Antonín Balle ze Cvikova. Po jeho smrti odkoupil podíly dědiců v letech 1874 až 1878 bankéř Emanuel Sommer z České Lípy. V roce 1893 prodal Krásný Les hraběti Friedrichovi z Westphalen-Fürstenbergu.\nV roce 1907 byla pod vrchem Špičák, který byl oblíbeným turistickým cílem, postavena turistická chata. V noci z 8. na 9. července 1927 zasáhla Schönwald přívalová povodeň, která si vyžádala velké materiální škody a oběti na lidských životech. Rozvodněný Rybný potok a sesuvy půdy zničily zdejší silnici, 32 domů a způsobily smrt dvou lidí a více než dvou desítek hospodářských zvířat. Celkem za deset hodin bouře spadlo na vesnici 209 mm srážek. Škody byly nakonec vyčísleny na 10 milionů korun. Friedrichův syn Otokar přišel o část schönwaldského panství během pozemkové reformy a zbytek pozemků, lesů a zámek prodal v roce 1931 městu Ústí nad Labem.\n\nV důsledku Mnichovské dohody se Schönwald a celé Sudety staly počátkem října 1938 součástí nacistického Německa a od dubna 1939 byly v jeho rámci součástí říšské župy Sudety. Během druhé světové války byli v místním zámku vězněni nejprve francouzští váleční zajatci (v letech 1940 až 1941) a posléze od listopadu 1941 do března 1945 starší práceschopní ústečtí Židé. V roce 1941 se z rozhodnutí gestapa stal zámek sběrným táborem (), byl částečně renovován (opravou bylo pověřeno 12 Židů z Ústí nad Labem) a v listopadu do něj byli nuceně sestěhovaní první Židé. Celkem táborem prošlo 103 osob. Táborový režim byl uvolněnější a internovaní se mohli volně pohybovat po vesnici a nakupovat v místních obchodech. Jejich osud není z velké části znám. Dohromady 55 jich v táboře zahynulo, další byli deportováni do rodinného tábora ve vyhlazovacím táboře Auschwitz-Birkenau.\nPo skončení války došlo k odsunu místního německého obyvatelstva, v důsledku čehož byla vesnice výrazně nedosídlená. Již za První republiky totiž byla dominantně německá. V roce 1948 byl Schönwald přejmenován na Krásný Les. Ještě několik let po válce byla zdejší zástavba mnohem rozlehlejší než v současnosti a pokračovala podél Rybného potoka až ke státní hranici, kde přecházela v německou obec Kleinliebenau. V 50. letech však byla tato severozápadní část vesnice, zasahující do hraničního pásma, rozbořena pohraniční stráží v rámci tzv. akce D, která měla zajistit, aby stojící opuštěná stavení po sudetských Němcích nemohla uprchlíkům přes hranici poskytovat úkryt. Zbořena byla mimo jiné i celnice na česko-saské hranici, která fungovala již za Rakouska-Uherska. V téže době vznikl v Krásném Lese státní statek, který byl jedním ze tří středisek zemědělské výroby na Petrovicku. V souvislosti s tím došlo k výstavbě bytových domů pro zaměstnance statku, výstavba však postrádala vazbu na někdejší osídlení.\n\nOd roku 1980 je Krásný Les součástí Petrovic. Jakožto jejich součást spadá od roku 1992 do euroregionu Labe a od roku 2001 do mikroregionu Labské skály. V letech 2002 až 2006 probíhala výstavba posledního úseku dálnice D8 před státní hranicí s Německem, jehož zhruba 5,5kilometrová část prochází katastrálním územím Krásného Lesa.\n\nKrásný Les je součást obce Petrovice a nachází se v severní části okresu Ústí nad Labem v Ústeckém kraji, v blízkosti česko-německé státní hranice. Jeho základními sídelními jednotkami jsou osady Krásný Les, Nakléřov a Větrov, s vlastními katastrálními územími. V minulosti pod Krásný Les (či Schönwald) administrativně spadaly osady Adolfov (v letech 1945–1980) a Panenská (v letech 1850–1930). Do roku 1848 byly součástí jeho panství Petrovice.\n\nKatastrální území Krásného Lesa se rozkládá na ploše 23,68 km². Ze severu a západu je ohraničeno státní hranicí, na jihozápadě obchází katastrální území Větrov u Krásného Lesa, částečně podél Větrovského potoka a z jihu jej po vrstevnici vymezují potoky Telnický a Rožná. Na jihovýchodě míjí Nakléřovský průsmyk, vojenské zařízení roty radiového průzkumu (náležící pod 532. prapor elektronického boje Armády ČR) a pláně Barrandov a Na Šancích, kolem vrchu Výhledy (722 m n. m.) a přes silnici II/248 z východu obkružuje osadu Panenská a následně směřuje k exitu 87 dálnice D8, odkud po vrstevnici pokračuje podél potoka Slatina až ke státní hranici. Leží v nadmořské výšce 500–734 m n. m., přičemž nejvyšším bodem je Jelení vrch a nejnižším místo, kde Rybný potok opouští Českou republiku a pokračuje do Německa. Na vrcholu Jeleního vrchu se nachází triangulační bod, označený kamenným geodetickým označníkem, nad nímž stojí jednoduchá dřevěná konstrukce jehlanovitého tvaru.\n\nHorninový základ oblasti tvoří Krušnohorské krystalinikum. Převládají zde ruly a ortoruly frejberské skupiny, přičemž z rul jsou nejvíce zastoupeny svrchní šedé a červené. Dále jsou zastoupeny migmatity krušnohorské skupiny, svory, grafické a karbonické břidlice, amfiboly jáchymovské skupiny a kvarcity. Geologicky velice pestrý je vrch Špičák o nadmořské výšce 723 metrů, nacházející se severozápadně od Krásného Lesa. Tvoří jej cenomanské pískovce usazené na nejstarších ortorulách krušnohorského krystalinika, které ve třetihorách prorazil a zpevnil výlev čediče (konkrétně olivinický nefelinit), vystupující na povrch na vrcholu kopce. Špičák tak přísluší neovulkanické intruzi a v rámci vrcholové části Krušných hor jde o nejzápadněji položený denudační pozůstatek křídy. Dle Geofondu ČR se v oblasti nachází ložiska polymetalických rud, konkrétně cín-wolframové rudy (Krásný Les-Panenská s 321 hektary) a fluoritové a fluorit-barytové suroviny (Krásný Les-Špičák se 14 hektary, Krásný Les-Panenská s 80 hektary a Krásný Les s 21 hektary). V lokalitě známé jako „Am Herrnberge“ měla být údajně dolována stříbronosná ruda.\nZ geomorfologického hlediska je Krásný Les a jeho okolí součástí Krušnohorské subprovincie, konkrétně Krušných hor a jejich podcelku Loučenská hornatina, v jehož rámci spadá pod geomorfologický okrsek Nakléřovská hornatina. Morfologicky je lokalita součástí kerného a jednostranně ukloněného pohoří. Je pro ni charakteristický strukturně denudační reliéf, který je mírně ukloněný až plochý. Oblast není příliš vertikálně členitá, díky rozdílnosti geologického podloží se však na ní vyvinul kontrastní reliéf. Dominantou je vrch Špičák, který je strukturním hřbetem na okolní denudační plošině. Jeho součástí je řada geomorfologických tvarů. Patří mezi ně dvě suťová pole na západním a východním svahu, vzniklá rozpadem sloupků čediče. Dalším tvarem jsou mrazové sruby, jeden čedičový a druhý pískovcový. V nejdelší pískovcové stěně Špičáku se nacházejí čtyři jeskyně (dvě puklinové a dvě suťové), přičemž největší z nich je asi 20 metrů dlouhá. Mimo to se zde lze nalézt také nepravý skalní tunel, nepravá skalní brána, skalní převisy, skalní mísa, skalní lišty, skalní dutiny, pseudoškrapy a voštiny.\n\nV prostoru Krásného Lesa a Petrovic dominuje rezivá půda (kryptopodzol) na substrátu z kyselých ortohornin. V údolí potoka Slatina až po státní hranici převládají kambizemě na kyselých ortohorninách.\n\nKrásný Les a jeho okolí se dle Quittovy klimatické klasifikace řadí do chladné oblasti CH7. Pro tu jsou typická krátká, mírně chladná a vlhká léta. Jara a podzimy jsou dlouhé s velkým podílem srážek, a dlouhé jsou i zimy, během nichž je po značnou část zem pokryta sněhovou pokrývkou. Úhrn srážek odpovídá poloze Krušných hor a jejich nadmořské výšce. Ve vegetačním období se pohybuje mezi 500 a 600 mm srážek, v zimním pak mezi 350 a 400 mm srážek.\n\nOblast Krásného Lesa spadá hydrologicky do povodí řeky Labe. Konkrétně náleží do dílčího povodí Ohře, Dolního Labe a ostatních přítoků Labe, v jehož rámci je součástí vodního útvaru Rybný potok/Gottleuba od pramene po státní hranici. Zdejší říční síť je vzhledem ke geologickému vývoji velmi mladá a její toky mají malé povodí. Lokalita je však vodná, přičemž specifický odtok se pohybuje mezi 10 až 15 l·s·km. Mezi vodní toky patří potoky Rybný, Hraniční, Větrovský, Liščí a Slatina. První zmíněný teče přes hranice do Německa (tam je známý jako Gottleuba), kde je vodárensky využíván, kvůli čemuž je sledována kvalita jeho vody. Kvůli tomu zasahuje část katastrálního území Krásného lesa II. stupeň ochranného pásma vodní nádrže Gottleuba. Rozsahem větší je potok Slatina pramenící asi dva kilometry od vesnice směrem na Nakléřov, který protéká zdejší rybniční soustavou a společně s Hraničním potokem tvoří část státní hranice s Německem.\n\nV blízkosti Krásného Lesa se nachází několik vodních ploch, a to rybníky Horní, Střední a Dolní. První zmíněný rybník, někdy nazývaný Stříbrný nebo také Stříbrňák, plní rekreační a krajinotvornou funkci. V minulosti rybniční soustava na potoku Slatina sloužila jako ochrana proti povodním. Ničivá přívalová povodeň na Rybném potoku s velkými materiálními škodami a ztrátami na lidských životech zasáhla vesnici v červenci 1927.\n\nDle biogeografického členění ČR náleží oblast Krásného Lesa do hercynské podprovincie, respektive do jejího Krušnohorského bioregionu. Z botanického hlediska je součástí fytogeografického obvodu mezofytika, konkrétně Krušnohorského podhůří (okres 25) a jeho části Krušnohorské podhůří vlastní (podokres 25a).\nPotenciální přirozenou vegetaci tvoří převážně bikové acidofilní bučiny (\"Luzulo-Fagetum\"), částečně smrkové bučiny (\"Calamagrostio villosae-Fagetum\") a bučiny s kyčelnicí devítilistou (\"Dentario eneaphylli-Fagetum\"). Dobře vyvinuté porosty bikové bučiny se dochovaly například na vrchu Špičák. V lokalitě Krásného Lesa převažuje středoevropská flóra středních a vyšších poloh.\n\nV okolí Krásného Lesa rostou smíšené, jehličnaté i listnaté lesy. Z listnatých stromů je tvoří například buk lesní (\"Fagus sylvatica\"), jeřáb ptačí (\"Sorbus aucuparia\"), bříza bělokorá (\"Betula pendula\"), dub zimní (\"Quercus petraea\"), dub letní (\"Quercus robur\"), olše lepkavá (\"Alnus glutinosa\"), javor klen (\"Acer pseudoplatanus\"), jasan ztepilý (\"Fraxinus excelsior\"), topol osika (\"Populus tremula\") či jeřáb muk (\"Sorbus aria\"). Přímo ve vesnici stojí památný strom jilm horský (\"Ulmus glabra\"), chráněný od roku 1995, a do roku 2009 zde stával i památný dub letní. Jehličnaté stromy zastupují třeba smrk ztepilý (\"Picea abies\"), smrk pichlavý (\"Picea pungens\") nebo modřín opadavý (\"Larix decidua\").\n\nV druhé polovině 20. století docházelo k poškození krušnohorských smrkových porostů imisemi. V 60. a 70. letech proto byla vytvořena pásma ohrožení dle koncentrací oxidu siřičitého. Na počátku 80. let náležela oblast Krásného lesa do pásma B, kde se životnost porostů pohybovala mezi 21 a 40 lety. Situace se začala významně zlepšovat od 90. let, především díky odsíření uhelných elektráren. Kvůli tomu byla zavedena nová metodika definující jednotlivá pásma dle dynamiky zhoršování stavu lesů. K roku 2004 se většina lesů v okolí Krásného Lesa řadila do kategorie slabě poškozených porostů, pouze v katastru Větrova lze nalézt kategorii silně poškozený porost.\nV blízkosti vodních toků a rybníků rostou rdesty (\"Potamogeton\"), orobinec (\"Typha\") a rákos obecný (\"Phragmites australis\"). V okolí dále lipnice luční (\"Poa pratensis\"), srha laločnatá (\"Dactylis glomerata\"), pcháč rolní (\"Cirsium arvense\"), violka trojbarevná (\"Viola tricolor\") a šťovík kyselý (\"Rumex acetosa\"). Z kapradin jde například o kapraď samce (\"Dryopteris filix-mas\"). V lokalitě roste i několik orchidejí, a to například prstnatec májový (\"Dactylorhiza majalis\"), pětiprstka žežulník (\"Gymnadenia conopsea\") či prstnatec Braunův (\"Dactylorhiza braunii\").\n\nV okolí Krásného Lesa roste řada zvláště chráněných rostlin. V přírodní rezervaci Špičák u Krásného Lesa jde například o silně ohrožené druhy kosatec sibiřský (\"Iris sibirica\"), běloprstka bělavá (\"Leucorchis albida\"), lilie cibulkonosná (\"Lilium bulbiferum\"), zvonečník hlavatý (\"Phyteuma orbiculare\"), tučnice obecná (\"Pinguicula vulgaris\"), hlavinka horská (\"Traunsteinera globosa\") a ohrožené druhy prha arnika (\"Arnica montana\"), prstnatec májový (\"Dactylorhiza majalis\"), hvozdík lesní (\"Dianthus sylvaticus\"), lilie zlatohlavá (\"Lilium martagon\"), koprník štětinolistý (\"Meum athamanticum\"), vrba plazivá (\"Salix repens\") či upolín nejvyšší (\"Trollius altissimus\"). Jiné zde rostoucí druhy, jako například sveřep stoklasa (\"Bromus secalinus\"), vrbovka nicí (\"Epilobium nutans\"), ostřice Hartmanova (\"Carex hartmanii\"), jestřábník oranžový (\"Hieracium aurantiacum\") či prasetník plamatý (\"Hypochaeris maculata\") se řadí na Červený seznam cévnatých rostlin ČR. Zvláště chráněné druhy však lze nalézt i v ostatních částech katastrálního území, třeba u Horního rybníka a dvou menších rybníků na Slatině, na loukách u Liščího potoka, v mokřadech či podél hraničního toku Slatiny.\nV krušnohorské oblasti jsou zastoupeny typické druhy středoevropské lesní fauny. Z velkých savců v lesních oblastech žijí například jelen evropský (\"Cervus elaphus\"), srnec obecný (\"Capreolus capreolus\") či prase divoké (\"Sus scrofa\"). Z dalších savců třeba veverka obecná (\"Sciurus vulgaris\"), liška obecná (\"Vulpes vulpes\") či zajíc polní (\"Lepus europaeus\"). Do 18. století zde v lesích žili rovněž vlk obecný (\"Canis lupus\"), medvěd hnědý (\"Ursus arctos\") a rys ostrovid (\"Lynx lynx\").\n\nZ ptactva se zde vyskytuje třeba volavka popelavá (\"Ardea cinerea\"), kachna divoká (\"Anas platyrhynchos\") a různí zástupci zpěvných ptáků (\"Passeri\") a šplhavců (\"Piciformes\"). Na území PR Špičák u Krásného Lesa pak z chráněných druhů žijí například čáp černý (\"Ciconia nigra\"), moták pilich (\"Circus cyaneus\"), luňák červený (\"Milvus milvus\"), tetřívek obecný (\"Tetrao tetrix\") nebo ťuhýk obecný (\"Lanius collurio\").\n\nMezi zástupce plazů patří kupříkladu zmije obecná (\"Vipera berus\"), užovka obojková (\"Natrix natrix\") nebo slepýš křehký (\"Anguis fragilis\"). Mezi obojživelníky třeba mlok skvrnitý (\"Salamandra salamandra\").\n\nČlenovce zastupují například střevlíci (\"Carabidae\") a čmeláci (\"Bombus\"). V roce 2003 se uskutečnil výzkum zaměřený na druhovou skladbu pavouků žijících v mokřadu v blízkosti rybniční sítě. Mezi hojněji zastoupené druhy se řadí pavučenka hrbatá (\"Oedothorax gibbosus\"), pavučenka vtlačená (\"Oedothorax retusus\"), slíďák mokřadní (\"Pardosa amentata\"), slíďák lužní (\"Pardosa prativaga\"), slíďák menší (\"Pardosa pullata\"), slíďák vlhkomilný (\"Pirata hygrophilus\"). Ze vzácných druhů pak slíďák levhartí (\"Arctosa leopardus\").\n\nV bezprostřední blízkosti Krásného Lesa se nachází několik chráněných území, která se částečně překrývají. Jde o přírodní park Východní Krušné hory, který se na čtyřiceti čtverečních kilometrech táhne od Petrovic až po Cínovec, jehož předmětem ochrany je „ráz hřebenů s lesními prosty, horskými a rašelinnými loukami, charakteristickou flórou a faunou“. Mezi cíle patří zachování původních ekosystémů, postupná proměna zemědělské činnosti, revitalizace vodních toků či rekonstrukce lesních porostů. Na německé straně na něj navazuje podobně chráněné území Landschaftsschutzgebiet Osterzgebirge. Součástí přírodního parku je přírodní rezervace Špičák u Krásného Lesa vyhlášená v roce 1997. Tvoří největší část přírodního parku a zabírá přibližně desetinu jeho rozlohy. Chráněna je pro pestrost geologické stavby a bohatost geomorfologických tvarů. Kromě samotného vrchu jsou součástí rezervace též „mezofilní až silně podmáčené louky, mokřady a prameniště porostlé přirozenými rostlinnými společenstvy s bohatým výskytem zvláště chráněných druhů“. Na jejím území se rovněž nachází výhradní ložisko fluoritu se stanoveným chráněným ložiskovým územím. V rámci soustavy Natura 2000 spadá část Krásného Lesa a jeho okolí do ptačí oblasti Východní Krušné hory a evropsky významné lokality Východní Krušnohoří.\n\nČást katastrálního území Krásného Lesa je součástí 1500hektarového revíru mysliveckého sdružení Liščí kámen, který dále zasahuje na území obcí Libouchec, Knínice a Petrovice.\n\nDemografický vývoj Krásného Lesa kopíruje vývoj mikroregionu Krušnohoří, pod který spadá. V celém mikroregionu došlo k poklesu počtu obyvatelstva po první světové válce a následně zejména po druhé světové válce v souvislosti s vysídlením sudetských Němců. V rámci mikroregionu nastal 66% úbytek počtu obyvatel a celá oblast byla bezprostředně po válce výrazně nedosídlena. V samotném Schönwaldu však byl propad ještě výraznější a mezi lety 1930 a 1950 dosahoval 92 %. Důvodem bylo složení obyvatelstva, které bylo dominantně německé (za První republiky se ve sčítání lidu v roce 1921 přihlásilo k německé národnosti 95,4 % obyvatel). V rámci mikroregionu se jednalo v minulosti o největší sídlo.\n\nPodle sčítání lidu z roku 2011 v Krásném Lese žilo 120 obyvatel, z toho 78 mužů a 42 žen. Věková skupina mladších 14 let byla zastoupena 11,7 % obyvatel a skupinu starších 65 let tvořilo 7,5 % obyvatel. Podle stejného censu bylo 42 obyvatel ekonomicky aktivních a 14 z nich vyjíždělo za prací mimo Petrovice. Podle odvětví ekonomické činnosti pracovalo 5 obyvatel v priméru (zemědělství, lesnictví, rybolov), 14 v sekundéru (průmysl a stavebnictví) a 9 v terciéru (služby).\n\nV roce 1437 byla v Schönwaldu založena římskokatolická farnost, která od roku 1649 vede matriku. Od poloviny 16. století až do 20. let 17. století byli obyvatelé panství v Krásném Lese luteráni a místní fara tak nebyla obsazena. Po bitvě na Bílé hoře v roce 1620 a následné rekatolizaci se 328 z nich vrátilo ke římskokatolické církvi, 146 zůstalo luterány a 393 pro svou víru emigrovalo. V období rekatolizace spadala pod duchovní správu Krásného Lesa až do roku 1783 i oblast Petrovic a do roku 1784 pod ní spadala také tamní škola. K roku 2012 náleží pod ústecký vikariát litoměřické diecéze a spravuje farní kostel Nanebevzetí Panny Marie v Krásném Lese, v němž se však nekonají pravidelné bohoslužby. Poblíž kostela se nacházela dnes již neexistující fara z roku 1716 postavená litoměřickým stavitelem Petrem Versou na místě starší fary stržené o rok dříve. V roce 1896 byla její budova zmodernizována a zvýšena o jedno patro. Do druhé světové války ve vesnici žilo několik osob židovského vyznání, z nichž se dva při sčítání lidu v roce 1921 přihlásili k židovské národnosti.\n\nŠkola byla v Schönwaldu založena v roce 1586 a roku 1881 přesídlila do nové budovy. Pro nedostatek žáků však po válce zanikla a k roku 2012 spadá Krásný Les pod základní a mateřskou školu v Petrovicích, která zajišťuje výuku v rozsahu I. stupně.\n\nZ občanské vybavenosti je ve vesnici například dětské hřiště. V minulosti nechyběl chudobinec, knihovna, kino, kulturní dům či pošta. Působí zde spolek pro obnovu venkova Krásný Les (SOVA), který se angažuje na společenském životě občanů. Mezi místní komunitní aktivity patří například pálení čarodějnic, stavění máje, oslavy Vánoc a Velikonoc, sportovní turnaj v nohejbalu, halloweenský průvod či výšlap na vrch Špičák.\n\nSběr komunálního odpadu zajišťuje firma Marius Pedersen. Na jaře a na podzim jsou organizovány svozy objemného odpadu a za domem č.ev. 301 jsou umístěny kontejnery na sběr tříděného odpadu, a to na papír, sklo a plasty (PET lahve). Na konci roku 2018 byl pro obec Krásný Les zřízen Osadní výbor, aby byly zviditelněny potřeby zde žijících obyvatel. A došlo ke zlepšení životních podmínek v Krásném Lese.\n\nV minulosti tvořilo významnou složku místního hospodářství zemědělství, které v určitém rozsahu přetrvává dodnes. Schönwald se stal střediskem zemědělské výroby již v době pobělohorské. Zdejší krajina byla silně zemědělsky využívána, ačkoli je to z dnešního pohledu z hlediska agroklimatických poměrů a nadmořské výšky netypické. V roce 1845 dosahovala výměra orné půdy až 60 % ploch oblasti. Tento podíl se postupně snižoval. Po druhé světové válce došlo v letech 1948 až 1989, podobně jako ve zbytku republiky, ke změně rázu krajiny a hospodářství. V 50. letech v Krásném Lese vznikl státní statek a jedno ze tří středisek zemědělské výroby na Petrovicku. K roku 1952 zabírala orná půda 52,8 % oblasti, přičemž louky a pastviny tvořily pouhé 1 %. Pěstoval se zde především len, ale rovněž i žito, ječmen a brambory. V 80. letech docházelo ke zvětšování orné plochy náhradní rekultivací (odvodňováním, zánikem zastavěných ploch apod.). Po roce 1989 zanikl státní statek a zemědělskou výrobu převzala společnost První Petrovická zemědělská a.s., která existovala do roku 1995. Od té doby v Krásném Lese působí několik soukromých zemědělců a rapidně poklesla výměra orných ploch, které ještě v roce 1995 tvořily 40,8 % rozlohy. Řada polí byla přeměněna v pastviny a louky, další byla zalesněna. Některé dříve obdělávané pozemky leží ladem. Počátkem 21. století tvoří orná půda pouze 13,8 %, zatímco louky až 43 %.\n\nHospodářství v Krásném Lese, dříve Schönwaldu, bylo úzce spjato s populačním vývojem a výrazně jej ovlivnil odsun sudetských Němců po druhé světové válce. Do té doby ve vesnici existovalo dvanáct hostinců, tři řezníci, tři pekaři, smíšený obchod, prodejny textilu, čtyři taneční sály apod. Ve vesnici rovněž existoval pivovar, postavený kolem roku 1580 Damianem Thamem. Stával vedle zámku a jeho činnost byla ukončena v roce 1918. K roku 2005 je ve vesnici v provozu restaurant Krásný Les a v Nakléřově je k dispozici hotel s restaurací Napoleon.\n\nKrásným Lesem prochází několik silnic třetí třídy. Páteřní komunikací je III/2487 z Petrovic na Cínovec. Na tu se u zámečku napojuje silnice III/2486 vedoucí do Nakléřova (u autobusové zastávky je odbočka III/2482 do Telnice), a u kostela silnice III/2488, směřující podél Rybného potoka ke státní hranici. V oblasti Panenské je krátký úsek silnice druhé třídy II/248 z Varvažova do Petrovic a z východu na západ katastrální území protíná dálnice D8, na níž je nejbližší nájezd na exitu 87 za tunelem Panenská. Tento úsek dálnice dlouhý zhruba 5,5 kilometru je z části veden na čtyřech mostech. Vesnice je obsluhována veřejnou autobusovou dopravou zajišťovanou linkou č. 592451 společnosti BusLine z Ústí nad Labem.\n\nHorský charakter oblasti neskýtá vhodné podmínky pro rozvoj železniční sítě. Přesto koncem 19. století vznikl projekt výstavby železniční tratě přes Petrovice do Gottleuby. Ten byl v roce 1893 dokonce schválen rakousko-uherskou vládou ve Vídni, saská vláda jej nicméně odmítla. Nejbližší železniční zastávka se nachází v Telnici na trati číslo 132 (přezdívané Kozí dráha) z Děčína do Oldřichova u Duchcova. Provoz však probíhá pouze občasně, a to na úseku mezi Telnicí a Děčínem.\nOblast ústeckého Krušnohoří tvoří významný rekreační potenciál města Ústí nad Labem. Krásný Les má přitom v rámci tohoto spádového území krajského města druhý nejvyšší počet objektů individuální rekreace a druhého bydlení (chat a chalup). K roku 1991 se jednalo celkem o 95 objektů (více měla pouze Tisá se 199 objekty).\n\nPřírodní předpoklady oblasti ovlivňuje řada faktorů, mezi něž náleží například členitost reliéfu, vegetační kryt, estetická hodnota krajiny či klimatické poměry. Mezi místní dominanty náleží například sopečný tvar vrchu Špičák, významným krajinným prvkem jsou zdejší mokřady a rekreační a krajinotvornou funkci plní Horní rybník. Na území Krásného Lesa také zasahuje několik chráněných území. Z maloplošně zvláště chráněných území jde o přírodní rezervaci Špičák u Krásného Lesa, z obecně chráněných území o přírodní park Východní Krušné hory a v rámci soustavy Natura 2000 o ptačí oblast Východní Krušné hory a evropsky významnou lokalitu Východní Krušnohoří.\n\nV Krásném Lese se nachází množství sakrálních památek. Patří mezi ně například pozdně barokní farní kostel Nanebevzetí Panny Marie, který je kulturní památkou České republiky. Postaven byl stavitelem Michlem Rehnem v letech 1790 až 1795 na místě starší stavby. Během 20. století zchátral, prošel však rekonstrukcí a k roku 2010 je opravený. V blízkosti kostela se u autobusové zastávky nachází výklenková kaple zasvěcená Panně Marii. Pochází z roku 1804, kdy ji nechal postavit místní mlynářský mistr na památku své čtyřleté zesnulé dcery a v roce 2010 prošla rekonstrukcí. Další dvě kaple stojí za obcí poblíž česko-německé hranice. Jsou jimi kaple sv. Petra a Pavla se sanktusníkem z roku 1812, která je zchátralá, a pseudogotická kaple nad někdejší celnicí pod vrchem Špičák z roku 1912, z níž se dochovala jen zřícenina.\nV okolí Krásného Lesa je možné nalézt několik pamětních křížů. Západně od vesnice je kamenný kříž, známý jako Walterkreuz, který nechal postavit místní šenkýř na památku své úkladně zavražděné dcery. V Nakléřově, který je základní sídelní jednotkou Krásného Lesa, stojí při silnici na Panenskou kanelovaný a bohatě zdobený kříž z roku 1800, který je kulturní památkou. Další kulturní památkou je socha svatého Jana Nepomuckého z roku 1720 (zrestaurovaná roku 1999) stojící přímo v Krásném Lese na rozcestí u kostela.\n\nHistorické události připomínají dvě pamětihodnosti. Jde o památník padlým během první světové války, nacházející se poblíž farního kostela, a pomník generála Kleista v Nakléřově, připomínající vítězství v bitvě u Chlumce v roce 1813. Druhý zmíněný pochází z roku 1913 a je kulturní památkou. Poslední kulturní památkou, která v lokalitě reprezentuje lidovou architekturu, je hrázděná usedlost v Krásném Lese čp. 207.\nVe vesnici je též pozdně barokní zámeček z roku 1708, nacházející se v zatáčce z Petrovic na Nakléřov. Jde o prostou jednopatrovou budovu ve tvaru obráceného písmene „L“ s portálem, kterou nechal vystavět František Ignác Vratislav z Mitrovic. Zámek má hladkou nečleněnou fasádu a na jeho štítu jsou tři erbovní znaky a německý citát z Knihy žalmů. Střecha je strmá valbová a okna jsou obdélníková. Ve vlastnictví rodu Mitroviců byl do roku 1791 a od té doby náležel různým šlechtickým rodům a soukromníkům. V roce 1931 jej zakoupilo město Ústí nad Labem a během druhé světové války zde byli nejprve vězněni francouzští váleční zajatci a poté sloužil jako sběrný tábor pro ústecké Židy. Po válce byl využíván jako hospodářská budova zdejšího státního statku, v důsledku čehož chátral. Jeho údržba byla zanedbaná i po roce 1990 a k roku 2010 je budova značně zchátralá, vyrabovaná a zpustlá.\n\nAž do roku 1945 stávala pod vrcholem kopce Špičáku turistická chata, provozovaná místním hostinským Kajetanem Ritschelem. Postavena byla v roce 1907 a nabízela občerstvení výletníkům mířícím na Špičák, který byl oblíbeným turistickým cílem. Do dnešní doby se z chaty zachovaly pouze kamenné základy.\n\nKatastrálním územím Krásného Lesa vede hned několik cyklistických a běžkařských tras. Patří mezi ně cyklistická trasa II. třídy nadregionálního významu č. 23 vedoucí z Děčína na Měděnec, která je součástí Krušnohorské magistrály. Vede po silnici II/248 z Petrovic do Nakléřova a následně po silnici přes Krásný Les do Adolfova. Další je cyklistická trasa č. 3017 z Děčína do Adolfova, k níž je paralelní zdejší běžkařská trasa. Další běžkařské trasy jsou v nedalekém Adolfově a kolem Jeleního vrchu. Ze zimních sportů lze dále provozovat alpské lyžování ve zhruba šest kilometrů vzdáleném lyžařském středisku Zadní Telnice, které je přístupné buď z Adolfova nebo z Telnice. Jeho počátky sahají až do dob před první světovou válkou.\n\nV okolí je i množství turistických tras. Patří mezi ně evropská dálková trasa E3 ze Španělska do Bulharska, značená červenou turistickou značkou, vedoucí přes Panenskou, kolem Horního rybníka a následně přes rozcestníky Pod Jelením vrchem a Pod Liškárnou. Mezi těmito rozcestníky je paralelní s modrou turistickou značkou ze Zadní Telnice do Malého Chvojna. Po jižním okraji katastrálního území vede zelená turistická značka z Adolfova do Telnice. Krásným Lesem též prochází naučná stezka „Zapomenuté pohraničí“ z Adolfova na Děčínský Sněžník.\n\nDiplomové práce\n\n"}
{"id": "549286", "url": "https://cs.wikipedia.org/wiki?curid=549286", "title": "Lužické Šestiměstí", "text": "Lužické Šestiměstí\n\nLužické Šestiměstí ( ; ; ) byl spolek šesti měst Horní Lužice vytvořený roku 1346 a trvající až do roku 1815. Tvořila jej města Budyšín, Kamenec, Žitava, Zhořelec, Lobava v dnešním Německu a město Lubáň na území dnešního Polska. Spolek hrál důležitou ekonomickou i politickou roli v dějinách Horní Lužice (ta do roku 1635 spadala do rámce České koruny, poté byla lénem Saského kurfiřtství).\n\nSpolek byl založen za vlády Karla IV., snad i z jeho popudu, neboť Karel v městech viděl spojence proti místní šlechtě. Prvních dvě stě let trvání spolku byly dobou jeho největší slávy. Byla to bohatá města a ač tři z nich byla menší, fungovalo spojenectví na principu rovnosti všech.\n\nV době husitských válek někteří z rodu Vartenberků podnikali loupeživé výpravy nejen po severních Čechách, ale i v Sasku. V reakci na to vyslalo Šestiměstí roku 1444 vojsko podporované Prahou, které dobylo a mnohdy vypálilo většinu vartenberských sídel, zejména hradů. V roce 1447 se Šestiměstí podílelo na likvidaci hradů v severovýchodních Čechách, jejichž posádky vedly drobnou válku proti Slezanům a lužickým kupcům. Spolek slezských knížat a Šestiměstí vykoupil, vypálil a pobořil hrady Žacléř, Adršpach, Střmen, Skály, Belver a Vízmburk.\n\nKonec třicet let trvající malé války mezi Šestiměstím a Vartenberky dokládá listina z roku 1458 Beneše z Vartenberka, kdy mohl konečně obnovit nadání fary a kostela v Zákupech. Po šmalkaldské válce v roce 1547 byla města panovníkem, císařem Ferdinandem I., potrestána za údajnou vzpouru a vliv spolku začal postupně upadat.\n\nDefinitivní konec nastal v roce 1815, když Vídeňský kongres města rozdělil mezi dvě země, Sasko a Prusko. Čtveřice měst v Sasku pak utvořila Čtyřměstí, avšak i to roku 1868 zaniklo.\n\nRoku 1991 při oslavách 770 založení města Löbau byl svazek kvůli turistickému ruchu obnoven, ovšem jako Sedmiměstí, doplněné o polský Zgorzelec (polskou část Zhořelce).\n"}
{"id": "549288", "url": "https://cs.wikipedia.org/wiki?curid=549288", "title": "Těmice (okres Hodonín)", "text": "Těmice (okres Hodonín)\n\nTěmice ( ) jsou obec v okrese Hodonín v Jihomoravském kraji, 10 km východně od Kyjova. Žije zde obyvatel. Obcí protéká potok Syrovínka.\n\nPrvní písemná zpráva o obci pochází z roku 1371 (jiný zdroj uvádí rok 1263). Obec se v těchto záznamech vyskytuje pod názvem \"Témice\". Roku 1649 koupil obec císařský oficír Marko Lubedich Cappelet. Po třicetileté válce zůstalo v obci jen 35 obydlených domů. V roce 1718 se \"Těmice\" dostaly do majetku cisterciáckého velehradského kláštera. V dobách rakousko-uherské monarchie dostala obec úřední název \"Temnice\" a v roce 1923 byl zaveden současný název.\n\n\n\n\n"}
{"id": "549290", "url": "https://cs.wikipedia.org/wiki?curid=549290", "title": "Deux-Sèvres", "text": "Deux-Sèvres\n\nDeux-Sèvres je francouzský departement ležící v regionu Nová Akvitánie. Pojmenovaný (\"v překladu dvě Sèvry\") je podle dvou řek Sèvre Nantaise a Sèvre Niortaise. Člení se na 3 arrondisementy.\n\n\nSeznam obcí v departementu Deux-Sèvres\n\n"}
{"id": "549293", "url": "https://cs.wikipedia.org/wiki?curid=549293", "title": "Potrojné účetnictví", "text": "Potrojné účetnictví\n\nPotrojné účetnictví (ruské účetnictví) je jedním z pokusů o zdokonalení podvojného účetnictví. Jeho tvůrcem byl Fjodor Venědiktovič Jezerskij (1836-1916). Snahou tvůrce tohoto systému bylo vyčíslit a zaznamenat zisk či ztrátu u každého jednotlivého účetního případu, a to z důvodu, aby nebylo nutné provádět uzavírání knih v průběhu účetního období. Systém byl v jeho době používán v mnoha státních a samosprávných úřadech i v několika soukromých společnostech. Za hranicemi Ruska se však potrojné účetnictví neujalo a brzy zaniklo i v Rusku.\n\nV 19. století se objevilo několik nových účetních systémů, které se pokoušely vyřešit jednu z nevýhod italského účetnictví - nebylo možné zjistit výsledek hospodaření bez náročného uzavření účetních knih. Mezi tyto pokusy se řadí metody J. J. Jacklota z roku 1837, A. Ochse z roku 1840\nči Rosenzweige z roku 1859.\n\nFjodor Venediktovič Jezerskij svůj systém vytvořil na přelomu 60. a 70. let 19. století. Poprvé jej popsal pravděpodobně ve spisu \"Krátká, názorná praxe potrojného ruského systému\" z roku 1873. Za hranice Ruska se potrojné účetnictví rozšířilo díky spisu \"Kupecké účetnictví jednoduchým, podvojným a potrojným systémem\", který vyšel v Lipsku v roce 1887. Jezerskij, učitel obchodních věd v Petrohradě, je v Rusku považován za významného reformátora účetnictví. Vedle zdokonalování systému účetnictví se věnoval také vytvoření nové ruské terminologie v účetnictví. Kromě výše zmíněných spisů je významné jeho pojednání \"Podvody, škody a chyby skrývající se ve věrných rozvahách italského podvojného systému účetnictví a objevené prvky spolehlivosti ruského potrojného systému\", vydané v roce 1876. Od roku 1889 vydával časopis \"Sčotovod\" (účetní).\n\nCílem potrojného účetnictví je vyčíslit a zaznamenat zisk či ztrátu u každého jednotlivého účetního případu. Pro tento účel se v systému potrojného účetnictví používaly tři knihy:\n\n\nPotrojné účetnictví zpočátku způsobilo v Rusku velký zájem. Společnost pro podporu ruského obchodu a průmyslu v Petrohradě vytvořila zvláštní komisi účetních znalců, která měla zhodnotit a porovnat potrojné účetnictví se způsobem italským. Většina členů komise se dne 20.12.1876 vyslovila pro metodu Jezerského. I přes propagaci v Německu se potrojné účetnictví za hranicemi Ruska neujalo. Také v Rusku brzy zaniklo.\n\n"}
{"id": "549295", "url": "https://cs.wikipedia.org/wiki?curid=549295", "title": "Mar-Bíti-Apla-Ušur", "text": "Mar-Bíti-Apla-Ušur\n\nMar-Bíti-Apla-Ušur (akkadsky \"Mar-Bíte, ochraňuj následníka\") byl král Babylónie v období mezi 984 - 977 př. n. l. Je jediným představitelem VII. babylonské dynastie.\n\nI když jeho jméno Mar-Bíti-Apla-Ušur je akkadské, v záznamech je u něj uváděn dodatek \"ŠÁ.BAL.BAL LIBIR [RA] NIM.MA.KI\", v akkadštině \"liplippi Elamti labîru\", což v překladu znamená „vzdálený (?) potomek Elamu“ Bůh Mar-Bíti byl spojován s městem Dér na babylonsko-elamském pomezí, a částečně také s Borsippou, kde byl jeho chrám.\nPravděpodobně byl tedy elamského původu, možná byl i spřízněn s elamskou královskou rodinou. Proto je tedy VII. babylonská dynastie označovaná jako Elamská.\n\nNa čtyřech bronzových hrotech šípů s jeho jménem, nalezených v Lorestánu, je titulován jako \"šár-kišatti\" - „vládce světa“. Tento titul byl v tomto období běžně užíván babylonskými panovníky. Přestože byl elamského původu, nezdá se že by ho pozdější babylonští vládcové označovali za uchvatitele. I jeho pohřeb proběhl přesně v souladu s babylonskými tradicemi. Kromě krátkého odkazu ke 4. roku jeho vlády v novobabylonské kronice nejsou z doby jeho vlády žádné záznamy.\n\n"}
{"id": "549296", "url": "https://cs.wikipedia.org/wiki?curid=549296", "title": "Hospodářský les", "text": "Hospodářský les\n\nHospodářský les je z hlediska managementu krajiny určitým protipólem přirozených nebo původních lesů. Má hlavní funkci a to je produkce dříví, ale pochopitelně lesní hospodáři nerezignují ani v hospodářských lesích na zajišťování ostatních důležitých funkcí lesa (půdoochranná, vodoochranná, klimatická, krajinotvorná, rekreační…).\n\nLesní zákon dále hospodářské lesy vymezuje lapidárně: \"Lesy hospodářské jsou lesy, které nejsou zařazeny v kategorii lesů ochranných nebo lesů zvláštního určení.\"\n\nVýznamná je ovšem i nedřevní produkce lesa (různé bobuloviny, houby, léčivé rostliny apod.).\n\nProstředkem ekonomického využívání hospodářského lesa je lesní těžba a zejména její hlavní část těžba dříví. Vlastníci lesa nebo pověření lesní hospodáři si ovšem nemohou v lese dělat co se jim zlíbí. Naopak celá oblast lesního hospodaření je velice důkladně regulovaná legislativou a vlastnická práva jsou poměrně značně omezena s cílem zajistit trvalou udržitelnost, výnosovou vyrovnanost nebo důležité mimoprodukční funkce lesa. K tomu slouží celá řada nástrojů. Lze jmenovat především lesní hospodářské plány nebo osnovy, lesní mapy, institut odborného lesního hospodáře, závazná ustanovení lesního zákona předepisující povinnost zalesnění a zajištění porostů po provedené těžbě, minimální rozsah výchovných zásahů, minimální podíl melioračních a zpevňujících dřevin atp.\n\nPro některé vlastníky může být překvapením, že v hospodářských lesích je nutné řádně hospodařit. Například nelze uplatňovat ani bezzásahový režim s cílem ponechat je přirozenou cestou (sukcesí) dojít do stádia klimaxu protože by to mohlo ohrozit stabilitu sousedících hospodářských lesů .\n\nVlastník lesa také musí strpět \"obecné užívání lesů\". Jde o právo každého občana vstupovat do každého lesa bez ohledu na to, kdo je jeho vlastníkem, a sbírat v lese pro svou potřebu lesní plody a suchý na zemi ležící klest. Toto právo má historické kořeny spojené se vznikem první republiky.\n\nPři obnovování porostů v hospodářském lese lze uplatňovat rozdílné hospodářské způsoby:\n\nNevhodně obhospodařované hospodářské lesy se vyznačují relativně nízkou odolností vůči vnějším škodlivým vlivům, které v nich mají často katastrofální následky, naopak při vhodném hospodaření respektujícím přírodní zákony a podmínky prostředí dokáží být nečekaně stabilní. Narušování (škůdci, vichřice, požáry, extrémní počasí...) se nevyhýbá ovšem ani přirozeným lesům. V zásadě ovšem platí, že čím více se les blíží přirozené skladbě a struktuře přirozeného lesa daného ekotopu, tím nižší je riziko ohrožení jejich stability..\n\n\n"}
{"id": "549303", "url": "https://cs.wikipedia.org/wiki?curid=549303", "title": "Pere Riba", "text": "Pere Riba\n\nPere Riba Madrid (* 7. dubna 1988, Barcelona, Španělsko) je španělský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na turnajích typu Challenger zaznamenal 6 finálových vítězství (3x zvítězil ve dvouhře a 3x ve čtyřhře). Jeho nejvyšším umístěním na žebříčku ATP ve dvouhře bylo 95. místo (12. duben 2010) a ve čtyřhře 118. místo (22. březen 2010).\n\nŽádného finále na ATP se neúčastnil.\n\n\n"}
{"id": "549307", "url": "https://cs.wikipedia.org/wiki?curid=549307", "title": "Ingeborg Bachmannová", "text": "Ingeborg Bachmannová\n\nIngeborg Bachmannová (25. června 1926 Klagenfurt — 17. října 1973 Řím; někdy též pod pseudonymem \"Ruth Keller\") byla rakouská spisovatelka, jedna z nejvýznamnějších lyriček a prozaiček německého jazyka po 2. světové válce.\n\nIngeborg Bachmannová se narodila roku 1926 do rodiny učitele. Po dětství v Korutanech studovala od roku 1945 v Innsbrucku, Grazu a Vídni filosofii, germanistiku a psychologii. Studium zakončila roku 1950 kritickou prací o recepci filosofie Martina Heideggera. V té době již publikovala povídky a básně. Tehdy se také seznámila s Paulem Celanem, který byl jejím dlouholetým přítelem. V letech 1951-1953 pracovala jako rozhlasová redaktorka ve Vídni. Roku 1953 získala literární cenu Gruppe 47, s jejímiž představiteli ji spojovala kritika poválečného vývoje a zbrojení. Střídavě žila v Mnichově, Vídni a Berlíně, během intenzivního, byť jen dvouletého vztahu se švýcarským spisovatelem Maxem Frischem pak v Curychu a Římě. V posledních letech života se prohloubila spisovatelčina závislost na lécích a alkoholu. Zemřela na popáleniny při požáru svého bytu v Římě.\n\nJejí dílo zahrnuje básně, povídky, libreta, rozhlasové hry, eseje a cyklus \"Todesarten\" (Způsoby smrti), z nějž stihla dokončit pouze román \"Malina\" (1971).\n\n\n\n\n\n\nPrvní sloka z básně „Vymezený čas“ (Die gestundete Zeit) ze sbírky \"Die gestundete Zeit\" (1953). Celý text básně je zpřístupněn elektronicky v digitalizovaném archivu časopisu \"Tvar\" spravovaném Ústavem pro českou literaturu.\n\n\nKromě toho se na autorčinu počest každoročně v jejím rodném Klagenfurtu uděluje po ní pojmenovaná Cena Ingeborg Bachmannové (\"Ingeborg-Bachmann-Preis\").\n\n\n"}
{"id": "549313", "url": "https://cs.wikipedia.org/wiki?curid=549313", "title": "Pečersk", "text": "Pečersk\n\nPečersk ( \"\") je vesnice ve Smolenské oblasti v Ruské federaci.\n\nLeží přibližně sedm kilometrů na sever od Smolenska a v roce 2002 měla 3750 obyvatel. V roce 1998 mělo 4067 obyvatel a v roce 1859 19 obyvatel (a pravoslavný kostel).\n\nJejí jméno je odvozeno od staršího ruského slova \"печера\", které znamená \"jeskyně\".\n\nDne 10. dubna 2010 došlo nedaleko vesnice k havárii letounu Tu-154 s polskou delegací na palubě, při níž všichni cestující včetně polského prezidenta Lecha Kaczyńského zahynuli. Letoun se snažil přistát na nedaleké Smolenské letecké základně.\n"}
{"id": "549314", "url": "https://cs.wikipedia.org/wiki?curid=549314", "title": "Kyjevská univerzita", "text": "Kyjevská univerzita\n\nKyjevská univerzita, oficiálně Kyjevská národní univerzita Tarase Ševčenka (: Київський національний університет ім. Тараса Шевченка) je univerzita nacházející se v ukrajinském hlavním městě Kyjev. Byla založena v roce 1834 ruským carem Alexandrem jako Univerzita svatého Vladimíra a od té doby několikrát změnila svůj název. Její současný oficiální název nese jméno ukrajinského básníka a umělce Tarase Ševčenka. K roku 2010 tvořilo strukturu univerzity patnáct fakult a čtyři ústavy a celkem na ní studovalo 20 tisíc studentů.\n\nPriama Dija (Přímá akce) je síť nezávislých studentských odborů na Ukrajině zaměřená na vytvoření studentské organizace zdola. Odbory samy o sobě tvrdí, že \"bojují proti komercionalizaci vzdělávání s vidinou absolutně svobodného vzdělávání\" což, podle jejich tvrzení v letáku, překáží zájmům univerzitního a fakultního vedení.\n\nStudentské odbory tvrdí, že jejich aktivisté a aktivistky, stejně tak podporovatelé, jsou pod tlakem vedení univerzity, je jim hrozeno vyhozením z univerzity a že jsou pod dohledem členů tajné služby SBU poté, co provedli „sérií úspěšných akcí (spolu s dalšími mládežnickými organizacemi) proti zavedení poplatků za dříve bezplatné univerzitní služby, proti snižování prostředků na stipendia a proti plánům na přerušení stipendia studentům, kteří dostali byť jedinou známku 3 (tj. C).“\n\n\n"}
{"id": "549324", "url": "https://cs.wikipedia.org/wiki?curid=549324", "title": "Traťové zabezpečovací zařízení", "text": "Traťové zabezpečovací zařízení\n\nTraťové zabezpečovací zařízení je železniční zabezpečovací zařízení, které slouží pro zajištění bezpečné jízdy vlaků a PMD na širé trati. Podobně jako staniční zabezpečovací zařízení i traťové zabezpečovací zařízení vytváří a zajišťuje podmínky pro jejich bezpečnou jízdu. \"Zabezpečuje\" tedy \"jízdy následných vlaků\" a \"vylučuje protisměrné jízdy vlaků\" (po jedné traťové koleji).\n\nTraťová zabezpečovací zařízení se dělí podle stupně zabezpečení – podle toho, kolik výše uvedených podmínek kontroluje – do tří kategorií:\n\nPozn.: TO – traťový oddíl; pokud je v přehledu uvedeno \"nemá\", za danou funkčnost odpovídá určený dopravní zaměstnanec; pokud je v přehledu uvedeno \"má částečně\", za danou funkčnost spoluodpovídá určený dopravní zaměstnanec (např. zařízení zaregistruje průjezd vlaku kontrolním bodem a volnost oddílu kontroluje nepřímo dopravní zaměstnanec zjištěním (pohledem), že vlak projel celý – podle koncové návěsti)\n\nJízdy vlaků mezi jednotlivými dopravnami se zabezpečují:\nDle technické normy železnic TNŽ 34 2620 se při telefonickém dorozumívání považují za TZZ první kategorie jen oddílová návěstidla hlásek a jejich ovládací obvody, nikoli však celý způsob zabezpečení.\n\nV současnosti již nelze projektovat zabezpečovací zařízení 1. a 2. kategorie, s výjimkou regionálních tratí, kde je přípustné zabezpečovací zařízení 1. a 2. kategorie rekonstruovat, pokud nedojde ke změnám velkého rozsahu.\n\nHistorie organizování vlakové dopravy\n\nNejstarším způsobem zabezpečení byla jízda podle jízdního řádu. Při zpoždění protijedoucích vlaků nebylo možné přeložit křižování, zpoždění tak silně narůstala. Riziko nehod bylo veliké. Přesto se tento systém udržel v provozu až do 80. let 20. století na tramvajové trati Liberec - Jablonec. Na tramvajové trati Ostrava-Poruba - Kyjovice-Budišovice tento systém přežil dokonce až do dubna 2008, kdy byl hlavní příčinou tragického střetu dvou tramvají.\n\nSe zvyšující se rychlostí vlaků vyvstala potřeba zabezpečení jízdní cesty. Nejstarším způsobem zabezpečení volnosti mezistaničního úseku bylo použití žezla. Dalším stupněm vývoje bylo použití návěstidel a poté i telegrafu.\n\nAutomatické bloky, a nově i některá automatická hradla, jsou vybavovány kódováním vlakového zabezpečovače LS.\n"}
{"id": "549333", "url": "https://cs.wikipedia.org/wiki?curid=549333", "title": "Jindřich II. Svídnický", "text": "Jindřich II. Svídnický\n\nJindřich II. Svídnický či Svídnicko-Javorský († 1343/45) byl svídnický kníže z dynastie slezských Piastovců.\n\nByl synem svídnického knížete Bernarda. Jeho dcera Anna Svídnická se stala v pořadí třetí manželkou českého krále Karla.\n"}
{"id": "549334", "url": "https://cs.wikipedia.org/wiki?curid=549334", "title": "Rallye Monte Carlo 1987", "text": "Rallye Monte Carlo 1987\n\nRallye Monte Carlo 1987 byla první soutěží mistrovství světa v rallye 1987. Zvítězil Miki Biasion s Lancií Delta HF.\n\nJuha Kankkunen s vozem Lancia Delta HF zahájil soutěž třetím časem. Za ním byl Timo Salonen na voze Mazda 323 4WD. Pomalejší byl Walter Röhrl s Audi 200 Quattro a Stig Blomqvist s vozem Ford Sierra Cosworth. Ve vedení byli Bruno Saby a Miki Biasion s dalšími Lanciemi. Sedmý byl Francois Chatriaut na voze Renault 11 Turbo a osmý Kenneth Eriksson na voze Volkswagen Golf II GTI 16V. Několik testů první etapy bylo zrušeno kvůli divákům. Do vedení to posunulo Biasiona před Sabym.\n\nVe druhé etapě opět vítězil Biasion před Kankkunenem, který se posunul na průběžné druhé místo před Sabyho. Čtvrtý byl Röhrl a pátý Blomqvist. Na šestém místě byl Per Eklund s vozem Subaru RX Turbo před Ragnottim. Po desáté zkoušce se ale do vedení posunul Saby. Druhý byl Kankkunen a třetí Saby, kterého zdržely drobné technické problémy. Za nimi byli Röhrl, Blomqvist, Jean Ragnotti a Eriksson. Saby musel ale kvůli převodovce ze soutěže odstoupit. Do vedení se dostal Biasion před Kankkunenem. V odpolední části etapy se na vedoucí pozici posunul Kankkunen před Biasiona. Za nimi se drželi Röhrl, Blomqvist a Ingvar Carlsson s Mazdou 323 4WD. Salonen ze soutěže odstoupil. Na šesté pozici se objevil Jean-Pierre Ballet s vozem Citroën Visa 1000 Pistes. Postupně se ale před něj probojoval Eriksson. \n\nPřed třetí etapou podala Mazda na vozy Lancia protest pro nedovolené úpravy, ale oba vozy technickou kontrolou prošly. Na úseku Col de Turini musel Kankkkunen zpomalit kvůli problémům s přehříváním. Do čela se opět posunul Biasion a vedení týmu rozhodlo, že pořadí takto již zůstane. Třetí místo uhájil Röhrl. Blomqvist byl ze soutěže diskvalifikován.\n\n"}
{"id": "549336", "url": "https://cs.wikipedia.org/wiki?curid=549336", "title": "Jindřich III. Hlohovský", "text": "Jindřich III. Hlohovský\n\nJindřich III. Hlohovský či Hlohovsko-Zaháňský (1251 nebo 1260 – 9. prosince 1309) byl hlohovský, zaháňský a velkopolský kníže z rozrodu slezských Piastovců.\n\nPo smrti svého otce, hlohovského knížete Konráda I. 1273, se stal knížetem hlohovským. Původně byl ustanoven dědicem Vratislavského knížectví, ale toho se nakonec zmocnil syn Boleslava II. Rogatky Jindřich V. Roku 1278 bojoval na Moravském poli po boku Přemysla Otakara II.\n\nPo smrti Přemysla II. Velkopolského roku 1296 se pustil do boje o Velkopolsko s Vladislavem Lokýtkem. Dne 10. března téhož roku sice uzavřeli smlouvu o vzájemném rozdělení sporného území, avšak následující rok Lokýtek smlouvu porušil a válka znovu vypukla. Jindřich se ucházel také o podporu českého krále Václava II. a roku 1297 se zúčastnil jeho korunovace v Praze. Nakonec musel Jindřich v roce 1299 ze svých požadavků ustoupit.\n\nByl významným donátorem cisterciáckého kláštera v Lubuši, financoval náhrobky svých příbuzných v konventním kostele a je považován za tvůrce myšlenky místní piastovské nekropole. Sám zde byl také pohřben.\n\n"}
{"id": "549343", "url": "https://cs.wikipedia.org/wiki?curid=549343", "title": "Švédská rallye 1987", "text": "Švédská rallye 1987\n\nŠvédská rallye 1987 byla druhou soutěží mistrovství světa v rallye 1987. Zvítězil Timo Salonen s Mazdou 323 4WD.\n\nZpočátku vedl Juha Kankkunen s vozem Lancia Delta HF. Za ním se držel Stig Blomqvist s vozem Ford Sierra XR4i a třetí byl Timo Salonen ve voze Mazda 323 4WD. Brzy se na vedoucí pozici ale prosadil Mikael Ericsson, který usedl do tovární Lancie Delta. Na dalších pozicích byli Ingvar Carlsson s další Mazdou a Per Eklund s Audi Quattro. V jeden moment se do vedení dostal i Mikael Sundström se soukromou Mazdou. Druhý byl Ericsson a třetí Salonen. Čtvrtý byl jeho týmový kolega Carlsson, pátý Kankkunen. Sundström ale vylétl z trati. Do vedení se dostal Ericsson před Carlssonem. Za nimi byl Salonen, Kankkunen, Markku Alen s další Lancií a Blomqvist. \n\nVe druhé etapě se na první pozici posunul Salonen. Ericsson ztratil kvůli špatné volbě pneumatik. Za nimi se drželi Carlsson a Kankkunen. Pátý byl Alen, šestý Blomqvist, sedmý Eklund a osmý Eriksson. Vedení udržoval Salonen před Ericssonem. Kankkunen se posunul na třetí místo před Carlssona. Za nimi byli stále Alen, Blomqvist, Eklund a Eriksson. \n\n"}
{"id": "549356", "url": "https://cs.wikipedia.org/wiki?curid=549356", "title": "Mordechaj Nurok", "text": "Mordechaj Nurok\n\nDr. Mordechaj Nurok (: מרדכי נורוק, rodným jménem Markus Nurok; 7. listopadu 1879 – 8. listopadu 1962) byl rabín a izraelský a lotyšský politik, poslanec lotyšského a izraelského parlamentu, člen izraelské vlády, v níž zastával funkci vůbec prvního ministra poštovních služeb (ministrem však byl pouhé dva měsíce). V roce 1952 kandidoval za stranu Mizrachi v izraelských prezidentských volbách a úspěšně se probojoval až do posledního kola, kde prohrál s Jicchakem Ben Cvi o dvacet dva hlasů.\n\nMarkus Nurok se narodil ve městě Tukums v carském Rusku (dnešní Lotyšsko). Studoval na univerzitách v Rusku, Německu a Švýcarsku a získal doktorát z filosofie. Později se stal rabínem a v roce 1913 nahradil svého otce ve funkci rabína v Jelgavě. O dva roky později odešel do Ruska.\n\nZúčastnil se šestého sionistického kongresu v roce 1903 a pomáhal židovským uprchlíkům během první světové války. Rovněž se stal členem všeruského židovského výboru a založil náboženskou židovskou skupinu, známou jako „Tradice a svoboda.“\n\nV roce 1921 se vrátil do Lotyšska, které již bylo nezávislým státem. Následující rok byl zvolen poslancem lotyšského parlamentu a stal se vůdcem bloku menšin. Svůj poslanecký mandát si udržel až do rozpuštění parlamentu v roce 1934.\n\nKdyž začal Lotyšsko okupovat Sovětský svaz, odešel Nurok kvůli svým sionistickým aktivitám do Turkmenistánu. Jeho žena i dvě děti zahynuly během holocaustu a Nurok sám podnikl aliju do britské mandátní Palestiny v roce 1947. Bezprostředně po svém příjezdu se začal angažovat v politice, stal se členem strany Mizrachi a v roce 1949 byl zvolen poslancem v prvních izraelských parlamentních volbách za Sjednocenou náboženskou frontu (volební alianci stran Mizrachi, ha-Po'el ha-Mizrachi, Agudat Jisra'el a Po'alej Agudat Jisra'el). Zvolen byl i v následujících volbách v roce 1951, po nichž byl 3. listopadu 1952 jmenován historicky prvním ministrem poštovních služeb ve třetí vládě Davida Ben Guriona. V prosinci 1952 se stal po smrti prezidenta Chajima Weizmanna jedním z kandidátů v prezidentských volbách. Ve volbách však nakonec zůstal druhý a zvítězil kandidát Mapaje Jicchak Ben Cvi poměrem hlasů 62:40. Později téhož měsíce se Ben Gurionova vláda rozpadla a v pořadí čtvrté vládě, sestavené 24. prosince již strana Mizrachi nebyla zařazena a Nurok tak přišel o svůj ministerský post.\n\nZvolen byl i v následujících parlamentních volbách v roce 1955 (tehdy již byla strana Mizrachi sloučena v Národní náboženskou stranu), 1959 a 1961. Poslancem byl až do své smrti 8. listopadu 1962. Jeho mandát převzal Šalom Avraham Šaki.\n\n"}
{"id": "549361", "url": "https://cs.wikipedia.org/wiki?curid=549361", "title": "Ostropestřec mariánský", "text": "Ostropestřec mariánský\n\nOstropestřec mariánský (\"Silybum marianum\") je jednoletá nebo dvouletá bylina z čeledi hvězdnicovité (\"Asteraceae\"). Pokud je to dvouletka, vypučí na jaře trsem bodlinatých listů s výraznými bílými žilkami. Koncem června se na asi 1 m dlouhých lodyhách objevují purpurově červená květenství. Na konci léta se z květů vyvinou plody, které se pak sklízí. Ostropestřec mariánský má blahodárné účinky na játra. Název souvisí se starou legendou, podle níž vznikly bílé skvrny na lístcích z mléka Panny Marie.\n\nOstropestřec mariánský je obvykle 60 až 150 cm vysoká bylina s kůlovitým kořenem a chudě větvenou lodyhou. Rostliny jsou pavučinatě vlnaté a pokryté roztroušenými přisedlými žlázkami. Lodyha je plná, zaobleně hranatá, s bílou dření. Listy v přízemní růžici jsou až 40 cm dlouhé, tvarem i barvou podobné lodyžním. Dolní lodyžní listy jsou přisedlé, horní poloobjímavé, obvejčité až kopinaté, peřenolaločné až peřenoklané s úkrojky na okraji nepravidelně ostnitými, na líci lesklé. Žilky na líci listů jsou lemovány bílými skvrnami.\n\nÚbory jsou velké, jednotlivé, dlouze stopkaté, 3 až 7 cm široké. Zákrov je tvořen okrouhle obvejčitými, na okraji nepravidelně ostnitě zubatými listeny. Ostny jsou slámově žluté, až 7 mm dlouhé. Květy jsou purpurově červené až fialové, s dlouhou bílou korunní trubkou, asi 3,5 až 4 cm dlouhé. Nažky jsou asi 7 až 8 mm dlouhé a 3 až 5,4 mm široké, smáčklé, světle hnědé a tmavohnědě čárkovitě žíhané, lesklé, na vrcholu s úzkým slámově žlutým lemem a snadno opadavým chmýrem.\n\nOstropestřec mariánský je původní ve Středomoří, v Malé a Přední Asii a na Kanárských ostrovech. Ve střední Evropě roste pouze jako zdomácnělý.\n\nZ plodů ostropestřce se může vařit čaj. Důležité je, aby plody byly roztlučené. Tím se umožní vyluhování léčivých látek. Lepší je plody roztlučeného ostropestřce konzumovat za studena, jelikož účinná látka se zalitím horkou vodou či varem z velké části zničí. Je také například možné si drcená semena přidat do jogurtu, džusu a pod. Protože se silymarin velmi špatně vyluhuje do vody, tak se používají přípravky se standardizovaným obsahem silymarinu. Používají se jako prevence před ztučněním jater a při zdravotních potížích vzniklých následkem zánětu jater. V homeopatii se předepisuje při stejných neduzích a vedle toho ještě na zlepšení funkce žlučníku, proti žlučovým kamenům a při depresích.\n\n\n\n\n \n"}
{"id": "549368", "url": "https://cs.wikipedia.org/wiki?curid=549368", "title": "Hyundai Motorsport", "text": "Hyundai Motorsport\n\nHyundai World Rally Team byl tovární tým jihokorejské automobilky Hyundai, který se angažoval v mistrovství světa v rallye.\n\nSvoje působení tým zahájil v sezoně mistrovství světa v rallye 1997. Tehdy nasazovala vůz Hyundai Coupé Kit Car. S vývojem vozu poháhala společnost Motor Sport Developement. Švédská rallye 2000 byla premiérouvou soutěží pro nový vůz Hyundai Accent WRC. Týmovými jezdci tehdy byly Kenneth Eriksson a Alister McRae. Oba získali do konce sezony mistrovství světa v rallye 2000 vítězství v rychlostní zkoušce. V následující sezoně v týmu občas startoval Juha Kankkunen a Piero Liatti. Největším úspěchem týmu byla Rallye Velké Británie 2001, kde McRae získal čtvrté místo. V sezoně mistrovství světa v rallye 2002 absolvoval tým poprvé kompletní sezonu. Týmovými jezdci byli Armin Schwarz a Freddy Loix. Vůz však měl problémy se spolehlivostí. Tým získal čtvrté místo v poháru značek. Pro sezonu mistrovství světa v rallye 2003 tým přišel o hlavního sponzora, kterou byla společnost Castrol. Tým kvůli finančním problémům sezonu nedokončil a do soutěží mistrovství světa se již nevrátil. \n"}
{"id": "549370", "url": "https://cs.wikipedia.org/wiki?curid=549370", "title": "Misha Collins", "text": "Misha Collins\n\nMisha Dmitri Tippens Krushnic (* 20. srpna 1974 Boston, Massachusetts) je americký herec. Jeho matka se na vysoké škole vydala do Ruska a měla zde přítele Mishu, odtud pochází hercovo jméno. Misha chodil na Chicagskou univerzitu, kde studoval socionální politiku. Má bratra Sashu, dvě sestry Elizabeth a Danielle, a hlavním poznávacím znakem jsou výrazně modré oči.\n\nNa svém hereckém kontě už má řadu zajímavých rolí. Za zmínku určitě patří seriál 24 HODIN a první série tohoto seriálu, ve které si Misha zahrál jednoho z hlavních záporáků, Alexise Drazena. Co se týče dalších seriálů, tak si například zahrál i v ČARODĚJKÁCH. Posledním seriálem, kde jsme mohli Mishu vidět, je americký seriál LOVCI DUCHŮ, kde hraje anděla Castiela. Na tuto roli se musel pečlivě připravovat a fanoušky jistě potěší, že se objeví i v dalších sériích tohoto úspěšného seriálu.\n\nOvšem seriály nejsou všechno. Misha se pomalu ale jistě začíná prosazovat i ve filmu. V roce 2006 byl natočen film s názvem BESTIE KARLA, kde si zahrál jednu z ústředních postav, Paula Bernarda. Na větší úspěchy na stříbrném plátně ještě čeká.\n\nKromě světa filmu se věnuje i jiným věcem. Jako je například psaní básniček. Několik jeho básní už bylo i publikováno. Angažoval se také v politice. Pracoval jako asistent v Bílém domě. Ale v roce 2002 odešel a začal se věnovat herectví. Od téhož roku je také šťasně ženatý s Victorií Vantoch. S Victorií má dvě děti, syna West Anaximander Collinse a dceru Maison Marie Collinsovou.\n\nMisha se angažuje v charitě, je spoluzakladatelem neziskové organizace The Random Acts. V rámci této organizace například několikrát odletěl s dobrovolníky na Haiti a pomáhal stavět nové domy.\n\nMisha je také držitelem Guinessova rekordu za nějvětší organizovaný \"lov\" (GISHWHES) - hru, kde mají týmy z celého světa sbírat body za určité úkoly.\n\n"}
{"id": "549384", "url": "https://cs.wikipedia.org/wiki?curid=549384", "title": "Portugalská rallye 1987", "text": "Portugalská rallye 1987\n\nPortugalská rallye 1987 byla třetí soutěží mistrovství světa v rallye 1987. Zvítězil Markku Alen s lancií Deltou HF. \n\nV prvním testu se utvořilo pořadí Juha Kankkunen na voze Lancia Delta HF, Timo Salonen s vozem Mazda 323 4WD, Markku Alen s další Lancií a Jean Ragnotti s vozem Renault 11 Turbo. Za nimi byl Kenneth Eriksson na voze Volkswagen Golf II GTI 16V. Miki Biasion měl u své Lancie problémy s palivovým čerpadlem. Čtvrtým časem zahájil soutěž druhý jezdec Renaultu Francois Chatriot, ale v průběhu soutěže jeho vůz nestačil speciálům s pohonem všech kol. V druhém Golfu jel Ervin Weber, ale musel ještě v první etapě odstoupit. Kvůli problémům s převodovkou odstoupil i Ingvar Carlsson na další Mazdě. Překvapivé vítězství v prvním testu získal mladý jezdec Carlos Sainz s vozem Ford Sierra Cosworth. I ten ale musel ze soutěže odstoupit kvůli problémům s turbodmychadlem. \n\nVe druhé etapě udržoval vedení Alen. Kankkunena a Biasiona trápily problémy s tlumiči. Druhý byl Ragnotti a třetí po defektu Kankkunen. Čtvrtou pozici držel Eriksson. Porucha převodovky vyřadila ze soutěže také Salonena. I po prudkém dešti se v čele držel Alen. Druhý byl Ragnotti a třetí Eriksson. Biasion měl poruchu palivového čerpadla a opět se propadl. \n\nTaké ve třetí etapě hlídal Alen svou první pozici a měl již náskok přes dvě minuty. Alen měl ale prasklý tlumič a velkou část náskoku ztratil. Druhý byl stále ragnotti a třetí Eriksson. Na čtvrtou pozici se probojoval Biasion, který utočil na Erikssona. Pátý byl Kankkunen a šestý Chatriot. \n\nVe čtvrté etapě rostly Alenovi problémy s tlumiči a jeho náskok na Ragnottiho se zmenšoval. Eriksson stále držel třetí pozici. Za nimi byl Kankkunen a Chatriot. Za nimi se držely dva vozy Audi Quattro v pořadí Fischer a Rudi Stohl\n\n"}
{"id": "549388", "url": "https://cs.wikipedia.org/wiki?curid=549388", "title": "Wang Jang-ming", "text": "Wang Jang-ming\n\nWang Jang-ming (; 31. října 1472, okres Jü-jao, provincie Če-ťiang – 9. ledna 1529, Nan-an, provincie Ťiang-si) byl státník a mimořádně vlivny filozof mingské Číny, jeden zpředních představitelů neokonfuciánské školy \"sin-süe\" („škola mysli“, nebo „učení o srdci“), nejvýznamnější konfucián od Ču Siho ve 12. století a 20. století.\n\nWang Jang-ming pocházel ze staré rodiny, vlastním jménem se jmenoval Wang Šou-žen, Jang-ming je uctivá přezdívka daná mu jeho žáky. Studoval konfuciánské, taoistické a buddhistické klasiky a vojenství. Roku 1499 složil palácové zkoušky, nejvyšší stupeň úřednických zkoušek. Poté pracoval na ministerstvu prací, ministerstvu trestů, vedl provinční zkoušky v provincii Šan-tung. Roku 1505 vystoupil na podporu úředníků potrestaných za protesty proti dominanci kliky eunuchů a úředníků kolem Liou Ťina, byl uvězněn a po propuštění vyslán do provincie Kuej-čou jako inspektor poštovních stanic. Po roce 1509 opět postupoval, jeho kariéra vyvrcholila titulem nankingského ministra vojenství, koncem života byl vrchním velitelem \"cung-tu\" v provinciích Kuang-si a Kuang-tung.\n\nVe filozofii navázal na učení o mysli sungského neokonfuciánce Lu Siang-šana; vymezoval se proti tehdejší ortodoxii následující učení Ču Siho. Svou filozofii postavil kolem pojmu \"sin\" (srdce/mysl). Roku 1503 zažil osvícení a uviděl jednotu mysli a principu \"li\", přičemž mysl považoval za z podstaty dobrou, a obsahující princip. K rozvoji neokonfuciánství připěl zejména ve třech oblastech: redefinicí pojmu \"ke-wu\", „zkoumání věcí“, na „učinit úmysly správnými“, což plynulo z jeho zaměření na zpytování mysli namísto okolního světa při hledání podstaty všech věcí; za druhé doktrínou o jednotě poznání a jednání; za třetí doktrínou o rozšíření vrozeného poznání dobra na všechny věci světa.\n\nVěhlas získal potlačením několika povstání (mezi jinými povstání knížete z Ning roku 1519) za použití jak vojenských, tak politických a sociálních opatření. Po smrti byl kritizován a jeho učení zakázáno. Roku 1567 byl rehabilitován, roku 1584 byla tabulka s jeho jménem umístěna do Konfuciova chrámu.\n\nK jeho předním žákům patřili Čchien Te-chung, Wang Ťi, Wang Ken, Cou Šou-i, Luo Chung-sien a další.\n\nWang Jang-mingovo vlastní jméno bylo Wang Šou-žen (), Jang-ming byla přezdívka. Používal též zdvořilostní jméno Po-an (). Jeho výjimečné zásluhy byly uznány udělením posmrtného jména Wen-čcheng ().\n\nWang Jang-ming se vlastním jménem jmenoval Wang Šou-žen, Jang-ming je uctivá přezdívka daná mu jeho žáky. Narodil se 31. října 1472, pocházel z okresu Jü-jao ve východočínské provincii Če-ťiang. Vzdáleným předkem Wangova rodu byl slavný kaligraf Wang Si-č’ (303–361). Rodina patřila k džentry od vzniku mingského státu, v druhé polovině 14. století jeho předek sloužil v administrativě Chung-wua, prvního mingského císaře. Další generace rodu se vesměs věnovaly spravování rodinných statků, až Wangův praděd studoval na státní univerzitě v Nankingu a byl uznávaným učencem; Wang Jang-mingův otec Wang Chua (1446–1522) pak prošel úřednickými zkouškami s vynikajícím úspěchem, když roku 1481 složil jejich nejvyšší stupeň, palácové zkoušky, jako první v pořadí. Poté nastoupil na akademii Chan-lin a úspěšnou kariéru završil místy kancléře státní univerzity \"kuo-c’-ťien\" (od roku 1502) a následně náměstka ministra obřadů. \n\nWang Jang-ming studoval kromě konfuciánských klasiků také taoismus a buddhismus a vojenství. Jeho názory na otázky bezpečnosti hranic dosáhly známosti v pekingských vyšších kruzích a i díky povědomí o jeho obeznámenosti s vojenstvím dostal o dvě desetiletí později pověření k likvidaci neklidu v Ťiang-si a okolí. Kombinoval schopnost soustředění se s neutuchající zvědavostí; vyprávělo se o něm, že o svatební noci ho tak zaujala rozmluva s taoistickým knězem, že zapomněl přijít domů k novomanželce. V 90. letech žil střídavě v Če-ťiangu a Pekingu, kde se přátelil s předními pekingskými literáty, včetně dřívějších sedmi mistrů, a pokoušel se projít v úřednických zkouškách. Roku 1492 úspěšně absolvoval provinční zkoušky, metropolitní a palácové zkoušky ale složil až na třetí pokus roku 1499, když neuspěl v letech 1493 a 1496.\n\nÚřední kariéru zahájil roku 1499 pověřením postavit hrobku generála Wang Jüea (, 1425–1497), hraběte z Wej-ning. Poté byl přidělen na stáž na ministerstvo prací, roku 1500 se stal tajemníkem jünnanského odboru ministerstva trestů, současně byl roku 1501 vyslán do jižní metropolitní oblasti k dohledu nad revizí soudních případů. Své úřední povinnosti na jihu plnil s příkladnou svědomitostí, například prasata, která vedení nankingského ministerstva živilo z potravin určených pro vězně, nechal zabít a maso předal strážím a vězňům. Napravil také řadu omylů v soudních kauzách. Po splnění služebních úkolů našel si čas i na návštěvu buddhistických a taoistických klášterů na hoře Ťiou-chua. Do Pekingu se vrátil začátkem léta 1502, pro nemoc se omluvil ze služby a do poloviny roku 1504 zůstal doma v Če-ťiangu. Obrátil se ke studiu hledání dlouhověkosti, taoismu a buddhismu, také sestoupil do jeskyně Jang-ming na hoře S’-ming v níž praktikoval dechová cvičení, nakonec se však vrátil ke studiu neokonfuciánství.\n\nRoku 1504 se vrátil na ministerstvo trestů, ale brzy byl přeložen na odbor jmenování ministerstva vojenství, současně vedl provinční zkoušky v Šan-tungu. Roku 1505 začal v Pekingu vyučovat svou filozofii, při tom se sblížil s Čan Žuo-šuejem (, 1466–1560), kompilátorem na akademii Chan-lin, se kterým sdílel filozofické postoje, zejména distanc od těch vzdělanců, kteří mysleli víc na kariéru než na zvnitřnění konfuciánské morálky. Vždy kritizoval učitele soustřeďující se na květnaté řeči a memorování literatury, namísto toho vedl žáky – ještě před zahájením vlastní výuky klasiků – k soustředění se na jejich vlastní motivy pro výuku a následné zpytování svědomí a očištění mysli. \n\nRoku 1506 velcí sekretáři Liou Ťien a Sie Čchien neuspěli v mocenském střetu s „osmi tygry“, eunuchy blízkými novému císaři Čeng-temu (vládl 1505–1521), a byli odvoláni, jakož i jejich spojenci. Wang cítil povinnost postavit se na obranu sesazených a v prosinci 1506 podal císaři memorandum, v němž žádal zrušení jejich odvolání a vytvoření ovzduší důvěry, bez něhož, jak věřil, nelze úspěšně vládnout. Protest mu vynesl měsíční věznění a přeložení na místo vedoucího poštovní stanice Lung-čchang () v jihozápadní Číně.\n\nNa cestě domů a na onu poštovní stanici ve snaze zmást agenty Liou Ťina (nejvlivnějšího z „osmi tygrů“) hodil část svých šatů do řeky Čchien-tchang a uchýlil se na horu Wu-i ve Fu-ťienu, kde ho však tamní taoističtí mniši varovali, že i když pro svět zmizí, jeho rodina bude v nebezpečí, a tak se rozhodl přijmout službu. Poštovní stanice Lung-čchang, na níž byl přeložen, se nalézala v jihočínské provincii Kuej-čou, asi 40 km severozápadně od provinční metropole Kuej-jang. Ležela v tropickém v kraji osídleném nečínským obyvatelstvem, jehož jazyku nerozuměl. Dorazil na ni na jaře 1508. Úřední povinnosti nebyly obtížné, Wang tak měl dost času na meditace v nově postaveném domě a blízké jeskyni a zažil zde osvícení. Získal si důvěru místních obyvatel i pozornost úředníků z Kuej-jangu, na jejichž žádost roku 1509 přednášel v (jediné) místní akademii své, již plně zformované, učení o jednotě poznání a jednání (\"č’-sing che-i\"). Cílem jeho přenášek byla hlavně změna vztahu studentů ke studiu, aby nestavěli úspěch u zkoušek výše, než vlastní morální zdokonalování.\n\nRoku 1509 byl přeložen na místo okresního správce Lu-lingu v provincii Ťiang-si, kam dorazil v březnu 1510. Setrval zde sedm měsíců, okres se snažil spravovat nikoliv pomocí nařízení a trestů, ale ve spolupráci a prostřednictvím představitelů místní samosprávy, vesnických starších. Roku 1510 byl v dalším mocenském zvratu Liou Ťin popraven a osudy mužů, postižených za jeho vlády se měnily k lepšímu. Koncem roku 1510 Wang přijel do Pekingu a dozvěděl, že byl jmenován tajemníkem sečuánského odboru nankingského ministerstva trestů, ale s pomocí pekingských přátel dosáhl začátkem roku 1511 přeložení na místo tajemníka odboru vyznamenání ministerstva státní správy. Působil jako zkoušející u metropolitních zkoušek a v létě byl povýšen na zástupce vedoucího odboru jmenování, na jaře 1512 se stal vedoucím odboru hodnocení, obojí na témže ministerstvu. Po devíti měsících, v prosinci 1512, byl povýšen na náměstka nankingského dvorského ministra císařských stájí se sídlem v Čchu-čou severozápadně od Nankingu. Do Čchu-čou dorazil, po delším pobytu doma, až v listopadu 1513. Následujícího roku byl povýšen nankingského dvorského ministra státních obřadů (agentury podřízené ministerstvu obřadů), funkci převzal po příjezdu do Nankingu v květnu 1514. Zůstal v něm až do jmenování koordinátorem sün-fu pro oblast Nan-kan roku 1516. \n\nPověření koordinátora (a pomocníka vedoucího kontrolního úřadu zleva) obdržel v říjnu 1516. Do funkce ho prosadil ministr vojenství Wang Čchiung, který věděl o jeho znalostech vojenství a věřil mu, ačkoliv se osobně neznali. Ve funkci odpovídal za potlačení banditismu na jihu Ťiang-si a v přilehlých regionech provincií Fu-ťien, Chu-kuang a Kuang-tung, což se mu po dvou letech bojů podařilo. Za úspěchy v likvidaci banditů byl povýšen na zástupce vedoucího kontrolního úřadu zprava a jeho synovi byl přiznán menší dědičný titul. Wang žádal o odvolání, pro nemoc a kvůli rodičům, ale ani nadřízení ani ministr vojenství Wang Čchiung nevyhověli, ministr protože potřeboval spolehlivého člověka v Ťiang-si vzhledem k očekávaným potížím na severu provincie. Úspěch v Ťiang-si v zvedl jeho sebedůvěru i reputaci, ale také vyvolal žárlivost některých pekingských státníků.\nProblémy v Ťiang-si vyvrcholily v červenci 1519, kdy vypuklo povstání knížete z Ning s centrem v Nan-čchangu, hlavním městě provincie. Ambiciózní Ču Čchen-chao, kníže z Ning, toužil po získání moci, snažil se ovládnout domovskou provincii Ťiang-si, s pomocí příznivců u dvora nabízel svého syna bezdětnému císaři Čeng-temu jako korunního prince. V létě 1519 příznivci knížete z Ning už nebyli schopni jeho nezákonnosti skrývat před císařem a kníže se z obavy před zatčením 10. července otevřeně vzbouřil. Wang Jang-ming na počátku vzboury rebelům šťastně unikl a z Ťi-anu na jihu Ťiang-si jako nejvýše postavený přeživší úředník provincie organizoval odpor, shromažďoval armádu a znejisťoval povstalce podsouváním falešných zpráv. Kníže kvůli obavám vzbuzeným Wang Jang-mingovou psychologickou válkou oddaloval zahájení pochodu na Nanking a z Nan-čchangu vyrazil na sever až 27. července. Wang Jang-ming zatím shromáždil oddíly prefektů a okresních správců z velké části Ťiang-si, vytáhl na Nan-čchang a 14. srpna ho snadno obsadil. Navrátivší se armádu rebelů Wang Jang-mingovo vojsko rozdrtilo ve třídenní bitvě na jezeře Pcho-jang severně od Nan-čchangu, kníže v bitvě padl do zajetí. \n\nPo potlačení povstání Wang Jang-ming nějakou dobu v Nan-čchangu uklidňoval situaci, v létě 1520 se vrátil na jih Ťiang-si. V dubnu 1521 zemřel císař Čeng-te a nový císař Ťia-ťing ho povolal do Pekingu. Velký sekretář Jang Tching-che a další politici však Wang Jang-minga v Pekingu nechtěli (protože ve svých zprávách o potlačení povstání připomínal pomoc ministra Wang Čchiunga, je však nezmiňoval) a prostřednictvím kontrolních úředníků přesvědčili panovníka, že tak krátce po smrti předešlého císaře není vhodné pořádat slavnostní akce a rozdávat vyznamenání. Wang proto cestu do Pekingu přerušil, dostal formální (nadpočetný) titul nankingského ministra vojenství a svolení k návratu domů k rodině, k níž dorazil v září 1521. Následující rok Wangův otec zemřel a Wang držel tříletý smutek. Během života doma v letech 1521–1527 rozvinul doktrínu „rozšíření vrozeného poznání“ (\"č’ liang-č’\")\n\nRoku 1525 ministr obřadů Si Šu, Wangův student a patron, navrhoval jeho jmenování velkým sekretářem. Návrh se setkal s odporem stávajících velkých sekretářů, zejména Jang I-čchinga, a Kueje E (stojícího v čele akademie Chan-lin) jejichž vliv by s příchodem Wang Jang-minga do Pekingu poklesl. Nicméně Wangovy schopnosti byly v Pekingu uznávány a jeho příznivci opětovně žádali jeho povolání do služby; v červnu 1527 je podpořil i Kuej E a Wang obdržel jmenování vrchním velitelem \"cung-tu\" v provinciích Kuang-si a Kuang-tung (a vedoucím kontrolního úřadu zleva) s úkolem potlačení nepokojů rozpoutaných povstalými náčelnictvími Tchien-čou () a S’-en ().\n\nV Kuang-si byla bezpečnostní situace dlouhodobě špatná, soudobé lidové úsloví říkalo, že „z každých deseti obyvatel Kuang-si jsou tři loajální poddaní a sedm banditů“. V letech 1525–1526 mingská vláda zorganizovala nákladnou vojenskou kampaň, které měla dostat provincii pod kontrolu, její velitelé v březnu 1527 ohlásili dvoru vítězství, nicméně mír vydržel jen 50 dní, načež povstali místní náčelníci Lu Su a Wang Šou v S’-enu a Tchien-čou. Po příjezdu do Kuang-si Wang zahájil jednání s oběma náčelníky a dosáhl jejich podrobení se bez boje. Poté se rozhodl podřídit mingské vládě i nepokojné jaoské kmeny v sousední prefektuře Liou-čou, některé z nich (v oblasti zvané Osm pevností, Pa-čaj, na pomezi S’-en a Liou-čou) ignorovaly mingskou administrativu už od vzniku mingského státu. Wang přitom poslal domů vojáky z provincie Chu-kuang, které dostal na boj s Luem a Wangem, a tažení podnikl se 70 tisíci mužů Lua a Wanga. Tím výrazně snížil náklady na vojsko. Lioučouské Jaoy porazil a na obsazeném území zavedl řádnou civilní správu na analogických principech jako předtím v Ťiang-si: organizoval místní samosprávu založenou na spolupráci vesnických starších, obecních smlouvách \"siang-jüe\", obnově místních obřadů, podpoře škol a místní domobrany. I podle nepřátel v pekingské vládě měl úplný úspěch a problémy v provincii byly, přinejmenším na nějakou dobu, vyřešeny.\n\nBěhem jeho pobytu v Kuang-si se roku 1528 v Pekingu proti němu obrátil Kuej E, již jako ministr státní správy, mimo jiné s obviněním, že s pomocí bývalých povstalců chce překročit hranice a zaútočit na Vietnam. Obvinění odmítli Wangovi příznivci, chanlinský akademik Fang Sien-fu, ministr obřadů Chuo Tchao a náměstek ministra obřadů Chuang Wan. Záležitost se stala jedním se střetů, které se rozhořely v pekingské vládě po rozpadu dříve jednotných podporovatelů císaře Ťia-ťinga ve sporu o obřady na konkurující si skupiny. Jang I-čching a Kuej E v této i jiných věcech stáli proti výše zmíněným Wangovým sympatizantům. Přitom obě strany měly pro Wangovy schopnosti jen slova uznání.\n\nWang Jang-ming se, kvůli svému špatnému zdraví, po uklidnění regionu vydal na cestu domů, přestože neměl svolení císaře. Zemřel na cestě začátkem roku 1529, v Nan-anu v jižním Ťiang-si. Jeho tělo bylo dopraveno domů do Jü-jao. Ve městech, kterými projížděl smuteční průvod, se k uctění jeho památky shromažďovali literáti i prostí lidé ve značném počtu, až davy ucpávaly ulice. Kondolovat rodině přišlo neméně velké množství lidí. Císař Ťia-ťing se však k Wangovi postavil s chladem, jeho odjezd z Kuang-si vnímal jako neposlušnost a pohrdání císařskou autoritou, vliv jeho myšlenek mezi vzdělanci jako politicky nebezpečné hnutí. Na jaře 1529 vydal edikt, v němž Wanga i jeho ideje odsoudil a zbavil ho čestných titulů. V prosinci 1529 pak byl Wang pohřben v Chung-si (), asi 50 km od centra okresu Jü-jao, za účasti tisíce členů rodiny, přátel a žáků.\n\nRoku 1567 posmrti Ťia-ťinga nastoupil na trůn císař Lung-čching. Jeho vláda rehabilitovala úředníky odsouzené za minulého režimu, včetně Wang Jang-minga. Dostalo se mu oficiálního uznání jeho úspěchů v administrativě i při potlačování povstání a jako čestnou poctu obdržel posmrtné jméno Wen-čcheng a titul markýze ze Sin-ťien (). Roku 1584 se Wang Jang-mingovi dostalo výjimečné cti, když byla tabulka s jeho jménem umístěna v Konfuciově chrámu. V celém mingském období byli takto vyznamenáni pouze čtyři konfuciáni, roku 1571 Süe Süan (1389–1464), a roku 1584 společně s Wangem také o generaci starší Chu Ťü-žen a Čchen Sien-čang.\n\nSvou filozofii postavil kolem pojmu \"sin\" (, srdce/mysl). Roku 1503 zažil osvícení a uviděl jednotu mysli a principu či podstaty \"li\", přičemž mysl považoval za z podstaty dobrou, a schránku principu. Navázal na učení o mysli sungského neokonfuciánce Lu Siang-šana (1139–1192); vymezoval se proti tehdejší ortodoxii následující učení Ču Siho. Zájem o pojem srdce/mysl sice projevovali konfuciánští filozofové už od počátku mingské doby, ale u Wang Jang-minga tento trend vyvrcholil. Oproti Ču Simu se méně soustředil na pojem principu \"li\", životní síly \"čchi\" a nejvyššího počátku \"tchaj ťi\", vše viděl jako obsažené v mysli.\n\nČu Si učil, že svatost či moudrost lze dosáhnout „rozšířením (morálního) poznání“ prostřednictvím „zkoumání věcí“ (\"ke-wu\"), studiem. Zkoumání věcí Ču Si definoval jako snahu o získání znalostí o vnějším světě. Považoval princip \"li\", vlastní každé věci, za prvotní, přičemž mysl se měla pokoušet ho najít. Wang viděl problém v tom, že ne každý měl čas a prostředky pro studium, což měl za rozporné s Menciovou vírou v to, že každý má šanci na dosažení moudrosti. Problém vyřešil tím, že zdůraznil přítomnost principu \"li\" v mysli/srdci člověka a definoval poznání především jako poznání morální, poznání dobra v srdci. Tím se zaměřil na vnitřní učení a sebezdokonalování, učil, že člověku stačí uvědomit si dobro svého srdce/mysli, a očistit ji od nánosů sobectví a touhy. Změnil význam termínu \"ke-wu\", „zkoumání věcí“ na „učinit úmysly správnými“, „napravit věci v mysli“, prostřednictvím jejího očištění. Své pravé – dobré – já podle Wanga poznává člověk skrze meditaci a tím je očišťuje je od sobeckých tužeb; meditace však neslouží k úniku před světem. \n\nV debatě o prvotnosti poznání před jednáním zastával stanovisko o jejich jednotě. Jednání bylo pro Wanga aktivitou souladnou s poznaným dobrem, to jest člověk se mohl učit moudrosti nejen studiem, ale prostě morálním jednáním, „poznání je počátek jednání a jednání je završením poznání“. Morální poznání, poznání přirozenosti, ztotožnil s morálním jednáním; jednání je pak prohlubováním poznání sebe sama.\n\nUčil, že člověk nepotřebuje zkoumat věci a hledat v nich princip, protože princip je již obsažen v mysli/srdci člověka, mysl v sobě má vrozené poznání (\"liang-č’\") dobra, které si jen potřebuje uvědomit a rozšířit na všechny věci. Vrozené poznání je původní substancí mysli, která dává znalost k rozlišení dobrého a špatného. Její rozšíření a rozvoj je stálým úsilím o očištění mysli od sobectví; jednáním v souladu s vrozeným poznáním dobra se toto poznání prohlubuje a člověk postupuje k mudrctví. Moudrc je pak opravdová osobnost, upřímná k sobě, žijící s souladu se sebou i celým světem. Wang tak Ču Siovu tezi „rozšíření poznání spočívá ve zkoumání věcí (\"ke-wu\")“ obrací na „napravení věcí v mysli (\"ke-wu\") spočívá v rozšíření (vrozeného) poznání“.\n\nSvé učení shrnul ve čtyřech zásadách:\n\nWang Jang-ming byl kritizován kvůli neshodě s ortodoxním čusiánstvím. Kritiku vyvolalo zejména jeho revidované vydání \"Velkého učení\" (\"Ta-süe\") pod názvem \"Ta-süe ku-pen pchang-ču\" (\"Stará verze Velkého učení s komentáři\"). Ču Si totiž klasické texty poupravil s odůvodněním, že „opravuje chyby“, ale Wang vrátil Ču Siho změny, čímž posunul důraz textu, takže podporoval jeho myšlenky. Druhou spornou publikací byla \"Ču-c’ wan-nien ting-lun\", v níž se pokusil prokázat, že Ču Si koncem života reinterpretoval své učení ve směru, který zastával Wang. Byl kritizován za manipulaci a zkreslování Ču Siho citátů, aby podpořil své teze.\n\nWang Jang-ming je, společně s Lu Siang-šanem, spoluzakladatelem a předním představitelem takzvané školy Lu-Wang, neboli školy mysli, vedle školy Čcheng-Ču, neboli školy principu, jednoho ze dvou základních směrů neokonfuciánského myšlení. Měl mnoho žáků a následovníků, kteří založili řadu filozofických škol a směrů. Nejpřesněji Wangovy myšlenky interpretovala ťiangjouská škola, jejímž vůdčími postavami byli Luo Chung-sien, Cou Šou-i, Ou-jang Te a Nie Pao. Nejradikálnější byla tchajčouská škola (Wang Ken, Che Sin-jin a jiní). K dalším předním stoupencům Wang Jang-minga patřili Čchien Te-chung, Wang Ťi, Chuang Wan a Wangův oblíbenec Sü Aj. Prostřednictvím Ťiao Chunga na něj navazovali čchingští empirici. Wang Jang-mingův obrat k soustředění na vlastní mysl vedl k popularizaci a rozšíření individualismu až excentrismu, jiní jeho žáci se soustředili na meditaci.\n\nWang je mnoha komentátory považován za největšího čínského filozofa od Ču Siho do 20. století. Nicméně byl také viněn z rozšíření destruktivního individualismu; tak raně čchingský filozof Ku Jen-wu viděl v jeho učení jednu z příčin rozkladu mingského státu. Zodpovědnost za úpadek státu mu přičítali i pozdně mingští stoupenci hnutí Tung-lin. \n\nV Číně se v čchingském období (od 17. století) neokonfuciánské myšlení posunulo ke kritickému textovému studiu, empirickému poznání a praktičnosti. Z těchto pozic čchingští učenci kritizovali sungské a mingské myslitele školy principu i školy mysli za vedení „prázdných řečí“. Wang Jang-mingovi a jeho následovníkům vytýkali, že povzbuzovali lidi, aby své subjektivní názory považovali za hlas neomylného morálního smyslu, interpretovali starověké konfuciánské klasiky pomocí koncepcí inspirovaných buddhismem a ignorovali etickou hodnotu obyčejných fyzických tužeb.\n\nWangovou filozofií se inspirovali kritici školy Čcheng-Ču nejen v Číně, ale i v okolních zemích. V Koreji založil školu založenou na Wangově učení Čong Če-tu (1649–1736). V Japonsku z Wangova učení vycházela škola ójómeigaku, která byla jednou ze tří hlavních neokonfuciánských japonských škol tokugavského období. Jejími čelnými reprezentanty byli Tódžu Nakae (1608–1648) a Banzan Kumazawa (1619–1691). Koncem tokugavské éry Wangovy ideje inspirovaly reformní hnutí a reformátory období Meidži, jako byli Šóin Jošida a Takamori Saigó.\n\nKoncem čchingské doby Wangovo myšlení ovlivnilo stoupence hnutí sto dní reforem, Kchang Jou-weje, Tchan S’-tchunga a další. Nový konfucianismus rozvíjející se v Číně od počátku 20. století, který adaptuje konfuciánské myšlení na podmínky moderní doby, přejímá mnohé z neokonfuciánských konceptů, zvláště názor, že lidé sdílejí společnou podstatu tvořenou univerzálním principem. Mnoho stoupenců Nového konfuciánství souhlasí s míněním Mou Cung-sana (1909–1995), že Wang Jang-ming dosáhl hlubšího a přesnějšího porozumění podstatě konfucianismu než Ču Si.\n\n\n"}
{"id": "549391", "url": "https://cs.wikipedia.org/wiki?curid=549391", "title": "Safari rallye 1987", "text": "Safari rallye 1987\n\nSafari rallye 1987 byla čtvrtou soutěží mistrovství světa v rallye 1987. Zvítězil na ní Hannu Mikkola s vozem Audi 200 Quattro.\n\nSubaru World Rally Team zde představil nový vůz Subaru SVX Turbo. Startoval s ním Ari Vatanen. Opět se zde objevil tým Audi Sport, který nasadil vozy Audi 200 Quattro Kromě Röhrla zde startoval i Hannu Mikkola. Obhájit vítězství chtěl tým Toyota, který nasadil nový vůz Toyota Supra, který pilotoval Björn Waldegaard. \n\nOdpočátku vedl Waldegaard. Za ním byl Walter Röhrl s Audi. Třetí místo držel Stig Blomqvist, který startoval na voze Ford Sierra Cosworth. Po několika testech se dokonce dostal do vedení. Jeho vůz ale postihly technické problémy. Do vedení se posunul Waldegaard. Na druhé místo se posunul Mikkola. Ten vyhrál několik následujících testů a posunul se na první pozici. Waldegaarda postihlo několik defektů a musel měnit nápravu. I po dešti Mikkola hájil první pozici. Na třetím místě se držel Kenneth Eriksson s vozem Volkswagen Golf a čtvrtý byl Röhrl. Mikkola měl poruchu a na první pozici se tak vrátil Waldegaard. Tomu ale vypověděl službu motor, stejně jako Erikssonovi a oba ze soutěže odstoupili. Tým Audi Sport tak získal double. Na třetí místo se posunul Lars-Eric Torph s další Toyotou. \n\n"}
{"id": "549393", "url": "https://cs.wikipedia.org/wiki?curid=549393", "title": "Josef Chajim Brenner", "text": "Josef Chajim Brenner\n\nJosef Chajim Brenner ( , <time datetime=\"1881-09-11\">30. srpna 1881 (podle juliánského kalendáře)</time> – <time datetime=\"1921-05-02\">2. května 1921) byl v ukrajinské části Ruska narozený spisovatel hebrejsky psané literatury a jeden z průkopníků moderní hebrejské literatury.\n\nNarodil se do chudé židovské rodiny ve městě Novi Mlyny v carském Rusku (dnešní Ukrajina). Studoval v ješivě v Pochepu a v roce 1900 vyšel jeho první příběh s názvem \"Pat lechem\" (doslova „Krajíc chleba“) v hebrejsky psaných novinách \"ha-Melic\". O rok později příběh následovala sbírka krátkých povídek. V roce 1902 Brenner narukoval do ruské armády a o dva roky později dezertoval po vypuknutí rusko-japonské války. Byl chycen, ale díky pomoci Bundu se mu podařilo uprchnout do Londýna. V Londýně žil v bytě ve Whitechapelu, jenž byl zároveň redakcí hebrejského periodika \"ha-Me'orer\", které Brenner editoval v letech 1906 až 1907. V roce 1922 vydal Ašer Bejlin článek \"Brenner in London\", pojednávající o této části Brennerova života.\n\nBrenner byl ženatý a se svou manželkou Chajou měli syna Uriho.\n\nDo Palestiny, jež byla v té době součástí Osmanské říše, imigroval v roce 1909. Nejprve pracoval jako rolník, dychtivý přenést svou sionistickou ideologii do praxe. Na rozdíl od A. D. Gordona však nevydržel náročnost manuální práce a po krátké době se začal věnovat literatuře a vyučoval na gymnáziu Herzlija v Tel Avivu. Podle biografky Anity Šapirové trpěl depresemi a problémy se sexuální identitou. V květnu 1921 byl ve třiceti devíti letech zavražděn během Jaffských nepokojů. Je pohřben na Trumpeldorově hřbitově v Tel Avivu.\n\nVe svých pracích Brenner chválil sionistické úsilí, v rozporu s tím však tvrdil, že země izraelská je jen další diaspora, která se nijak neliší od ostatních diaspor.\n\nBrenner byl velmi „experimentální“ spisovatel, a to jak co se týká používání jazyka, tak literární formy. Jelikož moderní varianta hebrejštiny byla stále ještě v plenkách, improvizoval směsicí hebrejštiny, aramejštiny, jidiš a arabštiny. Při své snaze vylíčit život realisticky je jeho dílo plné emotivní interpunkce a elips.\n\nNa místě, kde byl Brenner zavražděn se dnes nachází Brennerův dům, kde sídlí mládežnické organizace Histadrutu, ha-No'ar ha-oved ve-ha-lomed. Na jeho počest nese jeho jméno kibuc Giv'at Brenner a kibuc Revivim na jeh počest pojmenoval jeho jménem svůj časopis. Jeho jméno rovněž nese Brennerova cena, která patří mezi nejprestižnější izraelské literární ocenění.\n\n\n"}
{"id": "549402", "url": "https://cs.wikipedia.org/wiki?curid=549402", "title": "Československá národní rada", "text": "Československá národní rada\n\nČeskoslovenská národní rada () vznikla v roce 1916 v Paříži jako reprezentativní orgán zahraničního odboje z iniciativy Masaryka, Štefánika, Beneše, Štefana Osuského a dalších vedoucích představitelů odboje. V názvu rady prosazoval Štefánik pouze \"česká\", kdežto Beneš \"československá\". Jejím předsedou byl Masaryk, místopředsedy Josef Dürich a M. R. Štefánik a generálním tajemníkem Edvard Beneš. Její sídlo bylo na Rue Bonaparte 18 (dnes na této adrese sídlí konzulát, v předním traktu České centrum) a jejím hlavním tiskovým orgánem byly časopisy \"La Nation Tchéque\" (Český národ) a \"Československá samostatnost\". Koncem války se rada přestěhovala o několik domů dále do čísla popisného 34, kde působila až do roku 1918.\n\nVýsledkem činnosti rady byl mimo jiné dekret o vytvoření Česko-Slovenské armády ve Francii, který vydala francouzská vláda 16. prosince 1917. Podle tohoto dekretu se vytvořila samostatná Česko-Slovenská armáda, která podléhala velení Československé národní rady v Paříži.\n\nKoncem války v červnu až září 1918 byla rada postupně uznána vládami Francie, Velké Británie, USA a Japonska za oficiální představitelku budoucího československého státu. Dne 14. října 1918 byla rada přetvořena v tzv. prozatímní československou vládu v Paříži s premiérem T. G. Masarykem. Ke dni 18. října 1918 vydala Masarykovu Washingtonskou deklaraci, jako \"Prohlášení nezávislosti Československého státu\". Formálně zanikla 14. listopadu 1918 vytvořením první vlády ČSR s volbou T. G. Masaryka jejím prezidentem.\n\n\n"}
{"id": "549411", "url": "https://cs.wikipedia.org/wiki?curid=549411", "title": "Gaussova funkce", "text": "Gaussova funkce\n\nGaussova funkce pojmenovaná po matematikovi Carlu Friedrichu Gaussovi je reálná funkce jedné reálné proměnné formula_1 se třemi parametry formula_2 ve tvaru\nČísla formula_4 a formula_5 musí být kladná, formula_6 je libovolné reálné, formula_7 je Eulerovo číslo (2,71828...). Graf funkce má v bodě formula_8 vrchol o výšce formula_4, který graf dělí na dvě vzájemně souměrné části – levou rostoucí z 0 a pravou klesající asymptoticky zpět k 0. Parametr formula_5 určuje šířku „kopce“ ve výšce formula_11. V polovině výšky má graf šířku formula_12.\n\nGaussova funkce se velmi často používá ve významu hustoty pravděpodobnosti. V takovém případě musí být její integrál (plocha pod grafem) přes celý definiční obor roven 1, což představuje pravděpodobnost jistého jevu.\nTuto normalizační podmínku lze splnit vhodnou volbou konstanty formula_4. Nejjednodušší gaussovskou funkcí je formula_15, jejíž integrál je roven formula_16 (viz Gaussův integrál), takže její normalizovaná verze musí mít tvar\nParametr formula_6 pouze posouvá graf podél osy formula_1, takže nemá vliv na hodnotu integrálu. Parametr formula_5 graf rozšiřuje a integrál se přitom násobí číslem formula_21. Obecná normalizovaná Gaussova funkce tedy musí mít tvar\nParametr formula_6 má v tomto případě význam střední hodnoty náhodné veličiny a parametr formula_5 je směrodatná odchylka.\n\nZ matematického a fyzikálního hlediska jsou Gaussovy funkce významné také tím, že při formula_25 je Fourierovým obrazem funkce opět Gaussova funkce, obecně s jinými parametry.\nJe-li navíc formula_27, je Gaussova funkce obrazem sama sebe (formula_28), takže představuje pevný bod Fourierovy transformace. Ze všech normalizovaných funkcí má tuto vlastnost pouze jediná:\n\n\n"}
{"id": "549415", "url": "https://cs.wikipedia.org/wiki?curid=549415", "title": "Sílvia Solerová Espinosová", "text": "Sílvia Solerová Espinosová\n\nSílvia Solerová Espinosová (* 19. listopadu 1987, Elche) je španělská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k září 2011 tři tituly ve dvouhře.\n\nNa žebříčku WTA byla nejvýše ve dvouhře klasifikována v červnu 2011 na  136. místě a ve čtyřhře pak v květnu téhož roku na 255. místě.\n\n"}
{"id": "549419", "url": "https://cs.wikipedia.org/wiki?curid=549419", "title": "Korsická rallye 1987", "text": "Korsická rallye 1987\n\nKorsická rallye 1987 byla pátou soutěží mistrovství světa v rallye 1987. Soutěž měla 24 rychlostních zkoušek a měřila 405 km. Na start se vrátil tým Renault Sport, Ford M-Sport a nově se objevil BMW Prodrive s vozy BMW M3. Bernard Beguin z tohoto týmu na soutěži zvítězil.\n\nŠestým časem zahájil soutěž Bruno Saby s vozem Lancia Delta HF. Na druhé pozici se držel Jean Ragnotti s vozem Renault 11 Turbo. Desátým časem do soutěže vstoupil Kenneth Eriksson s vozem Volkswagen Golf II GTI 16V. Osmé místo získal Miki Biasion s další Lancií. O pozici výše byl Francois Chatriot s druhým Renaultem. Čtvrtý byl Ybes Loubet angažovaný Lancií pro tuto soutěž. Vedl Bernard Beguin s BMW. Třetí byl Didier Auriol se soukromým vozem Ford Sierra Cosworth. Se stejným vozem byl pátý Carlos Sainz. Problémy měl tovární Ford M-Sport. Stig Blomqvist byl na 46. pozici a KAlle Grundell ze soutěže odstoupil. Po dešti se do vedení dostal Loubet před Beguina. Třetí byl Biasion a čtvrtý Auriol. Za nimi se držel Saby a Sainz. \n\nVe druhé etapě postihl Loubeta defekt a do vedení se vrátil Beguin. Za nimi byl Biasion a Auriol. Ten měl ale problémy se zavěšením a ztrácel náskok na Sabyho. Biasion se snažil snížit náskok na Beguina, ale nedařilo se mu to. Vpřed ale postoupily Renaulty. Ragnotti byl čtvrtý a Chatriot pátý. Za nimi byl šestý Aurilol a sedmý Sainz. Osmou pozici držel Eriksson, ale vyřadil ho problém s motorem. devátý byl Mark Duez s dalším BMW týmu Prodrive. Vedení držel beguin před Loubetem a Beguinem. Další pozice obsazovali Ragnotti, Chatriot a Duez. Sainz byl sedmý a Auriol osmý. \n\nI ve třetí etapě udržoval Beguin vedení před Loubetem a Biasionem. Saby odstoupil pro poruchu převodovky. Čtvrtý byl Ragnotti a pátý Chatriot. Za nimi dojížděl Duez, Sainz a Auriol. \n\n"}
{"id": "549429", "url": "https://cs.wikipedia.org/wiki?curid=549429", "title": "Aliance pro Evropu národů", "text": "Aliance pro Evropu národů\n\nAliance pro Evropu národů (AEN) byla evropská politická strana, která shromažďuje konzervativní a národně konzervativní strany z celého evropského kontinentu.\n\nDotace z Evropského parlamentu pro AEN v letech 2004 až 2008, byli následující:\n\n\n\n"}
{"id": "549436", "url": "https://cs.wikipedia.org/wiki?curid=549436", "title": "Sally Gunnellová", "text": "Sally Gunnellová\n\nSally Jane Janet Gunnell (* 29. července 1966, Chigwell, Essex, Anglie) je bývalá britská atletka, olympijská vítězka, mistryně světa a mistryně Evropy na čtvrtce s překážkami.\n\n19. srpna 1993 na mistrovství světa ve Stuttgartu získala zlatou medaili. Ve finále zaběhla trať v novém světovém rekordu, jehož hodnota byla 52,74. Rekord překonala o dva roky později na mistrovství světa v Göteborgu Američanka Kim Battenová výkonem 52,61 . V roce 1993 se stala vítězkou anket Atlet světa i Atlet Evropy. Za své úspěchy byla v roce 1998 vyznamenána Řádem britského impéria (OBE).\n\n"}
{"id": "549441", "url": "https://cs.wikipedia.org/wiki?curid=549441", "title": "Genderový symbol", "text": "Genderový symbol\n\nGenderový symbol (též pohlavní či rodový) je symbol používaný k označení pohlaví živých organizmů nebo rodu lidských bytostí.\n\nDva základní rodové symboly vycházejí z astronomických symbolů. Poprvé je použil k označení efektivního pohlaví rostlin Carl Linné v roce 1751.\n\nKromě těchto základních genderových symbolů vznikla řada dalších, ať už přímým odvozením z nich, anebo s využitím dalších astronomických a jiných symbolů. Jde např. o tyto:\n\nPro vyjádření sexuální orientace či partnerských a jiných vztahů mezi pohlavími jsou využívány také kombinované symboly. Web Lambda klade původ těchto symbolů do gay a lesbické subkultury 70. let 20. století, jako první vznikl symbol mužské homosexuality. Přesnější informace o původu symbolů nejsou uváděny. \n\n\n"}
{"id": "549447", "url": "https://cs.wikipedia.org/wiki?curid=549447", "title": "Lokomotiva ET22", "text": "Lokomotiva ET22\n\nLokomotivy řady ET22 (označení v Polsku) nebo E1000 (označení v Maroku) jsou šestinápravové stejnosměrné elektrické lokomotivy vyráběné jako typ 201E lokomotivkou Pafawag Wrocław v letech 1969 až 1989. Celkem bylo vyrobeno 1184 kusů pro Polskie Koleje Państwowe a 23 kusů pro marocké železnice Office National des Chemins de Fer (ONCF). V Polsku se pro tyto stroje používá přezdívka „byk“.\n\nLokomotiva je určena pro provoz na stejnosměrné napájecí soustavě 3 kV DC a má uspořádání pojezdu Co'Co'. Na lokomotivě je šest trakčních motorů o celkovém výkonu 3000 kW, maximální rychlost je 125 km/h, hmotnost ve službě 120 tun. Na síti SŽDC má přechodnost z hlediska svislých účinků na trať D4, přechodnost z hlediska dynamických účinků 3.\n\nNejvíc lokomotiv této řady je v provozu u polského dopravce PKP Cargo, který je provozuje nejen v Polsku, ale od roku 2007 také v Česku. Několik nepotřebných lokomotiv však již dříve PKP prodaly soukromým dopravcům Kopalnia Piasku \"Kuźnica Warężyńska\", dnes integrována do firmy DB Schenker Rail Zabrze, a CTL Maczki-Bór (část CTL Logistics). U CTL Logistics je dále několik kusů získaných od ONCF z Maroka.\n\nLokomotivy řady E1000 ONCF byly postupně vyřazovány a část byla prodána CTL Logistics do Polska. V roce 2007 byly v depu Casablanca k dispozici poslední tři lokomotivy této řady používané v případě potřeby jako náhradní za lokomotivy jiných řad.\n\n"}
{"id": "549448", "url": "https://cs.wikipedia.org/wiki?curid=549448", "title": "Nepukalka obtížná", "text": "Nepukalka obtížná\n\nNepukalka obtížná (\"Salvinia molesta\") je vodní plovoucí kapradina z čeledi nepukalkovité, s přirozeným nalezištěm v jihovýchodní Brazílii a na jižním pobřeží Severní Ameriky, hlavně v oblasti Mexického zálivu. Tato volně plovoucí rostlina se svými kořeny neváže k půdě, ale místo toho zůstává schopná plout svým tělem po hladině.\n\nJejí lodyhy jsou tenké, málo větvené a křehké, 10-15 cm dlouhé. Listy má vstřícné, plovoucí na hladině, s krátkým řapíkatým, široce eliptickým koncem čepele. Na spodní straně je nepukalka hustě chlupatá a na svrchní straně s papilami 0,2-0,8 mm dlouhými, uspořádanými do řad mezi žilkami a na konci zakončené volným svazečkem trichomů. Na spodní straně se nachází 8-15 nitkovitých, nezelených úkrojků připomínajících kořeny.\n\nRozmnožuje se pouze nepohlavně. Tudíž vyrůstá z řízků, které byly odděleny od mateřské rostliny, dělením delších lodyh na kratší části. Je také známa tím, že je producentem spór, ale tyto spóry jsou geneticky vadné a nevyprodukují novou životaschopnou rostlinu.\n\nJejím přirozeným nalezištěm jsou říčky s čistým tokem vody. Tato rostlina upřednostňuje růst v mírném či subtropickém klimatickém pásu, a tudíž toleruje kolísání nízkých a vysokých teplot. Roste hlavně v nížinách a pahorkatinách, obsazuje stojaté vody rybníků, jezer, kanálů a mrtvých ramen řek, přechodně přežívá i na mokrých bahnitých dnech.\n\nJe vhodná k zastínění akvária a také k odčerpání přebytečných živin, kterých má vzhledem k rychlému růstu značnou spotřebu. Proto je běžně využívána jako dekorativní plovoucí rostlina do akvárií, pro úkryty potěru či stavbu hnízd akvarijních ryb.\n\n\n\n \n"}
{"id": "549463", "url": "https://cs.wikipedia.org/wiki?curid=549463", "title": "Acropolis rallye 1987", "text": "Acropolis rallye 1987\n\nAcropolis rallye 1987 byla šestou soutěží mistrovství světa v rallye 1987. Soutěž měla 538 km a 33 rychlostních zkoušek. Zvítězil Markku Alen s Lancií Delta HF.\n\nHned v úvodu měl několik defektů Juha Kankkunen s vozem Lancia Delta HF a začínal až na jedenácté pozici. V čele se držel Walter Röhrl s vozem Audi 200 Quattro. Druhý byl Miki Biasion na další Lancii Delta. Za ním se držel Markku Alen s Lancií a Hannu Mikkola s dalším Audi. Postupně se na čtvrté místo posunul Jean Ragnotti na voze Renault 11 turbo, za ním byl Kenneth Eriksson s vozem Volkswagen Golf II GTI 16V, Francois Chatriot s dalším Renaultem a Ervin Weber s druhým Golfem. Poprvé se na evropské soutěži představil Nissan 200SX, který řídil Shekhar Mehta. Do konce etapy se do čela dostal Biasion před Alenem a Röhrlem. Čtvrtý byl Eriksson a pátý Jorge Recalde s Audi Quattro. Další pozice držel Weber, Mikkola, Ragnotti a Mikael Ericsson Lancii Deltě Jolly Clubu. Ten ale ohnul šasi a musel odstoupit. Na jeho pozici se tak posunul Chatriot následovaný Kankkunenem. \n\nV druhé etapě Biasion ztrácel svůj náskok ve vedení před Alenem. Třetí byl Röhrl a čtvrtý Recalde. Pátý byl Weber. Eriksson odstoupil kvůli prasklé poloose. Za ním se držel Mikkola, Ragnotti, Ericsson a Chatriot. Biasion stále hájil vedení před Alenem. Díky obrovské stíhací jízdě se Kankkunen dostal na třetí pozici. Na čtvrtou pozici se probojoval Ericsson, ale pak odstoupil kvůli poškozenému zavěšení. Další pořadí bylo Röhrl, Recalde, Mikkola, Weber a Ragnotti.\n\nVe třetí etapě tým Lanci přistoupil k týmové režii a nařídil jezdcům dojet v současném pořadí do cíle. Porucha turbodmychadla vzápětí odsunula Biasiona na sedmou pozici. Ve vedení tak byl Alen před Kankkunenem. Röhrla vyřadila porucha motoru. Pátý byl Mikkola a šestý Recalde. Sedmou pozici vybojoval Ragnotti, který byl nejlepší mezi vozy s pohonem dvou kol. Osmý skončil Weber.\n\n"}
{"id": "549468", "url": "https://cs.wikipedia.org/wiki?curid=549468", "title": "Cirkus: The Young Persons' Guide to King Crimson Live", "text": "Cirkus: The Young Persons' Guide to King Crimson Live\n\nCirkus: The Young Persons' Guide to King Crimson Live je koncertní album britské rockové skupiny King Crimson. Bylo vydáno v květnu 1999 (viz 1999 v hudbě). Toto dvojCD je kompilací živých nahrávek z celého dosavadního období činnosti kapely, tedy z let 1969 až 1998. Desku vydal label Virgin Records.\n"}
{"id": "549470", "url": "https://cs.wikipedia.org/wiki?curid=549470", "title": "Osamělý muž", "text": "Osamělý muž\n\n„Osamělý muž“ (v originále „A Man Alone“) je čtvrtá epizoda první sezóny seriálu \"\". V České republice byla při své premiéře odvysílána jako třetí v pořadí.\n\nOdo a Quark jsou svědky hádky mezi Milesem a Keiko O'Brienovými. Oda zajímá, čeho se roztržka týkala, a Quark mu vysvětluje, že Keiko není spokojena se životem na stanici Deep Space Nine. Náhle Odo spatří jednoho z Quarkových zákazníků a nařídí mu opustit stanici. Když odmítne, začnou se prát, dokud nezakročí komandér Sisko. Odo dává muži 26 hodin (délka bajorského dne) na opuštění stanice.\n\nV Siskově kanceláři Odo vysvětluje, že onen muž se jmenuje Ibudan a během cardassijské okupace Bajoru pašoval zboží Bajoranům. Někteří ho považují za hrdinu, ale Odo ho viní za smrt malé dívky, protože jeho rodiče neměli prostředky na potřebné léky. Odo později Ibudana zatkl za vraždu cardassijského důstojníka, ale po skončení okupace byl propuštěn. Sisko odvětí, že nyní žádné zákony neporušil a Odo ho nesmí zadržovat.\n\nPozději je Ibudan zabit v simulátoru a jeden z jeho přátel řekne Siskovi a Kiře, že se Ibudan bál, že ho Odo zabije. Měňavec Odo je jediným, kdo se podle dostupných důkazů mohl zločinu dopustit. Doktor Bashir nakonec objeví důkazy, že Ibudan prováděl lékařské experimenty. Jelikož ale nebyl ani doktor, ani vědec, Bashir se rozhodne pátrat dál. Mezitím Sisko dočasně Oda odvolá z vyšetřování Ibudanovy vraždy.\n\nNa stanici roste nevraživost lidí vůči Odovi. Bashirův vzorek z Ibudanových věcí začne růst v něco, co zatím nelze určit. Keiko O'Brienová se rozhodne otevřít školu, ale mezitím se před Odovou kanceláří srotí dav, který se Sisko snaží uklidnit. Bashir přichází s objevem, že ona věc je Ibudanův klon. Zabitý Ibudan je rovněž klon vytvořený proto, aby mohl být Odo obviněn z vraždy (jelikož se na místě nenašla jiná DNA než oběti, Odo měl být hlavním podezřelým). Odo nakonec najde a zatkne skutečného Ibudana a obviní ho z vraždy vlastního klonu. Mezitím poslední klon dospěje a začne nový život.\n\n"}
{"id": "549474", "url": "https://cs.wikipedia.org/wiki?curid=549474", "title": "Bičivky", "text": "Bičivky\n\nBičivky (Kinetoplastida) je třída bičíkatých prvoků z kmene Euglenozoa. Jsou to jak volně žijící, tak i parazitické jednobuněčné organizmy, jejichž odborný název Kinetoplastida je odvozen od skutečnosti, že mají zvláštní organelu zvanou kinetoplast. Kinetoplast vzniká z části mitochondrie a obsahuje mnoho molekul kruhové DNA včetně genů kódujících tzv. guide RNA (gRNA), která umožňuje editaci RNA. Další zajímavou organelou bičivek jsou glykozomy obsahující hydrolázy.\n\nTřídu Kinetoplastea je ve zvyku dělit na dva řády, nicméně první z nich je parafyletický:\n\nNěkteré studie se pokouší o jiný systém, který by odrážel lépe příbuzenské vztahy:\n\n"}
{"id": "549487", "url": "https://cs.wikipedia.org/wiki?curid=549487", "title": "Mistrovství světa v ledním hokeji do 18 let 2010", "text": "Mistrovství světa v ledním hokeji do 18 let 2010\n\nMistrovství světa v ledním hokeji do 18 let 2010 se konalo od 13. do 23. dubna v běloruských městech Minsk a Bobrujsk.\n\nVe dvou základních skupinách hraje vždy pět týmů každý s každým. Vítězství se počítá za tři body, v případě nerozhodného výsledku si oba týmy připisují bod a bude následuje 5 min. prodloužení a samostatné nájezdy. Tato kritéria rozhodují o držiteli bonusového bodu.\n\nVítězové základních skupin postupupují přímo do semifinále, druhý a třetí tým ze skupiny hrají čtvrtfinálový zápas. Čtvrté a páté týmy z obou skupin se utkají ve skupině o udržení, ve které se započítávají vzájemné zápasy ze základních skupin a dva nejhorší týmy sestupují. V zápase o páté a třetí místo se střetnou poražení z play-off.\n\nV play-off se v případě nerozhodného výsledku prodlužuje deset minut a následují trestná střílení.\n\n\n\n\"Poznámka: Zápasy 11 – 3 a 4 – 3 se započítávají ze základní skupiny, které se započítávají i do tabulky níže.\"\n\n\"Z = Odehrané zápasy; G = Góly; A = Asistence; B = Body; +/− = Plus/Mínus; TM = Trestné minuty\"\nZdroj: IIHF.com\n\nV tomto seznamu je zahrnuto pouze 5 nejlepších brankářů, kteří odehráli 40% času ve svém týmu.\n\"OM = Odehrané minuty (minuty:sekundy); S = Střely; OG = Obdržené góly; GnZ = Gólů na zápas; Ús% = Úspěšnost zákroků\"\nZdroj: IIHF.com\n\n\"Týmy a sestoupily do 1. divize na Mistrovství světa v ledním hokeji do 18 let 2011. V příštím ročníku je nahradily týmy a .\"\n\nSkupina A se hrála od 12. do 18. dubna 2010 v Herningu v Dánsku. Skupina B se konala od 11. dubna do 17. dubna 2010 v Krynici-Zdróji v Polsku.\n\n\n\" postoupilo mezi elitu, zatímco sestoupilo do 2. divize na Mistrovství světa v ledním hokeji do 18 let 2011\"\n\n\" postoupilo mezi elitu, zatímco sestoupila do 2. divize na Mistrovství světa v ledním hokeji do 18 let 2011\"\n\nSkupina A se hrála od 13. do 19. března 2010 v Narvě v Estonsku. Skupina B se konala od 22. března do 28. března 2010 v Kyjevě v Ukrajině.\n\n\" postoupila do 1. divize, zatímco sestoupil do 3. divize na Mistrovství světa v ledním hokeji do 18 let 2011\"\n\n\" postoupilo do 1. divize, zatímco sestoupila do 3. divize na Mistrovství světa v ledním hokeji do 18 let 2011\"\n\nSkupina A se hrála od 8. března do 14. března 2010 v Erzurumu v Turecku. Skupina B se konala od 14. do 20. března 2010 v Monterrey v Mexiku.\n\n\" postoupila do 2. divize na Mistrovství světa v ledním hokeji do 18 let 2011\"\n\n\" postoupil do 2. divize na Mistrovství světa v ledním hokeji do 18 let 2011\"\n\n"}
{"id": "549488", "url": "https://cs.wikipedia.org/wiki?curid=549488", "title": "Wil Wheaton", "text": "Wil Wheaton\n\nWil Wheaton (* 29. července 1972 Burbank, Kalifornie), vlastním jménem Richard William Wheaton III, je americký herec.\n\nNarodil se v kalifornském Burbanku jako syn herečky Debbie O'Connorové a lékařského specialisty Richarda Williama Wheatona, Jr. Má dva sourozence, bratra Jeremyho a sestru Amy. Wil Wheaton debutoval na televizní obrazovce v roce 1981 ve filmu \"A Long Way Home\", o rok později hrál v animovaném filmu \"The Secret of NIMH\". V roce 1986 již hrál hlavní roli ve snímku \" Stůj při mně\", filmové adaptaci románu \"Tělo\" od Stephena Kinga.\n\nV letech 1987 až 1990 hrál roli Wesleyho Crushera v prvních čtyřech řadách sci-fi seriálu \"\", který jej proslavil. V následujících sezónách seriálu příležitostně v jednotlivých dílech hostoval, jako Crusher se krátce objevil i ve filmu \"\" (2002). Ve snímku \"Star Trek\" (2009) Wheaton namluvil hlasy několika Romulanů.\n\nPo ukončení pravidelné „startrekové“ kariéry v roce 1990 hrál v různých filmech, známý je např. \"Flubber\", objevil se v mnoha seriálech, jako jsou \"Krajní meze\", \"\", \"Heuréka – město divů\" a \"Kriminálka Las Vegas\". V seriálu \"Teorie velkého třesku\" hrál sám sebe. Věnuje se též dabingu v počítačových hrách (\"\", \"Grand Theft Auto IV\", \"Tom Clancy's Ghost Recon 2\" a další).\n\nV komunitě geeků a nerdů je známý díky svému blogu Wil Wheaton Dot Net.\n\n"}
{"id": "549518", "url": "https://cs.wikipedia.org/wiki?curid=549518", "title": "András Schiffer", "text": "András Schiffer\n\nAndrás Schiffer (* 19. červen 1971, Budapest) je maďarský právník a politik, jeden ze zakladatelů strany Lehet Más a Politika a lídr její kandidátky pro parlamentní volby 2010.\n\nV roce 1990 začal studoval na právnickou fakultu ELTE, kde roku 1995 získal titul doktor práv. Navíc v letech 1992 a 1994 studoval politologii.\n\nV roce 1989 se stal pracovníkem v Ústřední knihovně na Marx Károly Közgazdaságtudományi Egyetem. Po absolutoriu pracoval v neziskových organizacích a právnický status získal roku 1999, kdy si také zřídil vlastní advokátní kancelář.\n\nRoku 1996 se stal pracivníkem Társaság a Szabadságjogokért (TASZ). V létě 2008 se ujal právní obrany hnutí Lehet Más a Politika. Pracoval také pro Habeas Corpus Munkacsoportnál a Pszichiátriai Érdekvédelmi Fórum. Jako právník také mim jiné obhajoval Viktora Orbána.\n\nRoku 1989 byl členem gyurcsányho hnutí Új Nemzedék Mozgalomnak. V roce 1990 se stal jedním ze zakladatelů hnutí Ifjú Szocialisták.\nVedle činnosti veřejného života je například ochráncem práv různých zelených hnutí. V roce 2002 se stal členem organizace Védegylet. Následně v roce 2005 úspěšně vedl prezidentskou kampaň László Sólyoma. V roce 2008 založil Lehet Más a Politika, jako sociální hnutí, které se roku 2009 stalo politickou stranou a přijal funkci mluvčího.\n\nPro parlamentní volby 2010 vede republikovou kandidátku Lehet Más a Politika.\n\nJeho otec sociolog Péter Schiffer byl náměstkem generálního ředitele Pénzügyi Szervezetek Állami Felügyelete (PSZÁF). Jeho strýc Pál Schiffer byl režisérem a János Schiffer byl v letech 1994 až 1998 náměstkem primátora hlavního města Budapešti. A nakonec jeho dědeček Árpád Szakasits byl prezidentem Druhé Maďarské republiky v letech 1948 až 1949 a prvním předsedou Prezidiální rady Maďarské lidové republiky v letech 1949 až 1950.\n\n\n"}
{"id": "549519", "url": "https://cs.wikipedia.org/wiki?curid=549519", "title": "Daryl Sabara", "text": "Daryl Sabara\n\nDaryl Christopher Sabara (* 14. červen 1992, Torrance, Kalifornie, USA) je americký herec známý především svou rolí ve filmu \"Spy Kids\".\n\n"}
{"id": "549523", "url": "https://cs.wikipedia.org/wiki?curid=549523", "title": "John de Lancie", "text": "John de Lancie\n\nJohn de Lancie (* 20. března 1948 Filadelfie, Pensylvánie) je americký herec.\n\nNarodil se v rodině hobojisty Johna de Lancie a jeho manželky Andrey. Jako herec debutoval ve filmu \"Legacy\" (1975) a od té doby hrál v mnoha filmech a hostoval či hrál v mnoha seriálech jako jsou \"Soudkyně Amy\", \"Poldové z Hill Street\", \"Západní křídlo\", \"Closer\", \"Právo v Los Angeles\", \"MacGyver\", \"Čarodějky\", \"To je vražda, napsala\", \"Battlestar Galactica\", \"Dotek anděla\", \"Nulová šance\", \"Tak jde čas\", \"Andromeda\" či \"Hvězdná brána\".\n\nV 80. a 90. letech hostoval ve sci-fi seriálech ze světa \"Star Treku\" jako záhadná a téměř všemocná bytost Q. Objevil se v osmi epizodách seriálu \"\", jedné epizodě \"\" a třech epizodách \"\".\n\nV roce 2011 daboval v obou částech premiérového dvoudílu 2. řady animovaného seriálu \"\" draconequuse Discorda, který byl inspirovaný jím ztvárněnou postavou Q ze \"Star Treku\". Jako Discord se v seriálu objevil i v pozdějších řadách, od 3. až po závěrečnou 9.\n\nSe svojí manželkou, herečkou a zpěvačkou Marnie Mosimanovou, má dva syny Keegana a Owena.\n\n"}
{"id": "549528", "url": "https://cs.wikipedia.org/wiki?curid=549528", "title": "Autobusy Karlovy Vary", "text": "Autobusy Karlovy Vary\n\nAutobusy Karlovy Vary a. s. jsou největší autobusový dopravce v Karlovarském kraji. Společnost částečně zajišťuje veřejnou linkovou autobusovou dopravu také v Ústeckém kraji a Plzeňském kraji. Dopravce má sídlo v Karlových Varech. Její divize jsou v roce 2018 umístěny v Sokolově, Chebu, Mariánských Lázních, Kadani, Chomutově, Mostě a Varnsdorfu. Dříve byly samostatné divize rovněž v Aši, Kraslicích a Karlových Varech. Výkonným ředitelem společnosti je Ing. Zdeněk Suchan. Jediným jejím akcionářem je společnost ČSAD autobusy Plzeň a. s. ze skupiny ČSAD Invest, která je součástí holdingu Z-Group podnikatele JUDr. Ing. Zdeňka Zemka, k němuž patří i železárenské a hutní podniky, provozování lázní atd. \n\nSpolečnost Autobusy Karlovy Vary, a.s. vznikla 1. července 2001 vyčleněním divize Sever od společnosti ČSAD autobusy Plzeň. Historicky navazuje na národní podnik ČSAD, který vznikl v roce 1949. Se vznikem skupiny ČSAD Invest se ČSAD autobusy Plzeň i s karlovarskou dceřinou společností staly jedněmi z hlavních pilířů této skupiny dopravců. \n\nV oblasti dopravního podnikání jsou Autobusy Karlovy Vary největší a nejvýznamnější firmou v Karlovarském kraji. \n\nV roce 2009 zajišťovala společnost dopravu celkem na 102 linkách z toho 64 regionálních linek veřejné linkové dopravy v rámci Karlovarského, Ústeckého a okrajově též Plzeňského kraje, 17 městských linek ve třech provozech MHD v Karlovarském kraji (v Sokolově, Chebu a Aši), 8 dálkových linek (převážně z Karlovarského kraje do Prahy a Plzně a zpět) a 3 přeshraniční linky v rámci systémů Egronet a Tirschenreuth, 5 linek zvláštní linkové dopravy a 5 linek cyklodopravy. Společnost také provozuje vnitrostátní a mezinárodní zájezdovou dopravu. Společnost ročně přepravila přes 8 milionů osob a její autobusy ujely téměř 9 milionů kilometrů.\n\nVe vlastnictví společnosti je v tuto chvíli 180 autobusů sedmi značek. \n\nSpolečnost provozuje také cestovní kancelář, která se orientuje především na poskytování služeb cestovního ruchu v rámci Karlovarského kraje a Euregia Egrensis.\n\nZákladní dopravní obslužnost na většině území Karlovarského kraje společnost provozuje bez výběrového řízení, protože ji zdědila po západočeském podniku ČSAD. \n\nÚstecký kraj uzavřel s AKV na základě výběrového řízení dne 19. dubna 2007 smlouvu o zajištění základní dopravní obslužnosti ve vymezené oblasti Vejprty-Kadaň, tedy okolí měst Kadaň, Klášterec nad Ohří a Vejprty, do konce roku 2014. Za rok 2012 vykázal dopravce v rámci této smlouvy výkon 563 924 kilometrů a cenu dopravního výkonu 35,94 Kč/km, přičemž celková cena výkonů byla 20 267 428,56 Kč, což po odečtení tržeb představuje prokazatelnou ztrátu 14 820 230,56 Kč. Ústecký kraj udělil AKV za roky 2009 i 2010 ocenění Dopravce roku Ústeckého kraje.\n\nVe výběrových řízeních na provozování regionální autobusové dopravy v Ústeckém kraji na 10 let od 1. ledna 2015 dopravce Autobusy Karlovy Vary uspěl ve 4 oblastech z 15, neuspěl však v oblasti Vejprtska, v níž zajišťoval dopravu do roku 2014. Podmínky vyžadují zcela nové, nízkopodlažní a klimatizované autobusy s elektronickými informačními prvky a sledováním polohy pomocí GPS a v jednotném zeleném krajském nátěru. Koncem srpna 2013 Ústecký kraj oznámil, že na základě výsledku výběrového řízení uzavřel s AKV smlouvu na provozování autobusové dopravy v závazku veřejné služby v období 10 let od 1. ledna 2015 v oblastech Šluknovsko a Chomutovsko, a to za dopravcem nabídnutou cenu 26,99 Kč/km, počet uchazečů nebyl zveřejněn. V polovině listopadu 2013 kraj oznámil, že AKV uspěla i v oblasti Mostecká pánev, a to s nabídkou ceny 25,89 Kč/km, přičemž komise hodnotila 7 nabídek. – z prvních čtyř soutěží tedy zvítězila ve třech. Smlouva měla být uzavřena do 31. března 2014. Na Šluknovsku tak AKV od roku 2015 nahradily dosavadního dopravce BusLine a.s., v Chomutovsku a v oblasti Kadaň-Žatec nahradily Dopravní podnik měst Chomutova a Jirkova a v Mostecké pánvi nahradily Dopravní podnik měst Mostu a Litvínova. Naopak na Vejprtsku byly AKV nahrazeny společností BusLine a.s.\n\n"}
{"id": "549550", "url": "https://cs.wikipedia.org/wiki?curid=549550", "title": "Šalpė", "text": "Šalpė\n\nŠalpė je řeka na západě Litvy, na území okresů Klajpedského (okresní město Gargždai) a Šilutského, levý přítok řeky Veiviržas (31,1 km od jeho ústí do řeky Minija).\n\nPramení 3 km na jihozápad od Endriejava. Zpočátku teče na jih a jihozápad, po soutoku s řekou Šalpalė na severozápad. Do Veivirže se vlévá 31,1 km od jeho ústí do řeky Minija. Průměrný spád je 232 cm/km, průměrný průtok je 2,23 m³/s.\nOd roku 2004 je rozhodnutím vlády Litevské republiky celá řeka zahrnuta do seznamu řek s vysokou kulturní a ekologickou hodnotou. V celé řece jsou rozhodnutím vlády celoročně chráněni Pstruh obecný potoční (\"Salmo trutta fario\"), Pstruh obecný mořský (\"Salmo trutta trutta\"), Vranka obecná (\"Cottus gobio\"), Sekavec písečný (\"Cobitis taenia\"), Ouklejka pruhovaná (\"Alburnoides bipunctatus\") a Mihule říční (\"Lampetra fluviatilis\"). Kromě toho je na řece od 1. října do 31. prosince zakázán rybolov jakýmkoliv způsobem.\n"}
{"id": "549551", "url": "https://cs.wikipedia.org/wiki?curid=549551", "title": "Grażyna Gęsicka", "text": "Grażyna Gęsicka\n\nGrażyna Gęsicka (13. prosince 1951, Varšava, Polsko – 10. dubna 2010, Pečersk, Rusko) byla polská politička a socioložka.\n\nV roce 1974 absolvovala Sociologický ústav Varšavské univerzity a v roce 1985 získala doktorát v oboru sociologie. Pracovala jako odborný asistent na Ústavu sociologie (1985–1993). Byla členkou Polské sociologické společnosti a Mezinárodního sdružení frankofonních sociologů. Byla autorkou či spoluautorkou více než třiceti knih a časopisů. V roce 1989 se účastnila jednání u kulatého stolu. V letech 1990 až 1997 absolvovala rozličné stáže (u Evropské komise, Světové banky, polské vlády aj.). Od září do prosince 1991 byla poradcem ministra práce a sociální politiky. V letech 1998 až 2001 byla státní tajemnicí na ministerstvu práce a sociální politiky. V srpnu 2001 se stala viceprezidentkou Polské agentury pro rozvoj podnikání. Od října 2005 byla ministryní pro místní rozvoj – nejprve ve vládě Kazimierze Marcinkiewicze, poté ve vládě Jarosława Kaczyńského. V parlamentních volbách v roce 2007 byla zvolena poslankyní Sejmu, od 6. ledna 2010 byla předsedkyní poslaneckého klubu strany Právo a spravedlnost.\n\nZemřela při leteckém neštěstí u ruského Smolensku 10. dubna 2010. Posmrtně obdržela Komandérský kříž Řádu Polonia Restituta (\"\").\n"}
{"id": "549562", "url": "https://cs.wikipedia.org/wiki?curid=549562", "title": "Petr Nedvěd", "text": "Petr Nedvěd\n\nPetr Nedvěd (* 9. prosince 1971 Liberec) je bývalý kanadsko-český profesionální hokejový útočník, který odehrál 15 sezon v NHL. Jeho posledním angažmá byl klub Bílí Tygři Liberec v české extralize.\n\nNarodil se v Liberci Jaroslavovi a Soně Nedvědovým. Československo opustil jako sedmnáctiletý emigrant 2. ledna 1989 po mezinárodním mládežnickém turnaji Mac's AAA midget hockey tournament v Calgary. Nedvěd byl se 17 góly a devíti asistencemi hvězdou turnaje. Rozhodl se emigrovat do Kanady kvůli omezeným životním možnostem v Československu, kde vládl komunistický režim, který byl velmi přísný k propuštění sportovců do zahraničí za profesionální kariérou. Svým rodičům neřekl o svém rozhodnutí a s 20 kanadskými dolary a pomocí jiných českých emigrantů, které dodnes odmítl určit, oznámil svou emigraci na calgarské policejní stanici. V rozhovoru pro list \"Newark Star Ledger\" řekl Nedvěd, že „strach z opuštění“ později převládl nad důvody útěku. \n\nJeho manželkou byla od roku 2004 supermodelka Veronika Vařeková. V roce 2006, kdy hrál za Phoenix Coyotes, Nedvěd požádal o výměnu do východní konference NHL, protože Vařeková pracovala převážně v New Yorku. Přesto se během léta 2006 Nedvěd a Vařeková rozvedli. Poté se vrátil do České republiky. Jeho bratr je také hokejista - obránce Jaroslav Nedvěd.\n\nPo emigraci hrál jednu sezonu za Seattle Thunderbirds v juniorské Western Hockey League a po sezoně byl draftován jako druhá volba celkově do Vancouver Canucks, když v sezoně nastřádal skvělých 145 bodů v 71 zápasech. Předpokládalo se, že se stane hvězdou NHL, ovšem jeho první dvě sezony převládalo mírné zklamání, jeho styl byl označován za příliš měkký. Ve své třetí sezoně 1992–93 však zazářil s 38 góly a 71 body a rekordní klubovou sérií 15 utkání v řadě, ve kterých bodoval. I přesto si pohněval fanoušky Canucks, když po vyřazení ve druhém kole play off požádal svůj idol, kterým byl protihráč z klubu Los Angeles Kings Wayne Gretzky, po prohraném rozhodujícím zápase o hokejku. Pro fanoušky to znamenalo ukázku malé klubové oddanosti tohoto hráče, který dal pouhé 3 góly v 28 zápasech play off v dresu Canucks.\n\nPrioritou před sezonou 1993–1994 bylo si získat lepší smlouvu, což vyústilo ve spory s vedením Canucks a Nedvěd tak nezahájil ročník. Během své stávky získal Nedvěd kanadské občanství a reprezentoval Kanadu na Olympijských hrách v Lillehammeru, odkud si odvezl stříbrnou medaili. Svou situaci v NHL vyřešil před uzávěrkou přestupů, kdy podepsal smlouvu s klubem St. Louis Blues, když byl on a kanadský hokejista Craig Janney klubem získani za kompenzaci od Canucks. Nedvěd získal 20 bodů v 19 zápasech, ale v play off se St. Louis nepřešel již přes první kolo.\n\nJeho působení v St. Louis nebylo příliš dlouhé, protože byl vyměněn do New York Rangers během výluky NHL v úvodu ročníku 1994–95. Ve zkrácené sezoně nastřádal 23 bodů ve 46 zápasech.\n\nPřed sezonou 1995–1996 opět změnil působiště, tentokrát byl vyměněn do Pittsburgh Penguins. Zde zažil nejlepší léta kariéry v ofenzivně laděném týmu okolo superhvězd typu Mario Lemieux, Jaromír Jágr či Ron Francis. Ve své první sezoně za Tučňáky dosáhl osobního rekordu 45 branek a 99 bodů. Úspěšně si vedl i v play off, kde i jeho 20 bodů pomohlo Penguins do finále konference. Během tohoto tažení vstřelil svůj neslavnější gól do sítě Washington Capitals v napínavém utkání, které se čtyřikrát muselo prodlužovat, než jej Nedvěd v čase 79:15 rozhodl. Bylo to nejdelší utkání za předešlých 60 let. Sezona 1996–97 byla dalším povedeným ročníkem, ve kterém nasázel 33 branek a celkem 71 bodů.\n\nPřipadal si zde podceněný v nabízeném novém kontraktu a tak kvůli sporům o jeho výši nehrál NHL v sezoně 1997–98. Během sezony nastupoval za několik klubů, odbyl si i premiéru v české extralize v dresu pražské Sparty. Smlouvu v NHL neměl podepsanou ani na začátku ročníku 1998–99, sezonu začal v dresu Las Vegas Thunder v nižší americké soutěži IHL. Situace se vyřešila nakonec dva měsíce po začátku soutěže, kdy byl vyměněn zpět do New York Rangers společně s Rusem Alexejem Kovaljovem. Osobní stávka byla zřejmě chybným tahem hráče, jelikož ve finále na ní nevydělal finančně a navíc opustil klub, ve kterém patřil mezi hvězdy NHL.\n\nJeho druhé působení v New Yorku bylo podařenější než předchozí a šest sezon, co strávil v Rangers, bylo nejstabilnější angažmá v jeho kariéře. Přestože mužstvu se nedařilo probojovat během této éry do play off, stabilně ukazoval své ofenzivní kvality, dvakrát vyhrál klubové bodování a jednou se umístil na druhém místě. V sezoně 2000–01 vytvořil formaci s dvojicí Jan Hlaváč a Radek Dvořák - trojice si vysloužila přezdívku „Czech Mates“ - pro Nedvěda to byla druhá nejlepší sezona kariéry, dokončil jí s 32 góly a 78 body.\n\nBěhem méně povedené sezony 2003–04 byl vyměněn do Edmonton Oilers během uzávěrky přestupů. Edmonton sice nezvládl kvalifikovat se do play off, ale on sám v závěru sezony získal solidních 15 bodů v 16 zápasech.\n\nV létě 2004 podepsal smlouvu s Phoenix Coyotes, ale kvůli výluce v NHL strávil sezonu 2004–2005 v klubu HC Sparta Praha v české extralize. Do NHL naskočil opět v ročníku 2005–2006 v dresu Coyotes, ovšem výkonnost nebyla příliš vysoká, vstřelil jen 2 góly a nastřádal 11 bodů v 25 zápasech. Byl vyměněn do Philadelphia Flyers, kde jeho výkonnost šla nahoru a tak získal 14 bodů ve 28 zápasech a pomohl mužstvu do play off, které si zahrál poprvé od roku 1997.\n\nRočník 2006–2007 pro něj začal slabě a tak jej 18. října zařadil klub na listinu nechráněných hráčů po prohře 9:1, kterou klubu uštědřilo Buffalo Sabres. Poprvé v kariéře byl poslán do farmářské AHL. Po putování mezi NHL a AHL v následujících dvou měsících, si jej vybralo mužstvo Edmonton Oilers, které si slibovalo, že zde naváže na své krátké úspěšné působení v týmu během roku 2004. Trápení ale pokračovalo i v Edmontonu a tak zní vyčíslení sezony takto - pouze 2 góly a 12 bodů ve 40 zápasech za Edmonton a Philadelphii.\n\nDne 19. června 2007 podepsal roční kontrakt se Spartou Praha, kde odehrál sezonu 2007-08.\n\nV létě 2008 se pokusil o comeback do NHL, když byl pozván do tréninkového kempu New York Rangers. Ten však 26. září opustil a nastupoval v extralize za svůj rodný Liberec v dresu Bílých Tygrů.\n\nDne 13. března 2014 po nepovedeném předkole play off proti týmu HC Vítkovice Steel ukončil hráčskou kariéru. O čtyři roky později, 3. února 2018, si zahrál jeden soutěžní zápas za prvoligové Benátky nad Jizerou proti Kladnu, za které nastoupil Jaromír Jágr, jenž se do Česka vrátil z angažmá v NHL. V utkání, které se odehrálo v Liberci, dal Nedvěd jeden gól a na další přihrál. Zápas pojal jako rozlučku se svou kariérou, kterou o den později následovalo slavnostní vyvěšení dresu s jeho číslem 93 pod strop libereckého stadionu.\n\n\n\npozn: u sezony 2012/13 je v kolonce play off kurzívou uvedena bilance ze skupiny o umístění a baráž extraligy\n\nBěhem stávkování v sezoně 1997/1998 nastoupil i v nižších českých soutěžích. Za Liberec nastoupil i v prvoligovém utkání v úvodu sezony 2001/2002. V roce 2018 absolvoval jeden prvoligový zápas jako rozlučku s kariérou. Jeho bilance v nižších českých soutěžích vypadá takto:\nStart na olympijském turnaji v roce 1994 za Kanadu mu znemožnil hrát za českou reprezentaci na akcích pořádaných mezinárodní hokejovou federací IIHF. V přípravě na olympijské hry sehrál za Kanadu 17 utkání a nastřádal v nich 31 bodů (19 gólů a 12 asistencí).\nZa Česko nastoupil na Světovém poháru 1996, který pořádala NHL. V rámci přípravy sehrál na turnaji Pragobanka Cup ve Zlíně utkání proti Finsku, ve kterém skóroval.\n\nV sezóně 2011/2012 se stal opět způsobilým nastupovat za český tým a byl nominován na Karjala Cup, kde vstřelil tři branky ve třech utkáních. Odehrál také 2 další série Euro Hockey Tour (celkově 1. místo) a v květnu 2012 nastoupil poprvé na mistrovství světa za Českou republiku a získal bronzovou medaili. Naposledy se velkého turnaje zúčastnil při olympijských hrách v Soči 2014 (7. místo).\n\nCelkově za reprezentaci sehrál 39 utkání a nastřílel 11 branek.\n\nStatistiky reprezentace:\n\n"}
{"id": "549569", "url": "https://cs.wikipedia.org/wiki?curid=549569", "title": "Strach nad Bobří řekou", "text": "Strach nad Bobří řekou\n\nStrach nad Bobří řekou je pokračování knihy Jaroslava Foglara \"Hoši od Bobří řeky\". V knize se opět vypráví o Rikitanovi a jeho sdružení hochů. Je představeno dalších 13 bobříků, do celkového počtu 26.\n\nPřestože to není přímo řečeno a reálie jsou opisovány neurčitě nebo pod upravenými názvy, děj zjevně odkazuje k období nacistické okupace a Protektorátu. Foglar zpracoval vlastní dramatické zážitky, když i v této době přes všechno nebezpečí pokračoval v oddílové činnosti. Jednotlivé románové pasáže lze rozklíčovat s pomocí knihy \"Klub zvídavých dětí • Jaroslav Foglar a Protektorát\" (2018). Díky ní mají Foglarovi příznivci a také historici možnost vůbec poprvé komplexně porozumět činnosti Jaroslava Foglara v období okupace.\n\nStrach nad Bobří řekou vznikal za normalizace. Tehdy kniha mohla vyjít jen na pokračování jako příloha katolického týdeníku \"Naše rodina\". Samostatně vydána byla až roku 1990.\n\nZemě, kde žijí Hoši od Bobří řeky, je vojensky napadena a obsazena nejmenovaným Nepřítelem, který začne mimo jiné omezovat a postihovat sdružování. I přesto, že se tomuto rozkazu protiví, snaží se Rikitan s hochy co možno nejsvobodněji pokračovat v činnosti. Čelí však stupňujícímu se nebezpečí z prozrazení, ať už ze strany kolaborantské organizace \"Prapor\" (zjevný odkaz na Vlajku) nebo od „Přístavních povalečů“, jak Hoši přezdívají partu nepřejících kluků, kteří se je snaží zničit a sami tábořit v jejich Sluneční zátoce.\n\nKdyž je hochům zabavena a zapečetěna klubovní věž, nevzdají se a i přes smrtelné riziko se Jirka, Vilík a Stopař odvážně vydají dovnitř, aby vynesli ven klubovní stany a kroniku. Hochům se nakonec přes všechna protivenství podaří odjet na svůj tradiční letní tábor do Sluneční zátoky, ale i tam se kolem nich utahuje smyčka, když je několik Povalečů pod vedením Žandy Lubeše vystopují až do blízké vesnice a možná až do tábora. Hoši vše překonají a v závěru si slibují, že zůstanou za všech okolností svorní.\n\n\n"}
{"id": "549570", "url": "https://cs.wikipedia.org/wiki?curid=549570", "title": "Vladimíra Lesenská", "text": "Vladimíra Lesenská\n\nVladimíra Lesenská (* 28. května 1964 Opočno) je česká politička, v letech 2006 až 2013 poslankyně Poslanecké sněmovny za Královéhradecký kraj.\n\nPo maturitě v roce 1982 na SPŠ stavební v Hradci Králové vystudovala v roce 1986 Fakultu pozemních staveb ČVUT v Praze. Poté nastoupila do společnosti Stavoprojekt Hradec Králové, kde do roku 1995 pracovala jako samostatná projektantka. Od roku 1993 drží živnostenské oprávnění pro projektovou činnost ve výstavbě.\n\nMezi lety 1998-2000 se živila jako projektantka u firmy Atelier 11 H.K., s.r.o. a následující dva roky jako zástupce podniku PZP Komplet a.s. Mezi lety 2002-2003 se stala investiční techničkou a správkyní budovy Krajského soudu v Hradci Králové, kde v roce 2005 registrovala jako soudní znalec v oborech ekonomika, ceny a odhady nemovitostí. V období 2003-2006 pracovala jako investiční technička na Krajském úřadu Královéhradeckého kraje.\n\nJe vdaná, má dvě dcery.\n\nV komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byla zvolena do zastupitelstva města Týniště nad Orlicí, ve volbách roku 1994 a 1998 jako bezpartijní, v následných volbách za ČSSD a HOZK. Profesně se uvádí k roku 1998 a 2002 jako projektantka, následně coby poslankyně. Z toho v letech 1994-1998 působila jako místostarostka pro stavební činnost.\n\nVe volbách v roce 2006 byla zvolena do poslanecké sněmovny za ČSSD (volební obvod Královéhradecký kraj). Působila ve sněmovním výboru pro sociální politiku a předsedala podvýboru pro investice v sociální oblasti. Poslanecký mandát obhájila ve volbách v roce 2010. Nadále byla členkou výboru pro sociální politiku a působila coby předsedkyně podvýboru pro pracovní právo a zaměstnanost. Nově pracovala v podvýboru pro integrovaný záchranný systém. V předčasných parlamentních volbách 2013 svůj mandát již neobhajovala. V současné době pracuje jako ředitelka pracovního úřadu.\n\n"}
{"id": "549575", "url": "https://cs.wikipedia.org/wiki?curid=549575", "title": "Herbert Samuel", "text": "Herbert Samuel\n\nSir Herbert Louis Samuel GCB OM GBE PC (6. listopadu 1870 – 2. února 1963) byl britský politik a diplomat. V letech 1920 až 1925 byl prvním britským vysokým komisařem v britské mandátní Palestině. Ve dvou funkčních obdobích rovněž zastával funkci ministra vnitra Spojeného království, a to na krátké období v roce 1916 a v letech 1931 až 1932.\n\nSir Herbert Samuel mimo jiné vystudoval Balliolovu kolej na Oxfordské univerzitě. Pocházel z židovské rodiny a byl sionistou.\n\n"}
{"id": "549580", "url": "https://cs.wikipedia.org/wiki?curid=549580", "title": "Thiofen", "text": "Thiofen\n\nThiofen je heterocyklická organická sloučenina se sumárním vzorcem CHS. Její molekula sestává z plochého pětičlenného kruhu. Jedná se o aromatickou sloučeninu, jak vyjadřují její extenzivní substituční reakce. Příbuznými sloučeninami jsou benzothiofen a dibenzothiofen, obsahující thiofenový kruh spojený s jedním, resp. dvěma benzenovými kruhy. Mezi sloučeniny analogické thiofenu patří furan (CHO) a pyrrol (CHNH).\n\nVzhledem k vysoké stabilitě lze thiofeny získávat mnoha reakcemi mezi zdroji síry a uhlovodíky, zvláště nenasycenými – například reakcí acetylenu a elementární síry, což byla první syntéza thiofenu, kterou použil Viktor Meyer v roce jeho objevu. Thiofeny se klasicky připravují reakcí 1,4-diketonů, diesterů nebo dikarboxylátů se sulfidačními činidly, například PS. Speciální thiofeny lze syntetizovat podobně za použití Lawessonova reagencia, Gewaldovou reakcí, která zahrnuje kondenzaci dvou esterů za přítomnosti elementární síry. Další metodou je Volhard-Erdmannova cyklizace.\n\nRočně se ve světě vyrobí cca 2 000 tun thiofenu. Při výrobě se používá reakce, kdy je zdroj síry v plynné fázi – typicky reakce sirouhlíku a butanolu. Tato reagencia přicházejí do styku s oxidovým katalyzátorem při teplotě 500-550 °C.\n\n"}
{"id": "549591", "url": "https://cs.wikipedia.org/wiki?curid=549591", "title": "Wisła Płock", "text": "Wisła Płock\n\nWisła Płock je fotbalový klub se sídlem ve městě Płock hrající aktuálně polskou první ligu. Byl založen roku 1947. Hřištěm klubu je stadion s názvem Stadion Kazimierza Górskiego, které má kapacitu cca 12 800 diváků.\n\n\n\"K 20. 8. 2018.\"\n\nZnámí hráči\n\n\n"}
{"id": "549592", "url": "https://cs.wikipedia.org/wiki?curid=549592", "title": "Bitva u Adrianopole (324)", "text": "Bitva u Adrianopole (324)\n\nBitva u Adrianopole v roce 324 n. l. byla střetnutím vojsk západního císaře Konstantina Velikého s armádou východního císaře Licinia. Její příčinou byly dlouhodobé politické neshody mezi oběma spoluvládci římské říše. Proběhla 3. července 324 poblíž města Adrianopol v Thrákii (dnes Turecko) a skončila vítězstvím Konstantinových jednotek. Licinius sice nebyl v občanské válce zatím poražen definitivně, jeho postavením však prohraná bitva značně otřásla.\n"}
{"id": "549596", "url": "https://cs.wikipedia.org/wiki?curid=549596", "title": "Volba izraelského prezidenta 1952", "text": "Volba izraelského prezidenta 1952\n\nVolba druhého izraelského prezidenta se v Knesetu konala 8. prosince 1952 po smrti prvního prezidenta Chajima Weizmanna. Vítězem voleb se stal Jicchak Ben Cvi, nominovaný za stranu Mapaj, jenž 16. prosince téhož roku složil prezidentskou přísahu. V mezidobí, tj. od smrti Weizmanna do inaugurace Ben Cviho, funkci vykonával jako zastupující prezident předseda Knesetu Josef Šprincak.\n\nDo voleb druhého izraelského prezidenta nastoupili celkem čtyři kandidáti:\n\nPřed volbami hovořil izraelský ministr zahraničních věcí Abba Eban s Albertem Einsteinem o možnosti, že by se stal prezidentem. Einstein však nabídku odmítl se slovy: „Nemám ani fyzické schopnosti ani zkušenosti se zabývat lidskými bytostmi.“\n\nKonaly se celkem tři kola hlasování, neboť v prvních dvou žádný z kandidátů nezískal potřebnou většinu. Perec Bernstein vypadl již v druhém kole a celé volby nakonec vyhrál Jicchak Ben Cvi.\n\n"}
{"id": "549615", "url": "https://cs.wikipedia.org/wiki?curid=549615", "title": "Newtonova stupnice", "text": "Newtonova stupnice\n\nNewtonova stupnice je teplotní stupnice kterou navrhl \"Isaac Newton\" v roce 1701. Vypracoval první kvalitativní stupnice zahrnující asi dvacet referenčních bodů v rozmezí od „studeného vzduchu v zimě“ do „žhavého uhlí v kuchyňském ohni“. Tento jeho přístup byl poněkud hrubý a problematický a proto s ním byl Newton nespokojený. Věděl, že většina kapalných látek má větší objem při vyšší teplotě a tak vzal kontejner oleje z lněných semínek a jeho změnu objemu s jeho referenčními body. Zjistil, že litr oleje z lněných semínek se zvýšil na 1,0725 litru při teplotě varu vody. Po chvíli definoval „nultý stupeň tepla“ teplota tajícího sněhu a „33 stupňů tepla“ bod varu vody.\n\n"}
{"id": "549616", "url": "https://cs.wikipedia.org/wiki?curid=549616", "title": "Mizrachi (politická strana)", "text": "Mizrachi (politická strana)\n\nMizrachi (: המזרחי‎, \"ha-Mizrachi\", akronym pro מרכז רוחני, \"Merkaz Ruchani\", doslova „Náboženský střed“) byla nábožensky-sionistická izraelská politická strana a jedna z předchůdkyň moderní Národní náboženské strany.\n\nHnutí Mizrachi vzniklo v roce 1902 ve Vilniusu jako nábožensky-sionistická organizace. Ta měla vlastní odborovou organizaci, ha-Po'el ha-Mizrachi, jež vznikla v roce 1921. V britské mandátní Palestině se hnutí vyvinulo v politickou stranu označovanou jako ha-Mizrachi, o níž je tento článek.\n\nV prvních izraelských parlamentních volbách v roce 1949 strana kandidovala jako součást aliance Sjednocená náboženská fronta společně s ha-Po'el ha-Mizrachi, Agudat Jisra'el a Po'alej Agudat Jisra'el. Aliance ve volbách získala celkem šestnáct mandátů, z čehož čtyři připadly straně Mizrachi, a stala se tak třetí největší stranou po levicovém Mapaji a Mapamu. Stala se též součástí koaliční vlády prvního izraelského premiéra Davida Ben Guriona.\n\nSjednocená náboženská fronta sehrála klíčovou roli v sesazení první vlády, v důsledku rozporu s Mapajem v otázkách týkajících se vzdělání v táborech nových židovských přistěhovalců (ma'abarot), náboženského vzdělávání, existence ministra dodávek a přídělů a jmenování nového ministra obchodu a průmyslu. V důsledku této vládní krize Ben Gurion 15. října 1950 rezignoval. Když se spory o dva týdny později vyřešily, sestavil staronovou vládu se stejnými koaličními partnery a ministry.\n\nV následujících volbách v roce 1951 strana Mizrachi kandidovala samostatně, avšak získala pouhé dva mandáty. Stala se součástí třetí vlády vedené opět Davidem Ben Gurionem a oba její poslanci byli v nové vládě jmenováni ministry; David Cvi Pinkas se stal ministrem dopravy a Mordechaj Nurok se stal ministrem poštovních služeb. Když třetí vláda padla, Pinchas i Nurok přišli o své ministerské posty, přestože strana zůstala i v následující čtvrté, páté a šesté koaliční vládě.\n\nPřed volbami v roce 1955 se strana spojila s ha-Po'el ha-Mizrachi a strany dohromady vytvořily alianci Národní náboženská fronta. Nová strana získala jedenáct poslaneckých mandátů (někdejší členové strany Mizrachi však získala pouze dva z nich), čímž se stala čtvrtou největší stranou Knesetu. Strana se opět stala součástí koaličních vlád během funkčního období třetího Knesetu. V roce 1956 se spojení stran stalo trvalé a strana se přejmenovala na Národní náboženskou stranu.\n\n"}
{"id": "549621", "url": "https://cs.wikipedia.org/wiki?curid=549621", "title": "JonDo", "text": "JonDo\n\nJonDo je webový anonymizér, který je dále vyvíjen obchodní společností JonDos GmbH. Jeho název je odkazem na anglický zástupný symbol pro anonymní osobu, jméno John Doe. Služba vychází z anonymizéru Java Anon Proxy (protože Java je ochranná známka společnosti Sun Microsystems a nemůže být bez dalšího používána, byl zpravidla používán pouze akronym JAP) projektu AN.ON, na kterém se podílely Technická univerzita v Drážďanech, Univerzita v Řezně a Nezávislé zemské centrum ochrany dat spolkové země Šlesvicko-Holštýnsko. Poté, co byla v roce 2006 ukončena státní podpora projektu, založili někteří spolupracovníci na projektu podnikatelský subjekt JonDos a pokračují nadále ve vývoji produktu.\nJonDo je jako svobodný software šířen pod BSD licencí.\n\nUživatel zanese do aplikace, která má sloužit k anonymnímu přístupu do internetu (typicky webového prohlížeče), místní adresu klienta programu JonDo jako proxy server. Tento klient se stará o komunikaci se sítí tzv. mixů zvolené kaskády, přičemž přebírá rovněž funkci šifrování přenášených dat. Při tom si klient vymění s každým jednotlivým mixem kaskády vlastní důvěrný šifrovací klíč, a to tak, že každý z klíčů je znám pouze jednomu z mixů a klientovi. Zatímco data procházejí kaskádou, dešifruje každý mix tato data pouze jemu známým dešifrovacím klíčem. Poté, co tak učiní poslední mix v kaskádě, zjistí konkrétní nešifrovaná data a odešle je zamýšlenému adresátovi. Zpětně posílá adresát požadovaná data poslednímu mixu v kaskádě. Jednotlivé mixy si mezi sebou data přepošlou směrem ke klientovi, který si je vyžádal, přičemž je postupně šifrují svými jedinečnými šifrovacími klíči. Poté co vyžádaná data absolvují cestu celou kaskádou, jsou předána posledním mixem v kaskádě klientovi, který je dešifruje a předá vlastní aplikaci (typicky tedy webovému prohlížeči).\n\nAnonymním se uživatel jeví vnějšímu pozorovateli v rámci skupiny uživatelů stejné kaskády mixů. Kaskády s větším počtem uživatelů současně poskytují tedy větší anonymitu. Anonymita vůči provozovatelům mixů závisí naproti tomu na počtu mixů v kaskádě a na důvěryhodnosti provozovatelů jednotlivých mixů. V případě „spolupráce“ všech mixů v kaskádě by mohla být zdrojová IP adresa uživatele, již zná pouze v pořadí první z mixů, spojena s obsahem dat vyžádaných posledním z mixů v kaskádě, čímž by došlo k vyzrazení aktivit uživatele. Jelikož si orgány činné v trestním řízení, popřípadě i další orgány veřejné správy, mohou zmíněnou „spolupráci“ provozovatelů jednotlivých mixů vynutit, je pro zachování anonymity prospěšné složení kaskády z mixů umístěných v různých státech.\n\nJonDo je, na rozdíl od jiných anonymizačních služeb jako je třeba Tor, založen na konceptu pevných kaskád složených z tzv. mixů. Teoreticky je tento model odolný i v případě sledování celého datového provozu sítě vnějším pozorovatelem. Při implementaci uvedeného anonymizačního procesu v reálném čase se však mohou vyskytnout i problémy. Model úspěšného útoku proti kaskádě je ale omezený: bezpečnosti vůči útočníkovi je dosaženo v případě, že tento může monitorovat síť pouze lokálně na jednom místě. Naproti tomu by se útočníkovi, který je s to odposlouchávat datový provoz všech mixů v kaskádě, mohlo podařit zjistit kompletně aktivity jednotlivých uživatelů dané kaskády mixů. Případnému útočníkovi zjednodušuje situaci okolnost, že existuje pouze omezený počet kaskád mixů, v důsledku čehož je třeba, aby byl útočník přítomen na menším počtu přístupových bodů, aby mohl komunikaci přenášenou prostřednictvím JonDo odposlechnout. Zvýšení počtu kaskád mixů se jako protiopatření jeví problematickým, neboť by nebylo ve shodě se základním principem systému, kdy zvýšený počet aktivních uživatelů jednotlivé kaskády zaručuje vyšší stupeň anonymity. V případě rozšíření počtu kaskád mixů by došlo k rozmělnění počtu uživatelů připadajícího na jednu kaskádu.\n\nNa druhou stranu je ovšem nutno uvést, že model založený na kaskádách mixů se svým přehledným počtem provozovatelů jednotlivých mixů dává prostor k důkladnému dohledu nad těmito provozovateli. Tímm dochází ke zvýšení jistoty ohledně kvality provozovatelů mixů (na rozdíl od např. provozovatelů uzlů systému Tor).\n\nJonDos sází výlučně na certifikované provozovatele mixů. Tito musí prokázat svoji identitu u nejméně jedné ze tří stávajících certifikačních autorit, kterými jsou \"JonDos\", \"AN.ON\", \"German Privacy Foundation\" a uzavřít provozovatelskou smlouvu. Smyslem této smlouvy je jednak zajištění anonymity uživatelů, jednak nezávislost provozovatelů mixů na společnosti JonDos. Tímto způsobem je možno vybudovat kaskády mixů bez nutnosti existence jejich centrální správy, což znemožňuje JonDos nebo jiné certifikační autoritě mixy ovládat.\n\nExistuje celé spektrum provozovatelů mixů z různých států, nejvíce se jich však nachází v Německu. Provoz probíhá jak díky soukromým osobám, tak i díky firmám a organizacím, zejména z oblasti ochrany dat. Mezi provozovateli se nachází rovněž původní partneři projektu AN.ON, tj. Technická univerzita v Drážďanech, Nezávislé zemské centrum ochrany dat spolkové země Šlesvicko-Holštýnsko - Unabhängiges Landeszentrum für Datenschutz Schleswig-Holstein), samotný JonDos, jakož i Německá pirátská strana, Německá nadace ochrany soukromí a další.\n\nProtože je provoz mixu takového rozsahu, že nemůže být pokryt jako v případě např. systému Tor běžnou vysokorychlostní přípojkou k internetu, vyvstala otázka financování provozu mixů. Na jedné straně umožňují provoz několika bezplatných kaskád sponzoři. Tyto kaskády jsou však často tak silně vytížené, že rychlost přenosu dat k uživateli nezřídka leží pod úrovní rychlosti přípojky ISDN. \n\nPo zakoupení některého z datových tarifů je však možné využívat i zpoplatněné kaskády, které v zásadě dosahují podstatně vyšších přenosových rychlostí. Za zpoplatněnými kaskádami je navíc zapojen převážně SOCKS proxy server (namísto běžného HTTP proxy serveru), což umožňuje anonymizaci většího počtu funkcí, nejen prohlížení webových stránek. Rovněž stran standardu anonymity se zde nabízejí některé výhody, neboť kaskády jsou delší než ty bezplatné a zahrnují pravidelně mixy provozované v různých státech, což může být nepřekonatelným problémem i pro orgány činné v trestním řízení na národní úrovni v jednom státě. Nevýhodou může být to, že zpoplatněné kaskády mají podstatně menší počet aktivních uživatelů, což na druhou stranu snižuje účinnost anonymizačního procesu (je „smícháno“ méně dat různých uživatelů). K odečítání zakoupeného datového objemu dochází prostřednictvím pseudonymního jednorázového konta. Získání takového konta je přitom možné i za použití plně anonymního platebního systému jako je např. Paysafecard tak, aby se provozovatel anonymizační služby nedozvěděl žádné osobní údaje uživatele.\n\nSamotné stáhnutí a používání potřebného softwaru je však vždy bezplatné.\n\nJonDo je nabízen ke stažení jako instalační balíček pro platformy Microsoft Windows (98, ME, 200x, XP, Vista, 7), Mac OS X a pro na Debianu založené linuxové distribuce. Pro ostatní operační systémy je k dispozici JAR soubor, takže na nich může být JonDo rovněž provozován, je-li dostupné odpovídající prostředí JAVA.\n\nOd ledna 2009 platí pro některé německé servery a kaskády následující povinnost:\n\n"}
{"id": "549623", "url": "https://cs.wikipedia.org/wiki?curid=549623", "title": "CS Link", "text": "CS Link\n\nCS Link byla satelitní platforma, nabízející své kanály na území České a Slovenské republiky. V roce 2011 ji spolu s do té doby konkurenčním Skylinkem koupila lucemburská mediální skupina M7 Group S.A.. Ve srovnání s ostatními satelitními platformami ve světě se vyznačoval:\nTato platforma byla v lednu 2010 označena společně se sesterským Skylinkem za jednu z \"národních satelitních platforem\".\n\nZákazníkům byl nabídnut přechod ke Skylinku prostřednictvím karty Výměna.\n\nSatelitní platfrma CS Link navázala v roce 2006 na dlouholetou tradici platformy Czech Link, která tehdy pod touto značkou přestala vysílat. Nejprve sdružovala 2 značky- Gital a Trade and Technology. Vzhledem k tomu, že někteří zaměstnanci společnosti CS Link byli ale zároveň zaměstnaní ve společnosti Gital, rozhodla se společnost Trade and Technology, že se spojí se slovenským Skylinkem, a vytvoří značku svou. Vzhledem k tomu, že byla společnost Gital zažalována kvůli dluhům, převzala její zákazníky staro nová společnost CS Link. Z tohoto důvodu se o společnosti CS Link mluví někdy i jako o společnosti Gital.\n\"CS Link\" vysílal ze satelitní pozice Astra 3, ze satelitní pozice 23.5°E. Svou nabídku nabízel na osmi transpondérech, a dohromady nabízel 53 televizních kanálů a 14 rádií.\n\nProgramová nabídka televiznch kanálů se skládala z několika balíčků:\nSpolečnost CS Link poskytovala několik programů zdarma v balíčku Digital. Jen bylo nutné uhradit Servisní poplatek, který činil 29 Kč měsíčně, nebo 348 Kč ročně.\n\nU společnosti CS Link nebylo možné předplatit si žádný TV program.\n\nDo konce roku 2016 CS Link skončí a zákazníci by již měli vyměnit přístupové karty za karty Skylink.\n\n"}
{"id": "549632", "url": "https://cs.wikipedia.org/wiki?curid=549632", "title": "Pavla Vachková", "text": "Pavla Vachková\n\nPavla Vachková (24. srpna 1891, Smiřice – 1978, USA) byla operní pěvkyně (sopranistka), členka opery Národního divadla, manželka politika a diplomata Štefana Osuského.\n\nPocházela z chudé rodiny kočího. Jejího talentu si všiml otcův zaměstnavatel, židovský podnikatel Klein, který jí po celou dobu přispíval na studia zpěvu. V letech 1908–1910 studovala zpěv na pražské konzervatoři . Členkou opery Národního divadla byla pouze necelých pět let, od listopadu 1914 do srpna 1919. Od lyrických partů zde postupně přecházela k úlohám dramatického sopránu, pro něž disponovala dobře školeným, zvučným a barevným hlasem. V roce 1915 vytvořila Rusalku ve třetím nastudování stejnojmenné opery a roli zpívala celkem 24 x. Dále se na Národním divadle zapsala mj. jako Milada a Libuše, v nichž čestně obstála vedle v té době hostující Emy Destinnové. Hrála rovněž kněžnu Libuši v němém filmu z roku 1919.\n\nPo sňatku se Štefanem Osuským, čs.diplomatem, v roce 1919 zanechala umělecké činnosti a žila ve Francii. Zasloužila se o rozvoj československo-francouzských hudebních styků, mj. o provedení Prodané nevěsty v Paříži v roce 1928. \n\n\n\n"}
{"id": "549633", "url": "https://cs.wikipedia.org/wiki?curid=549633", "title": "Šárka Mládková", "text": "Šárka Mládková\n\nŠárka Mládková (* 30. srpna 1976 Praha) je bývalá česká atletka, která se specializovala na skok o tyči.\n\nV roce 1997 neprošla na halovém MS v Paříži kvalifikací. Na tomto šampionátu byla ženská tyčka na programu vůbec poprvé v historii. Největší úspěch zaznamenala v roce 2001 na světové letní univerziádě v Pekingu, kde získala bronzovou medaili.\n\n\n"}
{"id": "549642", "url": "https://cs.wikipedia.org/wiki?curid=549642", "title": "Mangalia", "text": "Mangalia\n\nMangalia (staršími názvy \"Pangalia\" nebo \"Tomisovara\", řecky Callatis) je město a přístav v Rumunsku, na pobřeží Černého moře v župě Constanța, blízko hranice s Bulharskem.\n\n"}
{"id": "549654", "url": "https://cs.wikipedia.org/wiki?curid=549654", "title": "Dřínovský vrch", "text": "Dřínovský vrch\n\nDřínovský vrch (na mapách uváděn spíše pod názvem Dřínov) je 247 metrů vysoký vrch. Nalézá se mezi středočeskými obcemi Dřínov, Úžice a Zlosyň v okrese Mělník východně od 10. kilometru dálnice D8. Rozsáhlá náhorní vrcholová plošina se nachází 50 m nad okolní krajinou.\n\nJe to výrazný svědecký vrch ze spodnoturonských vápnitých jílovců a slínovců s rozlehlou vrcholovou plošinou z nefelinitu, se štěrky staropleistocenní (günzské) terasy Vltavy-Labe.\nVrch, zvedající se nad akumulačním reliéfem středopleistocenních teras na severu a západě a nad destrukčním povrchem (kryopedimentem) na východě a jihu, má příkřejší východní a jižní svahy (místy porušené sesuvy a slíništi).\nPlošina je kromě jižní části (louka, orná půda) zalesněna borovým porostem, na svazích se uplatňuje smrk střídající se s plochami dubů s břízami, vzácněji borovice. Od jižní hrany plošiny je výhled.\n\nGeomorfologicky Dřínovský vrch náleží do subprovincie Česká tabule, oblasti Středočeská tabule, celku Středolabská tabule, podcelku Mělnická kotlina, okrsku Lužecká kotlina a podokrsku Dřínovská rovina, jejíž je samostatnou geomorfologickou částí.\n\nPodle členění J. Demka a kol. náleží vrch do okrsku Vojkovická rovina (jejíž je to nejvyšší bod), který členění Balatky a Kalvody nezná.\n\nNa vrcholové plošině se nachází bažantnice, fotbalové hřiště Sokolu Dřínov a vodní nádrž zavlažovacího systému Vltava.\n\nNa jižním svahu se nachází přírodní rezervace Dřínovská stráň.\n\nNa vrcholu byly odkryty zbytky hradiště.\n\n\n"}
{"id": "549656", "url": "https://cs.wikipedia.org/wiki?curid=549656", "title": "Olympus rallye 1987", "text": "Olympus rallye 1987\n\nOlympus rallye 1987 byla sedmou soutěží mistrovství světa v rallye 1987. Zvítězil zde juha Kankkunen s Lancií Delta HF.\n\nSoutěž provázely organizační zmatky. Na trati došlo ke sražce několika vozů a Markku Alen s vozem Lancia Delta HF byl spomalen pořadatelským vozem. Vedl tak Miki Biasion a druhý byl Juha Kankkunen, oba s vozy Lancia. V soutěži startoval i tým Toyota. Björn Waldegaard byl s vozem Toyota Supra až osmý. Alenovi praskla brzdová hadice a byl na třetí pozici. čtvrtý byl Millen s vozem Mazda 323 4WD. Biasiona ale zpomalila uvolněná svíčka. Navíc tým Lancia přistoupil k týmové režii. Pro vítězství tak dojel Kankkunen před Biasionem a Alenem. \n\n"}
{"id": "549657", "url": "https://cs.wikipedia.org/wiki?curid=549657", "title": "Unie pro Evropu národů", "text": "Unie pro Evropu národů\n\nUnie pro Evropu národů (UEN) byla národně konzervativní politickou skupinou v Evropském parlamentu, kde působila v letech 1999 až 2009.\n\nUEN odmítá rasismus a diskriminací, což ji odlišuje od některých krajně pravicových stran v Evropském parlamentu, se kterými se jinak shodne na kritice evropské integrace, obhajobě národního státu, suverenity a tradičních hodnot.\n\nUEN byla založena 20. července 1999. Účelem UEN bylo nahradit dříve založenou Unií pro Evropu (EFE). Fianna Fáil a Národní aliance byli považováni za hnací sílou skupiny.\n\nSkupina zanikla odchodem důležitých členů do jiných skupin. Fianna Fáil přešel do Aliance liberálů a demokratů pro Evropu, poslanci za Za vlast a svobodu a Prawo i Sprawiedliwość přešli do skupiny Evropští konzervativci a reformisté, Dansk Folkeparti a Lega Nord přešli do Evropy svobody a demokracie a tím se skupina Unie pro Evropu národů zhroutila.\n\nDne 11. června 2009 měla UEN 35 evropských poslanců.\n\nDne 10. února 2008, UEN měla 44 evropských poslanců.\n\n"}
{"id": "549659", "url": "https://cs.wikipedia.org/wiki?curid=549659", "title": "Sebastian Karpiniuk", "text": "Sebastian Karpiniuk\n\nSebastian Marek Karpiniuk (4. prosince 1972, Kołobrzeg, Polsko – 10. dubna 2010, Pečersk, Rusko) byl polský politik.\n\nAbsolvoval Fakultu práva a správy Gdaňské univerzity. Pracoval jako mluvčí starosty Kołobrzegu. V devadesátých letech byl členem Liberálně-demokratického kongresu, poté Unie svobody. V letech 2005 a 2007 byl za Občanskou platformu zvolen poslancem Sejmu.\n\nZemřel při leteckém neštěstí u ruského Smolensku 10. dubna 2010. Posmrtně obdržel Komandérský kříž Řádu Polonia Restituta (\"\").\n"}
{"id": "549667", "url": "https://cs.wikipedia.org/wiki?curid=549667", "title": "Argentinská rallye 1987", "text": "Argentinská rallye 1987\n\nArgentinská rallye 1987 byla devátou soutěží mistrovství světa v rallye 1987. Zvítězil Miki Biasion s Lancií Delta HF. \n\nV úvodu vedl Miki Biasion na voze Lancia Delta HF. Problémy měl Kenneth Eriksson s vozem Volkswagen Golf II GTI 16V. Třetí se držel Ingvar Carlsson s vozem Mazda 323 4WD. Ve vedení Biasiona na čas předstihl Jorge Recalde, ale udělal jezdeckou chybu a spadl opět na druhé místo. Biasiona ale trápila převodovka a jeho náskok se opět zmenšil. Třetí byl Erwin Weber s dalším Golfem. Až na čtvrté místo se ze 38. probojoval jeho týmový kolega Eriksson. \n\n"}
{"id": "549669", "url": "https://cs.wikipedia.org/wiki?curid=549669", "title": "Drago Jančar", "text": "Drago Jančar\n\nDrago Jančar (* 13. dubna 1948 Maribor, Slovinsko) je slovinský prozaik, dramatik, esejista a žurnalista, jedna z nejznámějších postav v dějinách slovinské literatury.\n\nPo gymnáziu vystudoval práva v Mariboru. Během studia byl redaktorem studentského časopisu \"Katedra\". Zprvu pracoval jako novinář (1971–1974) v novinách \"Večer\" a týdeníku \"7 dní\". Dostal se do konfliktu s komunistickou mocí, protože publikoval články kritické k vládnoucímu režimu. Pro „šíření nepřátelské propagandy“ byl v roce 1974 zatčen. Důvodem obvinění byla kniha Branka Rozmana \"V Rogu ležimo pobiti\", kterou přivezl z Rakouska a půjčil několika přátelům. Byl odsouzen na rok odnětí svobody, ale byl propuštěn po 3 měsících. Hned po propuštění byl povolán na vojenskou službu do Srbska, kde zažil ponižování ze strany nadřízených.\n\nPo skončení vojenské služby se už zabýval jen psaním. Vrátil se do novin \"Večer\", ale zde mohl vykonávat jen administrativní práci, a tak se rozhodl přestěhovat se v roce 1978 do Lublaně, kde přišel do kontaktu s několika vlivnými umělci a intelektuály, mezi nimiž byli i Edvard Kocbek, Ivan Urbančič, Alenka Puhar, Marjan Rožanc nebo Rudi Šeligo. V roce 1978 začal pracovat jako scenárista ve filmovém studiu Viba film. Pro neshody tuto práci po dvou letech opustil. Od roku 1981 pracoval jako sekretář ve vydavatelství \"Slovenska matica\", kde je nyní editorem. V roce 1982 byl mezi spoluzakladateli časopisu \"Nova revija\". Mezi lety 1987 a 1991 se stal předsedou Slovinského centra PEN klubu, v němž přispěl ke slovinské nezávislosti. Od roku 1995 je mimořádným členem SAZU (Slovinské akademie věd).\n\nJančarovy romány, eseje a povídky byly přeloženy do 18 jazyků. Jeho dramata nastudovala řada zahraničních divadel. Získal několik slovinských a mezinárodních ocenění, mimo jiné Prešernovu cenu za celoživotní dílo (1993), Evropskou cenu za krátkou prózu města Augsburg (1994), Herderovu cenu za literaturu (2003) a cenu Jeana Améryho za esej (2007). Je také trojnásobným držitelem Kersnikovy ceny za romány \"Katarina, pav in jezuit,\" \"Zvenenje v glavi \"a\" To noč sem jo videl\".\n\nV současné době žije a pracuje v Lublani.\n\nJančar začal psát jako dospívající. Jeho první krátký román byl publikován v časopisu \"Mladina\". Jančarova próza je ovlivněna moderními prvky. Jedním z ústředních témat jeho děl je konflikt mezi jednotlivci a kontrolními mechanismy, jako jsou věznice, psychiatrické léčebny a kasárna. Je slavný pro svůj lakonický a vysoce ironický styl, který často vytváří tragikomické zvraty. Většina jeho románů zkoumá konkrétní události a okolnosti ve středoevropských dějinách. Také píše eseje a sloupky na současnou politickou a kulturní situaci, například během války v Bosně, vyjádřil podporu pro bosenskou věc a osobně navštívil obležené Sarajevo.\n\nDebutoval knihou povídek \"Romanje gospoda Houžvičke\" (\"Putování pana Houžvičky\"), v 70. letech následovaly ještě romány \"Petintrideset stopinj\" (\"Pětatřicet stupňů\") a \"Galjot\" (\"Galejník\", česky 1990) a kniha novel \"O bledem hudodelcu\" (\"O bledém zločinci\"). Z 80. let pochází většina jeho dramatických děl: televizní hra \"Nenavadni dogodki v Kotu ali morebitna vrnitev in ponovno izginotje Jožefa Dremla\" (\"Neobyčejné události v Koutu aneb Pravděpodobný návrat a opětovné zmizení Jožefa Dremla\"), drama \"Disident Arnož in njegovi\" (\"Profesor Arnož a ti jeho\", česky v revui Světová literatura 4/1986), scénář \"Razseljena oseba\" (volněji: \"Rozparcelovaná osoba\"); tyto tři hry vyšly v knize \"Blodniki\" (\"Bloudivci\"). Další dramata: \"Veliki briljantni valček\" (\"Velký brilantní valčík\"), česky v revui 150 000 slov, Paříž 1988) \"Dedalus, Klementov padec\" (\"Klementův pád\"), \"Zalezujoč Godota\" (\"Špiclování Godota\", česky v revui Svět a divadlo 4/1992), tyto tři přinesla kniha \"Tri igre\". Vedle několika méně významných her, zčásti pro rozhlas a televizi, a jedné dramatizace zbývá pak už jen drama \"Halštat\" z roku 1994.\n\n90. léta byla zvlášť plodná pro Jančarovu prózu. Po románu \"Iseverni sij\" (\"Polární záře\") z roku 1984 vyšel devět let na to román \"Posmehljivo poželenje\" (česky pod názvem \"Chtíč chtíc nechtíc\"). Šest delších či kratších novel vydal Jančar už roku 1985 v knize \"Smrt při Mariji Snežni\" (\"Smrt u Panny Marie Sněžné\") a na ně navázaly soubory převážně kratší prózy v knihách \"Pogled angela\" (\"Pohled anděla\") a \"Augsburg in druge resnične pripovedi\" (\"Aušpurk a jiné skutečné příběhy\") – český výběr z těchto tří děl vyšel pod názvem \"Pohled anděla\" (1995). Rok 1998 znamenal pro Jančarovu prózu hned dvojí přírůstek: vyšel román \"Zvenenje v glavi\" (\"Zvonění v hlavě\") a sbírka novel \"Prikazen iz Rovenske\" (\"Přízrak z Rovenské\"). Esejistická tvorba Draga Jančara čítá od 80. let po dnešek osm knižních souborů, např. \"Sproti (Zároveň), Terra incognita, Egiptovski lonci mesa (Egyptské hrnce masa)\" atd. Jde vesměs o eseje reagující živě na současný stav světa a je příznačné, že mezi jeho esejem a prózou někdy nelze vést ostrou dělicí čáru. U nás byl vydán knižní soubor čtrnácti esejů \"Prodloužená minulost\" (1998) a četné eseje vycházejí porůznu časopisecky.\n\nRomány\n\nDrama\nEseje\n\n\n"}
{"id": "549670", "url": "https://cs.wikipedia.org/wiki?curid=549670", "title": "Janusz Zakrzeński", "text": "Janusz Zakrzeński\n\nJanusz Stanisław Zakrzeński (8. března 1936, Przededworze, Polsko – 10. dubna 2010, Pečersk, Rusko) byl polský filmový a divadelní herec.\n\nV roce 1953 absolvoval střední školu ve Vratislavi. Byl hercem Divadla Julia Słowackého v Krakově (1960–1967), Polského divadla ve Varšavě (1967–1974), Nového divadla ve Varšavě (1974–1984) a Polského národního divadla ve Vratislavi (1984–1985). V Polském divadle (') ve Varšavě pak hrál od roku 1985 až do své smrti. Napsal knihy ' a \"\". Obdržel řadu cen včetně Řádu Polonia Restituta.\n\nZemřel při leteckém neštěstí u ruského Smolensku 10. dubna 2010.\n"}
{"id": "549672", "url": "https://cs.wikipedia.org/wiki?curid=549672", "title": "Ryszard Rumianek", "text": "Ryszard Rumianek\n\nRyszard Rumianek (7. listopadu 1947, Varšava, Polsko – 10. dubna 2010, Pečersk, Rusko) byl polský kněz a profesor teologie.\n\nVysvěcen byl v roce 1972 kardinálem Stefanem Wyszyńskim po absolvování Metropolitiního semináře ve Varšavě. V roce 1995 habilitoval na Papežské vysoké škole teologické ve Varšavě. V roce 2002 byl jmenován profesorem teologie. Specializoval se na starozákonní exegeze, biblickou historii a biblickou a pastorační teologii. V letech 2005 až 2010 byl rektorem Univerzity kardinála Stefana Wyszyńského ve Varšavě. Byl také vedoucím kateder biblické historie a biblické filologie.\n\nZemřel při leteckém neštěstí u ruského Smolensku 10. dubna 2010. Posmrtně obdržel Komandérský kříž Řádu Polonia Restituta (\"\").\n"}
{"id": "549673", "url": "https://cs.wikipedia.org/wiki?curid=549673", "title": "Irie Révoltés", "text": "Irie Révoltés\n\nIrie Révoltés byla devítičlenná německá hudební skupina pocházející z Heidelbergu. Název Irie Révoltés by se dal volně přeložit jako \"„šťastní vzbouřenci\"“. Slovo \"irie\" pochází z jamajské verze kreolštiny zvané patois a znamená pozitivní, šťastný, svobodný. \"Révoltés\" je francouzské slovo označující vzbouřence, povstalce. Irie Révoltés zpívali zejména ve francouzštině a němčině, ale také v angličtině a španělštině. Ve svých textech vystupovali proti diskriminaci, sexismu, šovinismu nebo rasismu. V jejich tvorbě se prolínají různé hudební žánry: reggae, dancehall, hip hop, ska nebo i punk. Skupina měla tři zpěváky, dva z nich (Mal Eleve a Carlito) jsou dokonce bratři.\n\nČlenové skupiny se vedle hudební tvorby také podíleli na pomoci lidem v nouzi. Účastnili se například projektu Viva con Agua, který se zabývá výstavbou čističek vody v Etiopii. Rovněž se podíleli na pomoci postiženým lidem.\n\nKapela Irie Révoltés byla založena roku 2000 v německém městě Heidelberg. V následujících letech se zformovala devítičlenná sestava, ve které kapela vystupovala až do svého rozpuštění. Irie Révoltés odehráli již více než 400 koncertů v 10 zemích. Hráli na hlavních pódiích mnoha velkých německých, švýcarských i českých festivalů. V letech 2010, 2012 a 2016 se v Česku objevili na festivalu Mighty Sounds a v roce 2013 zahráli na Colours of Ostrava. Irie Révoltes vystupovali pravidelně na různých demonstracích a benefičních akcích a podporovali různé politické a sociální projekty. I díky těmto aktivitám měli Irie Révoltés největší úspěch při svých živých vystoupeních. V roce 2017 se kapela rozhodla ukončit svoji činnost.\n\nHudba Irie Révoltés je mixem různých žánrů. Prolínají se v ní prvky reggae, dancehallu, hip hopu, ska nebo punku. Zvlášť na jejich třetím dlouhohrajícím albu Mouvement Mondial 2010 dle názoru odborného tisku kapela ukázala svůj vlastní charakteristický styl. .\n\n\n\n"}
{"id": "549674", "url": "https://cs.wikipedia.org/wiki?curid=549674", "title": "Mark Rothko", "text": "Mark Rothko\n\nMark Rothko (25. září 1903 v Daugavpilsu – 25. února 1970 v New Yorku) byl americký malíř lotyšského původu. Narodil se v dnešním Lotyšsku v židovské rodině jako Marcus Rothkowitz. Jeho malby jsou převážně abstraktní, Rothko byl průkopník tzv. malířství barevných ploch. Je jedním z představitelů abstraktního expresionismu.\n\nDnešní Daugavpils se v době Rothkova narození jmenoval Dvinsk a byl součástí Ruského impéria. Marcus byl nejmladším ze čtyř dětí židovského lékárníka Jacoba Rothkowitze a jeho ženy Anny Goldin. Byl vychováván v prostředí ortodoxního židovství, chodil do školy, kde se vyučovalo hebrejsky. V důsledku sílících antisemitských nálad ve městě otec v roce 1910 emigroval do Portlandu v USA, kam se za ním o tři roky později přestěhovala celá rodina. \n\nV roce 1914 však Jacob Rothkowitz zemřel na rakovinu páteře a Marcus přispíval do rodinného rozpočtu jako kamelot. Roku 1921 začal Rothko studovat na Yaleově univerzitě v New Havenu. Po dvou letech však studia bez diplomu ukončil a odešel do New Yorku. Zde se začal na Art Students League of New York věnovat studiu kreslení podle modelu, navštěvoval však také kurzy anatomie a divadelní vědy. Jeho učitelem byl malíř Max Weber, Rothkovy malby z té doby mají proto reálný základ a expresivní vyznění. Rothko považoval dětskou malbu za spontánní výraz lidské psychiky. Prostřednictvím kurzů kreslení a modelování v Brooklynském židovském centru, které vedl od roku 1929 dvakrát týdně po dalších 24 let, udržoval s dětmi a mladými lidmi stálý kontakt. Roku 1932 se blízce spřátelil s malíři Miltonem Averym a Adolphem Gottliebem. V létě onoho roku také poznal mladou atraktivní šperkařku Edith Sachar (1912–1981), s níž v listopadu 1932 uzavřel sňatek. V roce 1944 se manželé rozvedli, rok nato si Rothko vzal knižní ilustrátorku Mary Alice Beistle (1921–1970), s níž měl dceru Kate (* 1950) a syna Christophera (* 1963).\n\nPrvní samostatnou výstavu uspořádalo Rothkovi roku 1933 Museum of Art v Portlandu. V roce 1935 založil spolu s Gottliebem uměleckou skupinu The Ten (Desítka). Malíře spojoval odpor proti doslovnému způsobu soudobé americké malby a expresionistické formy vyjádření. V letech 1936–1939 pracoval na zakázkách pro Works Progress Administration. Tato organizace, založená roku 1935 v rámci New Dealu, zajišťovala pracovní místa za účelem oživení ekonomiky po Velké hospodářské krizi. Poskytovala zakázky také umělcům, v existenčně obtížných dobách pomohla i Jacksonu Pollockovi.\n\nV roce 1938 obdržel Rothko státní občanství Spojených států. Dva roky nato si změnil jméno: z Marcuse Rothkowitze se stal Mark Rothko. Počátkem 40. let maloval obrazy inspirované evropskou i indiánskou mythologií, jeho díla v té době kolísají mezi abstrakcí a surrealismem. Z roku 1943 pochází dopis, který spolu s Gottliebem napsal redakci The New York Times jako reakci na negativní recenzi jejich obrazů. V pěti bodech umělci shrnuli své zásady. Zdůraznili v nich, že hlavní pro kvalitu obrazu je nikoliv jeho provedení, ale téma. Umělec má mít ve své imaginaci naprostou svobodu a má usilovat o to, aby divák vnímal svět nikoliv svým, nýbrž umělcovým způsobem.\nRothko byl velice zaujatý dílem i osobností Clyfforda Stilla. Stýkali se v New Yorku a Rothko za ním jezdíval do Kalifornie. Rothko při té příležitosti vedl v letech 1947 a 1949 letní kurzy kreslení na California School of Fine Arts v San Francisku, kde učil i Still. Oba malíři v té době přišli na myšlenku zřídit v New Yorku soukromou uměleckou školu. Roku 1948 založili spolu s Robertem Motherwellem, Davidem Harem (1917–1992) a Williamem Baziotem (1912–1963) školu s názvem The Subject of the Artist School. Projekt ale vydržel pouhý rok. V roce 1949 vystavil Rothko své obrazy, tehdy nazývané \"Multiformy\", v newyorské galerii Betty Parsons (1900–1982), orientované na soudobou americkou tvorbu. Parsons byla v té době Rothkovou galeristkou. V roce 1950 podnikl Rothko s manželkou cestu do Evropy. Cílem byla umělecká díla v Anglii, Francii a Itálii. V následujícím roce se stal profesorem kreslení na Brooklyn College. Rothko byl v roce 1952 zastoupený na prestižní výstavě \"15 Američanů\", kterou pořádalo Muzeum moderního umění. Roku 1954 přes nesouhlas Barnetta Newmana a Ada Reinhardta, kteří patřili do okruhu jeho přátel, opustil galerii Betty Parsons a přešel k tehdy prominentnímu galeristovi Sidney Janisovi (1896–1989). Ten měl smlouvy mj. i s Polockem, de Kooningem a Motherwellem. Hned příští rok mu Janis uspořádal samostatnou výstavu. Musel však respektovat, co všichni galeristé před ním i po něm, že si totiž Rothko věšel své obrazy sám a rozhodoval o jejich nasvícení.\n\nV roce 1958 obdržel Rothko zakázku na vyzdobení restaurace newyorského mrakodrapu Seagram Building. Práci na velkoformátových plátnech přerušil v následujícím roce cestou do Evropy. Po návratu smlouvu zrušil s tím, že obrazy nejsou pro vystavení v restauraci vhodné. Díla jsou dnes rozptýlena po galeriích v Japonsku, Londýně a Washingtonu. Další zakázkou byla jídelna na Harvardově univerzitě, na které pracoval v letech 1961–1963. Roku 1963 uzavřel smlouvu s Galerií Marlborough. Jeho dcera Kate s ní po otcově smrti vedla dlouhý spor o vlastnictví obrazů.\n\nPoslední Rothkovou velkou zakázkou byla výzdoba ekumenické kaple v Houstonu. Malíř se rovněž podílel na její architektonické podobě. Zadavateli projektu byli obchodníci a sběratelé umění, manželé John (1904–1973) a Dominique (1908–1997) de Menilovi. Rothko práci na osmnácti obrazech dokončil v roce 1967, otevření kaple se však nedočkal. V roce 1965 uzavřel smlouvu s galerií Tate Modern, kde jsou ve zvláštním sále vystavené některé obrazy pro mrakodrap Seagram. Poslední, třetí cestu do Evropy spolu s rodinou absolvoval roku 1966. V důsledku přepracování se roku 1968 zhoršil jeho zdravotní stav. Na tři týdny byl hospitalizován s výdutí aorty a cirhózou jater. Jeho manželství se začalo rozpadat, malíř začal připravovat závěť. V roce 1969 od manželky odešel a navázal poměr s Ritou Reinhard, vdovou po malíři Adu Reinhardovi. Téhož roku věnoval galerii Tate Modern devět obrazů z cyklu pro Seagram Building a galerii Marlborough prodal 26 pláten a 61 akvarelů. Yaleova univerzita mu udělila čestný doktorát. Dne 25. února 1970 byl nalezen ležící ve svém ateliéru na 69. ulici v New Yorku. Spáchal sebevraždu, když si pořezal ruce břitvou a pozdější pitva odhalila i předávkování antidepresivy.\n\n V New Yorku, kam přesídlil v roce 1923, navštěvoval muzea a ateliéry umělců jako byl Milton Avery, jehož zájem o zjednodušené tvary a velké homogenní barevné plochy ho hluboce ovlivnil. Rothko se také spřátelil s Adolphem Gottliebem, s nímž sdílel zájem o umění přírodních národů a později o lyrickou abstrakci.\n\nRothkovy práce ze 30. let odrážejí, stejně tak jako u mnoha jeho současníků, stísněnost života za Velké hospodářské krize. Příkladem je obraz \"Subway (Podzemní dráha)\" z roku 1936 z majetku National Gallery of Art ve Washingtonu. Postavy stojí na nástupišti, izolované jedna od druhé i od světa nad nimi. Prodloužením figur a tmavou barevnou paletou se malíř pokusil v divákovi vyvolat pocit klaustrofobie a odcizení.\n\nRothko rovněž čerpal podněty ze surrealismu, který viděl v umělecké aktivitě klíč v přístupu k nevědomí. Do jaké míry byl Rothko vystaven tomuto vlivu dokumentuje obraz \"Slow Swirl by the Edge of the Sea (Pomalé kroužení na kraji moře)\" z roku 1944, vystavený v Muzeu moderního umění v New Yorku. Dílo používá více abstraktních výrazových prostředků než jeho předchozí obrazy, tvary jsou zakřivenější, vzájemně se doplňují a barva začala mít pro vyznění obrazu větší význam. Obraz je Rothkovou meditací o vzniku života. O tom, jak se vynořil z moře a jak jeho počátky mohou s sloužit jako metafora pro vznik vědomí.\n\nNa počátku 40. let se Rohtko, stejně jako Pollock, intenzívně zaobíral pravěkými symboly a mýty. Byl také hluboce ovlivněný naukou o nevědomí, jak ji vypracoval švýcarský psycholog Carl Gustav Jung. Jung přišel s teorií, že všechny lidské bytosti, bez ohledu na jejich zeměpisný původ či dobu, kdy žily, sdílely společný základní způsob myšlení, projevující se v lidových pohádkách, mýtech a symbolech. Rothko svoje obrazy považoval za nástroj komunikace mezi malířem a divákem, která dokáže toto kolektivní nevědomí reflektovat.\n\nAčkoliv byl Rothko považovaný za ryzího koloristu, on sám to odmítal a tvrdil, že ho barva nezajímá. Tvrdil, že chce svými obrazy vyjádřit základní lidské emoce: extázi, tragédii a beznaděj. Vnímáme-li jeho obrazy jen v dimenzi barevných vztahů, míjíme se s jejich významem, tvrdil. Navzdory tomu se pro své pojetí barevnosti a zjednodušených forem stal vzorem pro mnoho pozdějších malířů, jako např. Ellswortha Kellyho (1923–2015) nebo Jacka Youngermana (* 1926). Ve svých minimalistických pracích dovedli rothkovské pojetí barvy a formy do ještě větších extrémů.\n\nRothkovy obrazy se brzy staly jedněmi z nejvyhledávanějších na světovém trhu s uměním. Obraz \"Oranžová, žlutá, červená\" z roku 1961 se v květnu 2012 prodal za 87 miliónů dolarů, čímž se stal do té doby nejdražším prodaným obrazem vytvořeným po 2. světové válce. \n\n\n"}
{"id": "549676", "url": "https://cs.wikipedia.org/wiki?curid=549676", "title": "Finská rallye 1987", "text": "Finská rallye 1987\n\nFinská rallye 1987 byla desátou soutěží mistrovství světa v rallye 1987. Zvítězil zde Markku Alen s Lancíí Delta HF. Po delší pauze se do soutěží vrátil tým Ford M-Sport. \n\nV prvních testech vedl Markku Alen s vozem Lancia Delta HF. Druhý byl jeho týmový kolega Juha Kankkunen. Za nimi se držel Stig Blomqvist na voze Ford Sierra RS Cosworth. Čtvrtý byl Timo Salonen ve voze Mazda 323 4WD. ve třetím testu těžce havaroval Hannu Mikkola s Audi 200 Quattro. Za Salonenem se držel Ari Vatanen s další Sierrou, který za volant továrního vozu posadil poprvé od Argentinské rallye 1985. V jedenáctém testu odstoupil jezdec Mazdy Mikael Sundström. Sedmý byl Per Eklund na voze Audi Quattro a osmý Ingvar Carlsson s další Mazdou. \n\nVe druhé etapě stale bojovali Alen a Kankkunen o první pozici. Třetí byl salonen, čtvrtý Blomqvist a pátý Vatanen. Na šesté místo se probojoval Sebastien lindholm s Audi Quattrem. Alen stále držel vedoucí pozici před Kankkunenem. ten ale měl defekt a propadl se až do druhé desítky. Na druhém místě ho tak pro jeden test vystřídal salonen, kterého ale vyřadila porucha motoru. Druhý tak byl Blomqvist a třetí Vatanen. Oba jezdci Fordu si ale své pozice často střídali. čtvrtou pozici držel Per Eklund. \nVe třetí etapě Alen udržoval své vedení před Vatanenem, Bolmqvistem a Eklundem. Za nimi se držel Edling s Mazdou a Kankkunen s Lancií. Alen udržel vedoucí pozici i ve čtvrté etapě. Vatanen se na několik testů propadl za Blomqvista, ale nakonec jej znovu předstihl. Za nimi byli Eklund a Kankkunen. \n\n"}
{"id": "549678", "url": "https://cs.wikipedia.org/wiki?curid=549678", "title": "Sü Kuang-čchi", "text": "Sü Kuang-čchi\n\nSü Kuang-čchi (; 24. dubna 1562, Šanghaj, Čína – 8. listopadu 1633), byl čínský pozdně mingský úředník a vědec studující zemědělství, matematiku a astronomii. Spolupracoval s italskými jezuity Matteo Riccim a Sabatinem de Ursis. Překládal klasická díla evropské vědy do čínštiny, včetně částí Eukleidových \"Základů\". Byl také autorem komplexního pojednání o zemědělství \"Nung čeng čchüan šu\".\n\nSü Kuang-čchi používal zdvořilostní jméno C’-sien (), pseudonym Süan-chu (), pokřtěn byl Paulus (, Pavel). Za své zásluhy obdržel od císaře posmrtné jméno Wen-ting ().\n\nSü Kuang-čchi se narodil v relativně chudé rodině v Šanghaji 24. dubna 1562. Jeho otec, Sü S’-čcheng (), byl v době Kuang-čchiho dětství v obtížné finanční situaci a musel živit rodinu s malého hospodářství, ale zřejmě vydělal dost, aby mohl poslat svého syna do školy ve věku šesti let. Sü obdržel u zkoušek titul odpovídající bakaláři v devatenácti, ale vyšší stupně nezískal před třicítkou, hodnost \"ťin-š’\" dosáhl roku 1604. Poté strávil většinu svého času ve vysokých vládních funkcích. Žil v období, kdy zájem o matematiku a obecněji o přírodní vědy v Číně poklesl.\nSpolupracoval s italskými jezuity Matteo Riccim a Sabatinem de Ursis. Společně překládali klasická díla evropské vědy do čínštiny, včetně částí Eukleidových \"Základů\" roku 1607, čímž přinesl čínským učencům možnost seznámit se z evropskou koncepcí matematiky. Současně Sü a jeho jezuitští spolupracovníci překládali čínské konfuciánské texty do latiny. Pod Ricciovým vlivem Sü konvertoval ke katolicismu. Poté se zesílila kritičnost jeho pohledu na čínskou vědu. Podporoval přejímání evropské výzbroje, zejména dělostřelectva, v zájmu obrany země před Mandžuy, ale tato myšlenka selhala, poté co Mandžuové sami rozvinuli své dělostřelectvo. Jeho potomci zůstali věrní katolické víře až do 19. století.\n\nV letech 1607–1610 byl odvolán z úřadu a vrátil se domů do Šanghaje. Zde zkoušel evropské metody zavlažování, experimentoval i s pěstováním batátů, bavlny a stromu ptačí zob lesklý (\"Ligustrum lucidum\"). Po návratu do úřední služby dosáhl vysokých postů a byl znám prostě jako „ministr“. I v úřadě pokračoval v hledání lepších zemědělských postupů.\n\nPoté co stoupenci Süa a Ricciho roku 1629 veřejně předpověděli zatmění slunce, byl císařem jmenován vedoucím skupiny pro reformu čínského kalendáře. Práce, která představuje první významnou společnou akci čínských a evropských vědců, byla dokončena až po jeho smrti.\n\nSü napsal \"Nung čeng čchüan šu\", rozsáhlé (700 000 znaků) pojednání o zemědělství, v tradici starších prací – \"Wang čen nung šu\" napsané roku 1313 Wang Čenem a \"Čch’ min jao šu\" Ťia S’-sia z roku 535. Ve svém díle se zajímal o zavlažování, zúrodňování, zmírňování hladomorů, technické plodiny a empirická pozorování. Práci nedokončil, nicméně ťiang-nanský učenec Čchen C’-lung se skupinou spolupracovníků připravil dílo k vydání roku 1639.\n\nZemřel 8. listopadu 1633 ve funkci asistenta velkého sekretáře, za zásluhy o stát mu císař Čchung-čen udělil posmrtné jméno Wen-ting.\n\n\n"}
{"id": "549679", "url": "https://cs.wikipedia.org/wiki?curid=549679", "title": "Biberach an der Riß", "text": "Biberach an der Riß\n\nBiberach an der Riß je velké okresní město v zemském okrese Biberach ve spolkové zemi Bádensko-Württembersko v Německu. Má 32 233 obyvatel (k 1. lednu 2015) a rozlohu 72,16 km².\n\nNěkdejší svobodné říšské město Biberach an der Riß se nachází asi 40 km na jih od města Ulm. Jedná se o správní sídlo a největší město okresu Biberach. Od 1. února 1962 je klasifikováno jako velké okresní město.\n\nMěsto Biberach an der Riß leží v nadmořské výšce 533 m a nachází se mezi řekou Dunaj a Bodamským jezerem. Protéká přes ně řeka Riß.\n\nSousedí (ze severu ve směru hodinových ručiček) s obcí Warthausen, městem Ochsenhausen, obcemi Ummendorf, Hochdorf, Ingoldingen, Mittelbiberach, s městem Bad Schussenried a s obcemi Oggelshausen, Tiefenbach a Attenweiler.\n\nBiberach an der Riß je sídlem několika světových firem:\n\n\n\n"}
{"id": "549682", "url": "https://cs.wikipedia.org/wiki?curid=549682", "title": "Rallye San Remo 1987", "text": "Rallye San Remo 1987\n\nRallye San Remo 1987 byla dvanáctou soutěží mistrovství světa v rallye 1987. Vítězem se stal Miki Biasion s Lancií Delta HF.\n\nV prvním testu zvítězil Miki Biasion na voze Lancia Delta HF. Jeho týmový kolega Markku Alen měl defekt. Ve vedení tak byl bezpečně Biasion. Druhý byl Jean Ragnotti na voze Renault 11 Turbo. Na třetí pozici byl Bruno Saby s další Lancií. Čtvrtý byl Didier Auriol na voze Ford Sierra Cosworth. Za nimi jel Alen a Mikael Ericsson, který řídil Lancii Jolly Clubu. Sedmou pozici držel Francois Chatriot s druhým Renaultem. \n\nVe druhé etapě hájil vedení Biasion před Ragnottim a Sabym. Saby se postupně propracoval před Ragnottiho. Další pozice držel Auriol a Alen. Stále se drželo pořadí Biasion, Saby, Ragnotti a Auriol. Ve čtvrté etapě havaroval Alen a ze soutěže odstoupil. \n\n"}
{"id": "549685", "url": "https://cs.wikipedia.org/wiki?curid=549685", "title": "Reijo Ståhlberg", "text": "Reijo Ståhlberg\n\nReijo Ståhlberg (* 21. září 1952, Ekenäs, Uusimaa) je bývalý finský atlet, trojnásobný halový mistr Evropy ve vrhu koulí.\n\nV roce 1980 skončil na letních olympijských hrách v Moskvě ve finále na čtvrtém místě.\n\n"}
{"id": "549686", "url": "https://cs.wikipedia.org/wiki?curid=549686", "title": "Manitoba Moose", "text": "Manitoba Moose\n\nManitoba Moose je profesionální kanadský klub ledního hokeje, který sídlí ve Winnipegu v provincii Manitoba. Do AHL vstoupil v ročníku 2001/02 a hraje v Centrální divizi v rámci Západní konference. Své domácí zápasy odehrává v hale MTS Centre s kapacitou 15 015 diváků. Klubové barvy jsou polární modrá, světle modrá, stříbrná a bílá.\n\nSpolečně se San Jose Barracuda jsou jediným klubem, který sdílí stadion s nadřazeným klubem z NHL – v případě Moose jde o Winnipeg Jets. Manitoba působila v soutěži poprvé od sezony 2001/02, kdy se do ní přesunula ze zaniklé IHL, do ročníku 2010/11. Činnost obnovila v roce 2015.\n\nKlub vznikl v roce 1996, kdy se z města odstěhovalo mužstvo NHL Winnipeg Jets. Manitoba nahradila v tehdejší IHL klub Minnesota Moose a hrála své domácí zápasy ve Winipeg Areně. Po zániku IHL se klub stal součástí AHL a oficiální farmou klubu NHL Vancouver Canucks. Od roku 2004 Manitoba používala nové logo a nastupovala ve zmíněné nové aréně. Na jaře 2009 se klub probojoval do finále AHL, ve kterém však podlehl Hershey Bears 4:2 na zápasy.\n\nPůvodní Winnipeg Jets hrávali v dnes již neexistující Winipeg Aréně v letech 1979-1997 NHL a předtím sedm let v zaniklé konkurenční soutěži WHA.\n\nProtože v MTS Aréně od sezony 2011/12 hrají obnovení Jets NHL, přesunul se klub do St. John’s, kde působil v letech 2011-2015 jako St. John's IceCaps a fungoval jako farma právě pro Jets.\n\nV roce 2015 se Winnipeg rozhodl pro návrat své farmy do MTS arény. Jako název se rozhodlo vedení zvolit opět Moose. Klub St. John's IceCaps AHL však AHL opustil až v roce 2017, protože jeho identitu převzali na dva roky Hamilton Bulldogs.\n\n\n\n\nZdroj: \n\n\n\nZdroj: \n\n"}
{"id": "549689", "url": "https://cs.wikipedia.org/wiki?curid=549689", "title": "RAC Rallye 1987", "text": "RAC Rallye 1987\n\nRAC Rallye 1987 byla třináctou a poslední soutěží mistrovství světa v rallye 1987. Zvítězil Juha Kankkunen, který se stal mistrem světa pro rok 1987. Ze soutěže byl na konci diskvalifikován Per Eklund.\n\nPo úvodních testech vedl Juha Kankkunen s vozem Lancia Delta HF. Druhý byl Mikael Ericsson a pátý Markku Alen. Oba pilotovali další vozy Lancia. Na třetím místě se držel Per Eklund s vozem Audi Quattro. Kankkunen udržoval vedoucí pozici i v třetí etapě. To už se ale Alen dotáhl na druhé místo. Ericsson havaroval a propadl se na devátou pozici. Třetí byl Eklun a čtvrtý Stig Blomqvist na voze Ford Sierra RS Cosworth. Na pátém místě byl mistr británie Jimmy McRae s další Sierrou. Opět havaroval Alen a jeho ztráta na Kankkunena stále narůstala. Po Eklundově diskvalifikaci skončil druhý Blomqvist a třetí McRae. Za nimi se seřadily vozy Lancia v pořadí Ericsson a Alen. \n\n"}
{"id": "549690", "url": "https://cs.wikipedia.org/wiki?curid=549690", "title": "KVM Switch", "text": "KVM Switch\n\nKVM Switch (KVM je zkratka pro klávesnici, video – neboli monitor, myš) je hardwarové zařízení, které umožňuje uživateli ovládat více počítačů z jedné klávesnice, monitoru a myši. V jednom okamžiku může být obvykle ovládán menší počet počítačů, než jich může být ke KVM připojeno. Moderní zařízení mají také doplněnu možnost sdílet mezi více počítači USB zařízení a reproduktory. Některé KVM switche mohou také fungovat v opačném směru – tedy jeden počítač lze připojit na více monitorů, klávesnic a myší. I když tato možnost není tak častá, i tato konfigurace je užitečná, když chce uživatel získat přístup k jednomu počítači ze dvou nebo více (obvykle blízkých) míst – například domácí kancelářský počítač, který slouží také třeba jako Home Theater Personal Computer.\n\nUživatel připojí monitor, klávesnici a myš (a audio, je-li potřeba) na konzolový port KVM zařízení a počítače k ostatním portům. KVM může nabídnout různé způsoby připojení k počítači. V závislosti na hustotě portů a typu připojení mohou porty na KVM odpovídat původním konektorům v přístroji. Další metodou je jeden DB-25 nebo podobný konektor, ke kterému se připojuje speciální kabel, který má na opačném konci konektory monitoru, klávesnice a myši. Výhodou speciálního kabelového přístupu je snížení počtu kabelů vedoucích do KVM. Nevýhodou je ovšem cena těchto kabelů.\n\nOvládání KVM spočívá v přepínání z jednoho počítače na druhý s pomocí přepínače nebo tlačítka na KVM zařízení.\n\nKVM switch byl původně pasivní, mechanické zařízení založené na vícepólovém přepínači. Mechanický přepínač má obvykle otočný knoflík pro výběr mezi počítači. KVM typicky umožňují sdílení 2 nebo 4 počítačů, s praktickým limitem asi 12 strojů, uložený v konfiguraci switche. Moderní konstrukce hardwaru používají aktivní elektroniku spíš než fyzický přepínací kontakt s možností ovládání mnoha počítačů na společné systémové páteři. Většina elektronických KVM umožňuje přepínání mezi jednotlivými počítači s pomocí klávesových zkratek (např. Scroll Lock, který rychle dvakrát nebo třikrát stiskneme) nebo přes menu On Screen Display (OSD).\n\nNěkteré typy aktivních KVM switchů vysílají signály, které se přesně neshodují se signály skutečné klávesnice, monitoru a myši, což může mít za následek nechtěné chování počítače. Například klávesnice připojená ke KVM switchi může mít nefunkční multimediální klávesy. Připojený monitor může být zjištěn jako nevhodný model nebo není zjištěn vůbec, což může způsobit problémy u operačních systémů, které detekují zařízení pouze při startu. Pro takové KVM switche je nutné vypnout funkce PnP v operačního systému, například odpojit 12. pin analogového VGA kabelu. Mezi obvyklé problémy zobrazení způsobené KVM switchem patří:\n\n\nPro Microsoft Windows se doporučuje, aby KVM switche předávaly veškerou komunikaci mezi monitorem a PC nezměněnou, nevytvářely HPD události po přepnutí na jiný port a udržovaly stabilní signál bez šumu na neaktivních portech.\n\nExistují softwarové alternativy nahrazující KVM switche, jako je Input Director, Synergy, Virtual Network Computing (VNC) nebo komerční Remote Desktop, Multiplicity, KaVoom, MaxiVista, které umožňují z jednoho počítače ovládat ostatní přes počítačovou síť. Má to výhodu v tom, že se snižuje počet potřebných vodičů.\n\nNicméně jsou zde některé nevýhody. Softwarové alternativy obvykle vyžadují další software, který musí být nahrán do každého z cílových počítačů a který pak umožňuje klientům vzdáleně se připojit. Rovněž je nelze použít, když v cílovém operačním systému není podpora ještě nainstalována nebo ani nezačala instalace. Software není vhodný k poskytování stejné obnovovací rychlosti jako přímo připojený monitor, což je obzvlášť důležité pro přehrávání videa a hraní her, protože spojení přes síť může zahltit počítačovou síť s velkým provozem. Softwarové alternativy se nemohou připojit, pokud je cílový počítač velmi zatížený nebo přestal reagovat na připojení k síti.\n\nVzdálené KVM zařízení může být Lokální KVM nebo KVM přes IP.\n\nLokální KVM umožňuje uživatelům ovládat počítačové vybavení až do vzdálenosti 300 m od uživatelské konzole (klávesnice, monitor a myš), avšak používá proprietární signalizaci přes UTP kabel kategorie 5. KVM zařízení používající USB (například KVM2USB) je schopné ovládat klávesnici, myš a monitor až na vzdálenost 5 metrů.\n\nUživatelé v tomto případě řídí počítače v reálném čase, protože nedochází k žádné znatelné latenci při komunikaci mezi uživatelem s konzolí a cílovým počítačem.\n\nKVM přes IP (iKVM, tj. KVM využívající počítačovou síť) používají speciální mikrokontrolér a někdy i specializovaný hardware zachytávající signály videa, klávesnice a myši. Poté tyto signály komprimuje a převádí je do IP paketů, které pak posílá přes počítačovou síť na vzdálenou konzoli k aplikaci, která je zpracuje a sestaví dynamický grafický obraz. Tento KVM je obvykle připojen k systému neustále tak, že je k dispozici i v průběhu startu počítače nebo ovládání BIOSu. Umožňují ovládat více počítačů přes rozlehlé počítačové sítě, místní sítě nebo telefonní linky pomocí protokolu TCP/IP.\n\nKVM přes IP zatěžuje přenosem signálů počítačovou síť, takže je ovlivněno propustností počítačové sítě a její latencí. Pokud je kapacita sítě dostatečná, pracuje téměř v reálném čase. Pro přístup přes IP se dnes běžně používá webový prohlížeč, ale proprietární aplikace klienta může zvýšit výkon. Pro realizaci klienta se používá ActiveX nebo Java. Moderní KVM přes IP používají šifrování přenášených dat pomocí SSL.\n"}
{"id": "549691", "url": "https://cs.wikipedia.org/wiki?curid=549691", "title": "Mistrovství světa v rallye 1987", "text": "Mistrovství světa v rallye 1987\n\nMistrovství světa v rallye 1987 (: \"World Rallye Championship 1987\") byla série závodů mistrovství světa v rallye v roce 1987. Vítězem se stal Fin Juha Kankkunen na voze Lancia Delta HF. Automobilka Lancia získala i pohár konstruktérů.\n\n\n\n\n\n\n\n\n\n\n\n\n\n\n\n"}
{"id": "549692", "url": "https://cs.wikipedia.org/wiki?curid=549692", "title": "Trable s tribbly", "text": "Trable s tribbly\n\n„Trable s tribbly“ (v originále „The Trouble with Tribbles“) je třináctý díl druhé řady seriálu Star Trek, později známého jako \"Star Trek (seriál)\". Premiéra epizody v USA proběhla 29. prosince 1967, v České republice 27. prosince 2002.\n\nHvězdného data 4524.2 kosmická loď USS Enterprise NCC-1701 pod vedením kapitána Jamese Tiberius Kirka zachycuje signál priority 1 z vesmírné stanice \"K-7\", který značí částečnou nebo úplnou zkázu. Protože se stanice nachází poblíž \"Shermanovy planety\", o kterou se pře Federace s Klingony, Kirk dává povel k setkání se stanicí. Když loď doráží ke stanici \"K-7\", je zřejmé, že žádné zjevné ohrožení není. Kapitán Kirk je značně rozhořčen, že správce stanice použil signál priority jedna neoprávněně a vydává se s panem Spockem na stanici. Zde se setkává i s Nilzem Barisem, podtajemníkem Federace v zemědělských záležitostech a jeho asistentem \"Arne Darvinem\". Správce vysvětluje, že rozkaz pochází od Barise, který vysvětluje, že potřebuje všechny bezpečnostní členy \"Enterprise\" pro hlídání skladů kvadrožitovce, obdoby žita určeného pro Shermanovu planetu. Kirk je tímto naprosto rozhořčen, ale na přimluvení správce povolává dva členy posádky pro hlídání skladů. Baris je dotčen tím, že k úkolu bylo přiděleno tak málo mužů. Kirk dává zbytku posádky volno.\n\nV baru stanice \"K-7\" se poručíci Uhura a Pavel Čechov setkávají s Cyrano Jonesem, nezávislým obchodníkem, který se snaží barmanovi prodat malá, chlupatá zvířata zvaná tribblové. Barman je nechce, ale když Uhura projeví zájem, začne s Jonesem smlouvat. Mezitím zvíře sní něco kvadrožitovce, které měl s sebou Čechov. Jones uzavře obchod a jednoho tribbla věnuje Uhuře. Na \"Enterprise\" Kirk mluví se zástupcem Hvězdné flotily, který mu nařizuje vyhovět požadavkům podtajemníka Barise. Zároveň se Kirk dozvídá, že nese za celý projekt odpovědnost. Krátce po ukončení komunikace posádka upozorňuje Kirka, že se objevila loď Klingonů. Kapitán se na stanici setkává s velitelem klingonské lodi, Kolotem. Kolot ujišťuje Kirka, že chce zde pouze strávit dovolenou a připomíná Organiskou mírovou dohodu s Federací, která jim pobyt na základně nezakazuje. Kirk stanovuje podmínku, že na stanici může být pouze dvanáct Klingonů najednou a každý bude sledován jedním členem \"Enterprise\". Kolot ujišťuje Kirka, že soužití na stanici bude mírové. Na \"Enterprise\" se Uhuřinému tribblovi narodilo několik mláďat. Uhura je rozdala členům posádky a jedno dala i Dr. McCoyovi. Baris si stěžuje Kirkovi, že na stanici jsou Klingoni a svůj náklad považuje za ohrožený, ale Kirk jej odbývá s tím, že nemůže proti tomuto nic dělat. Když navštíví McCoye, aby mu dal lék proti migréně, všimne si, že doktor má tribblů jedenáct. McCoy mu oznamuje poznatek, že 50% každého tribbla je zaměřeno na rozmnožování a budou-li se krmit, bude jich víc. Kirk to bere na lehkou váhu a doporučuje založit porodnici. Zatím ve staničním baru zatím tráví svou dovolenou Čechov a Scotty, ale také partička Klingonů. Když opět přijde Jones prodat barmanovi další tribbly ukazuje se, že sice zvířátka příjemně vrní na lidi, ale začnou ječet v přítomnosti Klingonů a anii Klingoni je nestrpí ve své blízkosti. Jeden z klingonské posádky začne provokovat řečmi na účet lidské rasy. Čechov na to chce zareagovat, ale Scotty jej uklidní. Klingon začne veřejně urážet kapitána Kirka a Scotty opět uklidňuje mladého poručíka, aby se nenechal vyprovokovat. Když ovšem začne urážet samotnou \"Enterprise\" a navrhne, aby svážela odpad, Scotty sám dá první ránu. Výsledkem z toho je zrušení dovolené a \"domácí vězení\" pro všechny zúčastněné členy \"Enterprise\".\n\n\"Enterprise\" začíná být zahlcena tribbly včetně můstku. McCoy zjistil, že se už rodí v březí a Spock dodává, že při pokračování tohoto trendu bude loď brzy totálně zahlcena. Kirk dává rozkaz vyčistit loď od tribblů a nechává si zavolat Jonese. Obviňují jej, že musel vědět o potenciálním nebezpečí umístění tribblů mimo přirozené prostředí s predátory. Posléze přichází Baris s Darvinem a upozorňují Kirka na možnost přítomnosti klingonského špióna, což je podle nich Syrano Jones. Spock je ujišťuje, že jeho minulost již prověřili, ale nejde o špióna, nýbrž o obchodníka, který neporušil nikdy předtím závažně zákon. Loď je čím dál více zamořena tribbly a Scotty upozorňuje, že jich je plno i ve větracích šachtách. Spock podotýká, že to samé se děje i na stanici, kde šachty vedou do skladu zrní kvadrožitovce. Kirk a Spock se rychle vydávají ke skladištím, ale již nacházejí pouze sklady plné tribblů, které zasypaly Krika až po prsa. Zrní je všechno pryč a Baris jej obviňuje, že je za selhání rozvojového projektu odpovědný. Spock si všímá, že několik tribblů je mrtvých. McCoy oskenuje hromadu tribblů ve které je Kirk zasypán a konstatuje, že většina jich je mrtvých a zbytek brzy zemře. Kirk chce znát důvod jejich smrti. Při jednání svolá Kirk správce stanice, velitele klingonské lodi i Barise. Když dva členové posádky odnáší z místnosti několik tribblů začnou prskat a ječet. Kirk tribbly přinese postupně ke Spockovi, Barisovi a všude předou, ale pouze u Klingonů ječí. Stejně se projevují i u asistenta Darvina. McCoy jej oskenuje a potvrzuje, že jde o klingona a nikoliv o člověka. Baris jej nechává uvrhnout do vazby a Kirk vykazuje členy klingonské lodi z prostoru Federace. Kirk a Spock ještě s musí dořešit s Jonesem zamoření stanice tribbly. Spock jej upozorňuje, že za převoz nebezpečných zvířat mu hrozí dvacet let v nápravné kolonii. Baris musí souhlasit s Kirkovým náhradním řešením, že všechny tribbly uklidí. Spock opět upozorňuje, že to bude trvat 19,1 let.\n\nNa \"Enterprise\" už nejsou žádní tribblové a když se Kirk ptá, kde jsou, Scotty, Spock i McCoy přehazují na sebe odpověď jako horký brambor. Nakonec Scotty přiznává, že je transportoval do strojovny klingonské lodi, než odletěla zpět do Klingonské říše.\n\n\n\n"}
{"id": "549693", "url": "https://cs.wikipedia.org/wiki?curid=549693", "title": "Širikti-Šukamunu", "text": "Širikti-Šukamunu\n\nŠirikti-Šukamunu byl posledním babylonským králem z VI. babylonské dynastie, podle místa původu nazývané dynastie \"Bazi\".\n\nPodle soudobých záznamů vládl pouhé tři měsíce roku 984 př. n. l. Pozdější záznamy délku jeho vlády potvrzují, ale uvádějí ho jako bratra Nabu-kudurri-usura I. (Nebukadnesara I.). Pravděpodobně jde o záměnu s Ninurta-kudurri-usurem I., kterého Širikti-Šukamunu na trůnu vystřídal.<br>\nAššúrské záznamy ho označují za posledního krále z rodiny Bazi a současníka asyrského krále Aššur-rabiho II.\n\n"}
{"id": "549698", "url": "https://cs.wikipedia.org/wiki?curid=549698", "title": "Colm Meaney", "text": "Colm Meaney\n\nColm J. Meaney (* 30. května 1953 Dublin) je irský herec.\n\nHerectví začal studovat již ve 14 letech a brzy na to se stal členem souboru irského národního divadla Abbey Theatre. Televizní debut absolvoval v roce 1978 v seriálu BBC \"Z-Cars\". Během 80. let hrál v několika filmech a jednorázově vystoupil v různých seriálech.\n\nRoku 1987 obdržel roli v seriálu \"\", objevil se již v pilotním díle „Střetnutí na Farpointu“. Jeho postava se začala v seriálu vyskytovat častěji, později obdržela jméno Miles O'Brien, který se následně stal šéfem transportu. V roce 1993 Meaney z \"Nové generace\" odešel, neboť jako O'Brien dostal jednu z hlavních rolí v nově vytvářeném seriálu \"\", v němž působil až do roku 1999.\n\nKromě Star Treku hrál Meaney i ve filmech jako jsou např. \"Smrtonosná past 2\", \"The Commitments\", \"Přepadení v Pacifiku\" či \"Poslední Mohykán\". V roce 1993 byl nominován na Zlatý glóbus v kategorii Nejlepší herec v komedii nebo muzikálu za roli ve filmu \"Nezvaný\". Hostoval také v různých seriálech, např. jako \"MacGyver\", \"Doktorka Quinnová\", \"\", \"\" nebo \"Simpsonovi\".\n\n"}
{"id": "549700", "url": "https://cs.wikipedia.org/wiki?curid=549700", "title": "Filip Remunda", "text": "Filip Remunda\n\nFilip Remunda (* 5. května 1973 Praha) je český režisér, kameraman a producent.\n\nVystudoval pražskou FAMU, katedru dokumentární tvorby, v dílně Karla Vachka. Za film \"Obec B\" získal cenu na MFF Karlovy Vary a řadě dalších festivalů v Evropě a USA. Je spoluzakladatelem Institutu dokumentárního filmu, který pomáhá prosazení českého filmu v zahraničí. Do širšího povědomí veřejnosti se vryl spolu s Vítem Klusákem kontroverzní filmovou reality show o fiktivním hypermarketu \"Český sen\". Je držitelem Ceny Pavla Kouteckého za film \"Pulec, králík a Duch svatý\".\n\n\n\n"}
{"id": "549702", "url": "https://cs.wikipedia.org/wiki?curid=549702", "title": "Obec B", "text": "Obec B\n\nObec B je název českého filmu, měl premiéru v roce 2002. Dokument Filipa Remundy, jednoho z autorů kultovního Českého snu, se odehrává v severočeských Blšanech - \"nejmenší obci na světě, která má své mužstvo v elitní fotbalové soutěži\". Hlavním hrdinou je ředitel místní jednotřídky a amatérský filmař pan Jaroslav Tříska, jenž se stává průvodcem přízračným světem vesnice poznamenané komunismem, kterou jednou za čtrnáct dní obrací vzhůru nohama zápas nejvyšší fotbalové soutěže. Ve filmu vystupuje i majitel klubu FK Chmel Blšany, bývalý brankář a předseda Českomoravského fotbalového svazu (ČMFS) František Chvalovský, který byl v roce 2001 obviněn z úvěrového podvodu a závažných finančních machinací. Kauza dodnes nebyla vyšetřena. Film Obec B. zvítězil na 37. Mezinárodním filmovém festivalu v soutěži dokumentárních filmů do 30 minut.\nVe filmu se objevuje i slavný brankář Petr Čech, který v době natáčení chytal za FK Chmel Blšany.\n\n\n\n"}
{"id": "549704", "url": "https://cs.wikipedia.org/wiki?curid=549704", "title": "Marie Kousalíková", "text": "Marie Kousalíková\n\nIng. Marie Kousalíková (* 13. srpna 1946 Třebíč) je česká místní politička, v letech 2011 až 2014 starostka Městské části Praha 6 a v letech 2009 až 2010 náměstkyně primátora Hlavního města Prahy, členka ODS.\n\nV roce 1968 vystudovala Vysokou školu ekonomickou v Praze, obor finance.\n\nJe členkou ODS. V letech 2002–2006 byla místostarostkou Prahy 6. V roce 2004 kandidovala do Senátu v tamějším obvodě č. 25, ale ve druhém kole prohrála s Karlem Schwarzenbergem. Roku 2006 se stala radní hlavního města Prahy, v letech 2009–2010 byla náměstkyní primátora hl. m. Prahy pro oblast školství, vzdělávání a volného času. Ve volbách v roce 2010 byla znovu zvolena do zastupitelstva hl. m. Prahy a byla znovu zvolena rovněž do zastupitelstva Prahy 6. V zastupitelstvu hlavního města zastávala v tomto volebním období funkci předsedkyně výboru pro výchovu a vzdělávání. V únoru 2011 nahradila Tomáše Chalupu, který se stal ministrem životního prostředí, ve funkci starostky Prahy 6.\n\nV komunálních volbách v roce 2014 již nekandidovala, a proto také v listopadu 2014 skončila ve funkci starostky městské části. Jejím nástupcem se stal člen TOP 09 Ondřej Kolář.\n\nIng. Marie Kousalíková je laureátkou Ceny PŘÍSTAV kterou jí v roce 2009 udělila Česká rada dětí a mládeže.\n\n"}
{"id": "549705", "url": "https://cs.wikipedia.org/wiki?curid=549705", "title": "Far Ultraviolet Spectroscopy Explorer", "text": "Far Ultraviolet Spectroscopy Explorer\n\nFar Ultraviolet Spectroscopic Explorer neboli FUSE byl vesmírný teleskop provozovaný Univerzitou Johna Hopkinse ve spolupráci s agenturou NASA. Byl určen ke snímkování v oblasti vzdáleného ultrafialového záření (90,5-119,5 nm), kterou nelze sledovat ze Země kvůli absorpci UV záření atmosférou. Hlavním úkolem družice je studium chemického složení (především koncentrace deuteria) a jeho historického vývoje u blízkých i velmi vzdálených vesmírných objektů, zejména mezihvězdných plynných oblaků, horkých hvězd, pozůstatků supernov, aktivních jader galaxií, kvazarů i objektů ve sluneční soustavě. Start se konal 24. června 1999 na mysu Canaveral. Teleskop byl umístěn na kruhové dráze ve výšce přibližně 760 km a se sklonem 25°. Původně měla mise trvat tři roky, ale teleskop nakonec vydržel osm let a to i přes problémy se stabilizačním systémem. Ukončení provozu bylo oznámeno v září 2007.\n\nFUSE je tříose stabilizovaná družice tvaru dvou spojených čtyřbokých hranolů o celkové délce na dráze přibližně 7,6 m je vybavena dvěma panely slunečních baterií dodávajícími 520 W elektrické energie. Jediným vědeckým přístrojem je vysokorozlišující mřížkový spektrometr, který tvoří:\n\nTeleskop postavila a provozovala Johns Hopkins University pro NASA Headquarters v rámci programu \"Origins\". Na vývoji a stavbě družice se podílely též University of California, University of Colorado, Kanadská kosmická agentura (CSA) a Centre National d'Etudes Spatiales (CNES). Služební část zhotovila firma Orbital Sciences Corporation.\n\nTeleskop byl dopraven na oběžnou dráhu pomocí rakety Delta II 24. června 1999. První tři a půl roku činnosti byly označeny jako primární mise. Během této fáze byl pozorovací čas teleskopu rozdělen mezi vědecký tým FUSE a vědecké týmy organizací, které byly vybrány agenturou NASA k účasti na projektu.\n\n1. dubna 2003 přešel projekt do fáze prodloužené mise, která trvala až do ukončení v polovině roku 2007. Během prodloužené mise byl program plně financován NASA a teleskop byl přístupný široké astronomické komunitě. V rámci snížení provozních nákladů bylo rozhodnuto omezit obsluhu pozemního řídícího střediska. V primární fázi byla obsluha v řídícím středisku přítomna 24 hodin denně, ale během prodloužené mise to bylo jen 16 hodin denně a jen v pracovní dny. Mnoho procedur tak muselo být automatizováno. Během aktivního života bylo odvysíláno přes 65 milionů sekund vědeckých dat, přičemž 29 milionů připadalo na primární misi.\n\nPříkazy byly teleskopu předávány prostřednictvím hlavní pozemní antény nacházející se v University of Puerto Rico v Mayagüez v Puerto Ricu. Teleskop obíhal kruhovou oběžnou dráhu s apogeem přibližně 770 km a dobou oběhu kolem 100 minut a sklonem dráhy 25°. Kontakt s pozemním střediskem tak byl možný pouze po dobu 10 minut během šesti až sedmi oběhů a poté nebylo možné spojení navázat dalších sedm až osm oběhů. Většinu doby tedy nebylo možno přímé řízení a příkazy tak musely být nahrány během „komunikačního okna“ a teleskop pak sám prováděl zaměření sledovaných objektů, vystředění objektů v zorném poli, seřizování spektrografu a další činnosti. Nashromážděná data byla uchovávána v digitální podobě poté odesílána pozemní stanici.\n\nTeleskop byl aktivní přes osm let, ale analýza jím nashromážděných dat bude trvat další roky. Mezi nejvýznamnější objevy teleskopu FUSE patří:\n\n\n"}
{"id": "549710", "url": "https://cs.wikipedia.org/wiki?curid=549710", "title": "Siřičitany", "text": "Siřičitany\n\nSiřičitany (latinský a mezinárodní název \"sulfity\") jsou sloučeniny, které obsahují siřičitanový anion SO tvořící konjugovanou bázi kyseliny siřičité.\n\nPoužívají se například v potravinářství jako konzervanty a vybělovací prostředky (mouky). Jde o alergen v potravinách číslo 12. Jsou obsaženy ve vínech, pivu, uzeninách. Dalším typickým výrobkem konzervovaným siřičitany je sušené ovoce.\n"}
{"id": "549729", "url": "https://cs.wikipedia.org/wiki?curid=549729", "title": "Martin Čapský", "text": "Martin Čapský\n\nMartin Čapský (* 1974 Pardubice) je český historik zabývající se politickými a hospodářskými dějinami pozdního středověku s důrazem na dějiny Slezska.\n\nMezi lety 1992–1999 studoval obor historie-muzeologie na FPF SU v Opavě, poté absolvoval postgraduální studium na FF MU v Brně (1999–2006). V letech 1999–2016 pracoval jako odborný asistent (od 2015 jako docent) pro dějiny českého středověku se zaměřením na dějiny Slezska na Ústavu historie a muzeologie (dnes Ústav historických věd) FPF SU v Opavě. Od roku 2016 působí na Ústavu historických věd Filozofické fakulty Univerzity Pardubice. Je externím členem (fellow) Centra medievistických studií v Praze.\n\nV roce 2011 se stal proděkanem FPF SU pro vědu a zahraniční styky. V únoru 2015 se habilitoval v oboru Historie - české dějiny na FF MU v Brně prací \"Komunikující společenství. Sjednocování politického prostoru pozdně středověkého Slezska\".\n\n\n"}
{"id": "549736", "url": "https://cs.wikipedia.org/wiki?curid=549736", "title": "Naše Věc", "text": "Naše Věc\n\nNaše Věc byla česká hip hopová kapela, aktivní od 1997 do 2006.\n\nSkupina začala dělat hip hopovou hudbu v Brně v roce 1997. Jejich zakládající členové, Dup X, Scissal, Plgál a Číňan dělali freestyly a dema. V roce 1998 zůstali na palubě jen Dup X a Scissal, a pracovali na demu s mladou raperkou Kalužou. Po jejím odchodu v roce 1999 proslavili kapelu noví členové. Psicho, 2Jay, Apoka, Drone a v roce 2000 DJ Opia doplnili kapelu a začali pracovat na svém prvním albu, \"Blázni jsou ti…\" \"(Zee Prime 2001)\". Jejich druhé album, \"Hořký menu (XProduction 2003)\" kde zpívali s hosty DJ Nneser, Tafrob, Kolpa, Janek a El Mariz bylo velmi populární. Třikrát hráli na Hip Hop Kempu. Jejich vystoupení bylo tradičně plné pohybu.\n\nSkupina se rozešla v roce 2006, většina jejích členů ale pokračovala v činnosti. Apoka vydal své sólové album \"Kodex Orthodox (2005)\". Scissal repuje s Kolpou jako 4021 na albu \"Grand Trix (4021 2009)\", s jejich dj´s, 1210 Symphony. 1210 Symphony jsou DJ Nneser a DJ Diskotek, mistři republiky a finalisté World IDA 2008. Dup X je aktivní v XProduction a spolu s Apokou a Dronem hostoval na Tafrobově albu \"Sup (Blind Deaf 2010)\".\n\n\n\n"}
{"id": "549738", "url": "https://cs.wikipedia.org/wiki?curid=549738", "title": "Cliffhanger", "text": "Cliffhanger\n\nCliffhanger (z angl. \"cliffhanger\", visící na útesu) je typ dějového zvratu v příběhu, užívaný v literatuře, dramatu, filmu a zejména seriálech. Cliffhanger je dramatický závěr díla, při němž hrdina zůstává v nevyřešené, nebezpečné situaci, „konec v nejnapínavějším momentu“. \n\nIdea cliffhangeru se užívá už v nejstarších dílech - například Pohádky tisíce a jedné noci jsou založeny právě na faktu, že krásná Šeherezáda ukončí své noční vyprávění vždy v nejnapínavějším momentu, takže ji král nenechá popravit, protože chce slyšet další pokračování.\n\nCliffhanger se často používá na závěr epizody, aby se divák rozhodl sledovat i příští díl. Některé seriály (například ve 3. až 6. sezóně) produkují poslední díl sezóny jako cliffhangerový, aby se divák díval i v příštím roce (dalším příkladem je oblíbený seriál Námořní vyšetřovací služba, kde byl cliffhanger použit na konci sezóny několikrát).\n\nVýraz cliffhanger jako první použil Charles Dickens na konci svého povídkového seriálu. Zde hlavní hrdina opravdu visel z útesu.\n\nVýraz se používá v angličtině od počátku 20. století, do češtiny proniká teprve v posledních letech. V češtině v podstatě neexistuje ekvivalentní český výraz, překladové slovníky uvádějí například pojmy \"nervák\", \"drasťák\", které však mají hovorovou povahu a poněkud širší význam.\n\n"}
{"id": "549741", "url": "https://cs.wikipedia.org/wiki?curid=549741", "title": "Kapstatas", "text": "Kapstatas\n\nKapstatas je jezero \"piškotovitého\" tvaru, protáhlé ve směru západovýchodním, v západní Litvě, v Klaipėdském okrese, asi 1 km na sever od města Endriejavas. Průměrná hloubka je 1,01 m. Jezerem protéká řeka Veiviržas (horní tok), dalším přítokem jezera je říčka Dievupis. Při jezeře hnízdí vzácní ptáci.\n\nPodle lidového podání se jezera v Litvě objeví v místě, kde někdo uhodl jejich název. Jednoho parného dne dvě Žemaitky, matka s dcerou dávaly do kup seno, protože se kvapem blížila bouře. Matka i přes spěch stavěla kupky pořádně, aby je vítr nepovalil a déšť co nejméně promáčel, ale dcera ve spěchu kupky stavěla nepořádně. Matka rozzlobeně okřikla dceru (žemaitsky): \"Kap statā!?!\" (Jak to stavíš!?!), a protože tím uhodla jméno jezera, strhla se průtrž mračen a jezero Kapstatas \"spadlo\" na nebohé ženy a od té doby je v tom místě.\n"}
{"id": "549751", "url": "https://cs.wikipedia.org/wiki?curid=549751", "title": "Setkat se s filmem", "text": "Setkat se s filmem\n\nSetkat se s filmem je název českého filmu, který měl premiéru v roce 2006.\n\nKonceptuální dokument Filipa Remundy hravě rekonstruuje situaci Mezinárodního festivalu dokumentárních filmů Jihlava. Film nevypráví historii ani nepřemítá o smyslu festivalu, ale je příležitostí k setkání pětice někdejších porotců, kteří pocházejí z Jihlavy a okolí, s českými režiséry, výherci soutěže o nejlepší dokument - Česká radost. Hravý koncept pak podporuje výběr námětů a jejich realizace akcemi, které celé město proměňují v živé kino. Jiří Krejčík, host gymnaziálního profesora Zdeňka Krásenského, se účastní předvolební agitky jihlavské ODS: primátor města a krajský hejtman rozdávají po místních hospodách pivní tácky v barvách své strany. \"Kolik takových potřebujete, abyste získal jeden hlas...\". V historické autodrezíně projíždí Vysočinou výpravčí Miroslav Kalina a s autorem projektu Auto*Mat Martinem Marečkem diskutuje o budoucnosti železniční dopravy a vlivu tzv. betonové lobby na životní prostředí. Dentista Milan Hanusek si pozval režisérku Kristinu Vlachovou a na střeše Prioru zpovídají architekta této kritizované normalizační dominanty jihlavského náměstí. Obchodníka Vít Sedláčka vyruší z rozhovoru o výkladu filmu Bohemia docta Karla Vachka nahá modelka a režisér Jan Šikl, host knihkupkyně a vydavatelky Veroniky Reynkové, přivede na dvůr zabraného statku kdysi odsunutého Němce.\n\n\n\n"}
{"id": "549752", "url": "https://cs.wikipedia.org/wiki?curid=549752", "title": "Suzuki Ignis", "text": "Suzuki Ignis\n\nSuziki Ignis je malý automobil, který v letech 2000 až 2008 vyráběla japonská automobilka Suzuki. Vůz byl nástupcem Suzuki Cultus. Tento automobil byl prodáván i pod značkou Subaru jako Subaru Justy\n\nPrvní generace se vyráběla v letech 2000 až 2005. V Japonsku se prodávala pod názvem Suzuki Swift. Byla nabízeny s motory o objemu 1,3 až 1,5 litru dosahujících výkonů od 65 do 81 kW. Pouze pro vývoz byl použit ještě slabší motor 1,3 litru o výkonu 61kW. Převodovka byla pětistupňová manuální nebo čtyřstupňová automatická. Vůze měl na výběr pohon předních nebo pohon všech kol. V roce 2003 prošel vůz faceliftem, kdy byl pozměněn vzhled přední části. Ve stejném roce se také objevila sportovní verze Ignis Sport, kterou poháněl motor o objemu 1,5 litru o výkonu 85 kW. Vůz byl vybaven řadou sportovních doplňků.\n\nRozměry\n\nDruhá generace se vyráběla od roku 2001 do roku 2008. Nejednalo se tedy o nástupce předchozího modelu v pravém slova smyslu. Vůz byl prodáván také pod názvy Chevrolet Cruze, Holden Cruze a Subaru Justy. Pro evropský trh se vyráběl v maďarském městě Esztergom. Na výběr byl opět pohon předních nebo všech kol. Vůz byl svým zaměřením považován za malé SUV. Nabídka motorů byla shodná s předchozím modelem, jednalo se ale o novější agregáty s variabilním časováním ventilů, navíc se v Evropě do něj montoval i turbodiesel od FIATu 1.3 DDiS 51 kW (FIAT ho označuje jako 1.3 MultiJet, 1.3 MJET nebo 1.3 MJTD)\n\nRozměry\n\nVůz se účastnmil soutěží od sezony mistrovství světa v rallye 2004. Jako základ byla použita pětidveřová karoserie modelu druhé generace. Vůz používá novou převodovku, která vznikla ve spolupráci s firmou Hewland. Tlumiče pocházejí od společnosti Rieger. Suzuki World Rally Team poprvé nasadil tyto vozy na Rallye Monte Carlo 2004.\n\nK pohonu sloužil řadový šestnáctiventilový čtyřválec DOHC o objemu 1597 cm³ uložený napříč, který dosahoval výkonu 218 koní. Kompresní poměr motoru byl 1:12,9. Převodovka byla šestistupňová sekvenční a spojka jednokotoučová.\n\nRozměry\n\n"}
{"id": "549753", "url": "https://cs.wikipedia.org/wiki?curid=549753", "title": "Subaru Justy", "text": "Subaru Justy\n\nSubaru Justy byl automobil vyráběný automobilkou Subaru v letech 1984 – 2011. Celkem na trh byly uvedeny čtyři generace a to s označením I KAD, II JMA/MS, III G3X MHY a IV M300F. Až na poslední generaci (M300F) byl Justy vybaven pohonem všech kol. První generace, uvedená na trh v roce 1984, byla první a zároveň jediná, která byla vývojově zcela v režii Subaru. V roce 1989 prošla první generace faceliftem, kdy byla výrazně změněna přední část vozu. Pohon všech kol (4WD) se přidával pohodlně tlačítkem na řadicí páce. Při faceliftu v roce 1989 se Subaru snažilo modernizovat motorové jednotky, aby byly šetrnější k životnímu prostředí. Příkladem můžeme uvést motorovou jednotku s označením EF12, která je vybavena řízeným katalyzátorem a splňuje normu EURO 1. Vozidlo se nabízelo jako tří nebo pětidveřový hatchback. Druhá generace vycházela kompletně ze Suzuki Swift, spolupráci se Suzuki Subaru využilo i při uvedení třetí generace. Tentokrát s použitím základu ze Ignis. Tento vůz na českém trhu neměl velký úspěch. Zákazníci neměli zájem o dražší, identický vůz jako Suzuki Ignis. Model Justy G3X byl vyráběn Maďarsku. Málo zákazníků si bylo ochotno připlatit přibližně padesát tisíc korun českých za fakt, že je to Subaru. Poslední generace vycházela z vozu Daihatsu Sirion. Vozy se lišily pouze předním nárazníkem a maskou. Toto byl první Justy bez pohonu všech kol a to překvapivě, protože Daihatsu Sirion se na domácích trzích prodávalo s pohonem všech kol, přenášený přes viskózní spojku\".\" Údajně mělo za cíl snížit průměrnou produkci emisí vozu Subaru, ovšem český importér zpočátku nevylučoval dovoz této verze v budoucnu. V roce 2011 byla produkce vozu ukončena bez nástupce. Za pomyslného nástupce můžeme považovat Subaru Trezia.\n\n\nPrvní generace Subaru Justy vycházela z Subaru Rex, ale oproti němu byl Justy delší a širší. Ve spolupráci s tchajwanskou společností byl výhradně pro místní trh postaven sedan Subaru Tutto, který vycházel ze Subaru Justy. V roce 1987 byl Justy na přání dodáván s automatickou převodovkou EVCT. V roce 1989 byl Justy oceněn Německým dopravním klubem (VCD) jako automobil nejšetřnější k životnímu prostředí.\n\nNa podzim roku 1995 byla první generace KAD nahrazena zcela novým Subaru Justy II. Automobil prošel již po dvou letech první modernizací. Na bázi Subaru Justy/Suzuki Swift vzniklo i mnoho dalších automobilů (Geo Metro ,Pontiac Firefly, Chevrolet Sprint a Holden Barina) proto je tento automobil považován za vzor. Byl vyráběn do roku 2003.\n\nTřetí generace Subaru Justy je naprosto (i po technické stránce) totožná s Suzuki Ignis. Subaru Justy se tak nyní posunul z řady malých aut do řady SUV.\n\nČtvrtá generace se představila na autosalonu ve Frankfurtu v roce 2007. Justy byl nabízen ve výbavách Trend a Active. Ve Švýcarsku byla nabízená speciální verze s pohonem všech kol. Justy se opět přesunul do segmentu malých aut.\n"}
{"id": "549775", "url": "https://cs.wikipedia.org/wiki?curid=549775", "title": "TERRIERS", "text": "TERRIERS\n\nTERRIERS, celým názvem Tomographic Experiment using Radiative Recombinative Ionospheric Euv and Radio Sources byla americká studentská družice provozovaná Bostonskou universitou. Hlavním cílem mise bylo demonstrovat možnosti sledovaní termosféry a ionosféry pomocí tomografie a emisí fotonů v oblasti extrémního ultrafialového záření. Družice byla vynesena 18. května 1999 raketou Pegasus XL. Po dosažení oběžné dráhy však selhal systém orientace a družice nebyla schopna nasměrovat svůj jediný sluneční panel na slunce. Po několika neúspěšných pokusech o zorientování byly palubní baterie vybity a spojení bylo přerušeno.\n\nTERRIERS byla rotací stabilizovaná družice určena ke studiu ionosféry. Byla vybavena jedním panelem slunečních baterií dodávajícím průměrně 31 wattů elektrické energie a dobíjejícím NiCd akumulátorovou baterii s kapacitou 4,8 Ah. Telekomunikační systém pracoval v pásmu S (rychlost přenosu na družici 4 kbit/s, z družice 32 kbit/s). Na palubě jsou následující vědecké přístroje:\n\n\nStabilizační systém využívá magnetických cívek ke změně osy rotace. Jako polohová čidla slouží detektory Slunce a magnetometry.\n\nPozemní stanice a řídicí středisko se nacházelo v areálu Boston University.\n\nPředpokládaná aktivní životnost byla 1 rok. Družice se pohybuje po slunečně synchronní dráze s průletem rovníkem v 08:40 místního času.\n\n"}
{"id": "549779", "url": "https://cs.wikipedia.org/wiki?curid=549779", "title": "Petr Koťátko", "text": "Petr Koťátko\n\nPetr Koťátko (* 12. ledna 1955, Brno) je český filosof a spisovatel.\n\nVystudoval Filosofickou fakultu Univerzity J. E. Purkyně v Brně. Poté v letech 1979–1989 působil na Ústavu pro filosofii a sociologii ČSAV (aspirantura, od r. 1983 vědecký pracovník), na Filosofické fakultě Univerzity J. Ev. Purkyně v Brně a na Vysoké škole ekonomické v Praze vyučoval logiku. Od roku 1990 působil ve Filosofickém ústavu AV ČR jako vedoucí oddělení filosofie jazyka a vědy, vyučoval filosofii jazyka na Filosofické fakultě UK, na Pedagogické fakultě UK, na Université de Fribourg (Faculté des Lettres), přednášel na univerzitách v Cambridgi, Londýně, Canterbury, Bristolu, Ženevě, Stockholmu, Uppsale, Helsinkách aj., a byl koordinátorem mezinárodních symposií o analytické filosofii v Karlových Varech. Dále byl v letech 1990–93 tajemníkem Jednoty filosofické a v letech 1993–96 a znovu od roku 2008 členem řídícího výboru The European Society for Analytic Philosophy (ESAP). V roce 2008 získal na FF UK titul profesor a od roku 2010 je hlavním garantem na Univerzitě Jana Amose Komenského v Praze.\n\nOd konce 90. let se ve své práci soustředí především na teorii interpretace. Na toto téma publikoval například stať Interpretace jako sféra vstřícnosti, 2000.\n\n\nV oblasti beletrie Petr Koťátko debutoval knihou povídek \"Úvod do zoologie\" (Petrov, 1999). Dále vydal hru \"Skalka\" (Větrné mlýny, 2003), krátkou novelu \"Casanova\" (Druhé město, 2007) a román pro děti \"Wormsův svět\" (pod pseudonymem Petr K.; Druhé město, 2009).\n\nV jeho tvorbě se částečně promítá jeho filosofické zázemí: používá logické hříčky a vypravěčské komentáře, jimiž zcizuje a interpretuje svůj text. Opakovaně se u něj objevuje téma proměny, které je také ústředním motivem \"Wormsova světa\".\n\nJeho dcerou a pravidelnou ilustrátorkou jeho knih je výtvarnice Eva Koťátková, držitelka ceny Jindřicha Chalupeckého za rok 2007.\n\n\n"}
{"id": "549795", "url": "https://cs.wikipedia.org/wiki?curid=549795", "title": "Sardinská rallye 2005", "text": "Sardinská rallye 2005\n\nSardinská rallye 2005 byla pátou soutěží mistrovství světa v rallye 2005. Jela se ve dnech 29. dubna až 1. května. Vítězem se stal Sebastien Loeb s vozem Citroën Xsara WRC. Bylo to podruhé, co se italská rallye jela na ostrově Sardinie. Na start bylo přihlášeno 66 posádek, z toho 23 s vozy WRC.\n\nTřetím nominovaným jezdcem za Subaru World Rally Team byl Stephane Sarrazin. Tým Ford M-Sport opět představil tovární dvojici jezdců Toni Gardemeister a Roman Kresta. Ty doplňovali Henning Solberg a Antony Warmbold a Mark Higgins. Na startu byly i čtyři vozy Citroën Xsara WRC. Dva z nich nasadil tovární tým Citroën Sport a dva OMW Rally Team. Za ten startoval Manfred Stohl a Juuso Pykälistö. Tým Škoda Motorsport představil sestavu Armin Schwarz a Janne Tuohino. V shakedownu zvítězil Petter Solberg na voze Subaru Impreza WRC. Druhý byl Marcus Grönholm s vozem Peugeot 307 CC WRC a třetí Harri Rovanperä s vozem Mitsubishi Lancer WRC.\n\nPrvní test vyhrál Grönholm, další dva vyhrál Loeb. Stejně to dopadlo i v druhém průjezdu těmito testy. Ve třetím testu Grönhom havaroval a propadl se na 22. pozici. Za Loebem tak průběžně byl Mikko Hirvonen s vozem Ford Focus RS WRC. Třetí pozici držel Solberg. Havaroval i Gardemeister a poškozené řízení jej odsunulo na 15. pozici. Defekty postihly Rovanperu. Schwarz měl problémy s brzdami a Tuohino s řazením. Díky vítězství ve čtvrtém úseku se Grönholm posunul na 14. místo. Pátý a šestý úsek vyhrál Loeb a upevnil své vedení. V pátém úseku havaroval Francois Duval a ze soutěže odstoupil. Ve stejném úseku havarovali i Gianluigi Galli a Chris Atkinson. V obou posledních úsecích dojel třetí Gardemeister a posunul se na pátou pozici. Hirvonen se držel na třetím místě. Schwarz byl šestý, ale po defektech se před něj posunuly oba tovární vozy Peugeot. Problémy s řazením měl i Kresta. Ve skupině N vedl Latvala před Pianezzolem a Bettegou.\n\nV rámci systému Super Rally se na start mohli postavit i Duval, Atkinson a Galli. Za přijetí nepovolené pomoci byl vyloučen Schwarz. V prvním úseku havarovali Hirvonen, Carlsson a Pons. Ten zablokoval svým vozem trať a ostatním jezdcům byl přidělen náhradní čas. Druhý test dne vyhrál Solberg před Loebem a Grönholmem. Loeb tak nadále vedl před Solbergem a Rovanperou. Porucha zdržela Galliho. Gardemeister dostal hodiny a velkou ztrátu nabral i Kresta. Loeb stýle zvyšoval svůj náskok. Na medailové pozice utočili Grönhom a Gardemeister. Gardemeister ale odstoupil kvůli poruše olejového čerpadla. Kvůli poruchám odstoupil Henning Solberg, zatím jedoucí Schwarz (vyloučení přišlo až po konci etapy), Tuohino a Sarrazin.\n\nPrvní úsek vyhrál Loeb, v dalších už jen udržoval náskok na Solberga. O třetí místo bojoval Rovanperä s Grönholmem. Rovanperä ale zníčil závěs pravého předního kola a tak byl třetí Grönholm. Rovanprä ze soutěže odstoupil a odstoupil i jeho týmový kolega Galli, který měl poruchu převodovky. Čtvrtý dojel Markko Märtin s dalším Peugeotem. Další pozice získal Gardemeister, Kresta a Warmbold. Tuohino získal jeden bod do hodnocení značek pro tým Škoda, když skončil třináctý.\n\nSardinská rallye byla třetí soutěží šampionátu JWRC. Od úvodu vedl Katajamäki. Druhý byl Kris Meeke a třetí Aava. kategorii provázela řada defektů a technických problémů. Nakonec zvítězil Sordo s vozem Citroën C2 S1600. Jeho týmový kolega byl Meeke byl třetí. Na druhé místo se vklínil Aava s vozem Suzuki Ignis S1600.\n\n"}
{"id": "549797", "url": "https://cs.wikipedia.org/wiki?curid=549797", "title": "Trestní právo (časopis)", "text": "Trestní právo (časopis)\n\nTrestní právo je odborný právnický časopis věnovaný otázkám trestního práva. Vychází od roku 1996, kdy jeho vznik iniciovala skupina trestních soudců Nejvyššího soudu v čele s jeho místopředsedou Pavlem Kučerou. Původně byl měsíčníkem a od roku 2014 je čtvrtletníkem. Časopis původně vydávalo nakladatelství ORAC s.r.o., od roku 2004 nakladatelství LexisNexis CZ s.r.o., od roku 2009 Novatrix s.r.o. a od května 2012 Wolters Kluwer ČR a.s.\n\nVydávání časopisu řídí redakční rada, . Časopis je zařazen na seznam recenzovaných neimpaktovaných periodik Rady vlády pro vědu, výzkum a inovace. Texty článků přebírá právnický informační systém ASPI nakladatelství Wolters Kluwer, a.s.\n\n\"Bývalí členové:\"\n\n"}
{"id": "549800", "url": "https://cs.wikipedia.org/wiki?curid=549800", "title": "Úvoz", "text": "Úvoz\n\nÚvoz může znamenat:\n\n"}
{"id": "549804", "url": "https://cs.wikipedia.org/wiki?curid=549804", "title": "Lokomotiva ET21", "text": "Lokomotiva ET21\n\nLokomotivy řady ET21, u privátních dopravců označeny též jako řada 3E, jsou šestinápravové elektrické lokomotivy vyráběné jako typ lokomotivkou Pafawag. První série označená typem 3E byla vyráběna v letech 1957-1960, upravená série 3E/1 pak v letech 1960-1971.\n\nLokomotiva je určena pro provoz na stejnosměrné napájecí soustavě 3 kV DC a má uspořádání pojezdu Co'Co'. Na lokomotivě je šest trakčních motorů o celkovém výkonu 1860 kW, maximální rychlost je 100 km/h, hmotnost ve službě 120 tun u verze 3E a 114 tun u verze 3E/1. Celková délka lokomotivy je 16 820 mm.\n\nZ první série 3E bylo v letech 1957-1960 dodáno 69 kusů (ET21-01 až ET21-69) státním drahám Polskie Koleje Państwowe (PKP) a v letech 1959-1960 14 kusů pro tzv. pískové železnice provozované podnikem Przedsiębiorstwo Materiałów Podsadzkowych Przemysłu Węglowego (PMP PW). Následovala série 3E/1, z níž bylo v letech 1960-1971 dodáno PKP 589 kusů (ET21-70 až ET21-658), dalších 54 kusů bylo v letech 1961-1971 dodáno PMP PW.\n\nOd poloviny 80. let 20. století začalo PKP postupně vyřazovat nejstarší lokomotivy řady ET21, část z nich pak přešla k podnikům mimo PKP. Z první série lokomotiv PKP zůstal dodnes (2010) v provozu pouze stroj ET21-57, který je umístěn ve skanzenu Chabówka. Několik dalších strojů z druhé série je dosud v provozu u dopravce PKP Cargo.\n\nV rámci transformace PMP PW se lokomotivy patřící původně tomuto podniku dostaly do rukou soukromých dopravců, kde jsou zpravidla označovány řadou 3E, přestože se - s výjimkou stroje 3E-74 DB Schenker Rail Rybnik - nejedná o lokomotivy z první série. V současnosti provozují stroje této řady soukromí dopravci DB Schenker Rail Polska, DB Schenker Rail Rybnik, DB Schenker Rail Zabrze a CTL Logistics. Jeden stroj této řady - ET21-100 - provozuje dopravce ORLEN KolTrans, který jej získal z muzea Jaworzyna Śląska, kde byl odstaven jako nepojízdný exponát. Lokomotivu s označením 3E/1M-201 (ex ET21-464 PKP) pak vlastní firma Przedsiębiorstwo Handlowo-Usługowe \"Lokomotiv\" Bronisław Plata, která ji dále pronajímá dopravcům; v tomto případě se jedná o stroj používaný od roku 1994 ve stanici Lublin jako tzv. stacionární topné zařízení, který byl odkoupen od dopravce PKP Przewozy Regionalne a v roce 2009 opraven v ZNTK Oleśnica.\n\nLokomotiva 3E/1-76 PCC Rail byla v roce 2008 testována na českém zkušebním okruhu u Velimi.\n"}
{"id": "549819", "url": "https://cs.wikipedia.org/wiki?curid=549819", "title": "Fest Noz", "text": "Fest Noz\n\nFest Noz (bretonsky doslova \"noční slavnost\") je tradiční bretonská veselice sestávající především ze společného tancování bretonských lidových tanců. Další nepominutelné složky jsou živá hudba a mírně alkoholický jablečný nápoj cidre.\n\nFest noz (někdy též s pomlčkou jako fest-noz) je taneční zábava v nejstarším smyslu toho slova. Jde tu v první řadě o společné setkávání a sdílení. Jedná se o fenomén, který prostupuje napříč generacemi, a vzhledem k diaspoře Bretonců po celém světě i napříč národy. Fest nozy se pořádají nejen v Bretani a Francii, ale i v Americe, Polsku nebo Čechách. Nejmenší festivaly mohou čítat třicet tanečníků, na největších se jich vystřídají tisíce.\n\nTančí se převážně kruhové a řetězové tance. Jelikož taneční kultura je v Bretani stále živá, najdeme v repertoáru i tance ovlivněné čtverylkami devatenáctého století a tanci párovými (valčík, polka aj.). \n\nV roce 2010 byl podán návrh, aby UNESCO zapsalo fest noz po bok argentinského tanga na seznam světového dědictví.\n\nPůvodní festnozový repertoár byl značně rozptýlený, každý kraj pěstoval své specifické tance. V posledních desetiletích se s postupem globalizace samovolně ustavil společný repertoár zhruba dvou tuctů tanců, jež se hrají a tančí nejčastěji. Jedná se o následující kusy: an dro, bourrée, cercle circassien, avant deux des Touches, avant deux de Travers, gavotte Fisel, gavotte des Montagnes, gavotte Pourlet, hanter dro, Kost-ar-c'hoed, laridée 6 temps, laridée 8 temps, laridée-gavotte, mazurka, pilé-menu, plinn, polka, rond de Loudeac, rond de Saint Vincent, scottisch, tour, trikot, valse, valse écosaisse. \n\nI tak ale na fest nozech v konkrétních krajích Bretaně najdeme v repertoáru regionální odchylky. Obecně můžeme říct, že čím je fest noz menší, tím větší je pravděpodobnost, že se na něm bude tančit něco neobvyklého, nejpestřejší jsou pochopitelně fest nozy spojené s konkrétním tanečním kurzem nebo skupinou.\n\nNejstarší hudební doprovod k lidovým tancům byl zpěv. V západní Bretani se dodnes udržel kan ha diskan, doslova „zpěv a dozpěv“, tradiční způsob interpretace dlouhých balad v bretonštině, při které si melodii předává dvojice nebo trojice zpěváků. Ve východní Bretani se pěstuje chant à répondre, který využívá francouzštinu nebo místní románský jazyk gallo, často se při tanci doprovázejí zpěvem přímo samotní tanečníci.\n\nTradiční doprovod tanců obstarávalo duo složené ze dvou nástrojů – bombarde (vývojový mezistupeň mezi šalmají a hobojem) a binioù-kozh (malé dudy s pronikavým vysokým zvukem). Ve východní Bretani se hojně používala i niněra. V průběhu devatenáctého a dvacátého století se postupně prosadila i diatonická harmonika a klarinet, v duu tvoří modernější obdobu tradiční dvojice \"bombarde-binioù\".\n\nDnešní hudebně-taneční scéna je velice pestrá, kromě zcela tradičních uskupení tu najdeme i skupiny ovlivněné rockem (Tri Yann), new age (Alan Stivell), ska a reggae (IMG), elektronikou (Denez Prigent), punkem (Les Ramoneurs de Menhirs) a podobně.\n\nPrvní větší český fest noz v bretonském duchu proběhl 24. května 2009 na Starém purkrabství pražského Vyšehradu. Od té doby se odehrají zhruba čtyři do roka. Pravidelně aktualizovaný kalendář fest nozů a tanečních kurzů se nachází na portálu balfolkových a bretonských tanců.\n\nBretonské a francouzské hudbě k tanci se u nás programově věnují kapely M3, ba.fnu, Treizh, Bran a l'Arrache-coeur. S bretonskými tanci vystupuje soubor Rond.\n\n\n"}
{"id": "549827", "url": "https://cs.wikipedia.org/wiki?curid=549827", "title": "Bretonské tance", "text": "Bretonské tance\n\nBretonské tance jsou lidové tance z Bretaně, kraje na severozápadě Francie. Tradiční bretonská veselice s tancem a živou hudbou se nazývá Fest Noz. Některé bretonské tance pronikly i do balfolku.\n\nV bretonských tancích můžeme rozlišit několik historických vrstev. Nejstarší kruhové a řetězové formy (především z izolovaných krajů centrální Bretaně, jako jsou regiony Fisel, Poher, Dardoup a další) lze prokazatelně datovat na začátek sedmnáctého století, můžeme předpokládat, že jsou ještě starší. \n\nV přístavních městech se naopak přelévala jedná módní vlna za druhou, odsud se šířily tance, na kterých najdeme napřed vliv anglických barokních country-dances, později čtverylek napoleonských válek a nakonec valčíku, polky a dalších společenských párových tanců.\n\nS vlnou zájmu o keltskou kulturu a národní kořeny v padesátých a šedesátých letech dvacátého století přibyla řada tanců rekonstituovaných (gavotte Kost ar c'hoad), vytvořených z regionálních lidových prvků (avant deux de la Mézière) nebo od základu uměle vytvořených (ridée à 7 temps). Do obecného tanečního povědomí pronikly i některé lidové tance jiných národů (cochinchine).\n\nBretonské tance jsou až na výjimky poměrně jednoduché a společenské formy, které si ale uchovávají jasnou taneční logiku. Pro svou pestrost a zároveň relativní snadnost jsou oblíbené mezi všemi věkovými kategoriemi, v Bretani běžně tancují děti, mládež i důchodci starší sedmdesáti let.\n\nCelkové množství bretonských tanců se počítá na stovky. V kontextu západoevropských tanců jsou unikátní vysokým zastoupením kruhových a řetězových forem. \n\nPro drtivou většinu bretonských tanců je typické měkké našlapování svrchu na celé chodidlo, u některých se přidává výrazná práce rukou.\n\nV Dolní Bretani najdeme především tance kruhové a řetězové blízké renesančním bránlům. Nejčastěji se jedná o variace na gavotte, laridée nebo rond. Jean-Michel Guilcher ve své doposud nepřekonané knize, která je považována za bibli bretonské taneční folkloristiky, uvádí pět základních tanců, ze kterých se podle něj vyvinuly všechny ostatní. Jsou to\n\nPro Horní Bretaň jsou nejtypičtější tance, které se vyvinuly z různých figur francouzské čtverylky 19. století. Například z figury \"l'été\" (léto) vzniklo populární avant deux, forma pro dva páry ve čtvercové formaci, která má nyní desítky podob a variant.\n\nDále tu najdeme různé formy tanců kruhových (rond, contrerond, passepied, tour, pilé-menu) a párových (aéroplane, bal).\n\nDíky partnerství statutárního města Brna s hlavním městem Bretaně Rennes probíhají zhruba jednou za dva roky kulturní výměny v rámci festivalu Bonjour Brno.\n\nV Praze probíhají pravidelné kurzy bretonských tanců od roku 2010, aktualizovaný kalendář fest nozů a tanečních kurzů se nachází na portálu bretonských a balfolkových tanců. S bretonskými tanci vystupujue soubor Rond.\n\nBretonské a francouzské hudbě k tanci se programově věnují kapely M3, ba.fnu, Treizh, Bran a l'Arrache-coeur.\n\n"}
{"id": "549829", "url": "https://cs.wikipedia.org/wiki?curid=549829", "title": "Bloomberg Tower", "text": "Bloomberg Tower\n\nBloomberg Tower (známý také jako One Beacon Court) je mrakodrap nacházející se na newyorském ostrově Manhattan v části zvané East Side. V nižších patrech sídlí firma Bloomberg L.P. a ve vyšších se nachází luxusní byty. Její poloha je na 731 Lexington Avenue mezi 58. a 59. ulicí. Na pozemku, kde je budova postavena, stál Alexandrův obchodní dům, který byl v roce 2000 zbořen. Budova má 54 pater a je vysoká 246 metrů. Výstavba mrakodrapu začala v roce 2001 a byla dokončena v roce 2005. V současné době je 14. nejvyšší budovou v New Yorku a 46. nejvyšší ve Spojených státech.\n\nPaul Goldberger (americký kritik zaměřený na architekturu) 6. srpna 2007 pochválil tuto stavbu v časopisu The New Yorker. Chválil hlavně efektivnost a nadstandard pracovního prostředí, který se skrývá v budově. Podotkl také, že budova perfektně navržena pro 21. století.\n\n\n\n\n"}
{"id": "549833", "url": "https://cs.wikipedia.org/wiki?curid=549833", "title": "Marie Laskarina", "text": "Marie Laskarina\n\nMarie Laskarina (1206 – 24. června nebo 16. července 1270) byla dcerou nikájského císaře Theodora I. Laskarise a jeho první ženy Anny Komneny Angeliny. Roku 1218 se provdala za uherského kralevice Bélu IV. a roku 1235 se stala uherskou královnou.\n\nByla mladší sestrou Ireny Laskariny, první manželky Jana III. Duky Vatatzese. Theodoros nechal provdat svojí nejstarší dceru za jím vybraného dědice nikájského trůnu roku 1212. Toho samého roku Theodor ovdověl a později se ještě dvakrát oženil, poprvé s Filipou z Arménie a podruhé s Marii z Courtenay. Nicméně Jan nebyl nikdy zbaven následnictví.\n\nJakožto mladší dcera si Marie neměla vzít manžela, který by mohl uplatňovat nárok na nikájský trůn. Namísto toho dopomohl její dohodnutý sňatek s uherským princem Bélou IV., nejstarším synem Ondřeje II. a Gertrudy Meranské, k uzavření spojenectví s uherským královstvím. K svatbě došlo roku 1218, oběma bylo v té době 12 let.\n\nOndřej II. zemřel roku 1235. Na trůn dosedl Béla, vládl po 35 let a zemřel 3. května 1270, jeho manželka ho přežila zhruba o dva měsíce.\n\n\n\n"}
{"id": "549845", "url": "https://cs.wikipedia.org/wiki?curid=549845", "title": "Volby do Evropského parlamentu", "text": "Volby do Evropského parlamentu\n\nVolby v Evropské unii se konají každých pět let na základě všeobecného hlasovacího práva. Poslanci Evropského parlamentu jsou takto přímo voleni od roku 1979. Evropské politické strany mají za tímto účelem právo pořádat kampaň v rámci celé Evropské unie. V současné době má Evropský parlament 751 poslanců. Současných 21 českých zástupců bylo zvoleno 8. evropskými volbami roku 2014.\n\nNeexistuje jednotný volební systém pro volby do Evropského parlamentu, každý členský stát si může zvolit svůj vlastní systém, ale přitom musí dodržet tři podmínky.\n\nPočet poslanců je určen poměrně podle počtu obyvatel členských států. Ve volbách v roce 2004 bylo zvoleno 732 poslanců, po přijetí Bulharska a Rumunska pak dalších 53 (celkem tedy 785). Pro volby v roce 2009 byl v souladu se smlouvou z Nice určen počet 736. Podle pravidel uvedených v Lisabonské smlouvě je pro volby od roku 2014 maximální počet poslanců omezen na 751 (750 plus předseda), přičemž smlouva též stanovuje minimální (6) a maximální (96) počet poslanců jedné země.\n\nEvropská lidová strana a Pokrokové spojenectví socialistů a demokratů tvoří dvě největší skupiny v Evropském parlamentu. V Evropském parlamentu existuje mnoho dalších skupin, včetně komunistů, zelených, regionalistů, konzervativců, liberálů a euroskeptiků.\n\nJednou z novinek, kterou by měly kvůli přijetí Lisabonské smlouvy přinést příští volby do Evropského parlamentu, bude možnost jednotlivých evropských uskupení navrhnout své kandidáty na post předsedy Evropské komise. Hlavní roli při jeho nominaci sice nadále bude hrát Evropská rada, ta tak však podle Lisabonské smlouvy musí konat „s přihlédnutím k volbám do Evropského parlamentu“. Šéfa evropské exekutivy totiž volí právě europoslanci většinou všech svých hlasů.\n\nLegenda: [     ] Socialisté (PES/S&D) - [     ] Liberálové (ELDR/ALDE) - [     ] Lidovci (EPP/skupina EPP)\n\n\nEurActiv (web euractiv.cz)\nMVČR (web mvcr.cz)\n"}
{"id": "549846", "url": "https://cs.wikipedia.org/wiki?curid=549846", "title": "Zpětné zrcátko", "text": "Zpětné zrcátko\n\nZpětné zrcátko je součást dopravních prostředků, zejména automobilů. Slouží k přehledu situace za vozidlem, či v místech, kam řidič nedohlédne. Například u nákladních vozidel zpětná zrcátka ukazují nejen situaci za vozidlem, ale i těsně vedle vozidla (u předního kola) a těsně před vozem, kde u vysoko posazeného místa řidiče může dojít k přehlédnutí chodce při rozjezdu.\n\nZpětné zrcátko se používá i v ostatní dopravě, jako u soupravy kolejových vozidel např. metro. Dále se používá u bojových letounů pro kontrolu situace za zádí.\n\nU automobilů se umísťují do předních rohů bočních oken a doprostřed čelního skla. Dříve byla boční zrcátka umisťována na kapotu. Jedná se o jeden z prvků aktivní bezpečnosti vozidla.\n\nProblémem klasických zrcátek je takzvaný mrtvý úhel. V něm se může vyskytovat jiné vozidlo a může tak v případě změny pruhu dojít ke kolizi. Jedná se o místo, ve kterém cizí vozidlo zmizí ze zrcátek, ale ještě není vidět z místa řidiče. K eliminování mrtvého úhlu slouží tvarování odrazové plochy zrcátek.\n\nV moderních vozidlech jsou zrcátka nahrazována kamerami. Ty jsou menší než zrcátka a vytvářejí tak menší aerodynamický odpor vzduchu. Obraz z kamer je promítán na displeje ve vozidle.\nU automobilů se používají vypuklá zrcadla\n"}
{"id": "549852", "url": "https://cs.wikipedia.org/wiki?curid=549852", "title": "Barmská cesta (Izrael)", "text": "Barmská cesta (Izrael)\n\nJako Barmská cesta (: דרך בורמה) se v Izraeli označuje 25 kilometrů dlouhá nouzová cesta spojující Tel Aviv s Jeruzalémem. Byla postavena během izraelské války za nezávislost vojáky pod vedením generála Mickeyho Marcuse. Její název je odvozen od Barmské cesty, která během čínsko-japonské války sloužila jako zásobovací trasa Kuomintangu mezi severovýchodní Barmou a jižní Čínou.\n\nV listopadu 1947 schválilo Valné shromáždění Organizace spojených národů plán, podle něhož mělo dojít k rozdělení mandátní Palestiny. V Palestině následně vypukla občanská válka, během níž arabské jednotky oblehly Jeruzalém, který byl v té době nejlidnatějším židovským městem. Poslední konvoj se zásobami se do města dostal v dubnu 1948 v rámci Operace Nachšon, avšak po odchodu Britů získali Arabové strategicky významnou pevnost Latrun, se kterou kontrolovali přístupovou cestu do Jeruzaléma. Arabové byli zároveň schopni paralyzovat židovský provoz v nedaleké soutěsce Ša'ar ha-Gaj. Ani opakované Bitvy o Latrun nedokázaly tuto strategickou výhodu Arabů odstranit. Jeruzalém se tak dostal do obležení, a přestože bylo menší množství zásob, zpravidla munice, shazováno z letadel, ve městě postupně došlo k akutnímu nedostatku potravin, vody, paliva a léků.\n\nŽidé se proto rozhodli prokopat nouzovou a prozatímní cestu, táhnoucí se pohořím obklopující Jeruzalém. Vedla jižně od Latrunu poblíž současných vesnic Mesilat Cijon a Bejt Me'ir. Celá cesta byla dokončena v červenci 1948, kdy prolomila obležení města a umožnila židovským jednotkám dopravit do města potřebné zásoby. Budoucí izraelský prezident Chajim Herzog popisoval myšlenku na budování Barmské cesty následovně:\nBarmská silnice sloužila do prosince 1948. 7. prosince 1948 byla zprovozněna nová silnice, nyní již koncipovaná jako běžné silniční spojení.\n\n"}
{"id": "549872", "url": "https://cs.wikipedia.org/wiki?curid=549872", "title": "Fotografická past", "text": "Fotografická past\n\nFotografická past (fotopast) je automatizovaný fotoaparát sloužící k zachycení fotografie volně žijících zvířat. Využívány jsou též policií pro identifikaci pachatele. \n\nFotografická past se instaluje v místě, ve kterém se vzácné zvíře vyskytuje a tudíž se očekává, že jej navštíví. Když pohybový nebo infračervený senzor detekuje přítomnost zvířete, spustí se mechanismus, který pořídí fotografii. Po uplynutí určité doby se majitel obvykle vrátí k fotoaparátu a zkontroluje pořízené fotografie. \n\nFotografické pasti jsou důležitým nástrojem při výzkumu vzácných, plachých nebo nočních zvířat. Obecně vzato tato technologie volně žijící zvířata neruší, ale záblesky mohou způsobit, že se některá zvířata odstěhují.\n\nNěkdy může dojít k poškození kamery samotnými zvířaty. Někdy techniku poškodí, zničí nebo odnesou lidé.\n\nPrůkopníkem ve vývoji fotografické pastí byl Frederick Walter Champion (1893 - 1970). V Siwaliksu v Severní Indii využíval při dokumentování volně žijících zvířat fotoaparáty, které spouštěl nataženými dráty. S touto technikou pořídil pozoruhodné snímky volně žijících bengálského tygra, indického leoparda, medvěda pyskatého a indických divokých psů dhoulů.\n\n\n"}
{"id": "549874", "url": "https://cs.wikipedia.org/wiki?curid=549874", "title": "Har ha-Menuchot", "text": "Har ha-Menuchot\n\nHar ha-Menuchot (: , doslova „Hora odpočinku“) je vrch největší hřbitov v Jeruzalémě.\n\nNacházející se na západním okraji města v blízkosti čtvrti Giv'at Ša'ul. Na sever od hřbitova se nachází Mevaseret Cijon, na západ Moca a na jih Har Nof. Jedná se o oficiální městské pohřebiště, poskytující bezplatné pohřby pro izraelské občany. Hřbitov je situován na hoře Har Tamir, jejíž vrcholová partie i svahy jsou začleněny do areálu pohřebiště. Na severu terén prudce spadá do údolí potoka Sorek a údolí Emek ha-Arazim.\n\nV době svého otevření v roce 1951 hřbitov významně rozšířil jeruzalémské kapacity pro pohřby, neboť do té doby jediný velký hřbitov jenž byl k dispozici, byl několik set let starý hřbitov na Olivové hoře. V současné době se v Jeruzalémě pohřbívá na Har ha-Menuchot, Olivové hoře a malém hřbitově Sanhedria. Kromě zmíněných hřbitovů se v Jeruzalémě nachází národní hřbitov na Herzlově hoře, kde jsou pohřbívány izraelské osobnosti a padlí izraelští vojáci.\n\nZ významných osobností jsiz na hřbitově pohřbeni například:\n\n"}
{"id": "549878", "url": "https://cs.wikipedia.org/wiki?curid=549878", "title": "Business Continuity Management System", "text": "Business Continuity Management System\n\nSystém řízení kontinuity činností organizace (Business Continuity Management System, BCMS) je ta část celkového systému řízení organizace, která ustanovuje, zavádí, provozuje, monitoruje, přezkoumává, udržuje a zlepšuje kontinuitu činností. \nBCMS je systém řízení kontinuity činností organizace, který zahrnuje organizační strukturu, politiky, plánovací činnosti, odpovědnosti, praktiky, postupy, procesy a zdroje k dosažení stanovených cílů organizace. Kontinuita činností je chápána jako strategická a taktická způsobilost organizace ve smyslu přípravy a reakce na incidenty a narušení činností za účelem jejich obnovy na předem stanovené úrovni.\nPožadavky na plánování, ustanovení, zavedení, udržování, monitorování, přezkoumávání a zlepšování účinnosti dokumentovaného systému řízení kontinuity činností (BCMS) jsou uvedeny v ČSN EN ISO 22301:2013.\n\nPožadavky této normy jsou obecně použitelné a jsou aplikovatelné ve všech organizacích (nebo jejich částech) bez ohledu na jejich typ, velikost a povahu činností.\n\nDo roku 2012 byl využíván britský standard \"BS 25999-2:2007 „Specification for business continuity management“\", vydaný britským normalizačním institutem (British Standards Institute, BSI) v roce 2007.\n\nNorma ČSN EN ISO 22301:2013 používá systémový přístup k řízení kontinuity činností organizace (Business Continuity Management, BCM).Tento systémový přístup je založen na modelu “Plánuj-Dělej-Kontroluj-Jednej“ (Plan-Do-Check-Act nebo PDCA).\n\nPDCA přístup, který se aplikuje i u ostatních systémů řízení, například u systému řízení bezpečnosti informací (ISMS), systému řízení kvality (QMS) a systému řízení životního prostředí (EMS), zaručuje určitou úroveň shody s těmito řídícími systémy a umožňuje je sjednotit v jeden integrovaný řídící systém (Integrated Management System, IMS).\n\nNa obrázku je zobrazen cyklus PDCA. Jednotlivé kroky cyklu PDCA řízení kontinuity činností organizace obsahují dle ČSN EN ISO 22301:2013 následující činnosti:\n\n\n"}
{"id": "549897", "url": "https://cs.wikipedia.org/wiki?curid=549897", "title": "The ConstruKction of Light", "text": "The ConstruKction of Light\n\nThe ConstruKction of Light je dvanácté studiové album britské rockové skupiny King Crimson. Bylo vydáno v květnu 2000 (viz 2000 v hudbě) a v britském žebříčku se umístilo nejlépe na 129. místě.\n\nPo ukončení turné v roce 1996 k albu \"THRAK\" se King Crimson odmlčeli. Jedním z důvodů byl problém tzv. „dvojitého tria“, kdy bylo obtížné, aby se všech šest členů bydlících ve Spojeném království i v USA sešlo dohromady a začalo vytvářet další materiál. Proto se kapela rozpadla do dílčích projektů (tzv. fraKtalizace), které v menším počtu hudebníků samostatně koncertovaly a psali nové skladby. Během této doby ukončil s King Crimson spolupráci Bill Bruford a také Tony Levin se začal věnovat hraní s jinými hudebníky. Tím byla skupina zmenšena na čtyři osoby, které v roce 1999 postupně začali tvořit nové album \"The ConstruKction of Light\".\n\nDeska svým stylem částečně navazuje na předchozí \"THRAK\", zvuk se však místy tvrdší a metalovější a také elektroničtější. \"The ConstruKction of Light\" obsahuje celkem 11 skladeb, většinou instrumentálních. Na albu se nachází čtvrtá část (sama rozdělená na tři stopy) skladby „Larks' Tongues in Aspic“ navazující na první dvě části z roku 1973 a třetí část z roku 1984. „FraKctured“ je skladba „Fracture“ z alba \"Starless and Bible Black\" (1974), nově přepracovaná a upravená pro současnou skupinu. Poslední písní na desce je „Heaven and Earth“, kterou King Crimson nahráli v rámci svého vedlejšího projektu nazvaného „ProjeKct X“ pro album \"Heaven and Earth\" nahrávané souběžně s \"The ConstruKction of Light\".\n\n"}
{"id": "549898", "url": "https://cs.wikipedia.org/wiki?curid=549898", "title": "Karolina Kusek", "text": "Karolina Kusek\n\nKarolina Kusek (* 1940, Tarnopol) je polská básnířka, novinářka, autorka frašek, aforismů a písňových textů.\n\nJe absolventkou hudební školy ve Vratislavi v oboru housle, Fakulty polonistiky Vratislavské univerzity a Akademie speciální pedagogiky Marie Grzegorzewské ve Varšavě. Pracovala v národním nakladatelství Ossolineum ve Vratislavi a posléze jako novinářka v denících „Słowo Polskie” a ,Słowo Powszechne”. Debutovala v roce 1970 básní \"A sio rakieto!\" v časopise Miś. V roce 1982 vydala sbírku poezie pro děti \"Słonecznikowe nutki\" (Slunečnicové noty). \n\nJe autorkou 28 sbírek poezie, především pro děti a o dětech, jejichž výběr je uveden níže. \n\n\nKarolina Kusek je autorkou básnické verze baletu \"Louskáček\" podle předlohy Hoffmanna na premiérovém představení baletu ve Vratislavské opeře a scénického dramatu \"Tajemniczy cień\" (Tajemný stín). \n\nTvorba Karoliny Kusek je osobitým testamentem paměti a posláním pro příští generace. Autorka v literární podobě apeluje jak na dospělé, aby si všímali problémů a dramat dětí v současném světě, tak na děti, u nichž se snaží nasměrovat jejich citlivost na krásu, trvání a křehkost světa, harmonii v přírodě, moudrost odvěkých přírodních zákonů, jichž je člověk nedílnou součástí. \n\nŘada děl Karoliny Kusek byla publikována v pedagogických časopisech, v celostátním i regionálním polském tisku, antologiích poezie pro děti a učebnicích pro školy a školky. \n\nBásnická tvorba Karoliny Kusek byla přeložena do mnoha jazyků, mj. do angličtiny, čínštiny, češtiny, esperanta, francouzštiny, španělstiny, němčiny, ruštiny, ukrajinštiny a italštiny. \n\nKarolina Kusek je velkou zastánkyní práv dítěte, protože jak říká, „dítě je největším dobrem a nadějí světa, patří mu úcta, hodné dětství, láska a rozvoj“. Ve své poezii se autorka soustředí na dětský svět – jeho život, pocity, emoce. Ukazuje svět očima dítěte, který se často liší od toho, jak ho vidí dospělí. V mnoha básních autorka připomíná také válečná období a v nich nepředstavitelné utrpení dětí. \n\nKarolina Kusek byla oceněna mj. Cenou organické práce Marie Konopnické, Literární cenou Klemense Janického, soškou Feniks (expresionistická cena Tadeusze Micińského), stříbrnou medailí Labor Omnia Vincit – (Práce nad vším vítězí) Hipolita Cegielského a také Europan Medal of Poetry and Art – Homer (Evropskou medailí za poezii a umění - Homer). \n\nJe rovněž mnohanásobnou laureátkou plebiscitu Wpływowa Kobieta Dolnego Śląska (Vlivná žena Dolního Slezska) a také finalistkou plebiscitu Osobowość Roku 2017 (Osobnost roku 2017). V roce 2018 obdržela Karolina Kusek 3. místo v plebiscitu 20letí Nejvlivnějších žen Dolního Slezska. Jednalo se o plebiscit organizovaný výhradně pro zástupce médií (šéfredaktory, redaktory, novináře, kritiky, odborníky a fotoreportéry). \n\nJiž řadu let se v polských školách a knihovnách konají literární soutěže Karoliny Kusek a také umělecké výstavy a představení inspirovaná tvorbou této básnířky.\n\n"}
{"id": "549908", "url": "https://cs.wikipedia.org/wiki?curid=549908", "title": "Ivan Pregelj", "text": "Ivan Pregelj\n\nIvan Pregelj (27. října 1883 Most na Soči (tehdy Sv. Lucija na Soči) – 21. ledna 1960 Ljubljana) byl slovinský spisovatel, dramatik, básník a kritik.\n\nPregelj se narodil jako nejstarší ze tří dětí do rodiny krejčího. Jako devítiletý chlapec přišel o otce i matku, takže se o něj již od dětských let starali prarodiče. Studia mu umožnila pomoc starosty Jožefa Fabjana, který Ivana roku 1894 poslal do učení do Gorice. Po maturitě odešel studovat teologii, studia však brzy opustil. Několik dalších měsíců pracoval jako písař u advokáta Alojze Franketa. Na podzim roku 1904 se zapsal jako student slavistiky a germanistiky ve Vídni. Vstoupil do studentského katolického spolku Danica a začal přispívat do katolického časopisu Zora, v letech 1905 -1906 byl jeho šéfredaktorem. Po zakončení studia vyučoval jako středoškolský profesor v Gorici, Pazinu, Idrii, Kranji a Ljubljani, kde zůstal až do smrti. Pohřben je na hřbitově Dravlje v Ljubljani.\n\nPregelj psal především básně, povídky a drama. Zanechal obsáhlé literární kritické esejistické dílo a překlady různých děl. Nejvíc znám je díky románu \"Tolminci\", středoškoláci ho znají především díky novele \"Matkova Tina\". Méně známé je, že napsal libreto k opeře \"Tajda\" skladatele Hugolina Sattnera.\n\nMezi jeho významnější díla patří také životopisný román o Simonu Jenku, \"Simon iz Praš\".\n\nOstatní díla: básnická sbírka \"Romantika\" (1910), lidová pověst \"Mlada Breda\" (1913) o zlé maceše Katri a dobré nevěstě Anici; v ní líčí boj o statek v oblasti Tolmina.\n\nHistorický kolektivní román \"Tlačani\" (Dom in svet, 1915 – 1916), jeho nejobsáhlejším dílem je kniha s názvem \"Tolminci\" (1927). Pokračování \"Zadnji upornik\" (Dom in svet, 1918 – 1919) přejmenoval na \"Štefan Golja in njegovi\" (1928). V knize \"Tolminci\" s barokní výřečností vylíčil historické události z let 1712 – 1713, když se tolminští sedláci a chalupníci vzepřeli šlechtě a vyššímu duchovenstvu. Z tohoto historicky a územně značně realistického znázornění života, Pregelj posunul těžiště na symbolické vylíčení společenského, duchovního a tělesného útisku tolminských lidí – nejprve v románu o Štefanu Golji, což byl vlastně první vzbouřenec proti církevnímu násilí, poté v renesančním románu \"Plebanus Joannes\" (Dom in svet, 1920, kniha 1921). Román začíná v časech Savonarola a vypravuje o vikáři Janezovi, jeho synovci Petrovi a krásné nezákonné matce Katici. Román názorně líčí vikářův boj s vnitřními nepřáteli a jeho tělesností.\n\nV novelách se mu podařilo vystihnout každodenní život v Tolminu (např. \"Matkova Tina\", \"Runje\"), který vyznamenal barvitým popisem krajiny a originálními podobami tolminských duchovních.\n\nPráce učitele v různých oblastech Slovinska dala autorovi látku k sepsání nových pověstí. Ve světle svého idealistického světového názoru načrtl idylickou rodinnou pověst \"Otroci sonca\" (1919), která se odehrává někde mezi Škofjou Lokou, Idrií a Tolminem; ta vypráví o dvou sestrách, Heleně a Slavici, a o jejich láskách. Materiál pro některé další pověsti mu dali také zajímavé goreňské osobnosti: o spletitém životě lidového osvícence, pozdějšího pána z Lanšperku, vypráví dílo \"Peter Pavel Glavar\" (1922, pozdější název \"Odisej iz Komende\", 1929), o protestantském predikantovi Jerneji Knaflju hovoří román \"Bogovec Jernej\" (1923), o životě básníka Simona Jenka dílo \"Šmonca\" (1924, pozdější název \"Simon iz Praš\"); příběhy ze života M. Valjavce popisuje idyla \"Na vakance\" (1927).\n\nV jiných pověstech a románech se Pregelj zabývá národnostními otázkami, poté také otázkami víry a světonázoru, které řešil z čistě katolického stanoviska. Svoji činnost zakončil s historickou novelou \"Thabiti Kumi\" (1933) s epilogem k dílu \"Plebanus Joannes\".\n\nPregelj byl mezi lety 1918 – 1930 velmi populární mezi katolickými vzdělanci, a to proto, že odkrýval etické problémy, zvláště rozkol mezi duchovenstvem a tělesným životem.\n\nPsal také kritiky a eseje, ve kterých z výhradně katolického stanoviska oceňoval slovinské spisovatele a básníky.\n\n\n"}
{"id": "549913", "url": "https://cs.wikipedia.org/wiki?curid=549913", "title": "Binjamin Mazar", "text": "Binjamin Mazar\n\nProfesor Binjamin Mazar (: , rodným jménem Binjamin Ze'ev Maizler; 28. června 1906 – 9. září 1995) byl izraelský archeolog, historik a průkopník syntézy biblického výzkumu a historické geografie. V 50. letech byl rektorem a prezidentem Hebrejské univerzity v Jeruzalémě. Mezi jeho nejvýznamnější archeologické práce patří vykopávky podél západní a jižní zdi Chrámové hory v Jeruzalémě.\n\nNarodil se v městečku Ciechanowiec v carském Rusku (dnešní Polsko) a studoval na německých univerzitách v Berlíně a Giessenu. Po dokončení studií imigroval v roce 1929, ve 23 letech, do britské mandátní Palestiny, kde se stal členem Židovské palestinské průzkumné společnosti. Ve 30. letech řídil archeologické vykopávky v Ramat Rachel (1932) a Bejt Še'arim (1936-40), při kterých byly odhaleny pozůstatky Herodovské dynastie (zhruba 55 př. n. l. – 93 n. l.). Vykopávky v druhém zmíněném místě patřily mezi jedny z prvních, které byly organizovány židovskou institucí a kromě pozůstatků Herodovské dynastie při ní byly odkryty velké židovské katakomby, datující se do 2. až 4. století n. l., známé jako pohřební místo židovského představitele rabiho Jehudy ha-Nasiho.\n\nV roce 1943 se stal akademickým pracovníkem Hebrejské univerzity, kde později působil jako profesor (1951-77), rektor (1952-61) a nakonec jako prezident (1953-61).\n\nMezi jeho nejvýznamnější archeologické práce patří vykopávky podél západní a jižní zdi Chrámové hory v Jeruzalémě, umožněné až izraelským dobytím východního Jeruzaléma během šestidenní války v roce 1967. Během archeologických prací trvajících deset let, byly nalezeny předměty z doby Prvního chrámu z 8. až 7. století př. n. l.\n\nV roce 1968 mu byla udělena Izraelská cena za přínos v oblasti židovských studií a ocenění Jakir Jerušalajim (tedy „Úctyhodný občan Jeruzaléma“).\n\nČást jeho rodiny patří mezi uznávané odborníky izraelské archeologie. Jde především o vnučku Ejlat Mazarovou a synovce Amichaje Mazara. Švagrem Binjamina Mazara byl druhý izraelský prezident Jicchak Ben Cvi.\n\nBinjamin Mazar vytvořil rozsáhlé dílo o izraelské archeologii čítající přes 300 titulů. Mezi vybrané z nich patří:\n\n\n"}
{"id": "549928", "url": "https://cs.wikipedia.org/wiki?curid=549928", "title": "Rosalind Chaová", "text": "Rosalind Chaová\n\nRosalind Chaová (* 23. září 1957 Anaheim, Kalifornie) je americká herečka, manželka herce Simona Templemana.\n\nNarodila se v Anaheimu rodičům čínského původu, kteří tam úspěšně provozovali restauraci. Chaová se herectví věnuje již od svých pěti let, zprvu působila v kalifornské Pekingské opeře, později začala vystupovat v televizních reklamách či hostovala v seriálech. Jejími prvními většími rolemi byla nejstarší dcera krále v sitcomu \"Anna and the King\" (1972) a účinkování v jiném sitcomu \"Here's Lucy\" v první polovině 70. let.\n\nNásledně z herecké oblasti odešla a vystudovala žurnalistiku na University of Southern California. Poté rok strávila jako autorka rozhlasových zpráv, nicméně se k herectví brzy vrátila. Oslovil ji producent Burt Metcalfe, který ji obsadil do role Jihokorejky Soon-Lee v seriálu \"M*A*S*H\" (1983). Jako Soon-Lee se Chaová objevila ve dvou dílech seriálu, přičemž v závěrečném dílu, „Nashledanou, sbohem a amen“, nejsledovanější seriálové epizodě historie, si její postava vzala Maxwella Klingera. V této roli pokračovala i v navazujícím seriálu \"M*A*S*H - co bylo potom\" (1983–1984).\n\nV letech 1991 a 1992 hrála japonskou exobotaničku Keiko O'Brienovou (rozenou Išikawaovou) ve sci-fi seriálu \"\" (celkem osm epizod) a následně v letech 1993 až 1999 stejnou postavu v seriálu \"\" (19 epizod).\n\nDále hostovala například v seriálech \"To je vražda, napsala, Můj přítel Monk\" nebo \"Kriminálka Las Vegas\" a hrála ve filmech, jako jsou např. \"Neviditelný na útěku, Klub šťastných žen, Milostná aféra, Všude dobře, doma nejlíp, Linie násilí, Jak přicházejí sny, Já jsem Sam, Mezi námi děvčaty\" či \"A co když je to pravda?\".\n\n"}
{"id": "549932", "url": "https://cs.wikipedia.org/wiki?curid=549932", "title": "Diskografie Ruslany", "text": "Diskografie Ruslany\n\nTento článek obsahuje diskografii ukrajinské zpěvačky Ruslany.\n\nSinglová alba vydaná oficiálně na samostatných CD.\n\nSingly v širším pojetí, především rádiové.\n\n\n\n\nSoundtracky obsahující písně Ruslany.\n\n\nMyť vesny. Dzvinkyj viter live ( ) je debutové dvojalbum z roku 1998.\n\nOstanně Rizdvo 90-ch ( ) je album s koledami a vánočními písněmi z roku 1999.\n\nNajkrašče ( ) je album z roku 2001.\n\nDobryj večir, tobi… ( ) je kompilační EP z roku 2002, na kterém Ruslana prezentuje vánoční hity ukrajinských umělců, jako jsou např. Jevhenija Vlasova, Ani Lorak, Viktor Pavlik, Hajdamaky, Oleksandr Ponomarov, Taras Čubaj, a také některé své.\n\nDyki tanci ( ) je album z roku 2003, které spojuje staré huculské rytmy s prvky moderní taneční hudby. Níže je zobrazen seznam skladeb základní edice. Rozšiřující verze s remixy Jevrobonus (\"Eurobonus\") a další jsou uvedeny v příslušném článku.\n\nWild Dances je album z roku 2004 inspirované huculskými tradicemi. Stejnojmenné píseň z tohoto alba dopomohla Ruslaně k vítězství v soutěži Eurovision Song Contest 2004.\n\nClub'in je remixové album z roku 2005.\n\nAmazonka ( ) je album z roku 2008, které vychází děje z knihy \"Wild Energy. Lana\".\n\nWild Energy je album z roku 2008. Jedná se o anglickou verzi alba \"Amazonka\".\n\n\n"}
{"id": "549944", "url": "https://cs.wikipedia.org/wiki?curid=549944", "title": "Business Impact Analysis", "text": "Business Impact Analysis\n\nAnalýza dopadů (Business Impact Analysis, BIA) je proces analýzy činností organizace a dopadů, které mohou být způsobeny jejich narušením. \nAnalýza dopadů (BIA) je základem celého procesu řízení kontinuity činností organizace (Business Continuity Management, BCM). Sestává z technik a metod, pomocí kterých se hodnotí jaké dopady by na organizaci a další zainteresované strany mělo narušení dodávek klíčových produktů nebo služeb organizace a jejich podpůrných kritických činností. Součástí BIA je stanovení minimálních úrovní zdrojů potřebných pro obnovení kritických činností ve stanovených časech a na stanovených úrovních.\n\nPři hodnocení dopadů na organizaci v případě narušení kritických činností se berou v úvahu spíše následky než příčiny. Dopady na organizaci a jejich vývoj v čase se posuzuje dle vhodných vodítek. Vybraná vodítka musí být vhodná pro danou organizaci; vodítka finanční instituce se budou lišit od vodítek orgánu státní správy. Vodítka pro hodnocení dopadů mohou být například finanční ztráta, dopad na dodávky služeb, poškození nebo ztráta pověsti, nesplnění zákonných nebo regulačních povinností, atd. \n\nZávěry z analýzy dopadů společně s hodnocením rizik narušení kritických činností organizace jsou základem pro strategie řízení kontinuity činností, které umožňují identifikovat různé varianty a způsoby obnovy kritických činností organizace v požadovaných časech v případě jejich narušení.\n\nAnalýza dopadů by měla být přezkoumávána v pravidelných intervalech nebo při podstatných změnách v organizaci a prostředí, v němž organizace působí.\n\nV průběhu analýzy dopadů (BIA) by organizace ve stanoveném rozsahu měla:\n\n\n"}
{"id": "549949", "url": "https://cs.wikipedia.org/wiki?curid=549949", "title": "Eulerova věta (teorie čísel)", "text": "Eulerova věta (teorie čísel)\n\nEulerova věta (také známá jako Eulerova-Fermatova věta) je v teorii čísel označení pro tvrzení, které říká, že pro každé přirozené číslo \"n\" a přirozené číslo \"a\" nesoudělné s \"n\" platí\nkde φ(\"n\") je Eulerova funkce a \"... ≡ ... (mod \"n\")\" značí rovnost ve smyslu modulární aritmetiky.\n\nVěta je zobecněním Malé Fermatovy věty, naopak ji samu zobecňuje Carmichaelova věta. \n\nLeonhard Euler větu dokázal v roce 1736. Řečen moderní terminologií, důkaz vypadá následovně: Čísla 0<\"a\"<n nesoudělná s \"n\" tvoří spolu s násobením grupu G o φ(\"n\") prvcích. Řád prvku odpovídající řádu cyklické grupy jím generované musí podle Lagrangeovy věty dělit řád grupy G. A výsledkem umocnění prvku na násobek jeho řádu musí být neutrální prvek.\n"}
{"id": "549988", "url": "https://cs.wikipedia.org/wiki?curid=549988", "title": "Nekrotická enteritida drůbeže", "text": "Nekrotická enteritida drůbeže\n\nNekrotická enteritida drůbeže (NE) je akutně nebo chronicky probíhající onemocnění (toxikóza) střevního traktu drůbeže i mnoha jiných ptáků, způsobované bakterií \"Clostridium perfringens\" a jejími toxiny. Nezbytným předpokladem vzniku NE jsou predispoziční faktory poškozující střevní sliznici (např. kokcidióza) nebo střevní mikroflóru (dietetické závady). Onemocnění způsobuje ekonomicky závažné problémy zejména ve výkrmu kuřat a krůťat.\n\nNekrotickou enteritidu u kuřat poprvé popsal Parish v roce 1961, který ji také experimentálně reprodukoval. Postupně byla NE diagnostikována v mnoha zemích světa s komerční produkcí hrabavé drůbeže. Nejzávažnější problémy způsobuje u výkrmových kuřat, kde ztráty v neléčených chovech mohou dosahovat 10 i více procent; u starších ptáků je výskyt sporadický. Mezi vysoce vnímavé také patří ptáci z čeledí \"Tetraonidae\" (tetřevovití) a \"Odontophoridae\" (křepelovití).\n\nPůvodcem onemocnění je podmíněně patogenní bakterie \"Clostridium perfringens\", která je součástí normální střevní mikroflóry zvířat a člověka. Ve značném množství se také vyskytuje v půdě, v prachu, v bahně, ve fekáliích a v odpadních vodách. Nekrózu střevní sliznice nejčastěji způsobují toxiny produkované \"C. perfringens\" typů A nebo C. Z případů nekrotické enteritidy u mladých pštrosů byla také izolována bakterie \"C. difficile\". \n\n\"C. perfringens\" je grampozitivní, sporogenní, nepohyblivá tyčinka velikosti 1 x 8 µm, někdy opouzdřená polysacharidovým pouzdrem. Produkuje řadu biologicky aktivních látek, z nichž nejdůležitější jsou letální a nekrotizující toxiny. Podle jejich zastoupení se kmeny \"C. perfringens\" dělí do skupin (typů) A – E. \n\nRoste poměrně rychle na krevním agaru inkubovaném anaerogenně při 37 °C za vzniku hemolýzy. Na krevním agaru s ovčími (králičími, lidskými) erytrocyty vzniká vnitřní zóna úplné hemolýzy, která je obklopena vnější zónou neúplné hemolýzy. Kolonie jsou kulaté, šedobílé barvy a průměrné velikosti 2-5 mm.\n\nVětšina kmenů \"C. perfringens\" fermentuje glukózu, maltózu, laktózu a sacharózu, nefermentuje mannitol. Variabilně fermentuje salicin. Základními produkty fermentace jsou kyseliny octová a máselná. Želatina je hydrolyzována, indol není produkován. Pro určení druhu je významná tvorba lecitinázy a nepřítomnost lipázy. \n\n\"C. perfringens\" se vyznačuje vysokou odolností ve vnějším prostředí.\n\nPřirozené výskyty nekrotické enteritidy byly popsány u kura domácího ve věku od 2 týdnů do 6 měsíců, nejčastěji ale u brojlerů ve věku 2-5 týdnů chovaných na hluboké podestýlce. NE se také může vyskytovat u mladých krůťat a krůt, často v souvislosti s kokcidiózou nebo askaridiózou. Subklinická nekrotická enteritida u brojlerů zhoršuje využití krmiva a zpomaluje jejich růst. \n\nBakterie \"C. perfringens\" se běžně vyskytuje v přírodě i v prostředí s chovanou drůbeží; spory dlouhodobě přetrvávají v půdě, krmivu i v podestýlce. Je obecně považována za obligátní anaerobní bakterii střevního traktu drůbeže, jejíž množství ve střevě lze ovlivňovat dietou. Vysoká hladina rybí moučky, pšenice nebo ječmene v krmivu může predisponovat anebo exacerbovat výskyt nekrotické enteritidy. Poškození střevní sliznice (hrubá podestýlka, kokcidie, dysfunkce), silně zamořené prostředí, snížená odolnost (stresy, interkurentní infekce, infekční anémie kuřat, infekční burzitida drůbeže) jsou dalšími podpůrnými faktory vzniku NE. U starší drůbeže vzniká věková rezistence k onemocnění.\n\nK onemocnění dochází exogenně po orálním příjmu velkého množství bakterií anebo jejich toxinů (krmivo, trus, podestýlka), nebo endogenně vlivem predispozičních faktorů, kdy dojde k pomnožení C. perfringens v konečníku a slepých střevech a následné migraci do tenkého střeva a produkci toxinů. Enterotoxin zvyšuje permeabilitu (propustnost) kapilár, porušuje transport tekutin a iontů přes stěnu střevní a vyvolává průjem a nekrózu enterocytů.\n\nInkubační doba po experimentální infekci je 1-2 dny.\n\nV postiženém hejnu výkrmových kuřat se nemoc projevuje náhlými úhyny bez klinických příznaků během několika hodin (enterotoxémie) nebo protrahovaným průběhem s všeobecnými klinickými příznaky jako jsou deprese, nezájem o krmivo, polydipsie (zvýšená žíznivost), nechuť k pohybu, průjem, načepýřené peří, zpomalení růstu, vyhublost a úhyn. Mortalita se pohybuje kolem 5-20 % a kulminuje v prvních 10-14 dnech po výskytu.\n\nZměny jsou zpravidla lokalizovány v tenkém střevu. Střeva jsou dilatovaná plynem a řídkým zelenavým nebo červenohnědým obsahem. Stěna střev je vrásčitá a zesílená v důsledku fibrinózně nekrotického zánětu a potažená volně nebo pevně lpícími žlutavými nebo zelenavými difteroidními membránami. Hemoragie mohou být přítomny, ale nejsou dominujícím rysem. Infekci \"C. perfringens\" mohou doprovázet zvětšená játra, slezina a ledviny s nekrotickými okrsky různé velikosti.\n\nDiagnóza nekrotické enteritidy je založena na patologických změnách, izolaci a identifikaci příčinného agens. Lze také prokazovat toxin v séru, střevním obsahu a jaterním homogenátu.\n\nDiferenciální diagnostika. Nekrotickou enteritidu nutno odlišit zejména od ulcerativní enteritidy ptáků a infekce kokcidií \"Eimeria brunetti\". Biochemické charakteristiky \"C. colinum\" se liší od vlastností \"C. perfringens\". Infekce \"E. brunetti\" se diagnostikují mikroskopicky; protože ale může probíhat současně s nekrotickou enteritidou, mohou být prokázána i obě agens najednou. Změny při nekrotické enteritidě jsou obvykle lokalizovány v tenkém střevu, s minimálním nebo žádným postižením slepých střev a jater. Izolace a identifikace potvrzuje diagnózu.\n\nLéčebně i preventivně lze aplikovat řadu antimikrobiálních látek; nejhodnější je vycházet z výsledků testů citlivosti.\n\nPreventivní opatření jsou obdobná jako při ulcerativní enteritidě ptáků. Z dalších opatření, která ale vykazují variabilní účinnost, jsou používány – odstranění rybí moučky z KS, aplikace probiotik (\"Lactobacillus acidophilus\" a \"Streptococcus faecium\"), medikace krmiv (Zn-bacitracin, avoparcin, linkomycin) nebo okyselení střevního traktu (ocet, kyselina mravenčí). V ohrožených oblastech se doporučuje bakteriologická kontrola krmiva a podestýlky.\n\n\nKlostridiové infekce ptáků\n"}
{"id": "549990", "url": "https://cs.wikipedia.org/wiki?curid=549990", "title": "Clostridium perfringens", "text": "Clostridium perfringens\n\nClostridium perfringens (dříve též \"C. welchii\") je grampozitivní tyčinkovitá anaerobní sporulující bakterie z rodu \"Clostridium\". \"C. perfringens\" je v přírodě všudypřítomná a je běžně obsažena v rozkládající se vegetaci, mořském sedimentu, trávicí soustavě člověka i jiných obratlovců, na tělech hmyzu a v půdě.\n\n\"Clostridium perfringens\" se běžně vyskytuje v infekcích jako benigní složka normální flóry. V tomto případě je její role při onemocnění malá.\n\nInfekce \"C. perfringens\" jsou prokázány u nekrózy tkáně, bakteriémie, enfyzematické cholicystitidy a u plynaté sněti, známé též jako klostridiální myonekróza. Toxin vznikající při plynaté sněti je znám jako α-toxin, vstupuje do plazmatické membrány buněk a tvoří v ní díry, které narušují normální funkci buňky.\n\nPo požití se bakterie množí a způsobuje koliku, průjem a někdy i nauzeu.\n\nÚčinky \"C. perfringens\" na mrtvá těla znají pracovníci v márnicích jako „tkáňový plyn“ a lze je zastavit jen nabalzamováním.\n\nVe Velké Británii a USA je bakterie \"C. perfringens\" třetí nejčastější příčinou nemocí z potravin. Hlavní útočiště poskytuje bakteriím nedostatečně tepelně upravené maso. Enterotoxin \"Clostridium perfringens\" (CPE) způsobující onemocnění je termolabilní (rozkládá se při 74 °C) a lze ho zjistit v nedostatečně tepelně upraveném kontaminovaném jídle a ve fekáliích.\n\nInkubační doba je 6 až 24 hodin (nejčastěji 10-12 h) po požití kontaminované potravy. Často se jedná o maso, které bylo sice dobře připraveno, ale příliš dlouho před konzumací. Protože \"C. perfringens\" tvoří spory, které přežijí teploty při vaření, tyto při dlouhém odstavení jídla vyklíčí a vyvinou se infekční bakteriální kolonie. Mezi typické příznaky nemoci patří břišní křeče a průjem; zvracení a horečka nejsou obvyklé. Stav obvykle vymizí během 24 hodin. Velmi zřídka se objevují smrtelné případy klostridiální nekrotizující enteritidy (též známé jako Pig-Bel) způsobované kmenem „typu C“, který produkuje silně ulcerativní β-toxin. Tento kmen se často vyskytuje v Papui-Nové Guineji.\n\nJe pravděpodobné, že mnoho případů otrav jídlem kontaminovaným \"C. perfringens\" zůstává subklinických, protože protilátky proti toxinu jsou v populaci běžně rozšířené. To vede k závěru, že většina populace prožila otravu jídlem způsobenou \"C. perfringens\".\n\n\"Clostridium perfringens\" je nejčastějším bakteriálním původcem plynaté sněti.\n\nNa destičkách krevního agaru tvoří anaerobně rostoucí \"C. perfringens\" β-hemolytické, ploché, hrubé, průsvitné rozšiřující se kolonie s nerovnými okraji. Naglerova agarová destička obsahující 5 – 10 % vaječného žloutku se používá k identifikaci kmenů produkujících α-toxin, difundující lecitinázu, která interaguje s lipidy ve žloutku a tvoří charakteristickou sraženinu okolo kolonií. Polovina destičky je naočkována antitoxinem pro kontrolu identifikace.\n\n"}
{"id": "549991", "url": "https://cs.wikipedia.org/wiki?curid=549991", "title": "První sionistický kongres", "text": "První sionistický kongres\n\nPrvní sionistický kongres (: הקונגרס הציוני הראשון) je označení kongresu pořádaného ve dnech 29. až 31. srpna 1897 ve švýcarské Basileji. Jednalo se o první a ustavující kongres Sionistická organizace (v roce 1960 přejmenované na Světovou sionistickou organizaci). Kongres svolal a řídil zakladatel moderního sionismu Theodor Herzl. Hlavním přínosem kongresu byla formulace sionistické platformy, známé jako Basilejský program, vytvoření Sionistické organizace a přijetí Hatikvy za její hymnu (v té době již byla hymnou Chovevej Cijon a později se stala hymnou Státu Izrael).\n\nPrvní sionistický kongres byl svolán Theodorem Herzlem jako symbolický parlament, jenž měl dohodnout implementaci sionistických cílů. Kongres se měl původně konat v německém Mnichově, avšak kvůli protestu místních ortodoxních a reformních komunit se Herzl nakonec rozhodl uspořádat kongres v Basileji. V Basileji se konal v koncertní hale městského kasína.\n\nHerzl byl předsedou kongresu, jehož se zúčastnilo 204 delegátů ze sedmdesáti zemí. Celkem 69 z nich byli delegátí různých sionistických uskupení a zbývající účastníci byli individuálně pozvaní. Kongresu se zúčastnilo také deset nežidovských osob, které však neměly hlasovací právo. Mezi účastníky bylo i sedmnáct žen, z nichž některé dorazily na kongres samy, jiné jako doprovod delegátů. Přesto, že se ženy kongresu účastnily, neměly hlasovací právo. To získaly až následující rok na druhém sionistickém kongresu. Slavnostního zahájení se zúčastnili korespondenti hlavních evropských listů.\n\nPo slavnostním zahájení, na které dorazili delegáti ve společenských šatech, fraku s bílou kravatou, se kongres přesunul k řešení své agendy. Hlavními body agendy bylo představení Herzlova plánu na založení Sionistické organizace a přijetí deklarace sionistických cílů, známé jako Basilejský program.\n\nHerzl byl na kongresu zvolen prezidentem Sionistické organizace. Max Nordau a Moses Gaster byli zvoleni jeho viceprezidenti. Dále byly zvoleny orgány organizace; „řízení bylo v rukou \"Velké pracovní komise\", která volila vlastní vedení, \"Užší akční komisi\".“\n\nV druhý den jednání (30. srpna) verze předložená kongresu výborem pod předsednictvím Maxe Nordaua uváděla: „Sionismus usiluje o zřízení domoviny pro židovský lid v Palestině na základě mezinárodního práva.“ To bylo jasným vyjádřením Herzlova politického sionismu, který byl v kontrastu s osadnicko-orientovanými aktivitami volněji organizovaného hnutí Chovevej Cijon. K uspokojení většiny delegátů, z nichž nejprominentnějším byl Leo Mockin (usiloval o začlenění fráze „mezinárodní právo“), byl nakonec přijat Herzlův kompromisní návrh.\n\nPolitický program, který se stal známý jako Basilejský program, položil základní cíle sionismu. Byl přijat za následujících podmínek, které uvádí Krupp (1999):\n\nPrvní sionistický kongres si získal uznání pro dosažení následujících bodů:\n\nDne 1. září si Herzl do svého deníku poznamenal:\n\nNásledné kongresy založily různé instituce pro podporu Basilejského programu, mezi něž patří například banka Jewish Colonial Trust, která byla finančním nástrojem politického sionismu. Její vytvoření bylo navrženo první sionistickým kongresem v roce 1897; první konkrétní kroky k založení této instituce byly podniknuty na druhém sionistickém kongresu v německém Kolíně nad Rýnem v květnu 1898. Na pátém sionistickém kongrese byl založen Židovský národní fond za účelem výkupu pozemků v zemi izraelské a pozdější Sionistická komise byla založena společně s řadou dílčích institucí pro výzkum a zlepšení sociální a ekonomické situace Židů v zemi izraelské.\n\nSionistické kongresy se konaly v letech 1897 až 1901 každoročně a poté v letech 1903 až 1913 a 1921 až 1939, s výjimkou válečných let, každé dva roky. V roce 1942 se konala mimořádná sionistická konference známá jako Biltmorská konference, na níž byl oznámen zásadní odklon od tradiční sionistické politiky s jejím požadavkem, že „Palestina bude ustavena jako židovské společenství.“ To se stalo oficiálním sionistickým postojem a ultimativním cílem hnutí. Od druhé světové války se kongresy konaly každé čtyři roky a po vzniku Izraele se kongresy pořádají v Jeruzalémě.\n\n\n"}
{"id": "549996", "url": "https://cs.wikipedia.org/wiki?curid=549996", "title": "Cha 110913-773444", "text": "Cha 110913-773444\n\nCha 110913-773444 je vesmírný objekt, který se nachází v souhvězdí Chameleona asi 500 ly od Země.\n\nJe starý asi 2 000 000 let a dosahuje hmotnosti asi 8 Jupiterů. \n\nByl objeven dvěma družicemi, Spitzerovým vesmírným dalekohledem a Hubbleovým vesmírným dalekohledem a dále dvěma pozemskými dalekohledy v Chile, Blanco Telescope na Cerro Tololo (průměr objektivu 4 m) a Gemini South Telescope (průměr objektivu 8 m). \n\nJe obklopen prachovým diskem, ve kterém by se mohla vytvořit soustava asi 100krát menší než naše sluneční soustava. Neví se, zda tento objekt nazvat hnědým trpaslíkem, nebo extrasolární planetou.\n\n"}
{"id": "550015", "url": "https://cs.wikipedia.org/wiki?curid=550015", "title": "Annegret Richterová", "text": "Annegret Richterová\n\nAnnegret Richterová rozená Irrgangová (* 13. října 1950, Dortmund) je bývalá západoněmecká atletka, sprinterka, čtyřnásobná olympijská medailistka.\n\nV roce 1973 se stala v Rotterdamu halovou mistryní Evropy v běhu na 60 metrů.\n\nV roce 1976 se stala v Montrealu olympijskou vítězkou v běhu na 100 metrů. Již v semifinále však zaběhla trať v novém světovém a olympijském rekordu, jehož hodnota byla 11,01. Rekord překonala 1. července 1977 v Drážďanech Marlies Göhrová časem 10,88. \n\n\n"}
{"id": "550018", "url": "https://cs.wikipedia.org/wiki?curid=550018", "title": "Chajim Levanon", "text": "Chajim Levanon\n\nChajim Levanon (: חיים לבנון; rodným jménem Chajim Josef Levinstein; 1899–1986) byl izraelský politik, který v letech 1953 až 1959 zastával funkci starosty izraelského města Tel Aviv, a jeden z hlavních zakladatelů Telavivské univerzity.\n\nNarodil se v polském Krakově jako Chajim Josef Levinstein. Získal tradiční židovské vzdělání v ješivě a poté studoval zemědělské inženýrství na Jagellonské univerzitě v Krakově. V roce 1927 podnikl aliju do britské mandátní Palestiny a po příjezdu se stal učitelem na gymnáziu Echad ha-Am ve městě Petach Tikva. V roce 1928 se oženil s Miriam Levit Šamrotovou.\n\nLevanon patřil mezi zakladatele mládežnického hnutí Všeobecných sionistů a posléze se stal jedním z jeho představitelů. Rovněž tak pomáhal založit a následně vedl organizaci civilního bydlení. V roce 1936 se stal předsedou volebního výboru města Tel Aviv a generálním tajemníkem odborového svazu Všeobecných sionistů.\n\nV roce 1951 byl zvolen do telavivské městské rady, kde od roku 1952 působil jako místostarosta. Poté, co Jisra'el Rokach rezignoval na svou funkci v důsledku jmenování ministrem izraelské vlády, byl Chajim Levanon 13. dubna 1953 zvolen starostou Tel Avivu. Svou funkci pak obhájil ve volbách do městských zastupitelstev, které se konaly o dva roky později.\n\nLevanon patřil mezi hlavní zakladatele Telavivské univerzity, o jejíž založení se zasadil během svého působení ve funkci telavivského starosty. Po smrti byla na jeho počest pojmenována jedna z hlavních ulic ve městě.\n\n"}
{"id": "550027", "url": "https://cs.wikipedia.org/wiki?curid=550027", "title": "Zdeněk Lhota (politik)", "text": "Zdeněk Lhota (politik)\n\nZdeněk Lhota (* 8. prosince 1967 Hořice) je český politik ODS, v letech 2006–2010 poslanec Parlamentu ČR za Královéhradecký kraj.\n\nPo maturitě na SPŠ strojnické v Hradci Králové nastoupil v roce 1986 do podniku Závody silnoproudové elektrotechniky Hořice, kde pracoval do roku 1993 v oddělení kovovýroby. Mezi lety 1993–1997 byl zaměstnán u městské policie v Hořicích a Hradci Králové. Od roku 1997 vlastní živnostenský list. V letech 2001–2006 provozoval coby OSVČ velkoobchod s doplňky sportovní a zdravé výživy. Roku 2008 založil Nadační fond Modrá Niké. V roce 2009 zakončil studium na CEVRO Institutu v Praze udělením titulu bakalář.\n\nJe ženatý, s manželkou má dvě dcery – Kláru a Denisu.\n\nDo ODS vstoupil v roce 1995. Mezi roky 1997–2001 dělal manažera ODS pro okres Jičín. Od roku 2001 je předsedou Oblastního sdružení ODS Jičín, přičemž v letech 2004–2008 byl místopředsedou Regionálního sdružení ODS Královéhradeckého kraje.\nV komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva města Hořice za ODS. V komunálních volbách roku 2010 sem kandidoval neúspěšně. Profesně se uvádí roku 1998 jako manažer ODS, roku 2002 coby manažer, následně v roce 2006 jako poslanec a roku 2010 coby podnikatel. V funkčním období 2002–2006 se stal i členem Rady města.\n\nVe volbách v roce 2006 byl zvolen do poslanecké sněmovny za ODS (volební obvod Královéhradecký kraj). Působil ve sněmovním hospodářském výboru. Ve sněmovně setrval do voleb v roce 2010. Ve volbách 2010 svůj mandát neobhájil kvůli tzv. kroužkování.\n\nVlastní firmu, která se zabývá LED osvětlením, a pořádá každoroční rockový festival The Legends Rock Fest v Hořicích.\n\n"}
{"id": "550035", "url": "https://cs.wikipedia.org/wiki?curid=550035", "title": "Höytiäinen", "text": "Höytiäinen\n\nHöytiäinen je jezero ve východní části Finska v provincii Severní Karélie. Co do rozlohy je patnáctým největším jezerem ve Finsku. V roce 1859 byla řízeně snížena hladina, šlo o nejrozsáhlejší odvodnění ve Finsku, cílem bylo získat ornou půdu. Během dvou týdnů hladina poklesla o 7,5 m, později se ještě snížila o další dva metry. Plocha jezera se zmenšila na třetinu, objem vody klesl na polovinu. Umělým kanálem byla voda odvedena do jezera Pyhäselkä v Severní Karélii. To odtéká do řeky Vuoksi, pak do Něvy a nakonec do Finského zálivu.\n\nKontiolahti, Huhmari, Teatteriranta (Polvijärvi), Kallioniemi (1,4 m), Selkäsalmi, Kunnaslahti, Puntarikosken Häikänniemi, Herneniemi, Tammalahti, Teerisaaren yhteyslaituri (1,6 m), Aavaranta (matala), Martonvaaran Laivaranta (1,3 m), Kuhnustan entinen pudotuspaikka Tuopanjoen Hiekkaniemessä.\n"}
{"id": "550037", "url": "https://cs.wikipedia.org/wiki?curid=550037", "title": "Mladoturecká revoluce", "text": "Mladoturecká revoluce\n\nMladoturecká revoluce, k níž došlo v roce 1908, bylo ozbrojené povstání a pokus o revoluci v Osmanské říši, vedené Mladoturky. Mezi důvody patřila nespokojenost s autoritářskou vládou sultána Abdülhamida II. a dobová mezinárodní situace (došlo k pádu několika centrálně řízených režimů). Pod pohrůžkou tažení osmanské armády na Istanbul obnovil sultán činnost parlamentu, který před tím zakázal, obnovil ústavu a zakázal tajnou policii a cenzuru. V Osmanské říši se poté konaly parlamentní volby, v nichž Mladoturci drtivě zvítězili, přesto však nedošlo ke slibovaným změnám a demokratickému programu. O rok později se sultán Abdülhamid II., v důsledku vnitrostátních a mezinárodních okolností, pokusil o povstání, na jehož konci měl být opětovně zaveden islám a náboženské právo šaría. Turecký parlament na svém mimořádném zasedání sultána sesadil a nahradil Mehmedem V. Resadem. Ani poté však Mladoturci nerealizovali své původní plány a došlo k rozpadu politické, sociální a národnostní jednoty mladotureckého hnutí. Mladoturci prosazovali panturkismus a turkizaci říše (např. ustanovení turečtiny jediným oficiálním jazykem).\n\n"}
{"id": "550039", "url": "https://cs.wikipedia.org/wiki?curid=550039", "title": "Sidamové", "text": "Sidamové\n\nSidamové jsou kmen žijící na území Etiopie, při hranicích s Keňou. Obývají oblasti podél Velké příkopové propadliny, kde se nacházejí náhorní plošiny, místy rozrušené roklemi, řekami nebo jezery. Vzdálenost od hlavního města země Addis Abeby je asi 170 km. Mají vyhrazeno federální území Sidamo. Jejich počet se odhaduje na 2 až 4 milionů, údaje ze velmi liší. Jejich jazyk spadá do skupiny kušitských jazyků, kde nejpoužívanějším jazykem je oromština.\n\nZa posledních 200 let se jejich způsobit života vyvinul odlišně od ostatních pastevců, hovořících stejným jazykem a žijících podél etiopsko-keňské hranice. Od minulosti pokračují v tradici smíšeného hospodářství. To kombinuje pastevectví se zemědělstvím. Pastevectví a chov dobytka je v posledních letech na ústupu kvůli stále se zmenšujícím plochám pastvin a nemocemi dobytka způsobenými mouchou tse-tse. Nicméně stále zůstává chov dobytka důležitým zdrojem obživy pro některé komunity. Mezi významné plodiny, které se zde pěstují, patří kukuřice, čirok, pšenice, jáhly, cukrová třtina a Ensete ventricosum neboli \"Weese\" (falešný banánovník), jehož plody jsou nejedlé, ale kořeny se zpracovávají na mouku a listy se používají k pletení košíků, stavbě domů apod. Spolu s velkým množstvím zeleniny se od 50. let pěstuje káva jako plodina určená především pro export. Oblast Sidama se výrazně změnila s dopadem komercionalizace pěstování kávy, dochází k intenzifikaci pěstování a káva se stala plodinou číslo jedna. Káva zde pěstovaná nese název „Etiopie Sidamo“. Stejně jako většina afrických káv jí charakterizují malá šedavá zrnka, která mají svou cenu zejména pro hluboké, kořeněné a květinové aroma s příchutí vína anebo čokolády. Zisk z exportu kávy ale neproudí zpět do oblasti a tak je území Sidamů jedním z nejzaostalejších v zemi. Nedávno se stala další významnou plodinou rostlina s narkotickými účinky nazývaná \"Chat\", jejíž listy se žvýkají a mají stimulační účinky. Vzhledem ke klesajícím cenám kávy na světových trzích dochází ke zhoršení životní situace Sidamů a vyskytují se obavy, že by kávové plantáže mohly být zcela nahrazeny pěstováním této drogy.\n\nOblast obývaná Sidami se vyznačuje nízkým rozvojem průmyslu, existuje jen velmi málo výrobních továren. Vláda zde vlastní keramické, textilní závody a továrnu na zpracování dřeva. Těžba zde prakticky neexistuje i přes dobrý potenciál nerostných surovin. Rozvoj sociálních služeb je také velmi špatný. Na dodávky elektřiny a vody má monopol vláda a tyto dodávky jsou přísně omezeny. Obchodní a dopravní služby jsou omezeny na několik málo městských oblastí. Sidamo má velký turistický potenciál v podobě Velké příkopové propadliny a zdejších jezer, špatná dostupnost však brání dalšímu rozvoji.\n\nSidamové žijí v domorodém, rovnostářském, kulturním systému respektujícím demokratické zásady. Stejně jako dříve žijí Sidamové ve vesničkách \"kaca\", kde jednotlivé domácnosti mají svou zahradu nebo pole a na okolních pastvinách pasou svůj dobytek. Osady jsou seskupeny s těmi sousedními do \"olau\", které je podobné družstvu a má sloužit k lepší organizaci práce, zajišťuje spolupráci při stavbě domů, údržbě komunikací apod. Také společně vykonávají rituály a slaví svátky. Obě tyto úrovně bydlení představují politické subjekty pro vytvoření místní politiky a řešení sporů na základě domluvy.\n\nSidamové jsou rozdělení do exogamních patriarchálních klanů, v jejichž čele stojí spíše symbolicky hlavní vůdce \"mote\". Avšak ve skutečnosti je základem právně-politického systému generační systém tříd \"Qua\". Generační třídy neoddělují jen mladší od starších, ale tvoří především základ pro dodržování morálního kodexu \"Halalu\". V komunitě neexistují žádné konečné stupně podle věku nebo sociálních rolí. Spíše zde jsou tři stupně: preiniciační, iniciační a starší. Tyto stupně jsou zahrnuty v každé z pěti tříd, které se mění komplikovanými rituály každých sedm let. Při postupu do nové třídy vede iniciační obřad vůdce \"gaderi\", který je speciálně vybrán pro jeho vlastnosti jakou jsou: rétorické schopnosti, tělesná dokonalost, rozvážnost a moudrost. Má také roli mírotvůrce. Jako muž míru se nemůže podílet ve válce nebo na jiných násilných činnostech. Má řešit spory uvnitř své vesnice, ale může být také požádán, aby vyjednával s ostatními osadami kdekoliv na území Sidamo, pokud se starší neshodnou. Sociální systém vesnic je také založen na vztazích mladších se staršími, ve kterém jsou znalosti a bohatství postupně předávány od starších mladším, výměnou za jejich práci, respektování a ochranu komunity. V tomto velmi příznivém životním prostředí, kde Sidamové žijí, poskytují vesnice téměř optimální podmínky pro to, aby celé populace měly dostatek zdrojů a udržely si zdraví a pocit pohody. Vztahy otce a syna vykazují kombinaci autority, laskavosti a představují model pro fungování \"Lua\" (komunity, vesnice).\n\nUrovnání sporů a tvorba politiky náleží shromáždění starších \"songd\". Proti rozhodnutí se dá odvolávat od nižších k vyšším radám, ale pokud se stěžovatel domnívá, že jeho případ je příliš závažný, může jít hned k nejvyšší radě. Koncentrací politické moci do rukou starších může být Sidama považována za gerontokracii. Procesy jsou vedeny s velkou slušností, jsou proloženy metaforami a moralizujícími příběhy, které mají uvolnit napětí v době sporu. Věří, že problém nelze vyřešit pouhým uplatněním právních předpisů, ale že je nutné prověřit celý kontext, ve kterém ke konfliktu došlo.\n\nPokud spor představuje závažný problém pro společenství, pokouší se ho znovu projednat se staršími, ale také s již mrtvými staršími. Obě skupiny starších představují harmonický celek v idealizovaném kontextu Halalu. \"Halalu\" se dá přeložit jako skutečný způsob života, se kterým by měli žít v souladu všichni Sidamové. Halalu odkazuje na význam vzájemnosti, odpor k nenasytnosti a závisti, výraz dobré vůle a štědré pohostinnosti. Hlavním cílem je zachovat soudržnost komunity. Specifika halalu se mohou měnit s časem nebo s kontextem jak je vykládají starší, ale vždy je to se záměrem zachovat mír.\n\nMýtus o stvoření Sidamů vypráví, že po stvoření člověka žil nebeský bůh \"Magano\", kterého pokládají za svého otce, mezi nimi, aby je učil. Magano kromě lidí také stvořil přírodu, nebe, Slunce, hvězdy a vše okolo nás. Říká se, že se Magano hádal s lidmi v otázce mortality, nabízel lidem možnost volby mezi nesmrtelností nebo reprodukčním pokračováním. Když si ale vybrali reprodukci, stále si ztěžovali na smrt, to Magana rozčarovalo natolik, že se vrátil na nebe. Tam vytvořil nebeská tělesa, mezi kterými byly rodinné vazby. Měsíc je manželem Slunce a určuje reprodukční životaschopnost tím, že umožňuje výpočet doby mezi početím a narozením. Sidamové věří, že se jim bude dařit tak dlouho, dokud budou žít v souladu s pravidly a dohodami s Maganem. Sidamové také věří v dobré a zlé duchy.\n\nSystém halalu je dostatečně flexibilní a dokáže se měnícím se sociálním kontextům. Morální kodex halalu se především zabývá otázkami harmonie ve společenství. Sidamové provádí rituály společně se všemi členy komunity, aby vyzvali Magano k vyřešení nějaké závažné krize, jako jsou sucho, nemoci nebo ohrožení sociální soudržnosti. Při řešení osobních problému se jedinci radí s příbuznými a přáteli. Není jisté, zda víra v posmrtný život je původní součástí halalu nebo byla přijata vlivem amharských křesťanů nebo muslimských obchodníků. Nicméně Sidamové naznačují existenci jakési brány na obloze, na každé straně brány jsou příkopy, jeden velmi hluboký a druhý plný ohně. Magano se u této brány zeptá zemřelého, zda neměl sexuální vztah s blízkými příbuznými nebo jim nevzal peníze a zda byl prospěšný komunitě. Pokud jsou odpovědi nevyhovující, stráví zemřelí věčnost balancováním mezi oběma propastmi, ale vždy nakonec spadne do jedné z nich. Ti, kteří žili v souladu s halalu, mohou projít bránou do věčné pohody. Ačkoli mezi Sidami dnes žijí jak křesťané, muslimové tak i animisté, všichni věří v morální kodex halalu, podle kterého se snaží žít.\n\nPorušení tohoto morálního kodexu lze obvykle určit dostupnými důkazy a přiznáním provinění. Přijetí provinění je ideální, je třeba se řídit pokutou uloženou staršími. Pokud jsou pokuty zaplaceny, může se pachatel vrátit do společenství. Kdyby popřel provinění, a trval na tom, že je rozhodnutí nespravedlivé, navzdory důkazům, bude staršími uložen ostrakismus \"Sira\". Lidé se odsouzenému budou vyhýbat, odmítnou s ním pracovat, komunikovat nebo s ním jíst. Bude následovat napomenutí halalu a Magano. To je nejtěžší ze všech možných kleteb: sám tvůrce způsobí, že viník, jeho žena, děti a nebo dobytek, onemocní nebo zemřou.\n\nMytologie Sidamů představuje mnoho příběhů o válčení mezi klany. Největší počet sporů se týkal porušení hranic nebo čarodějnictví. Největší pozdvižení způsobilo dobytí Amharské říše a začlenění do etiopského státu v roce 1894. Kdy za vlády císaře Menelika II. docházelo k mnohým rozporům, které souvisely s rostoucím počtem obyvatel a nedostatkem půdy. Sidamové stále vedli a vedou osvobozenecká hnutí. Dříve proti invazi Itálie, dnes proti federální vládě, která podle nich popírá základní demokratická práva, snaží se podrobit si všechny národy v zemi. Za tímto účelem vznikla i „Sidama national liberation organisation“. Přes nedostatek nadšení s novou vládou a etnickou politickou autonomií, stále existují volně v přírodě, mimo dosah silnic, komunity řízené radou starších, která je Sidami respektována, ale vládní instituce ji ignorují. I když je Etiopie federální stát, sdílení moci mezi ústřední vládou a nově vytvořenými etnickými státy na jihu nebylo dosaženo. Ta zpravidla postrádají skutečnou samostatnost, ústřední vláda nadále kontroluje etnické enklávy v rozporu se zásadou federalismu. Etiopie tedy nezapadá do západního modelu federalismu.\n\n"}
{"id": "550048", "url": "https://cs.wikipedia.org/wiki?curid=550048", "title": "Tour Phare", "text": "Tour Phare\n\nTour Phare ( \"Majáková věž\", nazývaná též \"Le Phare\") je nerealizovaný stavební projekt z roku 2006. Jednalo se o necelých 300 m vysoký mrakodrap v pařížské obchodní čtvrti La Défense. Budova měla mít 70 podlaží a byla navržena jako ekologická stavba. Navrhl ji kolektiv architektů z losangeleského ateliéru \"Morphosis\" vedený laureátem Pritzkerovy ceny z roku 2005 Thomem Maynem. Výstavbou byla pověřena společnost Unibail-Rodamco. Dokončení bylo plánováno na rok 2017, kdy se budova (297 m) měla stát nejvyšší stavbou v Paříži a jednou z nejvyšších v Evropské unii.\n\nVzhled \"Tour Phare\" vycházel z parametrického skriptování a budova v sobě kombinovala různorodé programové, fyzické i infrastrukturální prvky, zapadající do jejího okolí. (Pozemek se nachází poblíž La Grande Arche.) Vyjadřovala pohyb několika různými směry současně. Projekt využíval nejmodernější technologie, což z něj činilo technickou zajímavost.\n\nPřesto byl projekt v roce 2015 zrušen a nahrazen dvojicí menších staveb zvaných \"Tours Sisters\", s jejichž dokončením se počítá v roce 2021.\n\n"}
{"id": "550053", "url": "https://cs.wikipedia.org/wiki?curid=550053", "title": "Josef Walter (pedagog)", "text": "Josef Walter (pedagog)\n\nJosef Walter (27. března 1815 Tlučná – 16. června 1890 Jičín) byl český pedagog, ředitel učitelských ústavů v Praze a Jičíně, autor učebnic, čítanek a knih pro mládež.\n\nDo obecné školy chodil ve Vejprnicích u Plzně. Poté co ho nepřijali do latinské školy ani na pražskou konzervatoř, rozhodl se věnovat pedagogice. V září 1831 byl přijat do školy u sv. Jindřicha, kde se rok připravoval k učitelským zkouškám. Po jejich úspěšném absolvování mu nabídli místo podučitele. S tím se ale nespokojil. Místo toho strávil rok ve varhanické škole u Roberta Führera a pak dva roky v hlavní škole u piaristů v Panské ulici. V roce 1835 byl přijat do učitelského ústavu při německé vzorné škole v Praze. O dva roky později získal místo podučitele v Kolíně, kde vyučoval němčinu a kreslení. Roku 1844 povýšil na prvního učitele.\n\nV roce 1848 byla založena česká hlavní škola v Praze a Walter se stal jejím druhým učitelem. Společně s ním nastoupili i Karel Slavoj Amerling, Jan Karel Škoda, František Tesař, Vincenc Dominik Bíba a Petr Mužák, později také Jan Malýpetr.\n\nOd roku 1854 se následujících 21 let věnoval přípravě budoucích učitelů. Nejprve působil v Praze, kde se vypracoval do funkce ředitele učitelského ústavu (1868). Psal články do časopisů, pořádal „budečské porady” k výchovným otázkám, vydával učebnice a další knihy pro žáky i pedagogy. Zastával pozici školního inspektora v Karlíně, člena c. k. zkušební komise pro školy obecné a měšťanské, pro tvorbu čítanek a pro odborné názvosloví na středních školách. Roku 1857 také vyučoval počty a měřictví na průmyslové škole.\n\nV roce 1868 došlo na učitelských ústavech k reorganizaci a Walter se stal prozatímním ředitelem. Zakrátko se ale začalo vyžadovat, aby ředitelé měli kvalifikaci pro střední školy. Walter ji neměl, a byl proto sesazen do funkce hlavního učitele (do vedení jmenovali Jana Lepaře). Vzhledem ke svým zkušenostem a zásluhám to považoval za nespravedlnost a do nové pozice odmítl nastoupit. Určitou dobu trávil na zdravotní dovolené s původní výší platu. V listopadu 1871 přijal místo ředitele na nově zřízeném učitelském ústavu v Jičíně. Působil zde čtyři roky, ale pro nepřízeň doby nedosáhl za svou činnost velkého uznání. Roku 1876 byl zvolen do městské rady. Zemřel po dlouhé nemoci v Jičíně a byl tam i pohřben.\n\nPsal odborné texty do časopisů, učebnice a knihy pro mládež. Ze samostatných prací byly ve své době známé:\nPřekládal také odborné názvosloví z německé učebnice \"Lehrbuch der Geometrie\" (1854).\n\nKdyž mu r. 1862 po pěti letech společného života zemřela manželka, založil na její počest nadaci s vkladem 2000 zlatých na podporu chudých studentů pražského učitelského ústavu. Ke konci života pak věnoval další finanční částky na veřejně prospěšné účely: 1000 zlatých rodné obci pro školní mládež, 500 zlatých pro Jednotu svatovítskou, 100 zlatých a výtěžek Deklamovánek pro Ústřední matici školskou, 50 zlatých pro chudé v Jičíně.\n\nJosef Walter byl ve své době považovaný za předního šiřitele myšlenek Komenského. Bývalí studenti vzpomínali na jeho přívětivost, přirozenou autoritu, vlastenectví, inspirující životní příběh i odborné názory.\n\n"}
{"id": "550059", "url": "https://cs.wikipedia.org/wiki?curid=550059", "title": "Passfieldova bílá kniha", "text": "Passfieldova bílá kniha\n\nPassfieldova bílá kniha (: \"Passfield white paper\") bylo prohlášení britské politiky pro mandátní Palestinu z 1. října 1930, které nahrazovalo dřívější prohlášení vyjádřené Churchillovou bílou knihou z roku 1922. Passfieldova bílá kniha, sepsaná britským ministrem kolonií lordem Passfieldem, vycházela ze závěrů Hope-Simpsonovy vyšetřovací komise, která zkoumala hlubší příčiny palestinských nepokojů z roku 1929, které vypukly v důsledku sporů o přístup k Západní zdi v Jeruzalémě. Mezi hlavní důsledky bílé knihy patřilo značné omezení kvót pro židovskou imigraci. Odsuzovala dvě hlavní židovské organizace v mandátu, a to odborový svaz Histadrut a Židovskou agenturu, které obě podporovaly pouze židovskou zaměstnanost. Stejně jako Hope-Simpsonova zpráva, i Passfieldova bílá kniha shledala tuto sionistickou politiku zničující pro ekonomický rozvoj arabské populace.\n\nSionisté tvrdili, že Passfieldova bílá kniha představuje ústupek závazků daných Balfourovou deklarací, a že její případná implementace by omezila židovskou imigraci do Palestiny. Bílá kniha se však tohoto závazku nezříká, pouze uvádí, že tento cíl není hlavní politikou mandátní vlády. Na místo toho zmiňuje britský úmysl plnit mandátní povinnosti jak pro Araby, tak pro Židy. Britové se zároveň zavázali vyřešit jakýkoliv konflikt, který by vznikl v důsledku potřeb obou komunit.\n\nSionistické organizace po celém světě zahájily proti Passfieldově bílé knize rozsáhlou kampaň. Ve Spojeném království tato kampaň vyvrcholila v předstoupení britského premiéra Ramsaye MacDonalda před Dolní sněmovnu, kde bílou knihu vysvětloval a dopis Chajimu Weizmannovi.\n\n"}
{"id": "550064", "url": "https://cs.wikipedia.org/wiki?curid=550064", "title": "Chicago Wolves", "text": "Chicago Wolves\n\nChicago Wolves je profesionální americký klub ledního hokeje, který sídlí v Chicagou ve státě Illinois. Do AHL vstoupil v ročníku 2001/02 a hraje v Centrální divizi v rámci Západní konference. Své domácí zápasy odehrává ve vesnici Rosemont v hale Allstate Arena s kapacitou 16 692 diváků. Klubové barvy jsou burgundská rudá, zlatá, černá a bílá.\n\nOd sezony 2017/2018 je záložním týmem mužstva NHL Vegas Golden Knights. V Chicagu kromě Wolves působí i celek Blackhawks, který je tradičním účastníkem NHL. Maskotem klubu je šedý vlk Skates, který obléká dres s číslem 94, které symbolizuje rok 1994, kdy Wolves vstoupili do IHL. Kromě dvou titulů v AHL se dvakrát stal celek i šampionem IHL, celkově šestkrát startoval ve finále jedné z těchto soutěží.\n\n\nUznávaná čísla\n\nKlub označil za uznávaná čísla ještě 16 (Tim Breslin) a 19 (Dan Snyder), obojí na počest svých bývalých hráčů, kteří zemřeli na chorobu, resp. následky autonehody.\n\n\n\nZdroj: \n\n\n\nZdroj: \n\n"}
{"id": "550070", "url": "https://cs.wikipedia.org/wiki?curid=550070", "title": "Plicnatí", "text": "Plicnatí\n\nPlicnatí (Pulmonata) je skupina (např. řád, podřád či „informal group“) plžů. Jsou to suchozemské, sladkovodní či vzácně i mořské druhy. Jsou to obojetníci s přímým vývojem (nemají larvy), jsou většinou hermafroditi. V plášťové dutině vznikají „plíce“ se stažitelným přístupovým otvorem, ktenidia nemají (možná vyjma rodu \"Siphonaria\"). Nervová soustava má silnou tendenci tvořit shluky.\n\nPlicnatí se běžně dělí na dvě hlavní skupiny:\n\nNovější studie však volí poměrně odlišné systémy:\n\n"}
{"id": "550073", "url": "https://cs.wikipedia.org/wiki?curid=550073", "title": "Plovatka", "text": "Plovatka\n\nPlovatka je nejednoznačné označení pro několik rodů plžů z čeledi plovatkovité (Lymnaeidae):\nNěkdy se toto označení používá i pro některé druhy z rodů \"Radix\" a \"Catascopia\"\n"}
{"id": "550074", "url": "https://cs.wikipedia.org/wiki?curid=550074", "title": "Jicchak Gruenbaum", "text": "Jicchak Gruenbaum\n\nJicchak Gruenbaum (: יצחק גרינבוים, v jidiš Grinbojm, 24. listopadu 1879, Varšava – 7. září 1970, Gan Shmuel, Izrael) byl izraelský a polský politik, vůdce polského sionistického hnutí v meziválečném období, vůdce jišuvu v mandátní Palestině a první izraelský ministr vnitra v prozatímní vládě.\n\nNarodil se v polské Varšavě a jako student práv se začal angažovat v sionistickém hnutí a žurnalistice. Působil jako redaktor několika časopisů široce rozšířených mezi polským židovstvem, včetně hebrejsky psaných periodik \"ha-Cfira\" (\"Siréna\") a \"ha-Olam\" (\"Svět\"). Vedl taktéž deník v jazyce jidiš s názvem \"Hajnt\".\n\nV rámci polské politické scény se Gruenbaum angažoval v radikální sionistické straně \"Al ha-mišmar\". Před volbami do polského Sejmu (parlamentu) v roce 1919 společně a Apolinary Hartglasem zorganizoval „židovský blok“, který sjednotil většinu židovských politických stran. Za tento blok pak byli oba dva zvoleni polskými poslanci. Gruenbaum se stal hnací silou pro vytvoření parlamentní spolupráce s ostatními menšinovými stranami zastoupenými v Sejmu, včetně Němců, Ukrajinců a dalších. Společně vytvořili alianci Blok národních minorit, který společně kandidoval v roce 1922. Cílem této aliance bylo zajistit ochranu práv polských menšin. Jeho snahy přinesly zvýšení zastoupení Židů v Sejmu, to sebou však neslo růst antisemitismu. Gruenbaum byl znám pro svůj odvážný a militantní postoj proti antisemitismu, stejně kritický však byl i vůči židovské ultraortodoxní straně Agudat Jisra'el a židovské lobby.\n\nV roce 1933 Gruenbaum podnikl aliju do mandátní Palestiny. Stal se členem představenstva Židovské agentury a Světové sionistické organizace. Během holocaustu působil ve „výboru čtyř“, který byl po vypuknutí druhé světové války vybrán aby udržoval kontakt s polským židovstvem a pomáhal s jeho záchranou. Když se v roce 1942 do jišuvu donesla informace o masovém vyhlazování Židů ve východní Evropě, byl Gruenbaum zvolen předsedou dvanáctičlenného záchranného výboru, složeného ze zástupců různých stran. Vzhledem k okolnostem tehdejší doby však záchranné akce moc úspěšné nebyly.\n\nNa konci války zažil osobní krizi, v níž sehrál hlavní roli jeho syn Eliezer Gruenbaum. Ten byl jako přeživší holocaustu v Paříži dalšíma dvěma Židy přeživšími holocaust obviněn, že v koncentračním táboře sloužil jako kápo, a že se choval krutě k ostatním židovským vězňům. Během synova zatčení a procesu Gruenbaum zůstal na jeho straně. Případ byl nakonec uzavřen a nedlouho poté Eliezer Gruenbaum padl během izraelské války za nezávislost.\n\nV roce 1946 byl Gruenbaum jedním z ředitelů Židovské agentury, který byl během Černého šabatu zatčen Brity a internován v vězeňském táboře v Latrunu.\n\nGruenbaum byl jedním ze třinácti sionistických politiků, kteří před vznikem Izraele vytvořili prozatímní vládu a jakožto člen Moecet ha-Am se stal signatářem izraelské deklarace nezávislosti. V letech 1948 až 1949 byl členem prozatímní státní rady a zároveň byl prvním izraelským ministrem vnitra. Svými postoji měl blízko k Všeobecným sionistům, postupem času se však dostal více na levicovou část izraelského politického spektra. Stal se stoupencem socialisticko-sionistické strany Mapam, byl však znám jako zapřisáhlý sekularista. V prvních parlamentních volbách v roce 1949 kandidoval na kandidátce nezávislých osobností, ta však nezískala dostatečný počet hlasů, aby se dostal do Knesetu.\n\nV roce 1952 se zúčastnil prezidentských voleb po smrti prvního izraelského prezidenta Chajima Weizmanna. Soupeři mu byli Jicchak Ben Cvi za Mapaj, Perec Bernstein za Všeobecné sionisty a Mordechaj Nurok za stranu Mizrachi. Ve volbách však nebyl úspěšný, neboť byl zvolen Jicchak Ben Cvi.\n\nPo odchodu z politiky editoval Encyklopedii diasporních komunit a řadu jiných svazků, včetně Sionistického hnutí a jeho vývoje. Poslední roky svého života strávil v kibucu Gan Šmu'el, kde v roce 1970 zemřel. Na jeho počest nese jeho jméno vzdělávací instituce Alonej Jicchak.\n\n"}
{"id": "550075", "url": "https://cs.wikipedia.org/wiki?curid=550075", "title": "Matoušovy pašije", "text": "Matoušovy pašije\n\nMatoušovy pašije (německy \"Matthäus-Passion\", latinsky \"Passio Domini Nostri J. C. Secundum Evangelistam Matthaeum\") J. S. Bacha je oratorium z roku 1727 nebo 1729, v \"Seznamu Bachova díla\" označené číslem 244. Námětem je úryvek z Matoušova evangelia, kapitola 26 a 27, který líčí Umučení Ježíše Krista. Název pochází z latinského slova \"passio\" (utrpení, umučení), jímž četba pašijí při bohoslužbě začínala. Jde o nejznámější zhudebnění tohoto evangelního textu.\n\nJde o jednu ze dvou Bachových pašijových skladeb, které se zachovaly v úplnosti (vedle Janových pašijí z roku 1724). Vznikla v posledním období jeho tvorby, kdy zastával místo kantora kostela sv. Tomáše v Lipsku. Skladba měla premiéru na Velký pátek 15. dubna roku 1729. Poté ležela sto let v zapomenutí v archivu do doby, kdy ji našel a světu představil Felix Mendelssohn-Bartholdy 11. března roku 1829 v berlínské Sing-Akademie.\n\nPašije vznikly v době, kdy Bach již přestal systematicky psát kostelní kantáty. Její komponování započal na podzim roku 1728. V průběhu práce dostal zprávu o skonu svého přítele, knížete Leopolda z Koethen, spolu s žádostí o smuteční hudbu k obřadu uložení jeho ostatků, konanému 24. března 1729 - tedy tři týdny před premiérou pašijí. Bach samozřejmě nemohl ani pomyslet na to, že by vedle Pašijí komponoval ještě nějakou jinou skladbu. Poprosil tedy Picandera (Christiana Friedricha Henrici - velmi známého a plodného básníka, s nímž v Lipsku často spolupracoval) o vytvoření textu pro tuto příležitost k již hotovým částem hudby pašijí. To vyvolalo mnoho diskusí: ke kterému textu napsal Bach hudbu dříve, tedy co je originál a co kontrafaktura. Vzhledem k tomu, že text smuteční hudby je nevalné úrovně, dává se za pravdu těm, kdož zastávají názor, že celá hudba je spojená s textem pašijí, velmi pečlivě a vytříbeně vypracovaným.\n\nZe tří typů pašijí, užívaných v Bachově době (tj. pašije kantátové, pašije oratorní a pašijové oratorium), Bach použil formu poslední, s textem evangelia, interpolovaným (tj. vystavěným) za pomoci recitativů, chorálů (jimiž byly hymny z liturgických obřadů) a jiných prostředků (árie, arioso, chór), jejichž texty jsou madrigaly nebo volnou básnickou invencí. Biblický text díla byl čerpán především z Evangelia podle Matouše (kapitoly 26 a 27, v překladu Martina Luthera). Aby zvýraznil význam citátů z Písma, vepsal je Bach do své partitury červenou barvou, zatímco ostatní text a noty barvou černou a hnědou. K tomuto biblickému textu vzpomínaný Picander dopsal 28 madrigalových strof, které Bach hudebně zpracoval jako 12 sólových árií, 10 arios, 2 árie s chórem, 1 dvojitou s chórem a 3 chóry. Přidaných je také 12 zharmonizovaných chorálů. Libreto sice napsal Picander, ale předtím je Bach do nejmenších detailů připravil a Picander pracoval pod jeho bedlivým stálým dohledem. Tato spolupráce přinesla nádherné ovoce. Picander vytvořil text s mimořádně živým a výmluvným jazykem, s hlubokými úvahami. Náleží bezesporu k tomu nejlepšímu, co kdy Picander napsal.\n\nDramatická skica celých pašijí je prostá. Dílo je rozděleno na dvě velké části, mezi nimiž mělo místo kázání, a které korespondují s kapitolami 26 a 27 Matoušova evangelia. V jejich rámci události Umučení Krista byly dále rozděleny do 24 scén, z toho 12 velkých (prezentovaných chorály) a 12 malých (odehrávajících se v áriích). V klíčových pasážích jsou pasáže z bible podávány formou recitativu a scéna, která se tak rozehrála, se stává předmětem zbožné meditace. Tuto meditaci vyjadřují Picandrem napsané árie, přednesené nejčastěji ariosovým recitativem. V krátkých pauzách k meditaci vybízejí samotným Bachem vybrané verše chorálu. Vybíral je mistrovskou rukou tak, aby strofy chorálu co nejlépe zapadaly do smyslu daného fragmentu a aby objasnily stanovisko církve. V tomto vkládání strof chorálu se projevil poetický smysl Bacha v celé své hloubce. Jak napsal Albert Schweitzer, \"v pokladnici všech církevních německých písní nelze najít jediný verš, který by lépe vyplnil dané místo, než ten, který vybral Bach\".\n\nDílo je napsáno pro dva sbory, každý tvořený skupinou čtyř hlasů (soprán, alt, tenor a bas) a skupinou nástrojů (2 flétny, 2 hoboje, smyčce a basso continuo). V tomto smyslu lze hovořit o zdvojeném chóru i orchestru. Kromě toho v č. 1 a 35 se objevuje \"soprán in relleno\", který je běžně obsazen dětským sborem (v kontrapozici ženským hlasům obou sborů). Tato tradice však neodpovídá Bachovým intencím, neboť kostelní sbory nedisponovaly ženskými hlasy, ale pouze hlasy dětskými a falsety, v tomto smyslu nerozlišovaly mezi hlasy sboru I a II a mezi \"sopránem in relleno\".\n\nČísla jednotlivých částí odpovídají řazení Bachova katalogu Bach-Werke-Verzeichnis (BWV). Pro srovnání je v druhém sloupci uvedeno řazení vět dle nové edice Neue Bach-Ausgabe (NBA). Poslední sloupec udává incipit s úvodním textem.\nJednotlivé hudební formy jsou označeny v souladu s barevnou legendou. V případě kombinace dvou forem (např. árie + chorál resp. volný sbor) je druhá z nich znázorněna barvou na témže řádku.\n\n"}
{"id": "550077", "url": "https://cs.wikipedia.org/wiki?curid=550077", "title": "Konrád z Marburku", "text": "Konrád z Marburku\n\nKonrád z Marburku, německy \"Konrad von Marburg\" (kolem 1180-90 – 30. června 1233), současníky nazývaný \"Mistr\", byl středověký inkvizitor. Papežem Inocencem III. byl pověřen bojovat s heretiky. Byl znám svými extrémními metodami, které patrně byly i důvodem jeho brzké smrti.\n\nKonrádovo mládí není příliš dobře známo. V soudobých církevních pramenech je popisován jako vysoce schopný muž, kterému se patrně dostalo univerzitního vzdělání v Paříži nebo v Bologni. Byl pověstný svým asketickým způsobem života a horlivostí při obraně církve. Dlouho se předpokládalo, že byl příslušníkem dominikánského řádu, moderní studie to však nepotvrzují. Již od mládí se převážně věnoval potlačování hereze v církvi a podílel se i na křížové výpravě proti albigenským v jižní Francii v letech 1208 až 1209. Papež Inocenc III., který křížovou výpravu vyhlásil, byl jedním z Konrádových raných podporovatelů.\n\nPo úmrtí papeže Inocence (18. června 1216) byl jeho nástupcem Honoriem III. pověřen řadou úkolů vyžadujících diplomatický talent. Při jejich plnění se dostal do přízně durynského lankraběte Ludvíka IV. a na jeho dvoře získal velký vliv. Stal se zpovědníkem a náboženským rádcem jeho manželky Alžběty Durynské. Zacházel však s ní se stejnou tvrdostí, kterou uplatňoval sám na sebe. Jako pokání údajně používal tělesné tresty a bití a donutil ji i k odloučení od jejích tří dětí. 17. listopadu 1231 Alžběta zemřela. Vzhledem k jejím mimořádným skutkům milosrdenství, byl záhy zahájen proces jejího svatořečení a Konrád byl pověřen prozkoumáním svědectví o jejím životě a zázracích. Pro účely kanonizace sepsal i její životopis.\n\nV následujících letech působil jako papežský inkvizitor pro oblast Durynska a Hesenska. Proslul zejména svým fanatickým bojem proti herezi v církvi, která se v té době šířila celou Evropou. Konkrétně šlo zejména o katarské hnutí a valdenství. Prvním proces, ve kterém hrál Konrád rozhodující roli, byl namířen proti Heinrichu Minnike, proboštovi z Goslaru. Proces trval dva roky a Minnike byl shledán vinným, předán světské moci a upálen na hranici v roce 1227. Následovala celá řada podobných procesů a Konrád si za tuto činnost vysloužil mimořádné ocenění od arcibiskupů z Trevíru a Mohuče i samotného papeže Řehoře IX. Ten rozšířil Konrádovu působnost na celé Německo a udělil mu výsadu ignorovat při potírání hereze jakékoliv standardní církevní postupy. Podle mnoha zdrojů zpráva, že přijíždí Konrád z Marburku, vyvolávala zděšení a paniku.\n\nKonrád si při vyšetřování počínal s mimořádnou krutostí. Jeho asistenti Konrád Dorso, dominikánský laický bratr a Jan, naprostý laik, byli nevzdělaní fanatici se zřejmě sadistickými sklony. Pokud obviněný z hereze přiznal svou vinu a kál se, pak měl ještě šanci vyváznout pouze s oholenou hlavu a přísným pokáním. Pokud však vinu popřel, byl označen za zatvrzelého heretika, odsouzen a upálen. Konrádovou zásadou bylo: upálit spíše sto nevinných než propustit jednoho viníka.\n\nV roce 1233 Konrád obvinil hraběte ze Saynu Jindřicha II., že se účastní satanských orgií. Jindřich se však odvolal ke shromáždění biskupů v Mohuči a to jej shledalo nevinným. Konrád odmítl toto rozhodnutí akceptovat a dožadoval se, aby rozsudek biskupů byl zrušen. Na cestě z Mohuče do Marburku byl inkvizitorův kočár přepaden několika rytíři a Konrád i jeho asistent byli zabiti. Že by útočníci byli najati hrabětem Jindřichem, se neprokázalo.\n\nPo Konrádově smrti jej papež Řehoř IX. prohlásil za ochránce pravé křesťanské víry a nařídil přísné potrestání vrahů. V Německu bylo však přijetí Konrádovy smrti méně jednoznačné a jeho jméno se stalo na dlouhá léta argumentem proti inkvizici. Nejen v Německu. Po staletí se jméno Konráda z Marburku stalo synonymem pro sadismus a temnou stránku historie církve.\n\nMísto, kde byl Konrád zavražděn, Hof Kapelle poblíž Marburku, je označeno kamenem (leží na pozemku soukromé farmy); místní dlouho věřili, že zde straší. Do dnešních dnů je údajně místem konání černých rituálů. Fontána v blízkosti kostela zasvěceného sv. Alžbětě, jedné z prvních obětí Konrádova fanatizmu, bývala završena postavou mnicha, ve kterém místní obyvatelé spatřovali Konráda z Marburku. Studenty z místní univerzity byla pravidelně strhávána. Dnes je socha nahrazena architektonickým ornamentem\n\nPostava Konráda se vyskytuje v dramatu \"Saint's Tragedy\" amerického historika a spisovatele Charlese Kingsleye (1819 – 1875) věnovaném sv. Alžbětě. Stal se rovněž hrdinou populárního francouzského komiksu \"Třetí testament (Le Troisieme Testament)\" autorů Xaviera Dorisona a Alexe Alice.\n\n"}
{"id": "550081", "url": "https://cs.wikipedia.org/wiki?curid=550081", "title": "Bylanka", "text": "Bylanka\n\nNázev Bylanka má více vodních toků:\n\n"}
{"id": "550085", "url": "https://cs.wikipedia.org/wiki?curid=550085", "title": "Mešita sultána Kábúse", "text": "Mešita sultána Kábúse\n\nMešita sultána Kábúse (: \"\") je hlavní mešitou v Sultanátu Omán. Práce na stavbě mešity začaly počátkem roku 1995 při silnici mezi městy Maskat a Seeb. Dokončena byla o šest let později a slavnostně otevřena Jeho Veličenstvem sultánem Kábúsem v květnu 2001. \n\nRozvinuté prostory, včetně plně zpevněných areálů a krajin, pokrývají 416 000 m². Komplex mešity, pokrývající 40 tisíc m², je vybudován na vyvýšeném pódiu v souladu s tradičními ománskými mešitami, které byly vystavěny na vyšší úrovni nežli ulice. Přizpůsobena k pojmutí až 20 tisíc věřících, se skládá z hlavního modlitebního sálu, dámského modlitebního sálu, krytých průchodů, shromažďovacího sálu a knihovny, jenž může obsahovat až dvacet tisíc knih. \n\nCelý interiér mešity je obložen šedobílými a tmavě šedivými vyřezávanými kachlemi z mramoru. Stropy byly inspirovány těmi z ománských pevností. Ze stropu visí pozlacený křišťálový lustr. Jedním z nejvýznačnějších rysů hlavní modlitebny je ručně dělaný perský koberec, skládající se z 1,7 miliardy uzlů, vážící 21 tun, o rozměrech 70 x 60 metrů. Dokončení takového koberce trvalo čtyři roky a bylo zapotřebí šesti set ženských tkadlen z íránské provincie Khurasan. \n\nVelkolepá mešita byla inspirací k založení moderního institutu, nacházejícího se jižně od mešity, který je vyhrazen pro pokročilá islámská studia. \n\n\n"}
{"id": "550090", "url": "https://cs.wikipedia.org/wiki?curid=550090", "title": "U.S. Army Rangers", "text": "U.S. Army Rangers\n\nU.S. Army Rangers jsou elitní jednotky americké armády, které jsou schopny provádět přímé, tajné a záchranné akce (výpady, přepady). V současnosti existuje \"75. Ranger Regiment\", který vznikl za druhé světové války a v současnosti sídlí ve Ft.Benning v Georgii. Linie Rangerů byly v současnosti zmenšeny ze šesti praporů na tři, známé jako \"5307 Composite Unit\" přezdívané \"Merrill's Marauders\", poté repatriovaná jako \"475th Infantry\", později jako \"75. Infantry\". \"75th Ranger Regiment\" je speciální bojový útvar ovládaný United States Army Special Operations Command (USASOC). \n\nPrvní jednotku Rangers založil na počátku 18. století ve státě Massachusetts Benjamin Church, jako obranu před Indiány v pohraničních oblastech, v nichž byly polovojenské jednotky neefektivní. Později založil podobnou jednotku Robert Rogers z New Hampshire. Dvě rangerské roty, známé jako Rogers' Rangers (Rogerovi Rangeři), podporovaly britská vojska proti Francouzům v Kanadě v oblasti státu New York a řeky sv. Vavřince.\n\nBěhem druhé světové války byl z dobrovolníků 1. obrněné a 34. pěší divize (odkud pocházelo 80 % mužstva) vytvořen speciální prapor pojmenován 1. prapor Rangers. Výcvik praporu začal ve Skotsku pod vedením britských instruktorů British Commandos. Následně vznikly další čtyři prapory. Rangers byli nasazeni jako první vlny útoků při obojživelných operacích Torch a Husky.\n\nPod vedením Williama O. Darbyho se zúčastnili i bitvy o Cisternu, kde byla 29. ledna velká část 3. a 5. praporu zajata. Během operace Overlord přistál 5. prapor Rangers s první vlnou amerických vojsk na úseku Dog White na pláži Omaha. 2. prapor Rangers se zúčastnil známého útoku na Pointe du Hoc. Na pacifickém bojišti byl v 26. září 1944 vytvořen 6. prapor Rangers, který se zúčastnil vylodění na Filipíny a útoku na Cabanatuan. Po skončení války byly tyto jednotky rozpuštěny.\n\nBěhem Korejské války byl vytvořením první nové roty Rangers pověřen Ralph Puckett. V následujícím období jednotky Rangers nebyly nikdy větší než rota a byly vždy přiděleny větším celkem. Po skončení války opět většinu jednotek Rangers rozpustili. Zůstala jen škola Rangers ve Fort Bening ve státě Georgia.\n\nOpětovná potřeba speciálních jednotek tohoto typu se projevila během války ve Vietnamu. Od roku 1966 operoval v zemi 75. pluk Rangers (75th Ranger Infantry Regiment) jako průzkumná složka 101. výsadkové divize. Několik dalších rot připadlo i jiným jednotkám. Celkově ve Vietnamu operovaly roty C, D, E, F, G, H, I, K, L, M, N, O a P. Prosazovaly se zejména při hlídkách dálkového průzkumu (tzv. LRRP - Long Range Reconnaissance Patrol). Tyto akce byly pozemní průzkumné mise na velké vzdálenosti, často do mířily do oficiálně nepřístupných oblastí Kambodže a Laosu podél Ho Či Minovy cesty. Byly při nich získávány informace o pohybech nepřítele, naváděny letecké útoky, vyhodnocovány výsledky bombardování, vytváření pastí atd.. Jednotky se několikrát zúčastnily akcí na osvobození válečných zajatců nebo získání zajatce z řad VLA či Vietkongu. U některých akcích používali vojáci černé oděvy Vietkongu a dokonce namísto předepsané vojenské obuvi nosili tenisky nebo vietnamské sandále, které byly pohodlnější a navíc matoucí pro nepřátelské stopaře.\n\nPrvní stálý prapor byl zřízen v roce 1974 z iniciativy generála Creighton Williams Abramse juniora ve Fort Benning a druhý ve Fort Lewis ve státě Washington. Poprvé byly tyto oddíly bojově nasazeny na Grenadě v roce 1983. V roce 1984 byl zřízen další prapor ve Fort Bening. V roce 1987 vznikl z těchto tří praporů samostatný 75. pluk Ranger (75th Ranger Regiment).\n\n75. pluk Rangers je elitní jednotka lehké pěchoty americké armády, která operuje minimálně se silou roty; to znamená 150 členů, ojediněle čety - 50 členů. Je určena na dálkový hloubkový průzkum, na speciální zajišťovací operace, úderné a podpůrné akce. Rangers většinou podporují menší elitní skupiny například Delta Force. Pluk Rangers se skládá ze tří praporů, z nichž každý má přibližně 1 600 osob. 1. prapor Hunter Army Airfield, stát Georgia, 2. prapor Fort Lewis, stát Washington, 3. prapor Fort Benning, stát Georgia.\n\nKritéria výběru členů jsou přísné. Zájemci musí mít středoškolské vzdělání, absolvovat pětiměsíční základní výcvik, třítýdenní výsadkářský kurz a třítýdenní vstupní program Ranger. Vzhledem k tomu, že tyto jednotky operují ve větších počtech, nejsou nasazovány na příliš utajované akce.\n\n"}
{"id": "550092", "url": "https://cs.wikipedia.org/wiki?curid=550092", "title": "Karel Gerber", "text": "Karel Gerber\n\nKarel Gerber (28. ledna 1839 Lažany – 26. května 1899 Praha) byl český odborník na pojišťovnictví.\n\nPracoval jako ředitel kanceláře Prvního c. k. privátního ústavu ku vzájemnému pojištění proti škodám z ohně a krupobití v Praze. Dlouhodobě předsedal Spolku asekuračních úředníků. Byl autorem odborných textů, vydal jedenáct ročníků \"Asekuračního kalendáře\". Podporoval vlastenecké a dobročinné spolky.\n\n"}
{"id": "550098", "url": "https://cs.wikipedia.org/wiki?curid=550098", "title": "Rájovec dlouhoploutvý", "text": "Rájovec dlouhoploutvý\n\nRájovec dlouhoploutvý (\"Macropodus opercularis\") je labyrintní paprskoploutvá ryba z čeledi guramovití. Vyskytuje se ve sladkých vodách Číny a Vietnamu. Jedná se o první tropickou rybu úspěšně rozmnoženou v Evropě.\n\nRájovci dlouhoploutví žijí v potocích i řekách, zavlažovacích kanálech i ve stojatých vodách s velmi nízkým obsahem kyslíku.\n\nRájovci dlouhoploutví vyžadují akvárium s dostatkem místa pro plavání. Nádrž musí být dobře přikrytá, protože rájovci dobře skáčí. Pro samice je potřeba vytvořit úkryty. Je-li chováno více dospělých samců pohromadě, často spolu bojují. Teplota vody vyhovuje v rozmezí 16–26 °C, pH 6,0–8,0, celková tvrdost do 30 °dGH. Rájovci jsou všežraví, přijímají živé, mražené i umělé krmivo. Požírají i vodní plže, například okružáky.\n"}
{"id": "550099", "url": "https://cs.wikipedia.org/wiki?curid=550099", "title": "Lowell Devils", "text": "Lowell Devils\n\nLowell Devils byl profesionální americký klub ledního hokeje, který sídlil v Lowellu ve státě Massachusetts. Své domácí zápasy hráli \"Ďáblové\" v tamní aréně Tsongas Center at the University of Massachusetts Lowell. Klub působil pod tímto názvem v letech 2006-2010, kdy byl záložním týmem klubu NHL New Jersey Devils.\n\nV letech 1998-2006 klub nastupoval v soutěži pod názvem Lowell Lock Monsters, v té době byl postupně farmou klubů New York Islanders (1998–01), Los Angeles Kings (2000/01), Carolina Hurricanes (2001–2006), Calgary Flames (2003–05) a Colorado Avalanche (2005/06).\n\nOd roku 2006 měl klub nejnižší průměrnou domácí návštěvnost z klubů AHL. Vedení New Jersey se tedy rozhodlo přesunout svůj záložní celek do Albany, kde od sezony 2010/2011 působí klub Albany Devils. \n\nZdroj: \n\n\n\n"}
{"id": "550100", "url": "https://cs.wikipedia.org/wiki?curid=550100", "title": "Urychlovač částic", "text": "Urychlovač částic\n\nUrychlovač částic, zkráceně jen urychlovač, je technické zařízení, používané pro dodání kinetické energie nabitým částicím. Nabité částice (ionty nebo elektrony či pozitrony) jsou v urychlovači jednou nebo opakovaně urychleny rozdílem potenciálů elektrického pole. Urychlovače slouží k výzkumu elementárních částic, ale i v technické praxi. Urychlovač částic způsobuje čelní srážky mezi dvěma svazky částic stejného druhu, buď protony, nebo různými typy iontů, především iontů olova. Při srážce se tyto částice rozptýlí a když mají dostatečnou energii, vznikají přitom další částice (produkty srážky). Na zaznamenání toho, co se děje při srážce částic slouží detektor ionizujícího záření (částicový detektor). Částicové urychlovače se využívají ke zkoumání složení hmoty okolo nás — atomů, elementárních částic, kvarků.\n\nZa typ urychlovače lze do jisté míry považovat i klasickou (CRT) televizní obrazovku. První urychlovače začaly být vyvíjeny na sklonku 20. let 20. století. Během následujícího desetiletí (zhruba do roku 1940) byly objeveny základní principy a postaveny podle nich první urychlovače.\n\nExistují dva základní typy urychlovačů:\n\nLineární urychlovač využívá k urychlení pouze elektrického pole. Toto pole může být statické, nebo se může měnit (a částice je urychlována během letu urychlovačem na několika místech). Výhodou je relativně jednoduchá konstrukce, nevýhodou rozměry a potřeba vysokého napětí. Nejstarším příkladem tohoto typu je iontová trubice.\n\nV kruhovém urychlovači je dráha urychlovaných částic zakřivena magnetickým polem, takže bez dalšího urychlování by byla kruhová. Částice jsou podobně jako u lineárního urychlovače urychlovány elektrickým polem. Příkladem tohoto typu je cyklotron.\n\nPohyb po zakřivené dráze není jen technickou komplikací. Problém spočívá zejména v tom, že částice pohybující se po kruhové dráze mají velké zrychlení. Podle teorie relativity a teorie elektromagnetického pole částice, která má nějaké zrychlení kolmé na směr jeho pohybu, vyzařuje elektromagnetické záření .\n\nV kruhovém urychlovači je proto energie dodávaná částicím elektrickým polem snižovaná vlastním vyzařováním těchto částic. Toto vyzařovaní se dá snížit zvětšením poloměru dráhy (dostředivá síla je nepřímo úměrná poloměru dráhy). To je důvodem, proč je potřeba na dosahovaní vyšších energií kruhové urychlovače stále větších rozměrů, největší je LHC.\n\n"}
{"id": "550101", "url": "https://cs.wikipedia.org/wiki?curid=550101", "title": "Karel Urbanec", "text": "Karel Urbanec\n\nKarel Urbanec (30. ledna 1845 Moravské Budějovice – 17. června 1891 Praha) byl český bankéř, ředitel Živnostenské banky pro Čechy a Moravu.\n\nByl synem koželuha; otce ale ztratil, když mu bylo devět let. Do obecné školy a reálky chodil ve Znojmě. Měl zájem pokračovat na technice ve Vídni, ale po příchodu do tohoto města změnil názor a začal se věnovat obchodu. Vystudoval Geyerovo vyšší zemské učiliště, pak pracoval krátce pro závod J. Schneider a Fr. Perla. Když poslední z firem přemístila svou centrálu do Prahy, přestěhoval se tam také. Ve volném čase soukromě studoval národní hospodářství.\n\nV roce 1869 se ucházel o zaměstnání v právě zakládané Živnostenské bance. Získal místo knihvedoucího (účetního), nejprve provizorně a od roku 1870 definitivně. V roce 1872 se oženil s Julií Klikovou a stal se hlavním účetním (vrchní knihvedoucí), o rok později prokuristou. Po odchodu ředitele Mosera v roce 1881 byl jmenován spoluředitelem a v lednu 1882 prvním ředitelem banky (jeho náměstkem, “druhým ředitelem” byl Vojtěch Mastný). Zřídil filiálku v Brně. Vedle toho byl členem správní rady Pojišťovny Praha, Českého spolku pro průmysl cukerní a Ústředního výboru jednoty záložen; zasedal také v revizním výboru Pražsko-duchcovské dráhy.\n\nByl všeobecně vážený. Podporoval vlastenecké a dobročinné spolky. Stal se čestným občanem rodných Moravských Budějovic. Zemřel náhle, pohřben byl na Olšanských hřbitovech.\n\n"}
{"id": "550103", "url": "https://cs.wikipedia.org/wiki?curid=550103", "title": "František Alois Šrom", "text": "František Alois Šrom\n\nFrantišek Alois Šrom (20. srpna 1825 Milenov – 19. května 1899 Brno) byl moravský právník a politik Moravské národní strany (staročeské).\n\nByl nejstarším synem rolníka Antonína Šroma a švagrem politika Adolfa Prombera. Podle přání otce, který z něj chtěl mít kněze, vystudoval v letech 1838–1846 Arcibiskupské gymnázium v Kroměříži a krátce studoval i na arcibiskupském semináři v Olomouci. Tam ale nebyl spokojen a po několika týdnech, bez podpory z domova, přestoupil na právnickou fakultu Františkovy univerzity v Olomouci, kde roku 1852 získal titul doktora práv. Po jejím absolvování pracoval v období let 1852–1855 jako advokátní koncipient u Aloise Pražáka v Brně a Jana Kozánka v Kroměříži. Roku 1854 (podle jiného zdroje roku 1855) si otevřel vlastní advokátní kancelář v Uherském Hradišti, kterou vedl až do roku 1879, kdy převzal vedení advokátní praxe po Aloisi Pražákovi v Brně.\n\nPoprvé veřejně vystoupil roku 1858 na velehradské slavnosti, kde se vyslovil za práva česky mluvících obyvatel.\n\nV roce 1861 byl zvolen do Moravského zemského sněmu; úspěch měl i ve všech dalších volbách až do roku 1896, kdy ze zdravotních důvodů již nekandidoval. Podle jiného zdroje byl poslancem zemského sněmu jen do roku 1887.\n\nV prvních přímých volbách do Říšské rady roku 1873 získal i mandát v Říšské radě (celostátní zákonodárný sbor), kde reprezentoval kurii venkovských obcí, obvod Valašské Meziříčí, Uherský Brod, Místek atd. Slib složil 23. ledna 1874. Nástup na Říšskou radu byl součástí aktivního zapojení moravských staročechů, za které kandidoval, do práce celostátního parlamentu, čímž se moravští Češi odklonili od politiky pasivní rezistence, kterou prosazovala česká reprezentace z Čech vedená Riegrem a Palackým. Moravští staročeši vystupovali dlouhodobě jako specifická politická formace, která již v 60. letech 19. století akcentovala kromě podpory českého státoprávního programu i zájmy Moravy. Už tehdy Šrom vystupoval spolu s Aloisem Pražákem a Antonínem Mezníkem jako hlavní reprezentant moravských Čechů a hájil moravskou autonomii před centralizačními tendencemi Riegra. Na Říšské radě tehdy přistoupil ke konzervativnímu Hohenwartově klubu, který reprezentoval konzervativní německorakouské a federalistické opoziční síly.\n\nMandát v Říšské radě obhájil Šrom i ve volbách roku 1879 a volbách roku 1885, opět za kurii venkovských obcí na Uherskohradišťsku.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885. Roku 1879 také nahradil ve vedení Moravské národní strany (moravská obdoba staročechů) dr. Aloise Pražáka, který se stal ministrem ve vládě Eduarda Taaffeho. Nahradil tehdy Pražáka i v předsednictvu Českého klubu. Čeští poslanci od roku 1879 působili coby provládní síla podporující vládu Eduarda Taaffeho. V listopadu 1879 byl Šrom přítomen v tříčlenné delegaci, která panovníkovi předala pamětní spis shrnující české požadavky související s jejich provládní aktivitou. Roku 1884 zastával post náměstka zemského hejtmana. 18. ledna 1887 se stal doživotním členem Panské sněmovny (jmenovaná horní komora Říšské rady). Na přelomu let 1886 a 1887 proto rezignoval na mandát poslance Říšské rady. Od roku 1880 působil i u říšského soudu a od roku 1879 jako předseda kontrolní komise státního dluhu.\n\nŠrom jako vedoucí představitel českého lidu na Moravě hájil práva Čechů i dalších slovanských národů v monarchii. Ve zastupitelských orgánech se snažil o smírné řešení názorových rozdílů. V nekrologu je popisován jako svědomitý a pracovitý poslanec. Požíval velkou vážnost, stal se čestným občanem řady obcí. V rodném Milenově nechal postavit kříž u kaple (1871) a založil chudinský fond (z pozůstalosti). Od roku 1881 byl předsedou společnosti pro české divadlo v Brně. Angažoval se v Moravsko-slezské společnosti pro orbu (zemědělství). Roku 1881 byl povýšen do šlechtického stavu (stal se rytířem).Od roku 1895 ho ze zdravotních důvodů nahradil v čele Moravské národní strany Jan Žáček.\n"}
{"id": "550107", "url": "https://cs.wikipedia.org/wiki?curid=550107", "title": "Texas Stars", "text": "Texas Stars\n\nTexas Stars je profesionální americký klub ledního hokeje, který sídlí v Austinu ve státě Texas. Do AHL vstoupil v ročníku 2009/10 a hraje v Centrální divizi v rámci Západní konference. Své domácí zápasy odehrává v hale H-E-B Center s kapacitou 8 000 diváků. Klubové barvy jsou zelená, stříbrná, černá a bílá.\n\nKlub působí v soutěži jako záložní tým klubu NHL Dallas Stars. Hned v premiérové sezoně se klubu podařilo probojovat do finále AHL, kde v boji o Calderův pohár s Hershey Bears sice začal Texas dvěma výhrami, nakonec ale soupeři podlehl 2:4 na zápasy. V ročníku 2013/14 hrál klub své druhé finále, tentokrát proti St. John's IceCaps uspěl a po vítězství 4:1 na zápasy získal Calderův pohár. Potřetí hráli Stars finále v ročníku 2017/18, kdy podlehli 3:4 s celkem Toronto Marlies.\n\n\nV klubu se nepoužívá číslo 23 na počest Travise Morina.\n\n\nZdroj: \n\n\n\nZdroj: \n\n"}
{"id": "550113", "url": "https://cs.wikipedia.org/wiki?curid=550113", "title": "Dwight Schultz", "text": "Dwight Schultz\n\nWilliam Dwight Schultz (* 24. listopadu 1947 Baltimore, Maryland) je americký herec.\n\nDwight Schultz se narodil v Baltimoru a vystudoval Towson University nacházející se ve městě Towson. V roce 1983 se oženil s herečkou Wendy Fultonovou, se kterou má dceru jménem Ava.\n\nPrůlomem Schultzovy herecké kariéry byl seriál \"A-Team\" (1983–1986), kde ztvárnil kapitána Murdocka. Dále hrál například s Paulem Newmanem ve filmu \"Tlusťoch a Chlapeček\" (1989). V první polovině 90. let se objevil v pěti epizodách sci-fi seriálu \"\" jako poručík Reginald Barclay. Tuto roli si Schultz zopakoval i ve filmu \"\" (1996) a seriálu \"\" (šest epizod v letech 1995–2001). Kromě toho hostoval v různých seriálech, jako jsou např. \"Diagnóza: Vražda, Perry Mason, Babylon 5\" nebo \"Hvězdná brána\". Je také aktivním dabérem počítačových her: \"Baldur's Gate II: Shadows of Amn, EverQuest II, Fallout 2, Metal Gear Solid: Portable Ops\" a mnoha dalších.\n\n"}
{"id": "550116", "url": "https://cs.wikipedia.org/wiki?curid=550116", "title": "Michael Muhammad Knight", "text": "Michael Muhammad Knight\n\nMichael Muhammad Knight (narozen 1977) je americký muslimský spisovatel, novinář a umělec. Mezi americkou muslimskou komunitou získal pověst ostentativního kulturního provokatéra. Svou knihou The Taqwacores podnítil vznik hnutí muslimského punku s názvem Taqwacore.\n\nJe irského původu a byl vychováván jako katolík. První jeho setkání s islámem bylo, když ve 13 letech objevil Malcolma X díky textům hip-hop skupiny Public Enemy. V 15 letech přečetl knihu autora \"Alex Haleye\" \"Autobiography of Malcolm X\" a jeho studium islámu se stalo tak intenzivním, že v 17 letech k němu konvertoval. Odcestoval do Islamabadu v Pákistánu, a studoval ve Faizalově mešitě. Dokonce se chtěl připojit k válce v Čečensku, vrátil se však do Ameriky a začal se věnoval muslimskému punku. \nV srpnu 2009 se v Kalifornii oženil se \"Sadaf Khatri\" \n\nKniha z roku 2002 vypráví příběh fiktivní skupiny muslimských punk-rockerů, žijících v Buffalo, stát New York. Kniha zaznamenává Straight edge, Sunnitský islám, Sufi punk, burku nosící \"Riot Grrrl\" a a šítské skinheady.\nKnight původně šířil román jako ručně vázaný, v xeroxové formě zdarma. Kniha byla později dána do distribuce v \"Alternative Tentacles\", punkovém vydavatelství založeném Jello Biafrou. Náhodné setkání s \"Petrem Lamborn Wilsonem\" vedlo k publikování knihy v \" Autonomedia\" (2004)\n\"The Taqwacores\" byl zamýšlen jako román v němž se Knight loučí s Islámem , ale ohlas čtenářů znamenal, že přehodnotil svůj vztah k víře. Román inspiroval začátek celé \"\"taqwacore scény\"\", včetně skupin jako je the \"Kominas\", \"Vote Hezbollah\", \"Secret Trial Five\". \"Carl Ernst\", specialista na islám, připodobnil román k Salingerově románu \"Kdo chytá v žitě\" pro mladé muslimy. Dnes je součástí výuky na školách \"Vassar\",\" University of Arkansas-Fayetteville\", \"Trinity College\", \"Canisius College\", \"Indiana University\".\n\nKniha inspirovala k dokumentárnímu filmu , který režíroval Omar Majeed,je záznamem cest několika Taqwacore skupin po Spojených státech (premiéra Montreal, Kanada,19. října, 2009).\n\n\n"}
{"id": "550117", "url": "https://cs.wikipedia.org/wiki?curid=550117", "title": "Pramice", "text": "Pramice\n\nPramice, zdrobněle též pramička, je malé plavidlo s plochým dnem (anglicky \"flatboat\" = \"plochá loď\"). Je hojně využívána zejména na klidných tocích a stojatých vodních plochách, v přívozech a k rybaření.\n\nPramice mívá obvykle hranatý tvar, téměř obdélníkový půdorys. Původně dřevěný materiál vystřídal povětšinou laminát, užívá se též ocel, hliník či plast. K pohonu používá dvojici vesel (zejména rekreační a rybářské pramice), případně též pádla (závodní pramice), bidlo (tradiční přívozní pramice) nebo malý motor.\n\n\n"}
{"id": "550118", "url": "https://cs.wikipedia.org/wiki?curid=550118", "title": "Fairyland", "text": "Fairyland\n\nFairyland je power metalová, symphonic metalová kapela pocházející z Francie z města Nice.\n\n\n"}
{"id": "550121", "url": "https://cs.wikipedia.org/wiki?curid=550121", "title": "Janez Jalen", "text": "Janez Jalen\n\nJanez Jalen (26. května 1891, Rodine – 12. dubna 1966, Ljubno, Gorenjska) byl slovinský spisovatel a duchovní.\n\nJanez Jalen se narodil do venkovské rodiny. Jeho otec byl muž s velkým rozhledem, který v synovi vzbudil již velmi brzy zájem o krásy přírody. Jalen studoval nejdříve na gymnáziu v Kranji, poté úspěšně vystudoval teologii v Ljubljani. První léta po studiích pracoval v Srednji vasi u Bohinje. Krásy tamější přírody si zamiloval natolik, že se jimi inspiroval při psaní svých pověstí a novel. Během první světové války byl mobilizován do rakouského vojska. Jako vojenský kaplan sloužil v Gradci, přesněji v nedalekém vojenském táboru Lebring. Po válce působil jako duchovní v různých krajích Slovinska (Črnomelj, Stara Loka, Trnovo, Notranje Gorice, Ljubljana). Roku 1933 předčasně odešel do důchodu. Druhou světovou válku přežil v Ljubljani. Po jejím skončení začal opět působit jako duchovní, nejdříve ve městě Grahovo, poté v Ljubni, kde také roku 1966 zemřel. Pochován je ve své rodné vsi.\n\nO životě a spisovatelské dráze autora byla roku 2003 vydána kniha slovinského spisovatele France Pibernika \"Janez Jalen: življenjska in pisateljska pot\".\n\nV počátečním období své spisovatelské činnosti se autor zasvětil především psaní dramat, které líčí život na venkově v časech první světové války. Tak vznikla díla \"Dom\" (1923), \"Srenja\" (1924) a \"Bratje\" (1931). Drama \"Dom\" začal psát za svého působení v táboře Lebring, dokončil ho však až po válce. Hry \"Srenja\" a \"Bratje\" jsou druhým a třetím dílem trilogie vydané pod společným názvem \"Dom\". Později se začal věnovat psaní prózy, která právě tak popisuje těžký život na venkově a nachází se mezi realismem a idealismem. Jeho první pověst \"Ovčar Marko\" je pastýřská idyla, jejíž děj se odehrává v horách a lesích v kraji zvaném Gorenjska. Hlavní postavou díla je prostý pastýř, který je sám součástí přírody. Dílo nejprve vycházelo v listu Mladika, o rok později (1929) vyšla kniha. Ta byla roku 1958 vydána jako první část k dílu \"Vozarji\". Další díly vyšly pod názvy \"Tri zaobljube\" a \"Izkopana cesta\". Autor měl v úmyslu napsat ještě tři další, předstihla ho ale smrt. Nedokončeny zůstaly také jeho pověsti \"Povest o zajčku Trmcu\" a \"Povest o Triglavu\". Další autorovo dílo je příběh o životě lidí obývajících kolové stavby v ljubljanských mokřinách zvaných Barje, \"Bobri\". Tato pověst se skládá ze tří částí - \"Sam\", \"Rod\" a \"Vrh\" (1942 - 1943).\n\nV díle autora se proplétají osudy hrdinů s děním v přírodě, národními obyčeji a lidskou modrousí. Proto je obzvláště blízko prostým lidem.\n\n\nŽádné z děl autora zatím nebylo přeloženo do češtiny.\n\n"}
{"id": "550122", "url": "https://cs.wikipedia.org/wiki?curid=550122", "title": "Carmichaelova funkce", "text": "Carmichaelova funkce\n\nCarmichaelova funkce, pojmenovaná po Robertu Danielovi Carmichaelovi, je funkce z oboru teorie čísel značená λ(\"n\"), která pro přirozené číslo \"n\" vrátí nejmenší \"m\" takové, že \npro všechna přirozená čísla \"a\" menší než \"n\" a nesoudělná s \"n\". Tedy vrátí exponent multiplikativní grupy celých čísel modulo \"n\".\n\nPrvních 26 hodnoto této funkce pro \"n\" = 1, 2, 3 … je 1, 1, 2, 2, 4, 2, 6, 2, 6, 4, 10, 2, 12, 6, 4, 4, 16, 6, 18, 4, 6, 10, 22, 2, 20, 12, …\n\nCarmichaelova věta říká, že Carmichaelovu funkci lze definovat se stejným výsledkem také pomocí rekurze:\n\nPro prvočíslo \"p\" a kladné celé číslo \"k\" takové, že \"p\"≥3 nebo \"k\"≤2 definujeme \nco zároveň odpovídá hodnotě Eulerovy funkce.\n\nPro celá čísla \"k\"≥3 definujeme\n\na pro různá prvočísla formula_4 a kladná celá čísla formula_5 definujeme \n\nkde formula_7 značí nejmenší společný násobek.\n\nJak je vidět, Carmichaelova věta zobecňuje výsledky Malé Fermatovy věty a Eulerovy věty.\n"}
{"id": "550123", "url": "https://cs.wikipedia.org/wiki?curid=550123", "title": "Halové mistrovství Evropy v atletice 1971", "text": "Halové mistrovství Evropy v atletice 1971\n\n2. Halové mistrovství Evropy v atletice se uskutečnilo ve dnech 13. – 14. března 1971 v bulharské Sofii. Na programu bylo dohromady 23 disciplín (13 mužských a 10 ženských).\n\n"}
{"id": "550128", "url": "https://cs.wikipedia.org/wiki?curid=550128", "title": "Bylanka (přítok Vrchlice)", "text": "Bylanka (přítok Vrchlice)\n\nBylanka je levostranný přítok říčky Vrchlice v okrese Kutná Hora ve Středočeském kraji. Délka toku činí 5,2 km. Plocha povodí měří 12,3 km².\n\nPotok pramení v Miskovicích, které se nacházejí západně od Kutné Hory, v nadmořské výšce cca 360 m. Teče převážně východním směrem. Vlévá se do říčky Vrchlice na jejím 6,1 říčním kilometru v Kutné Hoře v městské části Žižkov.\n\nBylanka nemá žádné větší přítoky.\n"}
{"id": "550129", "url": "https://cs.wikipedia.org/wiki?curid=550129", "title": "Janko Kersnik", "text": "Janko Kersnik\n\nJanko Kersnik (4. září 1852 – 28. července 1897) byl slovinský prozaik, literární kritik a politik.\n\nJanko Kersnik se narodil na hradu Brdo u Lukovce v šlechtické rodině, jeho otec byl okresním soudcem a matka Berta Höffern šlechtičnou. Vyrůstal v dvoujazyčném prostředí (německo-slovinské). Navštěvoval německé-jazykové gymnázium v Lublani, ale byl vyloučen na základě obvinění ze slovinského nacionalismu. O další jeho vzdělání se staral domácí učitel Fran Levec, významný slovinský literární historik. Rok studoval právo na univerzitě ve Vídni, a pak pokračoval na univerzitě ve Štýrském Hradci, kde v roce 1874 studium práv dokončil. V roce 1878 přijal u dr. Zupance místo zástupce notáře v Brdu, Po dvou letech složil notářské zkoušky a notářem zůstal až do své smrti. Potom byl zvolen předsedou pobočky Hospodářské společnosti, roku 1883 byl poprvé zvolen za zemského poslance, na jaře roku 1885 starostou Lukovce. Roku 1889 byl znovu zvolen do zemského sboru. Šest let na to umírá na tuberkulózu.\n\nVe slovinské literatuře platí za zakladatele poetického realismu a je významný taky jako první slovinský fejetonista. Jazyk Kersnikových děl je v souladu s realitou každodenního života. Vrcholu realismu dosáhl v povídkách s názvem \"Kmetske slike\". V drobných obrázcích je zobrazen boj sedláka o živobytí, jeho zadluženosti, jeho touze po pravdě a nerozvážného sňatku kvůli gruntu. Z toho poznáme, jak vzniká z bídy a lakoty nenávist mezi synem a otcem (\"Mačkova očeta\"), jak je rolník závislý na půdě, jak smrt mu je přirozeným jevem (\"Kmetska smrt\"),jak jsou děti vychovávány bez lásky, díky čemuž i po svatbě uznávají jen bohatství (\"Otroški dohtar\") a jak rolník své nejhlubší city podřizuje půdě (\"Mohoričev Tone\"). Kersnik je důležitý zvláště proto, že ve slovinské literatuře vytvořil platný jazyk vzdělanců.\n\nKersnik už na gymnáziu psal německou poezii a byl inspirován Jenkovými melancholickými a něžnými básněmi, jeho hlavním motivem se stala příroda a domov. Ale od vlivu Frana Levca opustil a začal psát ve slovinském jazyce. Přesto ho známe víc jako spisovatele. Ve svých prvních vypravěčských dílech je ještě silně romantický, v tom lze zpozorovat literární vlivy jeho přítele Josipa Jurčiče a taky Josipa Stritarja, současně už ve svých kritických a satirických fejetonech zpracoval současnou slovinskou zaostalost.\n\nS romantikou skončil po roce 1881, když dokončil \"Jurčičeve Rokovnjače\". V pozdějších dílech se jeví už jako realista. Protože byl hradní pán, dobře poznal hradní panstvo a taky rodící se měšťanstvo. Jako notář a starosta hodně pracoval se sedláky a tak je hodně poznal. Právě kvůli tomu, ve svých dílech popisuje měšťanstvo a sedláky. Ve venkovské tematice velmi dobře zobrazuje mužský charakter, v té měšťanské byl pak nejlepším tvůrcem ženských postav.\n\nJeho nejvýznamnější díla z měšťanského prostředí jsou: romány \"Ciklamen\" a \"Agitator\" a příběh \"Jara gospoda\". Venkovské prostředí Kersnik poznal z dobré i špatné stránky. Se sedláky měl kontakty jako notář, navštěvoval je doma, viděl je při jejich práce. Poznal jejich přednosti i chyby: vytrvalý boj o existenci a taky chamtivost po bohatství.\n\nSedláka vyobrazil v příběhu \"Očetov greh\" a \"Testament\", které je první Kersnikovo obsáhlejší dílo a kvůli romantickému příběhu není zvláště úspěšné. Mistrovsky pak sedláka vylíčil taky ve sbírce povídek \"Kmetske slike\".\n\n\n\n"}
{"id": "550131", "url": "https://cs.wikipedia.org/wiki?curid=550131", "title": "Řád sv. Michala a sv. Jiří", "text": "Řád sv. Michala a sv. Jiří\n\nŘád svatého Michala a svatého Jiří (: \"Order of St Michael and St George\") je rytířský řád založený 28. dubna 1818 princem Jiřím, pozdějším britským králem Jiřím IV., který v té době vládl jako princ regent za svého otce krále Jiřího III.\n\nŘád je pojmenovaný na počest dvou vojenských světců, svatého Michala a svatého Jiří. Je „udělován mužům a ženám ve vysokém úřadě, kteří vykonali mimořádnou nebo významnou nevojenskou službu v cizí zemi. Cizinci mohou být jmenováni jako čestní členové.“\n\nŘád se uděluje ve třech stupních: \"Knight Grand Cross\" či \"Dame Grand Cross\" (GCMG), \"Knight Commander\" (KCMG) či \"Dame Commander\" (DCMG) a \"Companion\" (CMG), přičemž v tomto výčtu je nejvyšší stupeň uveden na prvním místě a nejnižší na posledním.\n\n"}
{"id": "550136", "url": "https://cs.wikipedia.org/wiki?curid=550136", "title": "Diana Muldaurová", "text": "Diana Muldaurová\n\nDiana Muldaurová (* 19. srpna 1938 New York, New York) je americká herečka.\n\nVystudovala Sweet Briar College ve Virginii, hraní se začala věnovat již na střední škole. Prosadila se v 60. letech v newyorských divadlech, kde také studovala herectví u Stelly Adlerové.\nV roce 1968 hostovala ve dvou epizodách seriálu \"Star Trek\": v díle „Návrat k zítřku“ se objevila jako doktorka Ann Mulhallová, v epizodě „Což v pravdě žádná krása není?“ jako doktorka Miranda Jonesová. V 70. letech hrála například v seriálech \"McCloud, Volání divočiny, Kung Fu\" či \"The Incredible Hulk\". Její asi nejvýznamnější rolí 80. let je doktorka Katherine Pulaská v druhé řadě seriálu \"\" (1988–1989), kterou nahradila navrátivší se Gates McFaddenová coby doktorka Beverly Crusherová, již právě Muldaurová po první sezóně vystřídala. Na přelomu 80. a 90. let hrála Diana Muldaurová také v seriálu \"L.A. Law\" Rosalindu Shaysovou. V první polovině 90. let odešla do hereckého důchodu.\n\nDiana Muldaurová byla původně vdaná za herce Jamese Vickeryho, který v roce 1979 zemřel na rakovinu. O dva roky později si vzala scenáristu a producenta Roberta Doziera, který zemřel v roce 2012. Je bezdětná.\n\n"}
{"id": "550140", "url": "https://cs.wikipedia.org/wiki?curid=550140", "title": "Volba izraelského prezidenta 1963", "text": "Volba izraelského prezidenta 1963\n\nVolba třetího izraelského prezidenta se v Knesetu konala 21. května 1963 po smrti druhého prezidenta Jicchaka Ben Cvi. Vítězem voleb se stal Zalman Šazar, nominovaný za stranu Mapaj. V mezidobí, tj. od smrti Ben Cviho do inaugurace Šazara, funkci vykonával jako zastupující prezident předseda Knesetu Kadiš Luz.\n\nDo voleb třetího izraelského prezidenta nastoupili celkem dva kandidáti:\n\nRozhodnuto bylo již v prvním kole volby, při kterém získal Šazar potřebnou většinu ve 120členném Knesetu.\n\n"}
{"id": "550147", "url": "https://cs.wikipedia.org/wiki?curid=550147", "title": "2010 ve fotografii", "text": "2010 ve fotografii\n\nTento článek popisuje významné události roku 2010 ve fotografii.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "550168", "url": "https://cs.wikipedia.org/wiki?curid=550168", "title": "Lokomotiva EU06", "text": "Lokomotiva EU06\n\nLokomotivy řady EU06 jsou čtyřnápravové stejnosměrné elektrické lokomotivy, které pro polské železnice Polskie Koleje Państwowe dodala britská společnost English Electric v roce 1962 v počtu 20 kusů. Současně byla zakoupena licence na výrobu těchto strojů, na základě které začal polský závod Pafawag v polovině 60. let vyrábět lokomotivy řady EU07. Prů svůj původ je lokomotivám přezdíváno „Anglik“ (tj. „Angličan“).\n\nLokomotiva má uspořádání pojezdu Bo' Bo'. Čtyři trakční motory mají celkový výkon 2000 kW. Maximální rychlost lokomotivy je 125 km/h. Lokomotiva má hmotnost ve službě 80 tun a délku 15 915 mm.\n\nVšech 20 lokomotiv bylo dodáno v roce 1962 do depa Kraków-Prokocim, které bylo po desítky let domovským depem těchto strojů. V rámci transformace PKP se lokomotivy staly majetkem nákladního dopravce PKP Cargo. Po více než 40 letech provozu byly stroje této řady postupně stahovány z provozu. Poslední pravidelný vlak určený pro tuto řadu odvezla lokomotiva EU06-08 v březnu 2006. Avšak nedostatek vhodných lokomotiv donutil v roce 2006 vlastníka k opětovnému zprovozňování několika lokomotiv EU06. Ty pak byly nasazovány na dálkové vlaky dopravců PKP Intercity a PKP Przewozy Regionalne (PKP PR).\n\nPoté co PKP Intercity převzalo od PKP PR vozbu rychlíků a získalo i vlastní lokomotivy, přestaly být stroje EU06 nasazovány v osobní dopravě. Zbývajících sedm provozních strojů (EU06-01, 07, 10, 12, 17, 18 a 20) tak bylo v prosinci 2009 přesunuto z depa Kraków-Prokocim do depa Czechowice-Dziedzice, kde jsou nasazovány na vozbu lehčích nákladních vlaků.\n"}
{"id": "550189", "url": "https://cs.wikipedia.org/wiki?curid=550189", "title": "Aharon Re'uveni", "text": "Aharon Re'uveni\n\nAharon Re'uveni ( אהרן ראובני, žil 1886 – 1971) byl izraelský spisovatel a překladatel z angličtiny, francouzštiny a ruštiny.\n\nNarodil se roku 1886 v Poltavě v carském Rusku (dnešní Ukrajina). Jeho otec byl Cvi Šimšelevic (Šamaši) a jeho bratr Jicchak Ben Cvi. Byl činný v Po'alej Cijon a roku 1906 byl pro svou činnost zatčen a poslán na Sibiř. Odtud roku 1910 uprchl přes Dálný Východ a odjel do tehdejší turecké Palestiny.\nTam se živil jako novinář, překladatel a spisovatel. Zabýval se i sociologií, biblistikou a židovskou historií. Ve svých novelách se věnoval zejména druhé aliji. Jeho nejznámějším dílem je trilogie \"Až k Jeruzalému\" (Ad Jerušalajim).\nPo rozhodnutí OSN o rozdělení mandátní Palestiny se zúčastnil debat o pojmenování budoucího státu a byl první, kdo prosazoval jméno Izrael.\n\n"}
{"id": "550191", "url": "https://cs.wikipedia.org/wiki?curid=550191", "title": "Volba izraelského prezidenta 1957", "text": "Volba izraelského prezidenta 1957\n\nVolba izraelského prezidenta se v Knesetu konala 28. října 1957 po vypršení pětiletého funkčního období Jicchaka Ben Cvi. Ten se v těchto volbách opětovně ucházel o prezidentský post, a přestože proti němu měl kandidovat Josef Jo'el Rivlin za Cherut (otec Re'uvena Rivlina), nakonec byl jediným kandidátem.\n\nVolby se tedy konaly, i když byl Ben Cvi jediným kandidátem. Byl zvolen 76 hlasy a 18 hlasovacích lístků bylo odevzdáno prázdných. Celkem 26 poslanců ve volbě nehlasovalo vůbec.\n\nDruhé funkční období prezidenta začalo v den jeho zvolení.\n"}
{"id": "550195", "url": "https://cs.wikipedia.org/wiki?curid=550195", "title": "Volba izraelského prezidenta 1951", "text": "Volba izraelského prezidenta 1951\n\nVolba izraelského prezidenta se v Knesetu konala 19. listopadu 1951 po parlamentních volbách a vzniku třetí vlády (v té době byla délka funkčního období prezidenta vázána na funkční období Knesetu). Navzdory svému špatnému zdraví se Weizmann znovu ucházel o úřad prezidenta a ve volbě zároveň neměl žádného protikandidáta. Volby se tedy konaly přesto, že byl jediným kandidátem. Celkem získal 85 hlasů pro, 11 proti a 3 prázdné hlasovací lístky. Dále 21 poslanců nehlasovalo.\n\nSlavnostní prezidentský slib pro své druhé funkční období složil 25. listopadu ve svém domě a prezidentské rezidenci v Rechovotu.\n\nWeizmann zemřel o rok později a následně se konaly předčasné prezidentské volby, v nichž zvítězil Jicchak Ben Cvi.\n\n"}
{"id": "550196", "url": "https://cs.wikipedia.org/wiki?curid=550196", "title": "Šime Starčević", "text": "Šime Starčević\n\nŠime Starčević (1784, Klanac u Gospiće -1859, Karlobag) byl katolický kněz (z Gospiće). Základní školu a gymnázium vystudoval ve Varaždinu, v Grazu a Záhřebu studoval filozofii. V mnohých chorvatských městech konal svoji službu jako kněz. Uměl latinsky, francouzsky, italsky a německy, často četl texty v četných slovanských jazycích.\n\nStal se známý jako autor první chorvatsky psané knihy o gramatice, která vyšla v Terstu v roce 1812 - \"Nova ričoslovnica ilirička\" Nova Ricsoslovica iliricska vojnicskoj mladosti krajicsnoj poklonjena trudom i nastojanjem Shime Starcsevicha xupnika od Novoga u Lici). V dějinách chorvatského jazyka je tato kniha vnímána jako velmi významný bod pro rozvoj tehdy ještě nestandardizovaného a nekodifikovaného jazyka v dobách před příchodem Ljudevita Gaje.\n"}
{"id": "550197", "url": "https://cs.wikipedia.org/wiki?curid=550197", "title": "Proti proudu", "text": "Proti proudu\n\nProti proudu byl multikulturní open air festival, který se každoročně konal v areálu letního kina a parků uprostřed Moravských Budějovic.\n\nVýtěžek z těchto ročníků byl vždy věnován na humanitární účely. Na festivalu se každý rok představila řada profesionálních i amatérských hudebních souborů z celé ČR i ze zahraničí.\n\nÚvodní ročník byl uspořádán v roce 1997 s myšlenkou pomoci oblastem postižených záplavami v České republice. Akce se zúčastnilo mnoho hudebních fanoušku.Následující, 2. ročník festivalu se konal na nádvoří moravskobudějovického zámku. Výtěžek byl věnován na podporu \"Alergologické ordinace\" v Třebíči. Výtěžky dalšího ročníku festivalu Proti proudu se pořadatelé rozhodli věnovat Základní škole T. G. Masaryka na podporu žáků se specifickými vzdělávacími potřebami. Festival v roce 1999 navštívily stovky příznivců rockové hudby.\n\n4. ročník se konal v prostorách moravskobudějovického letního kina, na festivalu vystoupilo mnoho známých rockových skupin. Výtěžek byl předán ředitelce Zvláštní školy v M. Budějovicích. 5. ročník festivalu Proti proudu se uskutečnil také v prostorách letního kina v Moravských Budějovicích, které se ukázaly jako ideální. Výtěžek festivalu, který se setkal s mimořádně kladným ohlasem, byl věnován Dětskému domovu v Budkově.\n\nVI. ročník se uskutečnil 13. července 2002 v areálu letního kina v Moravských Budějovicích. Výtěžek byl věnován Nadaci při ZŠ Havlíčkova ul. v Moravských Budějovicích. Festival i přes nepřízeň počasí navštívilo 1300 lidí. VII. ročník. se konal 12. července 2003 ve stejném areálu. Festival navštívilo více jak 1400 hudebních příznivců. VIII. ročník navštívilo více jak 1500 hudebních fanoušků. Festival se odehrával na třech scénách, kde se střídaly kvalitní amatérské hudební soubory s již etablovanými umělci tehdejší české hudební scény. 9. ročník byl poznamenán deštivým počasím. I přes to navštívilo festival 1100 návštěvníků v pátek a 1300 v sobotu. Tento ročník se pořadatelé rozhodli festival rozšířit na dva dny.\n\n10. ročník proběhl první červencový víkend v Moravskobudějovickém letním kině. I v tomto roce festival neprobíhal v pěkném počasí. Tento ročník festivalu navštívilo 1300 návštěvníků. I přes nepřející počasí se návštěvníci za pomoci hudebních skupin bavili. Velký úspěch měla opět divadelní scéna v \"Městském kulturním středisku\". Náročnost 10. ročníku si vybrala na pořadatelích svou daň a tak se v příštím roce (2007) festival Proti proudu neuskutečnil. Jako náhradu zrušeného festivalu se v termínu festivalu uskutečnil \"Pogo open air\" který navštívilo přes 600 lidí.\n\n11. ročník proběhl opět na začátku července, hlavně příjemné počasí se odrazilo v návštěvnosti festivalu. Za oba festivalové dny přišlo okolo 2 500 návštěvníků. Na hlavní scéně vystoupili umělci jako např. Skyline, Mňága a Žďorp, Ohm square, Priessnitz, November 2nd a mnoho dalších. Odezva tisku, návštěvníků i interpretů byla velmi pozitivní. Radostnou zprávou se pro nás stalo zařazení festivalu Proti proudu časopisem Filter mezi 5 nejlepších malých festivalů v ČR. Výtěžek festivalu byl věnován nadačnímu fondu Asante Kenya. Na tiskovou konferenci přijela šek na 40 000 Kč převzít zakladatelka fondu moderátorka Lejla Abbasová.\n\nXII. ročník byl organizačně nejnáročnějším za celou dobu konání festivalu. Množství hudebních skupin, objem propagace, kvalita aparatury, zastřešení festivalu, terénní úpravy bylo náročné. Festival za dva dny konání navštívilo takřka 3000 návštěvníků. Pátek se nesl nejen ve znamení tropického počasí ale také hudebního programu. Roztancované letní kino reagovalo na každou další skupinu. Britští DREDZONE si odvezli nejen festivalová trička, ale také zážitek z neskutečné atmosféry. V sobotu nás bohužel euforie z povedeného pátku rychle přešla. Veškerá aktivita pořadatelů se soustředila na zachraňování areálu před záplavou vody. Před vystoupením skupiny Kryštof do areálu dorazilo zhruba 500 dalších návštěvníků a areál se postupně zaplnil takřka na páteční úroveň. Atmosféra při koncertě Kryštof byla odměnou jak pořadatelům, tak promočeným návštěvníkům sobotního programu. Je třeba ještě připomenout vystoupení skupiny INSIDE KRU s hostem Icon the mic King a produkci v cirkusovém šapito, kde karlovarští djové Deadly Viperz produkovali svoji hudbu. Tento ročník byl návštěvníky i tiskem hodnocen jako nejzásadnější akce léta, která se na Vysočině přihodila.\n\nV roce 2010 bohužel došlo díky krizi ke zmenšení zájmu sponzorů a partnerů. Přestože příprava festivalu byla v plném proudu a celým tým OSK4 pracoval několik měsíců usilovně na jeho zajištění, bylo nakonec rozhodnuto přípravy festivalu zastavit a neriskovat případný krach celé akce. Tato akce měla velkou odezvu mezi fanoušky festivalu. Např. na sociální síti Facebook vznikla skupina s názvem \"Chceme protiproudu zpět\" která nabrala během několika dní přes 1300 členů.\n\nV roce 2014 bylo nakonec oznámeno, že se další ročník konat nebude. Stěžejí důvod byl nedostatek financí.\n\nNásleduje výčet nejznámějších interpretů, kteří na festivalu vystoupili:\n\n\n"}
{"id": "550198", "url": "https://cs.wikipedia.org/wiki?curid=550198", "title": "David Drábek", "text": "David Drábek\n\nDavid Drábek (* 18. června 1970 Týniště nad Orlicí) je český dramatik a režisér. Do obecného povědomí se dostal kontroverzní rozhlasovou hrou Koule zabývající se dopingem ve sportu.\n\nVyrostl v malém východočeském městě Týniště nad Orlicí. Na Filozofické fakultě Univerzity Palackého v Olomouci vystudoval obor filmová a divadelní věda. Ještě v době univerzitních studií založil spolu s Darkem Králem divadelní Studio Hořící žirafy, pro které své hry psal a také je režíroval. (Darek Král byl u všech inscenací autorem hudby.) V letech 1996 – 2001 pracoval jako dramaturg činohry Moravského divadla v Olomouci. V letech 2001 – 2003 vedl nově vzniklou alternativní scénu Hořící dům.\n\nJako autor a kmenový režisér pak působil v pražském divadle Minor a pohostinsky spolupracoval s řadou dalších českých divadel. Od sezóny 2008/2009 do sezóny 2016/2017 byl uměleckým šéfem Klicperova divadla v Hradci Králové.\n\nDavid Drábek se jako dramatik a režisér výrazně prosadil po roce 1989. Předmětem jeho tvorby je především kritika společnosti, odsuzuje českou mentalitu – hlavně český materialismus a konzumentství. Jeho díla ironicky a satiricky popisují českou soudobou společnost. Jeho protagonisté jsou obvykle typu nehrdinů, mají vždy nějaký problém – vyrovnávají se sami se sebou, se společností, trpí fobiemi a úchylkami. Drábkovy hry obsahují prvky surrealismu. Téměř všechny jeho postavy jsou oběťmi medializované a zkažené společnosti. Snaží se zachytit osudy lidí tak, jak je sami prožívají, podává odpovídající obraz soudobé společnosti. Ve svých hrách převážně používá epizodickou stavbu příběhů. Literární debut absolvoval v roce 1992 v Českém deníku a následovaly dialogy v časopise Iniciály. Jeho hry publikoval nejprve časopis Svět a divadlo a později i časopis Loutkař a Reflex. Často spolupracuje s Českou televizí a od 2007 píše scénáře k pořadu pro děti Kabaret z maringotky. Velkým zdrojem informací je pro něj televize a film, jelikož jejich styl napodobuje a paroduje ve svých humorných textech, které pak řadí ke stěžejním tématům své dramatiky.\n\nPrvních sedm Drábkových her vyšlo ve Větrných mlýnech v roce 2003 a z velké části šlo o kabaretní olomouckou éru Studia Hořící žirafy. Kniha se jmenuje Hořící žirafy.Jana z parku. Kosmická snídaně aneb Nebřenský. Švédský stůl.S podtitulem\nKostlivec v silonkách. Kostlivec: Vzkříšení. Embryo čili automobily Východních Čech.\nDalší hry vyšly ve vydavatelství Akropolis v roce 2011. Kniha obsahuje deset her a nese název Aby se Čechům ovary zachvěly: Hry 2003-2011. Nalezneme v ní hry Akvabely, Žabikuch, Ještěři, Vykřičené domy, Náměstí Bratří Mašínů, Unisex, Koule, Sherlock Holmes: Vraždy vousatých žen, Chmýří a Jedlíci čokolády, chybí Noc oživlých mrtvol (David Drábek ji nepovažuje za literárně tak zdařilou jako ostatní). Kniha je doprovázena kolážemi Miroslava Huptycha. S výjimkou hry Unisex se postupně všechny ocitly na jevištích divadel, některé i vícekrát. Nejčastěji v autorské režii, ale také v inscenacích Vladimíra Morávka či Petra Formana. Zatím nejúspěšnější byl text Akvabely, za nějž autor získal v roce 2003 Cenu Alfréda Radoka za nejlepší původní text, v legendární inscenaci hradeckého Klicperova divadla natočila Česká televize, byl také uveden v zahraničí a přeložen do pěti jazyků. Premiérové inscenace rozhlasových her Vykřičené domy a Koule připravil na stanici Vltava Český rozhlas. \n\nNa hru Náměstí bratří Mašínů převažují především kladné ohlasy. Jedním z nich je ohlas Martina Mikyska (Divadelní noviny, 2009, č. 22), jenž dílo považuje za velmi zdařilou inscenaci. Hodnotí ji z pozice konzervativního diváka střední generace, autora především chválí za analytický pohled na tápání generace vychované před listopadem 1989 v hodnotách i pseudohodnotách nové doby. Další ohlasy na toto dílo, publikovali P. Marečka, M. Reslovou, M. J. Švejdu, J. Kerbra ad.\n\n\n\n\n\n"}
{"id": "550201", "url": "https://cs.wikipedia.org/wiki?curid=550201", "title": "Volba izraelského prezidenta 1949", "text": "Volba izraelského prezidenta 1949\n\nVolba prvního izraelského prezidenta se v Knesetu konala 16. února 1949. Tato nově ustanovená funkce nahradila předsedu Prozatímní státní rady, který byl do té doby hlavou Státu Izrael. Ve volbách uspěl Chajim Weizmann, který se tak stal prvním izraelským prezidentem.\n\nDo voleb prvního izraelského prezidenta nastoupili celkem dva kandidáti:\n\nVolba byla rozhodnuta již v prvním kole, kdy Weizmann získal absolutní většinu. Ve volbě hlasovalo 114 ze 120členného izraelského parlamentu. Slavnostní přísahu Weizmann složil 17. února 1949.\n\n"}
{"id": "550202", "url": "https://cs.wikipedia.org/wiki?curid=550202", "title": "Oblastní rada Zevulun", "text": "Oblastní rada Zevulun\n\nOblastní rada Zevulun ( מועצה אזורית זבולון, \"Mo'aca azorit Zvulun\", Zevulun Regional Council) je oblastní rada v Haifském distriktu v Izraeli. Členské obce se nacházejí východně a jihovýchodně od Haify v úrodném Zebulunském údolí. Území oblastní rady je na západě vymezeno okrajem aglomerace Haify včetně konurbace satelitních měst Krajot, na jihu svahy pohoří Karmel, na východě svahy pahorků Dolní Galileji. Na severu tvoří hranici lokalita Afek, přičemž severní část Zebulunského údolí už pod jurisdikci oblastní rady nespadá.\n\nJméno oblastní rady je odvozeno od jména biblického kmene Zabulon, který sídlil v tomto regionu. Novověké židovské osidlování tohoto regionu začalo ve 20. letech 20. století zakládáním prvních zemědělských osad, které zde již před vznikem státu Izrael vytvořily hustou a zčásti územně souvislou síť. V oblasti v té době ještě existovalo i arabské osídlení, jež zde ale bylo poměrně řídké, protože až do 20. století pokrývala většinu plochy Zebulunského údolí síť močálů napájených vodními toky přitékajícími z východu, zejména řekou Kišon.\n\nSamotná Oblastní rada Zevulun vznikla roku 1950 a kromě židovských vesnic zahrnuje i dvě vesnická sídla obývaná izraelskými Araby, respektive Beduíny.\n\nSídlo úřadů oblastní rady leží v komplexu na pomezí vesnic Ramat Jochanan, Kfar ha-Makabi a Uša. Starostou oblastní rady je דב ישורון - Dov Ješurun. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Zevulun sdružuje pět kibuců, dva mošavy, dvě společné osady (\"jišuv kehilati\"), dvě arabské (beduínské) vesnice a dvě další sídla (mládežnická vesnice Kfar ha-No'ar ha-Dati a vzdělávací komplex Oranim)\n\nK 31. prosinci 2014 žilo v Oblastní radě Zevulun 12 900 obyvatel. Z celkové populace bylo 8 500 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 9 100. Ostatní jsou většinou izraelští Arabové.\n\n"}
{"id": "550211", "url": "https://cs.wikipedia.org/wiki?curid=550211", "title": "Galatasaray Litesi", "text": "Galatasaray Litesi\n\nGalatasaray Litesi, dříve známá též pod tureckými názvy \"Galata Sarayı Enderun-u Hümayunu\" a později \"Galatasaray Mekteb-i Sultanisi\", je jedna z předních středních škol v moderním Turecku, nacházející se v hlavním městě Istanbul. Byla založena již v roce 1481 a je druhou nejstarší tureckou střední školou v Istanbulu a třetí nejstarší vzdělávací institucí tamtéž. Škola je jedním ze členů komunity Galatasaray (mezi další patří univerzita Galatasaray a sportovní kluby Galatasaray – například fotbalový klub Galatasaray SK). Jedná se o výběrovou střední školu, která je přístupná všem studentům s vysokým národním bodovým ohodnocením pro střední školy.\n\nSamotný název Galatasaray v překladu znamená palác Galata (saray = palác). Je tomu tak proto, že škola Galatasaray se nachází blízko místa zvaného Galata, což je středověká citadela, též známá pod názvem Pera. Od 19. století je názvem Pera nazývána širší oblast Beyoğlu, která zahrnuje právě část Galatasaray.\n\n"}
{"id": "550212", "url": "https://cs.wikipedia.org/wiki?curid=550212", "title": "Stíhací dělo", "text": "Stíhací dělo\n\nStíhací dělo je takové dělo, které je osazeno v nejpřednějších střílnách lodi, nebo ve střílnách umístěných na zádi, umožňující palbu ve směru či protisměru plavby takto vyzbrojené lodě. Většinou se jednalo o dalekonosná 12- nebo 9liberní děla s dlouhou hlavní.\n"}
{"id": "550222", "url": "https://cs.wikipedia.org/wiki?curid=550222", "title": "Ja'akov Zerubavel", "text": "Ja'akov Zerubavel\n\nJa'akov Zerubavel ( יעקב זרובבל, žil 14. ledna 1886 – 2. června 1967) byl izraelský politik, vedoucí osobnost levicové frakce Po'alej Cijon, aktivista Achdut ha-Avoda a Mapam a novinář.\n\nNarodil se roku 1886 v Poltavě v carském Rusku (dnešní Ukrajina). Byl činný v Po'alej Cijon a roku 1906 byl pro svou činnost mnohokrát zatčen. Roku 1910 odjel do tehdejší turecké Palestiny.\n\nZemřel v roce 1967. Jmenuje se po něm ulice v Tel Avivu.\n\n"}
{"id": "550231", "url": "https://cs.wikipedia.org/wiki?curid=550231", "title": "Drábek", "text": "Drábek\n\nPříjmení Drábek nosí více různých osobností:\n\n"}
{"id": "550233", "url": "https://cs.wikipedia.org/wiki?curid=550233", "title": "VP8", "text": "VP8\n\nVP8 je otevřený formát kódování videa.\nPůvodně byl vyvinut a 13. září 2008 představen společnosti On2 Technologies.\nJedná se o nástupce předešlého formátu VP7.\nKodek je implementován v knihovně libvpx. Po převzetí firmy On2 Technologies firmou Google byl 18. května 2010 kodek uvolněn pod licencí BSD.\nStejně tak byl pod licencí Creative Commons Attribution 3.0 Unported License uvolněn formát.\nSpolu s kodekem byl uveden také nový formát video souboru WebM založený na Matrosce. Jeho nástupcem je video formát VP9.\n\n"}
{"id": "550234", "url": "https://cs.wikipedia.org/wiki?curid=550234", "title": "Burzovní aliance", "text": "Burzovní aliance\n\nBurzovní aliance je uskupení několika burz dohromady. Může se jednat o aliance regionální (např. ve Španělsku) nebo o aliance mezinárodní (NOREX, EURONEXT). Smyslem těchto aliancí je získání konkurenční výhody pomocí zvýšení likvidity, snížení nákladů a ulehčení orientace na trzích jednotnou klasifikací.\n\nEurex je burzovní uskupení založené roku 1998. Jedná se o první uskupení burz, které přesahovalo hranice země.\n\nNorex je uskupení burz severoevropských států (Nordic Exchanges). Vznikl sloučením pobaltských burz roku 1998. Nynějšími členy jsou Švédsko, Dánsko, Norsko, Finsko, Litva, Lotyšsko, Estonsko a Island.\n\nOMX je opět uskupení burz severských států, tentokrát však kromě Švédska. Členy jsou tedy Dánsko, Norsko, Finsko, Litva, Lotyšsko, Estonsko a Island. Aliance se propojila s trhem NASDAQ. Severské státy jsou propojeny centrální objednávkovou knihou – burzovní systém se jmenuje SAXESS. Vypořádání je průběžné a zatím neexistuje jednotné clearingové centrum, což značně ztěžuje tento proces. Předmětem obchodování je cca 900 společností – obchodují se tedy hlavně akcie a dluhopisy, ale i finanční deriváty. Vzhledem k množstvím obchodů se jedná o nerovnoprávné uskupení – deriváty se nejvíce obchodují v Helsinkách, zatímco největší objem obchodů celkově má Stockholm.\n\nPokud je obchodník členem jedné burzy, stává se i členem dalších burz – tzv. křížové členství. \n\nPro evaluaci burzy se používají indexy Norexu a jednotlivé národní indexy (např. KFX, OBX, SBX, NORDIC 40).\n\nJedná se o první globální burzovní alianci. New York Stock Exchange se sloučila s aliancí Euronext roce 2007.\n\nVeselá J., Burzy a burzovní obchody : výchozí texty ke studiu, Praha, nakladatelství Oeconomica, 2005, ISBN 80-245-0939-3\n\nVeselá J., Investování na kapitálových trzích, Praha, nakladatelství ASPI, 2007, ISBN 978-80-7357-297-6\n\nMusílek P., Trhy cenných papírů, Praha, nakladatelství Ekopress, 2002, ISBN 80-86119-55-6\n"}
{"id": "550236", "url": "https://cs.wikipedia.org/wiki?curid=550236", "title": "Čichavec šedý", "text": "Čichavec šedý\n\nČichavec šedý (\"Trichopodus trichopterus\", často též \"Trichogaster trichopterus\") je labyrintní paprskoploutvá ryba z čeledi guramovití.\nV akváriích se často chová poddruh či varieta \"Trichopodus trichopterus var. sumatranus\", známá pod českým názvem čichavec modrý.\n\nČichavec modrý je v dospělosti dlouhý okolo 12 cm. Pochází z Asie. Typické je pro něj základní zelenomodré zbarvení se dvěma tmavomodrými skvrnami po stranách těla. Samečci mají do špičky protaženou hřbetní i řitní ploutev, zatímco samičky je mají zaoblené.\nJe to poměrně klidný druh, dlouhověký a snadno množitelný. Nejvhodnější je jej chovat v hustě zarostlých nádržích, měli bychom se ale vyvarovat velkého množství volně plovoucích rostlin na hladině. Jako všechny druhy čichavců, i čichavec modrý potřebuje mít volný přístup k vodní hladině, u které přijímá atmosférický kyslík nutný k dýchání.\n\nHans W. Kothe : 250 Druhů akvarijních ryb\n\n"}
{"id": "550252", "url": "https://cs.wikipedia.org/wiki?curid=550252", "title": "Sádrovláknitá deska", "text": "Sádrovláknitá deska\n\nSádrovláknitá deska, krátce sádrovlákno, je kompozitní stavební materiál, sádra armovaná celulózovými vlákny. Tím se liší od sádrokartonu, což je sádrová deska, po obou stranách krytá kartonem.\n\nSádrovláknitá deska se vyrábí ze sádry a papíru. Je homogenní (v každém bodě průřezu má stejné vlastnosti), má vysokou objemovou hmotnost a díky tomu i lepší vlastnosti v protipožární ochraně a ochraně proti hluku. Vlákna ve směsi papíru a sádry vytvářejí pevnou vazbu, obdobně jako armovací pruty u železobetonu.\n\nPro sádrovláknité desky je tak charakteristická vysoká stabilita, pevnost a odolnost. Suché konstrukce s těmito deskami mají výborné akustické vlastnosti i díky inteligentní kombinaci materiálů a skladby konstrukce, montované stěny se sádrovláknitými deskami mají vyšší hodnoty vzduchové neprůzvučnosti než s běžnými sádrokartonovými deskami. Sádrovláknité desky mohou přijímat přebytečnou vlhkost a vydávat ji do suchého vzduchu v prostoru. Vyvážený poměr tepelné izolace a akumulace tepla zajišťuje příjemné a zdravé klima v prostoru. Protože sádra obsahuje vázanou vodu, která se při zahřátí uvolňuje a tím chladí, jsou sádrovláknité desky odolnější proti ohni.\n\nZákladní fyzikální vlastnosti:\n\nDesky se vyrábějí v různých rozměrech, například 1000x1500 nebo 1250x2500 mm a v tloušťkách od 10 do 25 mm. Dají snadno řezat pilou a vrtat. Ke konstrukci se obvykle připevňují speciálními šrouby, často s černěným (fosfátovaným) povrchem, který brání korozi.\n\nSádrovláknité systémy jsou určeny pro použití od sklepa až po střechu, pro rekonstrukce i novostavby, pro dílčí řešení až po celé objekty. Významnou oblastí uplatnění pro sádrovláknité systémy jsou dřevostavby, u nichž lze těmito deskami vyztužovat dřevěné konstrukce nosných stěn a používat je i v exteriéru.V nabídce výrobců většinou nechybí sádrovláknité podlahové prvky, které tlumí zvuk kroků, tepelně izolují a brání šíření ohně.\n\nSádrovláknité desky se často označují firemními názvy, například \"Fermacell\" (Xella), \"Rigidur\" (Saint-Gobain Rigips) a podobně.\n\n"}
{"id": "550258", "url": "https://cs.wikipedia.org/wiki?curid=550258", "title": "Čínský Nový rok", "text": "Čínský Nový rok\n\nČínský Nový rok (, doslova „Rolnický Nový rok“) nebo Svátky jara () je nejvýznamnější z tradičních čínských svátků. Často je označovaný jako lunární Nový rok, zejména lidmi žijícími mimo Asii. \n\nJe hlavním svátkem pro Číňany a důležitým svátkem v jihovýchodní Asii. Jeho oslavy tradičně začínají prvním dnem prvního lunárního měsíce (, \"čeng jüe\") čínského kalendáře a končí 15. dnem, známým jako Svátek lampionů (, \"jüan-siao-ťie\").\n\nDatum čínského Nového roku je pohyblivé a kolísá mezi 21. lednem a 20. únorem. Je určeno astronomicky – Nový rok nastává s druhým novým měsícem po zimním slunovratu (třetím, obsahuje-li končící rok vložený třináctý měsíc). \n\nS čínským Novým rokem se pojí termín \"čchun-jün\" označující hromadné cestování lidí za jejich rodinami, které představuje extrémní zátěž pro dopravní infrastrukturu Čínské lidové republiky i okolních zemí s čínskými menšinami.\n"}
{"id": "550259", "url": "https://cs.wikipedia.org/wiki?curid=550259", "title": "HMS Sovereign of the Seas", "text": "HMS Sovereign of the Seas\n\nSovereign of the Seas byla válečná loď anglického královského námořnictva. Jednalo se o první trojpalubník na světě. V době svého zařazení do služby se stala nejsilnější lodí anglického loďstva.\n\nByla navržena a postavena na rozkaz anglického krále Karla I. loďařem Phineasem Pettem mladším a v roce 1637 spuštěna na vodu. Konstrukční cena se vyšplhala z původních odhadovaných 18 680 liber na konečných 40 800 liber. Jednalo se o dřevěnou loď klasické konstrukce, která byla vylepšena dvojitou obšívkou trupu.\n\nJejí galionová figura znázorňovala krále Edgara na koni udupávajícího sedm králů.\n\nPo spuštění na vodu se u ní projevily problémy se stabilitou, proto byla roku 1652 seříznuta o jednu dělovou palubu na dvojpalubník; navíc byla z politických důvodů přejmenována na \"Commonwealth\". Po znovunastolení monarchie změnila loď opět jméno; tentokráte na \"Royal Sovereign\".\n\nSoverereign of the Seas bojovala v holandsko-anglických válkách, zúčastnila se bitvy u Kentish Knocku, kde byla poškozena. Pravděpodobně právě kvůli tomu ji pak nepoužili v bitvě u Portlandu.\n\nTabulka udávající rozmístění a rozměry děl na lodi k roku 1637.\n\n"}
{"id": "550262", "url": "https://cs.wikipedia.org/wiki?curid=550262", "title": "Eyjafjallajökull", "text": "Eyjafjallajökull\n\nEyjafjallajökull (, v překladu „ledovec ostrovních hor“) je název sopky a ledovce na Islandu. Leží severně od vesnice Skógaru a západně od většího ledovce Mýrdalsjökullu. Sopka pokrytá ledovcem je vysoká 1666 metrů a od doby ledové je poměrně aktivní.\n\nJižní konec hory byl kdysi součástí atlantického pobřeží Islandu. Poté, co moře ustoupilo o přibližně 5 km, dřívější pobřeží vytvořilo strmé útesy s početnými nádhernými vodopády, z nichž nejznámějším je Skógafoss.\n\nJednalo se o spíše menší erupce, ačkoli i ty napáchaly určité škody, neboť vyvržený sopečný popel obsahoval značný podíl fluoridů, které mají ve vyšších koncentracích negativní vliv na strukturu kostí zvířat i lidí. Výbuch způsobil také menší až střední úniky ledovcové vody, čímž došlo k rozvodnění nedalekých řek Markarfljót a Holtsá. Hlavní erupční fáze proběhla 19. a 20. prosince 1821 a byla provázena sérií výbuchů, přičemž aktivita sopky trvala několik následujících dní. Dobové zdroje popisují masivní spad sopečného popela v oblasti kolem vulkánu, zejména na jižní a západní straně.\n\nNásledně až do června 1822 sopka svoji erupční činnost utlumila.\n\nOd konce června až do počátku srpna 1822 došlo k obnovení velkých výbuchů sopky. Sloupy sopečného popela byly vyvrženy do značných výšek, přičemž spadem popela byly postiženy oblasti jak na vzdáleném severu země, v Eyjafjörðuru, tak i na jihozápadě, na poloostrově Seltjarnarnes poblíž Reykjavíku.\n\nObdobí od srpna do prosince 1822 bylo poklidnější, došlo však k úhynu dobytka a ovcí v oblasti Eyjafjörður v důsledku otravy, kterou moderní věda označuje jako fluoridovou otravu nebo fluorózu. Došlo rovněž k několika menším únikům ledovcové vody do řeky Holtsá. Při větším úniku vody byly zaplaveny roviny poblíž řeky Markarfljót. Dobové zdroje neobsahují záznam o přesných datech těchto událostí.\n\nV roce 1823 vystoupilo několik mužů na Eyjafjallajökull, aby posoudili stav kráteru. Objevili praskliny v otvoru poblíž vrcholu kaldery západně od \"Guðnasteinnu\".\n\nNa jaře roku 1823 vybuchla nepříliš vzdálená sopka Katla pod ledovcem Mýrdalsjökull a ve stejnou dobu byly spatřeny sloupy páry nad vrcholkem Eyjafjallajökullu.\n\nSopečný popel z erupcí Eyjafjallajökullu v roce 1821 lze nalézt po celém jižním Islandu. Je tmavošedé barvy, jemnozrnný, a obsahuje kolem 68-70 % oxidu křemičitého.\n\nV období kolem Vánoc roku 2009 byla zaznamenána seismická aktivita v sopečné oblasti provázená tisíci drobných zemětřesení (převážně stupně 1 až 2 na Richterově stupnici), s několika záchvěvy nad 3. stupněm škály, v hloubce 7 až 10 kilometrů pod vulkánem. Dne 26. února 2010 zaznamenal Islandský meteorologický ústav neobvyklou seismickou aktivitu společně s rychlým popraskáním zemské kůry. To poskytlo geofyzikům důkaz, že magma prýští zpod kůry do magmatického krbu sopky Eyjafjallajökull a z toho plynoucí tlak způsobil posun zemské kůry na farmě Þorvaldseyri. Seismická aktivita vzrůstala, přičemž ve dnech 3. až 5. března bylo naměřeno téměř 3000 zemětřesení v epicentru sopky.\n\nZa počátek výbuchů je považováno datum 20. března 2010, k erupcím došlo přibližně 8 kilometrů východně od vrcholu sopečného kráteru v oblíbené turistické oblasti zvané Fimmvörðuháls. Tato první erupce, v podobě praskliny, se neodehrála pod ledovcem a byla menšího rozsahu, než se obávali někteří geologové. Dne 14. dubna 2010 sopka Eyjafjallajökull erupce obnovila. V tomto okamžiku již na vrcholu kráteru v centru ledovce, čímž došlo k roztání ledu a zvednutí hladin přilehlých řek a následné záplavy, což si vyžádalo evakuaci celkem 800 lidí z postižené oblasti. Tato erupce byla intenzivní a odhaduje se, že byla přibližně 10 až 20 krát silnější než předcházející erupce ve Fimmvörðuháls. Tato druhá erupce vyvrhla sopečný popel do atmosféry do výše několika kilometrů, což zapříčinilo výpadky letecké dopravy především v severozápadní Evropě ve dnech 15. až 17. dubna 2010 včetně uzavření vzdušného prostoru téměř v celé Evropě.\n\n"}
{"id": "550267", "url": "https://cs.wikipedia.org/wiki?curid=550267", "title": "Hana Benešová (atletka)", "text": "Hana Benešová (atletka)\n\nHana Benešová (* 19. dubna 1975 Čáslav) je bývalá česká atletka, běžkyně, jejíž specializací byl běh na 200 metrů a hladká čtvrtka.\n\nV roce 1992 skončila na juniorském mistrovství světa v jihokorejském Soulu ve finále hladké čtvrtky na pátém místě. O rok později si doběhla na juniorském mistrovství Evropy ve španělském San Sebastiánu v závodě na 200 metrů pro stříbrnou medaili. V roce 1994 získala na mistrovství světa juniorů v Lisabonu bronzovou medaili (400 m).\n\nNa halovém MS v Barceloně 1995 byla členkou štafety na 4×400 metrů, která vybojovala stříbrné medaile. Kvarteto ve složení Naděžda Koštovalová, Helena Dziurová, Hana Benešová a Ludmila Formanová zde zaběhlo trať v čase 3:30,27. O dva roky později stejné kvarteto skončilo na halovém MS v Paříži těsně pod stupni vítězů, na čtvrtém místě v čase 3:28,47. Tento čas je dodnes českým halovým rekordem.\n\nV roce 1997 vybojovala na premiérovém ročníku Mistrovství Evropy do 23 let ve finském Turku kompletní sadu medailí. Nejcennější, zlatou medaili na dvoustovce, stříbro na dvojnásobné trati a bronz ve štafetě na 4×400 metrů. Na medaili se dále podílely Jitka Burianová, Eva Kasalová a Andrea Šuldesová.\n\nReprezentovala na letních olympijských hrách v Atlantě 1996 a na olympiádě v Sydney o čtyři roky později.\n\n\n"}
{"id": "550275", "url": "https://cs.wikipedia.org/wiki?curid=550275", "title": "Římskokatolická farnost Netín", "text": "Římskokatolická farnost Netín\n\nŘímskokatolická farnost Netín je jednou ze 17 farností děkanství velkomeziříčského v brněnské diecézi a rovněž poutním místem. Farní kostel je zasvěcen Nanebevzetí Panny Marie. Součástí farnosti jsou též kaple v obcích Kochánov a Stránecká Zhoř.\n\nKostel Nanebevzetí Panny Marie se vypíná nad obcí Netín, ve výšce 542 metrů nad mořem a dle některých pramenů má počátky již v 11. století. V kostelní lodi jsou z té doby dochovány stopy románských architektonických prvků. V gotické době byl zbudován presbytář v dnešní podobě. Při opravách v roce 1969 byly v lodi objeveny gotické nástěnné malby. V 18. století bylo v lodi vybudováno klenutí ve stylu barokní gotiky. Tuto práci vedl Jan Blažej Santini-Aichel, nebo jeho žáci. V roce 1910 byl pořízen novogotický hlavní oltář od Jana Kolbábka s obrazem od Karla Toppnera. Později byly zrušeny dva boční oltáře (oltář sv. Vendelína a oltář sv. Jana Nepomuckého) a kazatelna. Obrazy, vyjmuté z bočních oltářů, jsou v kostele dodnes. V presbytáři byl ve 2. polovině 20. století instalován moderní oltář čelem k lidu a ambon. V letech 1998–2009 proběhla postupná generální rekonstrukce fary.\n\nDalší zásadnější renovace kostelního areálu proběhla za duchovního správce, R. D. Mgr. Blažeje Hejtmánka v letech 2013–2014, v roce 2015 pak byla završena dlouhodobá generální oprava varhan. Opravené varhany pak 12. září 2015 požehnal brněnský biskup Vojtěch Cikrle. V letech 2014–2016 pak byla rekonstruována barokní márnice u kostela.\n\nV kostelní věži je celkem šest zvonů, a to:\n\nV roce 1714 řádila na velkomeziříčsku morová nákaza. V samotném Velkém Meziříčí, které tehdy mělo necelé dva tisíce obyvatel, zemřelo 327 lidí. Obyvatelé se rozhodli vykonat prosebnou pouť do mariánského kostela v Netíně. Vyšli 2. července 1714 – podle tehdejšího kalendária na \"svátek Navštívení Panny Marie\" (svátek byl ve 20. století přeložen na 31. květen). Prosba byla vyslyšena již cestou: když poutníci došli ke \"Třem křížům\" nad Velkým Meziříčím, zemřel na mor poslední člověk a epidemie skončila. Velkomeziříčtí se proto rozhodli putovat do Netína každým rokem. Poutní tradice trvá od té doby nepřerušeně.\n\nNetínský farář Jindřich Kocman zavedl počátkem 90. let 20. století \"malé poutě\" vždy o prvních sobotách v měsíci. Hlavní poutní slavnost bývá slavena v neděli, která je nejblíže 15. srpnu, tedy \"slavnosti Nanebevzetí Panny Marie\" a slavnostní bohoslužba (byť v komornější podobě) bývá slavena také ve vlastní den slavnosti.\n\n\n\n\nVe farnosti slavil 6. července 2008 primiční mši svatou novokněz Stanislav Váša.\n\nJako kaplan v Netíně působil pozdější velkomeziříčský farář P. Bohumil Burian.\n\nDnem vzájemných modliteb farností za bohoslovce a bohoslovců za farnosti brněnské diecéze je 4. květen. Adorační den připadá na neděli po 29. květnu.\n\nKaždoročně se ve farnosti koná tříkrálová sbírka, v roce 2018 se při ní v Netíně vybralo 18 076 korun,\n\n"}
{"id": "550278", "url": "https://cs.wikipedia.org/wiki?curid=550278", "title": "Bublina (rozcestník)", "text": "Bublina (rozcestník)\n\nBublina má více významů a může označovat: \n"}
{"id": "550288", "url": "https://cs.wikipedia.org/wiki?curid=550288", "title": "Evropští konzervativci a reformisté", "text": "Evropští konzervativci a reformisté\n\nEvropští konzervativci a reformisté (ECR) je politická skupina (frakce) v Evropském parlamentu, která vyznává umírněnou euroskepsi, anti-federalismus a konzervatismus. \nSkupinu tvoří 62 poslanců. Nejúspěšnější byla ve volebním období 2014–2019, kdy byla se 77 poslanci třetí největší skupinou v Evropském parlamentu.\n\n\"Pražská deklarace\" jako ustanovující dokument Evropské konzervativní a reformistické strany propaguje následující principy:\n\n\nV současnosti je součástí frakce 62 europoslanců z 15 členských států.\n\n"}
{"id": "550289", "url": "https://cs.wikipedia.org/wiki?curid=550289", "title": "Otakar Srdínko", "text": "Otakar Srdínko\n\nOtakar Srdínko (1. ledna 1875 Svobodné Dvory – 21. prosince 1930 Praha) byl československý lékař a politik, meziválečný ministr a poslanec Národního shromáždění za Republikánskou stranu zemědělského a malorolnického lidu (agrárníky).\n\nJeho otcem byl agrární politik Hynek Srdínko (1847–1932). Otakar v roce 1899 dokončil studia medicíny na Karlově univerzitě v Praze. V roku 1901 se zde habilitoval (docent) a 1906 mimořádným profesorem v oborech histologie a embryologie. Od roku 1915 zastával post přednosty Histologicko-embryologického ústavu.\n\nV agrární straně se angažoval již počátkem 20. století. Přispíval do listu \"Venkov\". Patřil do mladé skupiny okolo Antonína Švehly, která okolo roku 1905 převládla nad dosavadním konzervativním křídlem.\n\nV letech 1918–1920 zasedal v Revolučním národním shromáždění. V parlamentních volbách v roce 1920 se stal poslancem Národního shromáždění a mandát obhájil v následujících volbách, tedy v parlamentních volbách v roce 1925 i parlamentních volbách v roce 1929.\n\nV letech 1925–1926 byl ministrem školství a národní osvěty v druhé vládě Antonína Švehly (prezidentem T.G. Masarykem byl poprvé jmenován 12. prosince 1925) a v letech 1926–1929 ministrem zemědělství v třetí vládě Antonína Švehly a první vládě Františka Udržala. I během 20. let patřil v rámci strany k centristickému křídlu blízkému Antonínu Švehlovi.\n\nPo jeho smrti převzal jeho poslanecké křeslo Oldřich Suchý.\nJeho vnukem je Petr Zuna, někdejší rektor Českého vysokého učení technického v Praze.\nJe autorem řady knih (učebnic), vědeckých studií a spisů.\n\nProfesor Srdínko byl hlavním iniciátorem výstavby Purkyňova ústavu v Praze 2, který je významnou součástí 1. lékařské fakulty UK v Praze. V roce 2013 byla v ústavu odhalena jeho pamětní deska.\n\n"}
{"id": "550294", "url": "https://cs.wikipedia.org/wiki?curid=550294", "title": "Karel Viškovský", "text": "Karel Viškovský\n\nKarel Viškovský (8. července 1868 Sušice – 20. listopadu 1932 Praha) byl český a československý politik, poslanec Českého zemského sněmu, rakouské Říšské rady a československého Národního shromáždění a meziválečný ministr spravedlnosti a obrany za Republikánskou stranu zemědělského a malorolnického lidu (agrárníky).\n\nV roce 1891 dokončil právnické studium v Praze a poté krátce praktikoval u krajského soudu v Plzni, posléze působil v plzeňské Obchodní a živnostenské komoře. Od roku 1894 úředníkem české sekce Zemědělské rady Království českého, kde mimo jiné redigoval i její tiskový orgán \"Zemědělské listy\". Od přelomu století se angažoval v Národní straně svobodomyslné (tzv. mladočeši), zejm. v jejím elitním spolku Klub Národní strany svobodomyslné. Byl rovněž spoluzakladatelem tzv. mladé generace Národní strany svobodomyslné. V letech 1902–1907 byl mladočeským poslancem Českého zemského sněmu, kam kandidoval v doplňovacích volbách konaných 28. dubna 1902 v kurii městské, obvod Strakonice, Sušice, Vodňany (poté co zemřel poslanec Vilém Kurz starší. Byl tehdy kandidátem mladočeské strany. V mladočeské straně patřil k uznávaným odborníkům na národohospodářské a zejména zemědělské otázky, redigoval prestižní mladočeskou \"Českou revue\". Spolu s poslanci F. Udržalem a F. Niklfeldem patřil k posledním zástupcům venkovských obcí, kteří působili v mladočeských barvách a nikoliv v České agrární straně. V letech 1906 až 1907 se ovšem dostával do rozporů s vedením mladočeské strany ohledně politiky vůči konkurenčním agrárníkům; přesto byl ještě v roce 1907 zvolen za člena užšího výkonného (akčního) výboru mladočeské strany. V řádných zemských volbách v únoru 1908 kandidoval opět do Českého zemského sněmu, tentokrát ovšem za venkovský volební obvod Tábor, Mladá Vožice, Soběslav, Veselí, a také nikoliv již za mladočechy, nýbrž za agrárníky. Poslancem agrární strany na zemském sněmu pak byl od roku 1908 do roku 1913; v letech 1911 až 1918 byl rovněž agrárnickým poslancem říšské rady ve Vídni (za český volební okres č. 66). Zasedal i v tzv. rakousko-uherských delegacích.\n\nV rámci agrární strany patřil mezi představitele mladé generace soustředěné okolo osoby Antonína Švehly. V roce 1909 byl proto také poprvé zvolen do výkonného výboru agrární strany. V ní se jako jeden z mála právnicky vzdělaných intelektuálů mezi agrárníky těšil velkému respektu. Přispíval rovněž do agrárnického deníku \"Venkov\".\n\nNa konci 1. světové války se postavil proti pokračujícímu vývozu potravin z českých zemí a 28. října 1918 zabral jménem nové československé moci Válečný obilní ústav.\n\nV letech 1918–1920 zasedal v Revolučním národním shromáždění. Znovu se v parlamentu objevil až po parlamentních volbách v roce 1925. Mandát obhájil ve parlamentních volbách v roce 1929.\n\nZastával četné další politické funkce. Dne 11. června 1919 se stal prezidentem Státního pozemkového úřadu a v této funkci působil do r. 1926. V letech 1925–1926 byl ministrem spravedlnosti v druhé vládě Antonína Švehly a v letech 1929–1932 ministrem národní obrany v první vládě Františka Udržala a druhé vládě Františka Udržala. I během První republiky byl politicky blízký Antonínu Švehlovi, s kterým sdílel koncepci agrární strany jako centristické politické síly.\n\nRekvisice obilí dle zákona o válečných úkonech (1915). Dostupné online\n\n"}
{"id": "550295", "url": "https://cs.wikipedia.org/wiki?curid=550295", "title": "Čichavec perleťový", "text": "Čichavec perleťový\n\nČichavec perleťový (\"Trichopodus leerii\", často též \"Trichogaster leerii\") je labyrintní paprskoploutvá ryba z čeledi guramovití.\n\nČichavec perleťový je akvarijní rybka, která je velmi plachá, ale skvěle se snáší s jinými rybkami. Čichavec se průměrně dožívá 10 let. Voda v akváriu by měla čichavci vyhovovat s teplotou 24-29 °C. Dorůstá maximální velikosti 13 cm. Čichavec perleťový má celé tělo světle hnědé a bíle tečkované kromě hrdla, které se zbarvuje do oranžova, ale v době tření zčervená. Na bocích má výrazný černý proužek, skvrnění boků je světle modré.\n\nJe to všežravec, který má jako všechny akva rybičky rád jak sušenou, tak i zmrzlou nebo třeba živou potravu např. sušené krmivo – vločky či granule, které dávají rybám vše co potřebují, zmrzlé krmivo – larvy pakomárů atd. pro udržení optimální kondice, živou potravu – larvy žábronožky solné (ty jsou nejvhodnější) atd. Ryby mají k dispozici stále čerstvou potravu a larvy které nejsou sežrány, udržují akvárium v čistotě (to neplatí ale u všech živých druhů larev).\n\nČichavec perleťový se může chovat i s jinými rybkami, ale je velice plachá (pokud bude chována v hejnu, je méně plašší než jako jedinec, protože rybka může mít stres a přestat žrát až uhyne). Je to klidná rybka, která většinu času tráví v úkrytech mezi rostlinami a umělých \"domečcích\", takže by čichavec rozhodně neměl být bez úkrytů. Vhodné jsou živé rostliny, za které se čichavec schová, když ho něco vyděsí. Čichavec je vhodný i pro začátečníky.\n\nKdyž nastane období tření, tak má sameček delší hřbetní ploutev a je na hrdle a břiše zbarven do červena. Samička má kratší hřbetní ploutev, je plnější v bříšku a není tak výrazně barevná jako sameček. Samec staví pod listy (nejlépe plovoucích rostlin) pěnové hnízdo, do kterého potom samička snese 500-1000 jiker. Po 24 hodinách se líhne potěr, který se do tří dnů rozplave. Pak už není přítomnost samečka, který jikry opatroval nezbytná. Mladé rybky pohlavně dospívají až druhým rokem a potom se mohou dále rozmnožovat.\n\nNemoce čichavců – když čichavec trpí touto nemocí, měl by mít pískově zbarvené uzlíky na trupu a ploutvích. Nakažený čichavec se otírá o předměty. Nemoc se dá léčit antibiotiky, je způsobena parazity. Jiné nemoce: plísňové infekce – bílé vatové chomáčky na kůži ryb, poškození plynového měchýře (ryby plavou břichem vzhůru nebo na straně), vodnatelnost břicha (odstálé šupiny a napuchlé břicho), střevní paraziti (ryby které jsou dovezeny z přírody mohou trpět touto nemocí, ryby přijímají potravu normálně ale viditelně hubnou), vnější paraziti (ryby se intenzivně třou hlavně o kameny a umělé dřevěné kameny (většinou jsou to pijavky které většinou spatříme pouhým okem)). Všechny nemoci lze vyřešit s pomocí zkušeného akvaristy, ale jen ojediněle veterináře.\n\nČichavec perleťový se hodí do každého akvária, ale musí mu vyhovovat. Což znamená: správná teplota, pravidelné čištění a krmení, rostliny atd.. Čichavec se dobře snese s jinými rybkami, je klidný ale plachý, potřebuje úkryty jako třeba umělé kamenné \"domečky\" nebo mezi \"živými\" rostlinami, potřebuje filtr v akváriu a raději je v hejnu nebo ve skupince než sám.\n\n"}
{"id": "550296", "url": "https://cs.wikipedia.org/wiki?curid=550296", "title": "HMS Prince Royal", "text": "HMS Prince Royal\n\nHMS Royal Prince (1610) byla 120 dělová řadová loď anglického válečného námořnictva. Některými námořními historiky pokládána za první trojpalubník, ačkoli její třetí dělová paluba nebyla krytá.\n\nLoď byla objednána anglickým králem Jakubem I. v roce 1608 a postavena loďařem Phineusem Pettem starším. Na její stavbu bylo spotřebováno na svou dobu úctyhodných 7627 dubových kmenů a výsledná cena činila 20 000 liber šterlinků. Jednalo se o zcela novou konstrukci se zásadními vylepšeními - vyztužením přepážek železnými šrouby, geometrickou změnou konstrukce a dvojitou obšívkou trupu.\n\nEnormní spotřeba dřeva při stavbě lodi a její výsledná cena se také podepsaly na dobovém skandálu. Phineus Pett starší byl královým oblíbencem a ostatním lodní konstruktéři ho ze žárlivosti pomlovali jako příliš nezkušeného, než aby zvládl stavbu loďi takových rozměrů. Situace dospěla dokonce tak daleko, že byla v průběhu stavby zřízena komise námořnictva (1609) za účelem vyšetření rozsáhlého rozkrádání dřeva pro stavbu lodi a další podezření. Zejména, že loď je excentrická, což se Phineas Pett snažil zamaskovat konstrukčními změnami (furring), majícími za následek zvýšení spotřeby dřeva. O nekompetentnosti Phineuse Petta vypovídal před komisí zejména Mathew Baker, u nějž Phineas Pett získal první konstrukční zkušenost při přestavbě 223 tunové lodi jako asistent stavitele v Chathamské loděnici. Mathew Baker před komisí uvedl, že po zásahu do konstrukce člunu Phieusem Pettem se loď po opravě stala excentrickou a musela být krátce po spuštění opravena metodou přepláštění (furring). Při vlastní obhajobě, se Phineus Pett starší, ale dokázal proti pomluvám svého bývalého mistra ubránit. Pro komisi královského námořnictva předložil kompletní studii, kterou podložil výpočty a rozdílovoým posouzením konstrukčních rozdílů mezi jeho řešením konstrukce a obvyklou konstrukcí Mathew Bakera na kterých dokládal rozdíly v nákladech. Akademicky podložená obhajoba byla dokonce tak úspěšná, že bylo řízení zastaveno jako neopodstatněné a zcela zapomenut zůstal i argument, že výsledná cena lodi byla o celých 13 000 liber šterlinků vyšší než byl původní odhad pro objednávku stavby.\n\nPodle historiků byl za nevraživostí mezi hlavními staviteli loděnic zejména fakt, že Phineus Pett byl prvním anglickým lodním stavitelem s akademickým vzděláním získaným na univerzitní půdě. Většina tehdejších lodních konstruktérů disponovala pouze základním vzděláním. Proto byla změna konstrukce lodí v důsledku aplikované matematiky, fyziky a geometrie střet s novým světem, který ohrožoval dosavadní praxi spočívající zejména v aplikaci pouček a principů předávaných mezi mistry a jejich učedníky. \n\nRoyal Prince byla uvedena do služby 25.9.1610, pouhé dva roky od založení kýlu v loděnici Wollwich. Její galionová figura měla podobu svatého Jiřího zabíjejícího draka. Loď byla poměrně často přestavována a v několika případech rozebrána a zcela přepracována. \n\nV pozdější fázi byla díky jejímu silnému pozlacení Holanďany přezdívána jako Zlatý ďábel.\n\nVlastní služba lodi je do roku 1641 poměrně chudá. Podle dochovaných záznamů byla loď vyzbrojena jako válečná loď třetí třídy a následně dvakrát opravována. Poprvé roku 1621 nákladem 6 000 liber šterlinků a podruhé roku 1624 nákladem 1 000 liber šterlinků. Mimo expedice do španělska se v mezidobíbdobí neúčastnila žádné větší plavby ani bitvy.\n\nV roce 1641 byla v domovské loděnici rozebrána pro přestavbu, kterou vedl Phineas Pett starší před svou smrtí v roce 1647. Opětovně spuštěna byla 14.10.1643 stále jako Prince Royal, ale dělová výzbroj byla redukována na 64 děl, ale zařazena jako válečná loď první třídy.. \n\nV roce 1649 byla přejmenována na HMS Resolution. Zajímavostí v tomto období je zmínka o lodním stewardovi v období mezi lety 1649-1652, kterým nebyl nikdo jiný než Phineus Pett mladší, který se na lodi zaučoval v roli mladšího námořního důstojníka po svém otci. Budoucí stavitel nejhonosnějších válečných lodí éry 17.tého století tak propojil svůj život s dílem svého děda, než se v říjnu 1652 sám stal asistentem hlavního stavitele v loděnici Chatham.\n\nLoď sloužila v první holandsko-anglické válce a prošla hned několika bitvami. 1652 Bitva u Kentish Knock. Jako vlajková loď admirála George Moncka a generála moře Richarda Deana se účastnila bitvy u Gabbardu a ještě téhož roku bitvy u Scheveningen.\n\nÉra mohutně vyzbrojených válečných lodí a strategie jejich uplatnění v bitvě se teprve formovala. Ještě v průběhu první holandsko-anglické války, nebyl o lodě typu Sovereign of the Seas nebo HMS Resolution (HMS Prince Royal) velký zájem. Šlo o mohutné lodě charakteru řadových lodí s limity především v manévrovém boji, který v tomto období převládal. Teprve úspěch obou lodí v bitvě u Kentish Knock, kde palebná převaha lodi Sovereign of the Seas, kde sama odolala čtrnácti Holandským pokusům o zteč díky masivní dělostřelecké boční salvě dala vzniknout novému způsobu nasazení lodí tohoto typu. Řadové formaci využívající zdrcující palebnou převahu koordinovanou boční salvou.\n\nV roce 1661 byla opět rozebrána v docích Wolwhich a přestavěna podle nových specifikací. Přestavbu vedl vnuk a bývalý lodní stevard HMS Resolution, Phineus Pett mladší. Spuštěna na vodu byla ještě pod názvem HMS Resolution 11.7.1663 s výzbrojí 92 děl a zcela přepracovanou zádí mohutně zdobených nástaveb jako válečná loď první třídy.\n\nV květnu 1666 byla přejměnována zpět na HMS Royal Prince.\n\nO měsíc později se účastnila čtyřednní bitvy, kde třetího dne nedaleko Lowestoft najela na mělčinu. Ochromená loď byla následně zajata Holandským námořnictvem a zapálena 3.6.1666. Toto datum je tak poslednín záznamem v denníku jedné z prvních třípalubních válečných lodí královského námořnictva, jež budou následně zvány podle jejich určení Řadové lodě.\n"}
{"id": "550301", "url": "https://cs.wikipedia.org/wiki?curid=550301", "title": "Skógar", "text": "Skógar\n\nSkógar (výslovnost , doslova \"Lesy\") je islandská vesnička se zhruba 25 obyvateli. Leží na jihozápadu ostrova, nedaleko okružní Hringvegur. V horách na sever od vesnice se nachází ledovec Eyjafjallajökull.\n\nSkógar spadá do obce Rangárþing eystra.\n\n\n"}
{"id": "550302", "url": "https://cs.wikipedia.org/wiki?curid=550302", "title": "Western Avenue", "text": "Western Avenue\n\nWestern Avenue v Chicagu je nejdelší ulice na světě, měří 39,43 km. Kdyby byla položena mezi městy, stačila by na spojení Břeclavi a Brna Byla založena v roce 1851. Leží u ní třeba jeden z nejznámějších amerických hřbitovů, Rosehill, kde je pohřben např. americký atlet Avery Brundage. \n"}
{"id": "550303", "url": "https://cs.wikipedia.org/wiki?curid=550303", "title": "Galionová figura", "text": "Galionová figura\n\nGalionová figura je alegorické zpodobnění lodi ve formě figury (postavy, zvířete či mýtické příšery) nacházející se na příďovém zobci, které se používalo na plachetnicích zejména v době od 16. do 19. století.\n\nAčkoli i dřívější lodě měly na přídi různé ozdoby (například vikinské drakkary z doby kolem 800–1100 n. l.), začaly být galionové figury všeobecně používány až v s nástupem galeon v 16. století. Bylo to dáno skutečností, že v předchozích obdobích neměly lodě na přídi patřičný prostor, kam by se tak velká figura mohla umístit. Hrozivé dračí hlavy s vyceněnými zuby a vypoulenýma očima na vikinských lodích měly za úkol nejen vystrašit nepřátele, ale především ochránit loď před zlými duchy.\n\nPodobně jako tomu bylo u výzdoby na zádi, měla i figura na přídi mnohdy za úkol naznačit (ač často dosti komplikovaným způsobem) i těm, kdo neuměli číst, jaké je jméno lodi, a v případě námořních lodí i předvést bohatství a moc jejího vlastníka. V období rozkvětu baroka se některé řadové lodě pyšnily obrovskými galionovými figurami, jež mnohdy vážily i několik tun a někdy byly zdvojeny po obou stranách čelenu.\n\nTaké nazývaná ochechule.\n\n"}
{"id": "550322", "url": "https://cs.wikipedia.org/wiki?curid=550322", "title": "Kfar ha-Makabi", "text": "Kfar ha-Makabi\n\nKfar ha-Makabi ( כְּפַר הַמַּכַּבִּי, doslova „\"Vesnice Makabi\"“, v oficiálním přepisu do angličtiny Kefar HaMakkabbi, přepisováno též Kfar HaMaccabi) je vesnice typu kibuc v Izraeli, v Haifském distriktu, v Oblastní radě Zevulun.\n\nLeží v nadmořské výšce 31 metrů v intenzivně zemědělsky využívané Izraelské pobřežní planině, respektive v Zebulunském údolí, nedaleko západních okrajů svahů Dolní Galileji, 8 kilometrů od břehu Středozemního moře v Haifském zálivu.\n\nObec se nachází na cca 85 kilometrů severoseverovýchodně od centra Tel Avivu a cca 12 kilometrů východně od centra Haify. Kfar ha-Makabi obývají Židé, přičemž osídlení v tomto regionu je etnicky smíšené. Pobřežní nížina a aglomerace Haify jsou převážně židovské. Na východ od kibucu začínají kopcovité oblasti Galileji, které obývají ve vyšší míře izraelští Arabové a Drúzové. Zhruba 5 kilometrů severovýchodně od kibucu leží například arabské město Šfar'am. Kfar ha-Makabi vytváří spolu s vesnicemi Ramat Jochanan a Uša souvislý blok osídlení, který je navíc na jihu napojen na zastavěné území města Kirjat Ata.\n\nKfar ha-Makabi je na dopravní síť napojen pomocí lokální silnice 7703.\n\nKfar ha-Makabi byl založen v roce 1936 v době, kdy vrcholilo budování opevněných osad typu Hradba a věž. Jejími zakladateli byla skupina Židů z Německa a Československa napojená na tělovýchovnou organizaci Makabi, konkrétně na její mládežnickou odbočku ha-Makabi ha-ca'ir. Ti do tehdejší britské mandátní Palestiny dorazili roku 1932, kdy se zde konaly židovské tělocvičné hry makabiáda. Sionistický předák Menachem Usiškin účastníkům makabiády tehdy doporučil, aby se trvale usadili v Palestině, což část cvičenců učinila. V roce 1933 se z nich utvořila osadnická přípravná skupina, která procházela výcvikem ve městě Ra'anana. Roku 1936 se usadili na tomto místě a připojila se k nim další skupina členů ha-Makabi ha-Ca'ir ze sousední obce Kfar Ata (dnes Kirjat Ata). Osadníci se zaměřovali na zemědělství, třebaže velká část z nich měla původně zcela jiné vzdělání.\n\nBěhem války za nezávislost v roce 1948 byla osada stejně jako sousední Ramat Jochanan napadena drúzskou jednotkou začleněnou do arabské dobrovolnické armády pod vedením Fauzího al-Kaukdžího. Útok se ale podařilo odvrátit. Před rokem 1949 měl Kfar ha-Makabi rozlohu katastrálního území 1 650 dunamů (1,65 kilometru čtverečního).\n\nMístní ekonomika je založena na zemědělství a průmyslu.\n\nPodle údajů z roku 2014 tvořili naprostou většinu obyvatel v Kfar ha-Makabi Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 356 lidí. Během roku 2014 populace stoupla o 0,3 %.\n\n\n"}
{"id": "550331", "url": "https://cs.wikipedia.org/wiki?curid=550331", "title": "Karl Haushofer", "text": "Karl Haushofer\n\nKarl Ernst Haushofer (27. srpna 1869, Mnichov – 10. března 1946, Pähl, Bavorsko) byl německý geograf a geopolitik. Za 1. světové války dosáhl hodnosti generála německé armády. Navazoval na politicko-geografické teorie Friedricha Ratzela a Rudolfa Kjelléna. Působil jako profesor geografie na univerzitě v Mnichově, k jeho žákům patřil i Rudolf Hess. V roce 1924 založil první geopolitický časopis \"Zeitschrift für Geopolitik\". Po válce byl proto vyslýchán, obviněn u mezinárodního tribunálu však nebyl. V roce 1946 spáchal sebevraždu.\n\nVe svých geopolitických dílech se zaměřil zejména na koncept životního prostoru, problematiku hranic, teorii panregionů a autarkie. Ve své \"Weltpolitik von Heute\" (Současná světová politika) označil versaillské uspořádání za zeměpisný omyl a požadoval vytvoření Říše, která by spojila všechna území, kde žijí Němci. Kromě východní Evropy se to týkalo také jihu Dánska a části Nizozemí. \n\nHaushoferovy politické koncepty se v podstatě shodují s nacistickou teritoriální expanzí. Nacistické Německo si v nich logicky našlo svou inspiraci i „vědecké“ ospravedlnění své agresivní zahraniční politiky. Haushofer se svými stoupenci např. podporoval Pakt Ribbentrop-Molotov i Osu Berlín–Řím–Tokio. Během války však upadl v nemilost a byl poslán do koncentračního tábora Dachau. Za hlavního hybatele mezinárodní politiky považoval zeměpisné skutečnosti, zatímco nacisté odvozovali skutečnost z rasové teorie. O nejednoznačném vztahu k nacismu svědčí i skutečnost, že jeho manželka měla židovské předky a jeho syn byl zavražděn příslušníky SS.\n\n\n"}
{"id": "550343", "url": "https://cs.wikipedia.org/wiki?curid=550343", "title": "Napoléon (1850)", "text": "Napoléon (1850)\n\nNapoléon byla řadová loď (dvoupalubník) francouzského námořnictva, která byla první postavenou řadovou lodí poháněnou parním strojem a vybavenou lodním šroubem. Podle jejího vzoru bylo postaveno ještě osm sesterských lodí. Autorem konstrukce celé třídy byl francouzský konstruktér Henri Dupuy de Lôme, samotná loď byla postavena v loděnici Arsenal de Toulon.\n\n\"Napoléon\" měl mimo plného oplachtění též parní stroj, který roztáčel jeden lodní šroub. Mezi stěžni byly dva poměrně krátké a zavalité komíny. Rychlost lodi dosahovala až 11 uzlů. Výzbroj tvořilo 90 děl umístěných na dvou dělových palubách.\n\nParní pohon sestával z parního stroje Indret s převodovkou, který poháněl čtyřslistou vrtuli o průměru 5,8 metrů. Potřebné teplo pro výrobu páry obstarávalo osm kotlů na uhlí. Spotřeba uhlí činila při maximální rychlosti 12 uzlů 143 tun uhlí denně.\n\nJejími sesterskými loděmi byly Algésiras, Arcole, Impérial, Redoutable z let 1855-56 a poněkud těžší Ville de Bordeaux, Ville de Lyon a Ville de Nantes z let 1858-60.\n"}
{"id": "550347", "url": "https://cs.wikipedia.org/wiki?curid=550347", "title": "VV", "text": "VV\n\nSpojení písmen V a V může mít různé významy:\n\n\n\n"}
{"id": "550353", "url": "https://cs.wikipedia.org/wiki?curid=550353", "title": "Zmatek (Star Trek: Stanice Deep Space Nine)", "text": "Zmatek (Star Trek: Stanice Deep Space Nine)\n\n„Zmatek“ (v originále „Babel“) je v pořadí pátá epizoda první sezóny seriálu \"\".\n\nNáčelník Miles O'Brien řeší velký počet poruch po celé stanici včetně mnoha replikátorů. Při opravě jednoho z nich nechtěně aktivuje zařízení, které tam bylo umístěné. Brzy poté se u něho začnou projevovat příznaky afasie, začne nesouvisle mluvit, není mu rozumět a ani on nerozumí ostatním.\n\nZpočátku si doktor Bashir není jist původem O'Brienových potíží, testy neukážou žádné fyziologické příčiny. Ale když se náhle Bashirovi před očima afasie projeví u poručíka Dax, uvědomí si, že mají co dělat s virem, který afasii způsobuje. Zjistí také, že virus pochází z jídla z replikátorů ve velitelské sekci stanice, ostatní replikátory jsou v pořádku. Přesto i lidé z ostatních částí stanice vykazují příznaky. Je vyhlášena karanténa.\n\nOdo brzy zjistí, že Quark, jehož replikátory byly odstaveny, se rozhodl zajistit si jídlo z replikátoru v neobsazené části kajut posádky. Výsledkem bylo rozšíření kontaminovaného jídla po celé stanici. Bashir mezitím zjistí, že virus zmutoval a nákaza je nyní přenosná vzduchem. Začne také způsobovat vysoké horečky, které mohou pacienty i zabít.\n\nKira objeví replikátor, na němž O’Brien naposledy pracoval a vezme ho Bashirovi. Zjistí se, že modul na replikátoru způsoboval vložení viru do potravin a že ho tam umístili Bajorané, aby nakazil Cardassiany během okupace Bajoru.\n\nDoktor, který virus vytvořil, již zemřel v cardassijském vězení. Jeho asistent, doktor Surmak Ren, není ochoten pomoci najít lék. Kira ho proto unese na stanici, kde se taky nakazí. Mezitím je postižena celá posádka. Jeden z kapitánů kotvících lodí chce za každou cenu odletět a poškodí loď. Díky zákroku Oda a Quarka při tom není poškozena i stanice. Doktor Surmak nakonec najde lék, který je pak rychle podán všem nemocným.\n\n"}
{"id": "550361", "url": "https://cs.wikipedia.org/wiki?curid=550361", "title": "Aublysodon", "text": "Aublysodon\n\nAublysodon (\"dozadu ohnutý zub\"?) byl rod teropodního dinosaura z čeledi Tyrannosauridae, žijícího v období pozdní křídy na západním území Severní Ameriky (stát Montana). Typový exemplář je reprezentován pouze zubním materiálem. Podobné typy fosilních zubů však byly objeveny také v Kanadě a Asii. Taxon byl popsán paleontologem Josephem Leidym v roce 1868, jeho původní jméno z roku 1856 však znělo \"Deinodon horridus\" (\"děsivý, strašný zub\"). Dnes je tento taxon považován za pochybný (\"nomen dubium\"), pravděpodobně se totiž jedná o fosilie nedospělého tyranosaurida, např. rodu \"Albertosaurus\" nebo \"Gorgosaurus\".\n\n"}
{"id": "550367", "url": "https://cs.wikipedia.org/wiki?curid=550367", "title": "Mini Izrael", "text": "Mini Izrael\n\nMini Izrael ( מיני ישראל), v anglickém přepisu Mini Israel je park miniatur nacházející se nedaleko Latrunu v Izraeli.\n\nPark byl otevřen v listopadu 2002 na pozemcích kibucu Nachšon a jsou v něm vystaveny stovky modelů nejznámějších izraelských budov. V roce 2007 bylo těchto modelů okolo 350, vytvořených většinou v měřítku 1:25.\n\nVe stálé expozici jsou modely hlavních památek judaismu, křesťanství i islámu. Ale také drúzských, beduínských a dalších. Park se rozprostírá na ploše 6,5 hektaru.\n\n\n"}
{"id": "550369", "url": "https://cs.wikipedia.org/wiki?curid=550369", "title": "Střepy (album)", "text": "Střepy (album)\n\nStřepy (s podtitulem \"Melodram – piano & zpěv\") je sólové album Filipa Topola. Své vlastní básně doprovází na klavír, melodramatické pasáže jsou doplněny i čtyřmi klasičtějšími písněmi se zpěvem, celkem na desce nalezneme 11 skladeb. Album bylo nahráno v dubnu 1999 v brněnském studiu Audio Line a v červnu téhož roku vyšlo u Indies Records na CD a MC. Hudební režii obstaral Roman Jež. Autorem obrazu \"Světlo a stín\" na obalu je Sysel, autory fotografií v bookletu jsou Ivan Pinkava a Filip Topol.\nVelice niterné album odráží období let 1997 a 1998, kdy Filip Topol kvůli těžké nemoci podstoupil náročné operace i alkoholovou abstinenci.\n\nStřepy je také název pro knížku básní z alba. Vyšla současně s CD v kolibřím vydání u nakladatelství Maťa.\n\n\n\n\n"}
{"id": "550381", "url": "https://cs.wikipedia.org/wiki?curid=550381", "title": "Patti Yasutakeová", "text": "Patti Yasutakeová\n\nPatti Yasutakeová (* 6. září 1953 Kalifornie) je americká herečka japonského původu. Bydlí v Hollywoodu.\n\nJejí herecká kariéra začala v roce 1985 seriálem \"T.J. Hooker\", kde se setkala s jedním z hlavních představitelů původního seriálu \"Star Trek\", Williamem Shatnerem. Od té doby hostuje v různých seriálech, ve druhé polovině 80. let to byl např. \"Gung Ho\" a v letech 1990 až 1994 \"\", kde v 16 epizodách ztvárnila zdravotní sestru Alyssu Ogawa. V této roli se objevila i v následujících dvou filmech \"\" (1994) a \"\" (1996). Poté následovaly další seriály i filmy, jako např. \"Hlídači času, Krása na zabití, Kauzy z Bostonu\" (zde opět hrála se Shatnarem a také dalším „startrekovským“ hercem Reném Auberjonoisem), \"Odložené případy, The Coverup, The Closer\" či \"FlashForward – Vzpomínka na budoucnost\".\n\n"}
{"id": "550384", "url": "https://cs.wikipedia.org/wiki?curid=550384", "title": "Aleksandra Natalliová-Światová", "text": "Aleksandra Natalliová-Światová\n\nAleksandra Krystyna Natalliová-Światová (20. února 1959, Oborniki Śląskie, Polsko – 10. dubna 2010, Pečersk, Rusko) byla polská politička a ekonomka.\n\nV roce 1982 absolvovala Fakultu managementu a informatiky Ekonomické univerzity ve Vratislavi, v roce 2004 pak manažerské studium na vratislavské Vysoké bankovní škole. Za studentských let působila v Nezávislém sdružení studentů. V letech 1982 až 1991 pracovala na regionálním pracovišti Jednotky statisticko-ekonomického výzkumu Polského statistického úřadu a Akademie věd. Od roku 1992 byla zástupkyní ředitele Mezivojvodského centra pro další školení administrativních pracovníků. V letech 1996 až 2000 pracovala na městském úřadu ve Vratislavi. Prošla několika politickými subjekty. V roce 2005 byla za Právo a spravedlnost zvolena poslankyní Sejmu. Zvolena byla i v roce 2007. Od ledna 2008 byla místopředsedkyní strany.\n\nZemřela při leteckém neštěstí u ruského Smolensku 10. dubna 2010. Posmrtně obdržela Komandérský kříž Řádu Polonia Restituta (\"\").\n"}
{"id": "550387", "url": "https://cs.wikipedia.org/wiki?curid=550387", "title": "Vinnetou (film)", "text": "Vinnetou (film)\n\nVinnetou je koprodukční film z roku 1963 režiséra Haralda Reinla pojednávající o přátelství dvou fiktivních postav Old Shatterhanda a jeho pokrevního bratra Vinnetoua, vrchního náčelníka Apačů z kmene Mescalero, který byl natočen podle stejnojmenné literární předlohy Karla Maye.\n\nDěj filmu byl oproti knižní předloze poměrně výrazně pozměněn a zjednodušen a celý příběh je zde převyprávěn pouze rámcově, nejvýraznější rozdíl je na konci filmu, kdy vraha Santera Apačové usmrtí.\n\nDo USA přijíždí mladý německý inženýr-zeměměřič Karl (Charles-Šarlí) a to proto, aby prováděl stavební dozor a aby dohlédl na zeměměřičské práce nutné pro další výstavbu texaské pacifické železnice a následně i na její vlastní výstavbu. Železnice však vede indiánským územím obývaným Apači z kmene Mescalero. Odjíždí proto se zásobovací kolonou přímo do stavebního tábora, kde jsou ubytováni stavební dělníci.\n\nBandita Santer společně se svými druhy touží po zlatě Apačů, vezme do zajetí jednoho mladého Indiána, kterého mučí rozžhaveným železem. Chce aby mu Indián prozradil, kde se indiánské zlato skrývá, nicméně jeden z kumpánů mladého Indiána ve vzteku zastřelí. Santer poté přemluví náčelníka kmene Kiowů Tanguu, aby zásobovací kolonu, která směřuje do stavebního tábora, se svým indiánským kmenem přepadl. Tu však chrání Sam Hawkens a společně se svými loveckými druhy Dickem Stonem a Willem Parkerem. Přepad se Kiowům nezdaří také proto, že mladý inženýr prokáže neobyčejnou statečnost a odvahu při řešení situace – vyhodí do povětří vůz vezoucí na stavbu střelný prach.\n\nApačové z kmene Mescalero mají mezi sebou bílého učitele Klekí-petru, který je původem Evropan, shodou okolností také Němec. Apače učí nejen číst a psát, ale vede je i k mírovému soužití s bílými americkými novousedlíky a přistěhovalci. Mladý inženýr zjistí, že původní plány na výstavbu železnice byly bez jeho vědomí pozměněny a že trať má vést jiným směrem, než bylo předem naplánováno, což Apače výrazně poškozuje. Vypraví se proto za stavbyvedoucím Bancroftem do blízkého městečka. Bacrofta najde úplně opilého, navíc bandita Santer Bancroftovi vyhrožuje zabitím. Bandité mladého inženýra napadnou, on se však s nimi bije pěstí a drtí je svými přesně cílenými údery na bradu. Nakonec jej ale bandité přece jen přemohou, nicméně v poslední chvíli ho zahrání Sam Hawkens se svými druhy.\n\nPo návratu do tábora přichází Apačové vyjednávat. Mladý syn vrchního náčelníka Inču-čuny Vinnetou a bílý otec Klekí-petra se dostaví do stavebního tábora a chtějí dojednat mír mezi Apači a bílými muži a projednat návrat stavby železnice k původnímu plánu. Mladý inženýr je Indiánům představen jako Old Shatterhand (\"drtící ruka\"), což je lovecká přezdívka, kterou mu dal Sam Hawkens po souboji v městečku. Jejich vzájemné vyjednávání však skončí tragédií, mírumilovný Klekí-petra je Santerem zastřelen a Vinnetou je zajat a předán nepřátelskému kmeni Kiowů. Old Shatterhand se v noci tajně vydá sám do tábora Kiowů Vinnetoua zachránit. Připlíží se nepozorován ke stromu, kde je Vinnetou uvázaný a přeřízne, sám nikým nezpozorován, Vinnetouova pouta. Na památku si vezme Vinnetouův náhrdelník zhotovený ze zubů amerického šedého medvěda grizzly.\n\nDalší souboj s bandity čeká stavební dělníky vedené Old Shatterhandem v městečku, kde propukne jejich lítý boj s bandity o místní salon. Při něm je velmi těžce zraněn stavbyvedoucí Bancroft. Salon se podaří dělníkům oblehnout, ale ne dobýt. Bandité se před přesilou snaží uprchnout nepozorovaně podzemní štolou, kterou zde narychlo kopou. Stavební dělníci vedení mladým inženýrem se pokusí salon zničit pomocí parní lokomotivy, kterou najedou do budovy salonu. Bandité jejich úmysl zjistí včas a stačí se před lokomotivou ukrýt do své nově vybudované podzemní štoly. Propukne prudký boj mezi bandity a dělníky, nicméně jejich vítězství zhatí nečekaný bojový nájezd velké skupiny Indiánů Mescalero z kmene Apačů, kteří se zde chtějí pomstít za zákeřnou vraždu svého milovaného a uctívaného bílého učitele Klekí-Petry. Propukne vřava a zmatek, mnoho mužů je zabito, malá část banditů v čele se Santerem však uprchne. Old Shatterhand se zde v přímém osobním souboji muže proti muži utká s Vinnetouem. Vinnetou tento jejich vzájemný souboj vyhraje, bodne při něm svého zachránce Old Shatterhanda nožem do krku a velmi těžce jej poraní, jeho zkrvavený kabát pak zůstane v městečku.\n\nSam Hawkens se svými druhy je také zajat a odvlečen společně se polomrtvým Old Shatterhandem do Apačského puebla nacházejícím se na břehu řeky Rio Pecos. Old Shatterhand se zde poprvé setkává s mladou a krásnou indiánskou dívkou Nšo-či, která je zde jakousi \"indiánskou princeznou\", neboť jde o Vinnetouovu sestru a dceru nejvyššího náčelníka Apačů Inču-čuny. Nšo-či (v překladu \"Krásný den\") se o Old Shatterhanda stará, pečuje o něj a po několik týdnů usiluje o jeho brzké uzdravení. Oba mladí lidé k sobě cítí vzájemné sympatie, která postupně přerostou ve vzájemnou lásku. Old Shatterhand se snaží Vinnetoua neustále přesvědčit, že je jeho přítelem, ale ten mu nevěří, jediný kdo Old Shatterhanovi věří je Nšo-či. Ta se nechá přesvědčit, aby se sama vypravila do městečka pro zkrvavený Old Sahtterhandův kabát, který ukrývá jasný důkaz o tom, kdo byl Vinnetouův zachránce – jeho náhrdelník s medvědími zuby.\n\nMezitím však nadejde den, kdy má být Old Shatterhand umučen společně se svými druhy u mučednického kůlu. Indiánská rada starších však rozhodne, že místo mučení dojde ke spravedlivému souboji muže proti muži. Old Shatterhand bude s handicapem bojovat přímo s nejvyšším náčelníkem Inču-čunou. Old Shatterhand svým důvtipem a silnou pěstí v tomto boji Inču-čunu přemůže ale nezabije, pouze jej omráčí. Vyhraný boj a živý Inču-čuna způsobí, že Vinnetouův názor na Old Shatterhanda se rychle změní. Jeho údiv a přátelství však dovrší úspěšný brzký návrat Nšo-či, která přiváží z městečka zkrvavený kabát s Vinnetouovým náhrdelníkem, který poskytne důkaz o tom, kdo Vinnetoua zachránil ze spárů nepřátelských Kiowů. Oba mladí muži, se rychle spřátelí a na důkaz svých citů slavnostně uzavřou pokrevní bratrství. Všichni si pak společně užívají přátelství a indiánské pohostinnosti, Vinnetou Old Shatterhanda po několik týdnů učí různým indiánským znalostem a dovednostem.\n\nNšo-či, která je do Old Shatterhanda zamilovaná a touží se stát jeho ženou, se chce vzdělávat po vzoru bílých žen. Proto se všichni společně vypraví do hor pro apačské zlato, které má posloužit k tomu, aby bylo možno její budoucí vzdělání zaplatit. Old Shatterhand však po zlatu nijak netouží a do jeho naleziště proto odchází pouze náčelník Apačů Inču-čuna společně se svými dvěma dětmi, se synem Vinnetouem a s dcerou Nšo-či. Ve skalách je však napadlou zbylí Santerovi bandité, kteří touží po zlatě. V tuhém boji je zabit jak náčelník Inču-čuna tak i jeho dcera Nšo-či. Old Shatterhand však instinktivně tuší zradu a zaslechne vzdálené výstřely. Spěchá proto společně s ostatními apačskými bojovníky Vinnetouovi na pomoc aby jej jediného zachránil. Vrah Santer se svými druhy je zde ihned poté zabit a tím i potrestán (zde na rozdíl od knižní předlohy). Nejvyšší náčelník Apačů Vinnetou a jeho bílý pokrevní bratr Old Shatterhand zůstali na světě se svým zármutkem sami.\n\n\n"}
{"id": "550398", "url": "https://cs.wikipedia.org/wiki?curid=550398", "title": "Ministr absorpce imigrantů Izraele", "text": "Ministr absorpce imigrantů Izraele\n\nMinistr absorpce imigrantů Izraele (: , \"sar le-klitat alija\"), známý do roku 1951 jako ministr imigrace (: , \"sar ha-alija\"), je člen izraelské vlády, který stojí v čele ministerstva absorpce imigrantů. Od roku 2015 je ministrem Ze'ev Elkin ze strany Likud.\n\nVe spolupráci s místní samosprávou je ministerstvo zodpovědné za nové imigranty (olim) po tři týdny od jejich příjezdu do země. Pomáhá jim najít zaměstnání, ubytování a slouží jako poradní místo pro oblast vzdělávání, záležitosti plánování a sociálních věcí, stejně jako nastavení benefitů tzv. „imigračního koše“ (jako jsou úlevy na daních, dotace, atp).\n\nMinistr má příležitostně svého náměstka.\n\n"}
{"id": "550407", "url": "https://cs.wikipedia.org/wiki?curid=550407", "title": "Michelle Forbesová", "text": "Michelle Forbesová\n\nMichelle Forbesová (* 8. ledna 1965 Austin, Texas) je americká herečka.\n\nJako malá se chtěla stát baletkou, na High School for the Performing and Visual Arts v Houstonu se ale začala věnovat herectví a v 16 letech šla poprvé na konkurz. Ačkoliv nebyla vybrána, nakonec podepsala svoji první profesionální smlouvu. Ve svých 22 letech, v roce 1987 obdržela dvojroli v mýdlové opeře \"U nás ve Springfieldu\", kde působila až do roku 1990, a za kterou byla nominována na cenu Daytime Emmy . Poté pokračovala v hraní v divadlech a objevovala se i v malých rolích v seriálech.\n\nV roce 1991 zahrála Forbesová epizodní roli Dary, dcery doktora Timicina, v epizodě „Půl života“ sci-fi seriálu \"\". Popularitu si ve stejném seriálu získala jako podporučík a později poručík Ro Laren. Jako Bajoranka Ro se zde objevila v osmi epizodách v letech 1991 až 1994. V této roli měla pokračovat i v následujícím seriálu \"\", kde měla být jednou z hlavních postav. Michelle Forbesová ale tuto nabídku odmítla, neboť se chtěla věnovat filmové kariéře.\n\nVe filmech začala hrát v roce 1993 a za jednu z prvních rolí ve snímku \"Kalifornie\" (1993) byla nominována na Saturn Award. V 90. letech se objevila např. ve filmech \"Swimming with Sharks, Duel v poušti, Just Looking, Black Day Blue Night\" nebo \"Útěk z L.A.\" Nicméně se vrátila i na televizní obrazovky. Velkou roli měla v letech 1996 až 1998 v seriálu \"Zločin v ulicích\", později se pravidelněji objevovala v seriálech \"Wonderland\" (2000), \"24 hodin\" (2002–2003), \"Battlestar Galactica, Útěk z vězení\" (oba 2005–2006), \"V odborné péči\" či \"True Blood: Pravá krev\" (oba od 2008). Za roli Maryanny Forresterové v \"True Blood\" byla Michelle Forbesová v roce 2010 nominována na Saturn Award.\n\nOd roku 1990 byla vdaná za novozélandského ilustrátora Rosse Kettlea, se kterým se ale později rozvedla.\n\n"}
{"id": "550410", "url": "https://cs.wikipedia.org/wiki?curid=550410", "title": "Panregion", "text": "Panregion\n\nPanregion je politicko-geografický termín, jímž se rozumí transkontinentální blok spojující území více států na základě určitých kritérií (geografických, politických, ekonomických atd.). \n\nKonceptem panregionů se ve svých dílech zabýval mj. německý geopolitik Karl Haushofer. \nV jeho pojetí je svět rozdělen na 4 panregiony: Pan-Ameriku (ovládanou USA), Euro-Afriku (ovládanou Německem), Pan-Rusko (zahrnující Blízký východ a Indii) a Dálněvýchodní sféru pod vlivem Japonska. \nV tomto pojetí leží centra panregionů vždy na severu, perifériemi jsou jižní oblasti, panregiony jsou ekonomicky soběstačné, na ostatních panregionech nezávislé a ideologicky ovládané pan-ideami.\n"}
{"id": "550412", "url": "https://cs.wikipedia.org/wiki?curid=550412", "title": "Akční film", "text": "Akční film\n\nAkční film je filmový žánr, který své hlavní postavy vrhá do neustálých nebezpečných scén jako jsou přestřelky, souboje či honičky. Ústřední postavou akčního filmu je obvykle hrdina, který se neohroženě vrhá do zdánlivě bezvýchodné situace, aby zabránil plánům padoucha ohrozit nevinné lidi.\n\nI když se akční scény vyskytovaly ve filmu od samotného začátku kinematografie, akční film jako samostatný žánr se začal formovat až v 70. letech minulého století s tím, jak se začaly mnohem více rozvíjet technické profese jako jsou kaskadéři nebo tvůrci speciálních efektů. V dnešní době se akční film často prolíná s dalšími žánry jako jsou dobrodružné historické filmy, sci-fi nebo thrillery.\n\nZa první akční scénu bývá považováno přepadení vlaku lupiči ve snímku \"Velká železniční loupež\" z roku 1903. Dobrodružné příběhy plné nebezpečných akcí z různých míst a dob se staly velmi populární ve 30. letech minulého století. Za prvního akčního hrdinu je často označován Douglas Fairbanks, který ztvárnil neohrožené postavy ve filmech jako \"Zloděj z Bagdádu\", \"Zorro mstitel\" nebo \"Robin Hood\".\n\nBěhem 50. a 60. let se akční prvky začaly formovat nejčastěji v prostředí kovbojek z Divokého západu, western se brzy stal samostatným důležitým žánrem, kde se kromě bezhlavých dobrodružství začaly objevovat i vážnější témata. Napínavý thriller s akčními prvky natočil také Alfred Hitchcock ve filmu \"Na sever severozápadní linkou\" nebo John Sturges ve válečném filmu \"Velký útěk\".\n\nVelký úspěch zaznamenala hned od svého vzniku série, kde hrál hlavní roli britský špión James Bond. Zrodil se typický akční hrdina, který se vrhá do stále větších nebezpečí, je v každé situaci ochoten nasadit svůj život, stojí proti němu čím dál tím protřelejší padouch a jeho odměnou je láska krásné ženy. Filmy s Jamesem Bondem také nabídly do té doby neviděné automobilové honičky, delší bojové scény a přehlídku speciálních efektů.\n\nBěhem 70. let se začal akční film rozvíjet ve velkém hned ve dvou směrech. Prvním byly drsné americké krimi filmy, které sice vycházely z klasické zápletky kriminálního příběhu - hlavní hrdina musí odhalit vraždu či dopadnout únosce - ale obsahovaly málo klasického vyšetřování, ale za to mnohem více honiček či přestřelek. Takový byl Clint Eastwood ve filmu \"Drsný Harry\", Gene Hackman ve filmu \"Francouzská spojka\" nebo Steve McQueen ve filmu \"Bullitův případ\". Zatímco filmy s Clintem Eastwoodem obohatily žánr o drsné hlášky a fascinaci zbraněmi jako bylo jeho .357 Magnum, Bulittův případ či Francouzská spojka nabídly pečlivě propracované automobilové honičky, které jsou i dnes vzorem pro mnoho akčních filmů.\n\nDruhým místem, kde akční filmy začaly rozvíjet, byla jihovýchodní Asie. V Hongkongu začal své první filmy natáčet bývalý mistr bojových umění Bruce Lee a úspěch jeho filmů jako \"Velký šéf\" nebo \"Příchod draka\" dosáhl i do Evropy a USA. V Japonsku byl podobně úspěšný Sonny Chiba. Hvězdami akčních filmů se poprvé stali nikoli klasičtí herci, ale především profesionální mistři bojových umění, kteří nabídli divákům kung-fu souboje s pečlivou a věrohodnou choroegrafií.\n\nZa vrchol žánru bývají považovány 80. léta minulého století. V Hollywoodu se akční film stal zcela samostatným žánrem a pronikl výrazně i do jiných. Nejslavnějšími herci té doby byli Arnold Schwarzeneger, Sylvester Stallone, Chuck Norris či Bruce Willis. Akční hrdina v jejich podání byl sice málomluvný a nekomplikovaný, ale mohl se chlubit vypracovaným tělem a obrovskou fyzickou zdatností. Náročné akční scény, zahrnující masové přestřelky, obrovské výbuchy a další efekty umocňovaly dojem téměř nadpozemského hrdiny. Za nejslavnější filmy té doby jsou považovány filmy jako \"Rambo II\", \"Komando\" nebo \"Smrtonosná past\". Výsostné znaky akčních filmů obsahovaly i dobrodružné filmy, nejlepším příkladem je série \"Indiana Jones\".\n\nOdlišný směr nabídly akční komedie. Zatímco hrdinou výše zmínených akčních filmů byl obvykle málomluvný hrdina, který sám porazil celou armádu protivníků, akční komedie nabídly většinou dvojici hrdinů, z nichž jeden byl opět málomluvný samotář, ale měl vedle sebe komediálního herce. Přednostmi takových filmů nebyly jen akční scény, ale i hašteření ústřední dvojice a jejich postupné seznamování. Toto nejlépe zvládal Eddie Murphy ve filmech jako \"48 hodin\" nebo \"Policajt v Beverly Hills\". Za prototyp akční komedie s dvojící parťáků je považována série \"Smrtonosná zbraň\" či později \"Poslední skaut\".\n\nAkční film výrazně pronikl do žánru akčních sci-fi, které zažilo podobný nástup popularity také v 80. letech minulého století. Honičky automobilů vystřídaly vesmírné souboje, souboje pozemských hrdinů se změnily na souboje s mimozemskými rasami a vše se odehrávalo nejen na Zemi ale i na vzdálených planetach. Zápletka mohla obsahovat i čisté sci-fi prvky jako je cestování časem nebo postapokalyptický pohled do budoucnosti. Nejlepšími příklady jsou filmy jako \"Terminátor\", \"Vetřelci\", \"Predátor\", \"Robocop, Šílený Max, Total Recall\" a v mnoha směrech i \"Star Wars\".\n\nKromě Hollywoodu se akčnímu filmu dále dařilo především v Hongkongu. Kromě filmů s bojovým uměním, které zrodily další herecké hvězdy jako Jackie Chan nebo Jet-Li či hvězdy choroegrafie jako Yuen Woo-Ping se na scéně objevily také velmi násilné a velmi krvavé akční filmy od režisérů jako John Woo, který natočil snímky jako \"Lepší zítřek\" nebo \"Hard Boiled\". Tento subžánr akčního filmu získal svoje označení jako heroic bloodshed, což doslova znamená \"hrdinské krveprolití\". \n\nS nástupem 90. let se začal akční žánr rozpadat a více vnořovat do jiných žánrů, především do sci-fi. Hvězdy 80. let jako Arnold Schwarzenegger nebo Sylvester Stallone ustoupily do pozadí a typický akční film s málomluvným hrdinou, který vystřílí celý ostrov, přestal bavit masové publikum a přesunul se z kin na videokazety. Herci jako Jean-Claude Van Damme, Dolph Lundgren či Steven Seagal sice zaznamenali menší úspěchy, ale většinou v Evropě, která se později stala hlavním odbytištěm jejich filmů.\n\nZhruba do poloviny 90. let ještě vznikaly velké akční filmy, které zaznamenaly dobrý úspěch. Buď se jednalo o pokračování úspěšných sérií (\"Smrtonosná zbraň\" nebo \"Smrtonosná past\"), a nebo o variace na klasické akční zápletky, ovšem s výrazně jiným hlavním hrdinou. Svalnatné akční hrdiny vystřídali charakterní herci jako Nicolas Cage nebo Keanu Reeves a akční scény kromě pečlivých choreografií a náročných efektů získaly i zběsilejší tempo především díky nástupu mladých režisérů (Michael Bay) ovlivněných natáčením klipů pro hudební stanici MTV. Za nejlepší příklad té doby můžeme považovat filmy jako \"Skála, Con Air\" a \"Nebezpečná rychlost\".\n\nKvůli obavám z blížícího se přechodu Hongkongu pod Čínu se slavní tvůrci jako John Woo na čas přesídlili do Hollywoodu a natočili zde několik filmů kombinující oba dva světové proudy akčního žánru 80. let (\"Tváři v tvář\"), ale později se vrátili zpět a začali natáčet už v čínské produkci zcela jiné tipy filmů. \n\nDo popředí se zhruba v polovině 90. let dostaly filmy, které sice obsahovaly klasické prvky akčního filmu, ale díky prudkému nástupu počítačových efektů (CGI) mohly najednout vznikat desítky nových sci-fi filmů s různým námětem. I když tedy patří do žánru sci-fi, je vhodné je zmínit jako dobré příklady akčních filmů. Jsou to \"Den nezávislosti, Pátý element, Armageddon\" nebo \"Hvězdná pěchota\". Celé desetiletí rámují dva filmy, které dobře popisují proměnu žánru. Zatímco z roku 1991 - často považovaný za nejlepší akční (sci-fi) film všech dob - je jednoduchou a nervydrásající honičkou, \"Matrix\" z roku 1999 je komplikovanou podívanou, kde nechybí propracované akční choreografie inspirované honkgonskou akční školou, ale zároveň je to filozofické poselství o vývoji lidstva především s nástupem počítačů a internetu.\n\nOd počátku tisíciletí zůstává akční film rozstříštěný do několika hlavních oblastí.\n\nKlasický americký akční film ve stylu 80. let zůstává víceméně jako okrajový žánr, který je paradoxně mnohem úspěšnější v Evropě, a to díky produkcím společnosti francouzského režiséra a producenta Luca Bessona - jako například \"96 hodin\". Za výjimečný úkaz je považána trilogie , ve které se v režii Sylvestera Stallona hned třikrát spojili prakticky všichni akční hrdinové z 80. a 90. let, aby v nostalgické náladě zavzpomínali na svá nejlepší léta.\n\nDo popředí se částečně dostaly špiónské filmy v čele s \"Jamesem Bondem\". Zatímco ten byl na svém začátku neohroženým jednoduchým hrdinou, ve svých posledních dobrodružstvích v hlavní roli s Danielem Craigem už je to často temný a životem zlomený hrdina, co většinou spíše utíká než aktivní bojuje proti padouchům. V podobném stylu je natočena také série filmů s agentem \"Jasonem Bournem\", který pátrá po své minulosti. Opakem jsou dobrodružné příběhy agenta Ethana Hunta v sérii , ta sází především na úžasné kaskadérské kousky, které provádí často sám představitel hlavní role Tom Cruise.\n\nHongkongský akční film postupně ustoupil do pozadí, noví talenti se zrodili v dalších zemích jihovýchodní Asie. Thajský \"Ong-Bak\", jihokorejský \"Oldboy\" nebo malajský ukazují, že pečlivá choreografie bojových umění v kombinaci se zajímavými vizuálním nápady má stále ještě u diváků místo a filmy se úspěšně prosadily v celém světě.\n\nAkční sci-fi filmy musely také ustoupit do pozadí, i když díky stále propracovanějšími trikovým technologiím mohly nabídnout čím dál tím větší ohromující zážitek. Filmy jako \"Avatar\" či \"Transformers\" sice mají velký úspěch, ale je to především díky efektům a vizuálnímu zážitku než díky propracované akci.  \n\nNejvětší podíl akčních sekvencí mají dnes tzv. supehrdinské filmy. Slavní komiksoví hrdinové jako Batman, Superman, Iron-Man či Captain America jsou posledních 15 let hlavními akčními hrdiny. Spektakulární souboje nadpozemsky silných jedinců na pozadí často obrovských celosvětových konflitků nabízejí sice menší úroveň akce než nejznámější akční filmy z 80. či 90. let, ale jedná se aktuálně o nejpopulárnější typ filmů, do kterého jsou investovány největší rozpočty.\n\n\n\n\n\n"}
{"id": "550413", "url": "https://cs.wikipedia.org/wiki?curid=550413", "title": "Rájovec", "text": "Rájovec\n\nRájovec je české jméno, které se používá pro několik rodů labyrintních ryb z čeledi guramovití (Osphronemidae):\n\n"}
{"id": "550416", "url": "https://cs.wikipedia.org/wiki?curid=550416", "title": "Monofonie", "text": "Monofonie\n\nMonofonie (z řec. \"monos\", jeden a \"fóné\", hlas) znamená nejčastěji jednohlas, druh hudby s jediným hlasem a tedy bez harmonie.\n\nMonofonie v protikladu k polyfonii je nejjednodušší a patrně nejstarší druh hudby, zejména vokální, s jedinou melodií. Monofonií je lidová píseň a také gregoriánský chorál, z něhož se teprve v 9. století začal pomalu vyvíjet vícehlas.\n\nPokud je monofonní zpěv doprovázen generálbasem nebo jiným jednoduchým nástrojovým doprovodem, hovoří se někdy o monodii.\n\nMonofonní hudební nástroje jsou ty, které vydávají v každém okamžiku jen jeden tón a nikoli akord. Jsou to zejména dechové nástroje, dřevěné i žesťové, dále monochord a také lidský hlas.\n\nV elektroakustice se monofonií rozumí reprodukce a přenos zvuku (například i vícehlasé hudby) jediným kanálem, protiklad stereofonie.\n\n\n\n"}
{"id": "550422", "url": "https://cs.wikipedia.org/wiki?curid=550422", "title": "Naděžda Koštovalová", "text": "Naděžda Koštovalová\n\nNaděžda Koštovalová, rozená Tomšová (* 10. září 1971, Tábor) je bývalá česká atletka, běžkyně, jejíž hlavní disciplínou byl běh na 400 metrů.\n\nNa halovém MS 1995 v Barceloně byla členkou štafety na 4 × 400 metrů, která vybojovala stříbrné medaile. Kvarteto ve složení Naděžda Koštovalová, Helena Dziurová, Hana Benešová a Ludmila Formanová zde zaběhlo trať v čase 3:30,27. O dva roky později stejné kvarteto skončilo na halovém MS v Paříži těsně pod stupni vítězů, na čtvrtém místě v čase 3:28,47. Tento čas je dodnes českým halovým rekordem.\n\nV roce 1996 reprezentovala na letních olympijských hrách v Atlantě, kde postoupila z úvodního rozběhu do čtvrtfinále.\n\nNa Fakultě tělesné výchovy a sportu UK v Praze vystudovala trenérský obor (specializace atletika).\n\n\n"}
{"id": "550424", "url": "https://cs.wikipedia.org/wiki?curid=550424", "title": "Maskat (guvernorát)", "text": "Maskat (guvernorát)\n\nGuvernorát Maskat (: ) je jedním z guvernorátů Sultanátu Omán. Nachází se v Ománském zálivu, v jižní části pobřeží Al Batína, ohraničen pohořím al-Hadžar z jedné, a zmíněným zálivem ze strany druhé. Guvernorát Maskat je nejlidnatějším regionem Ománu. Zdejší průměrná hustota zalidnění několikanásobně přesahuje průměrnou hustotu zalidnění v celé zemi.\n\nGuvernorát se dělí na šest vilájetů: al-Síb, al-Amerat, Bowšar, Maskat, Matra a Kurijat. Maskat je hlavní město a zároveň centrum státu. Jedná se o staré město, které hrálo důležitou úlohu jakožto obchodní stanice již od dob raného islámu. Rovněž je jedním z nejvýznamnějších obchodních center, kvůli své mimořádně strategické poloze. Stojí zde proslulé pevnosti al-Džalali a al-Mirani.\n\nV Maskatu a okolních vilájetech lze zpozorovat pozoruhodný soulad mezi starověkými pozůstatky a současnými moderními rysy. Staré domy a trhy, drobné obchody a úzké cesty blízko současných tržišť, obchodů a širokých ulic. To na jedné straně ponechává Ománu jeho historickou a kulturní identitu, a na straně druhé moderní charakter.\n\n"}
{"id": "550425", "url": "https://cs.wikipedia.org/wiki?curid=550425", "title": "Předožábří", "text": "Předožábří\n\nPředožábří (Prosobranchia, Prosobranchiata) je nepřirozená rozsáhlá skupina plžů, do níž se řadí obecně hlavně mořské druhy s ulitou. Schránka může mít různý tvar, nejčastěji spirálovitě vinutý, ale někdy kuželovitý nebo dokonce trubicovitý. Plášťová dutina se otevírá nejčastěji v přední části těla (poblíž hlavy) a obsahuje osfradia, ktenidia, hypobranchiální žlázu, řitní otvor a nefridiopóry. Hlava často nese tykadla, na jejichž bázi jsou oči. Bývá přítomna svalnatá noha, zatažitelná do ulity, často také nechybí operkulum (víčko, které uzavírá ulitu po retrakci). Někdy mají i radulu.\n\nDo předožábrých patří (patřily) ušeň mořská (\"Haliotis tuberculata\"), ostranka jaderská (\"Murex brandaris\"), přílipky (např. rod \"Patella\"), zavinutec (\"Cypraea\"), homolice (\"Conus\"), tritonka římská (\"Charonia lampas\") ale i sladkovodní a u nás žijící bahenka živorodá (\"Viviparus contectus\").\nSoučasné studie se tomuto taxonu již vyhýbají.\n"}
{"id": "550429", "url": "https://cs.wikipedia.org/wiki?curid=550429", "title": "Okrsek 13", "text": "Okrsek 13\n\nOkrsek 13 je francouzský akční film z roku 2004, ve kterém významnou roli hraje parkour.\n\nV roce 2010 nechala francouzská vláda vybudovat kolem okrajových sociálně problematických pařížských čtvrtí zdi a uzavřela tamní obyvatelstvo do ghett nazývaných okrsky, kde neplatí žádná pravidla ani zákony. Děj začíná v roce 2012 v okrsku 13 v domě, kde žije Leïto, který ukradl heroin vůdci zločinného gangu Tahovi a ten poslal své muže pod velením K2, aby mu heroin vzali a Leïta přivedli. Leïto stihne veškerý heroin zničit a gangsterům uprchne. Taho proto nechá unést Leïtovu sestru Lolu. Když Leïto zjistí, že Taho má jeho sestru jako rukojmí, pronikne do jeho domu, a společně s ní zajmou Taha. Podaří se jim uniknout gangsterům a odjedou na policejní stanici, kde chtějí nechat Taha zavřít. Policie je však na jeho straně. Leïto jde do vězení, Taho je volný a může si odvést jeho sestru Lolu.\n\nPolicista Damien má za úkol boj proti organizovanému zločinu. Je proto vyslán do 13. okrsku, aby nalezl a zneškodnil pokusnou tříštivou bombu, o které si vláda myslí, že jí má gangster Taho a chce ji odpálit. Za spolupracovníka získá Leïta, který chce osvobodit svoji sestru Lolu a Taha dostat za mříže. Policista Damien se pokusí od gangsterů bombu odkoupit, ale vláda nechce na tento projekt uvolnit peníze. Naopak se podaří Tahovi zablokovat všechny jeho bankovní účty v zahraničí. Když to jeho gangsteři zjistí, zabijí ho a novým vůdcem se stane K2. Nakonec se Leïto a Damien dostanou až k bombě, kde je uvázaná i Lola. Leïtovi dojde, že bomba je nastražená léčka a snaží se to Damienovi rozmluvit. Strhne se mezi nimi souboj a Damien nestihne zadat kód, který měl zabránit výbuchu bomby. Přesto bomba nevybuchne. Bomba měla vybuchnout záměrně ve 13. okrsku, aby zlikvidovala tamní obyvatelstvo. Na Leïtův popud Damien odhalí zločince ve vládě schopné organizovat zabíjení nevinných lidí.\n"}
{"id": "550432", "url": "https://cs.wikipedia.org/wiki?curid=550432", "title": "Augustin Schubert", "text": "Augustin Schubert\n\nPhDr. Augustin Schubert OSA, občanským jménem František (14. května 1902, Praha-Žižkov – 28. července 1942, Dachau), byl český římskokatolický kněz, člen řádu augustiniánů, převor pražského augustiniánského konventu, vzdělavatel katolického tělovýchovného spolku Orel. Stal se obětí nacistického režimu.\n\nNarodil se v rodině železničního úředníka na Žižkově, tehdy okrajové části Prahy. Studoval filosofii a v roce 1925 z ní získal doktorát. Téhož roku, 28. srpna (svátek sv. Augustina), byl přijat do augustiniánského řádu. Při obláčce dostal jméno zakladatele řádu – Augustin.\n\nStudoval teologii a dne 20. ledna 1929 přijal kněžské svěcení. Primiční Mši svatou slavil 27. ledna. Působil v pražském augustiniánském konventu při kostele sv. Tomáše na Malé Straně. Nějakou dobu též byl jeho působištěm klášter v Dolním Ročově na Lounsku a klášter v České Lípě.\n\nPozději opět působil v Praze na Malé Straně u sv. Tomáše, a v roce 1932 se stal převorem tamního kláštera.\n\nByl aktivním členem Orla – katolické tělovýchovné organizace. Stal se župním vzdělavatelem, což znamená, že se staral o duchovní život cvičenců, u nichž se také snažil o prohlubování jejich národního uvědomění.\n\nPo Mnichovské dohodě se netajil svými protinacistickými názory. Dne 26. srpna 1939 byl zadržen kvůli tomu, že se dopustil pohanění německé armády. Záhy byl propuštěn, ale po krátkém čase opět uvězněn. Nějakou dobu strávil v Praze na Pankráci, odkud byl poté vyvezen do koncentračního tábora v Oranienburg. Tam se snažil, přes kruté podmínky, povzbuzovat zde vězněné české studenty. Posléze byl opět převezen na Pankrác, odkud byl opět transportován. Místo, kam byl umístěn, byl koncentrační tábor Dachau.\n\nV Dachau zemřel dne 28. července 1942 na otevřenou tuberkulózu a srdeční slabost.\n\nV současné době probíhá proces jeho beatifikace.\n\n\n"}
{"id": "550433", "url": "https://cs.wikipedia.org/wiki?curid=550433", "title": "Comcast Center", "text": "Comcast Center\n\nComcast Center je mrakodrap v centru amerického města Filadelfie. Má 58 pater a výšku 297 m, což z ní činí nejvyšší mrakodrap v tomto městě a 15. ve Spojených státech. Jeho původní název měl být Pennsylvania Plaza, ale těsně před zahájením stavby byl přejmenován na nynější název. Navrhl jej architekt Robert A. M. Stern pro firmu Liberty Property Trust.\nPrvní plány byly propracovány a oznámeny již v roce 2001, ale stavba se opozdila a byl pozměněn i její design. Konečná podoba byla představena v roce 2005. Stavba probíhala od roku 2005 až do roku 2008. Budova nese jméno podle svého hlavního nájemce, kterým je firma Comcast. Ta v něm zabírá circa 90 % prostor.\n\nV roce 2000 začal architekt Robert A. M. Stern pracovat na návrhu mrakodrapu na zakázku firmy Liberty Property Trust. V roce 2001 Liberty Property Trust oznámila svůj plán na vybudování 52patrového mrakodrapu s názvem Pennsylvania Plaza umístěného v centru města Filadelfie. Plánovalo se, že cena bude 400 milionů dolarů a výška bude 230 m. V roce 2005 byla zveřejněna poslední podoba stavby. Stavba byla o 130 milionů dražší, ale to i proto, že je o skoro 70 metrů vyšší a přibylo i několik pater. Na místě, kde měl stát budoucí mrakodrap (17. ulice a John F. Kennedy Boulevard),stála budova, ve které sídlila firma Defender Asociace Philadelphia a nacházelo se tam i parkoviště. V 2002 začala demolice původních objektů a byla dokončena v roce 2003.\n3. ledna 2004 uzavřela Liberty Property Trust nájemní smlouvu s Comcast a stavební smlouvy s L.F. Driscoll Co.\nZahájení stavby v konající se v noci dne 31. března 2005, provázela světelná šou s hudbou a byl zde i 2 metry vysoký model budovy vyrobený z ledu. Budova byla slavnostně otevřena 6. června 2008.\n\n\n"}
{"id": "550434", "url": "https://cs.wikipedia.org/wiki?curid=550434", "title": "Uša", "text": "Uša\n\nUša ( אוּשָׁה, v oficiálním přepisu do angličtiny Usha) je vesnice typu kibuc v Izraeli, v Haifském distriktu, v Oblastní radě Zevulun.\n\nLeží v nadmořské výšce 33 metrů v intenzivně zemědělsky využívané Izraelské pobřežní planině, respektive v Zebulunském údolí, nedaleko západních okrajů svahů Dolní Galileji, 8 kilometrů od břehu Středozemního moře v Haifském zálivu.\n\nObec se nachází na cca 85 kilometrů severoseverovýchodně od centra Tel Avivu a cca 12 kilometrů východně od centra Haify. Vesnici Uša obývají Židé, přičemž osídlení v tomto regionu je etnicky smíšené. Pobřežní nížina a aglomerace Haify jsou převážně židovské. Na východ od kibucu začínají kopcovité oblasti Galileji, které obývají ve vyšší míře izraelští Arabové a Drúzové. Zhruba 5 kilometrů severovýchodně od kibucu leží například arabské město Šfar'am. Uša vytváří spolu s vesnicemi Ramat Jochanan a Kfar ha-Makabi souvislý blok osídlení, který je navíc na jihu napojen na zastavěné území města Kirjat Ata.\n\nUša je na dopravní síť napojena pomocí lokální silnice 7703.\n\nObec Uša byla založena v roce 1937. Šlo o opevněnou osadu typu Hradba a věž. Jejími zakladateli byla skupina Židů z Polska napojená na mládežnické hnutí ha-No'ar ha-cijoni. Během války za nezávislost v dubnu 1948 byla osada stejně jako sousední Ramat Jochanan a Kfar ha-Makabi napadena drúzskou jednotkou začleněnou do arabské dobrovolnické armády pod vedením Fauzího al-Kaukdžího. Útok se ale podařilo odvrátit.\n\nKibuc je pojmenován podle starověkého židovského sídla stejného názvu, které je zmiňováno v Talmudu a okolo roku 135 bylo sídlem Sanhedrinu. Nacházelo se cca 3 kilometry východně od nynějšího kibucu. Na jeho ruinách pak ve středověku vznikla arabská vesnice Hawsha. V roce 1931 v ní žilo 202 lidí v 53 domech. Stála tu muslimská svatyně Nabi Hušan. V roce 1948 byla vesnice během války za nezávislost dobyta židovskými silami a arabské osídlení v ní skončilo, když obyvatelé uprchli. Její zástavba pak byla zbořena.\n\nPřed rokem 1949 měl kibuc Uša rozlohu katastrálního území 1 470 dunamů (1,47 kilometru čtverečního).\n\nMístní ekonomika je založena na zemědělství a průmyslu.\n\nPodle údajů z roku 2014 tvořili naprostou většinu obyvatel v Uša Židé - cca 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 500 osob).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 454 lidí. Během roku 2014 registrovaná populace stoupla o 0,4 %.\n\n\n"}
{"id": "550437", "url": "https://cs.wikipedia.org/wiki?curid=550437", "title": "Národní demokraté", "text": "Národní demokraté\n\nNárodní demokraté (ND) (: Nationaldemokraterna) je švédská nacionalistická politická strana, která vznikla v říjnu 2001.\n\nV roce 2006 ve všeobecných volbách strana získala 3.064 hlasů (0,06%), což je hluboko pod 4 procenta hranice nezbytné pro parlamentní zastoupení, nicméně v současné době má zastoupení ve dvou obcích na jih od Stockholmu.\n\n\nStrana kritizuje nadnárodní korporace – Shell a McDonald's.\nStrana je kritická vůči zahraniční politice Spojených států a NATO. Strana vyzývá k boji proti imperialistické okupaci Srbska, Palestiny, Iráku a Afghánistánu.\n\n\nPředseda strany Marc Abramsson je odsouzen ke čtyřem měsícům vězení za násilné nepokoje v souvislosti s útokem na homosexuální průvod.\n\n"}
{"id": "550438", "url": "https://cs.wikipedia.org/wiki?curid=550438", "title": "Třída Thresher", "text": "Třída Thresher\n\nTřída Thresher (po tragickém potopení první jednotky přejmenovaná na třídu Permit) byla třída amerických útočných ponorek s jaderným pohonem z doby studené války. Byly to lodě tiché, vybavené výkonným sonarem, schopné ponorů do značných hloubek a díky hydrodynamicky vhodně tvarovanému trupu značně rychlé. (Pionýrskou byla v tomto ohledu experimentální ponorka USS \"Albacore\".) Třída \"Thresher\" a ponorka USS \"Tullibee\" byly první americké ponorky navržené speciálně k ničení sovětských jaderných ponorek.\n\nV letech 1958–1967 bylo postaveno celkem 14 ponorek této třídy, které Američané provozovali v letech 1961–1994. První jednotka této třídy — USS \"Thresher\", byla vůbec první jadernou ponorkou ztracenou při havárii a při jejím potopení byly také nejhorší ztráty na životech – zemřelo všech 129 členů posádky. K nehodě došlo 10. dubna 1963 u pobřeží Nové Anglie při zkouškách ponoru do velkých hloubek. Příčina katastrofy nebyla zcela objasněna, pravděpodobně ji zavinilo špatně svařené potrubí ve strojovně. Právě proto se o třídě \"Thresher\" hovoří též jako o třídě \"Permit\" – podle druhé postavené jednotky.\n\nJednotky třídy \"Thresher\":\nVýzbroj představovaly čtyři 533mm torpédomety, které ale byly oproti dosavadním ponorkám umístěny ve střední části trupu. V přídi byl umístěn pouze výkonný sonar typu BQQ-2 (později BQQ-5). Z torpédometů mohla být vypouštěna torpéda typu Mark 37 a Mark 48, protilodní střely UGM-84 Harpoon, protiponorkové střely UUM-44 SUBROC či miny. Změny v konstrukci a použití nových materiálů umožnilo operace ve větších hloubkách. Pohonný systém tvořil jaderný reaktor typu S5W a dvě turbíny. Oproti předchozím třídám byly tyto ponorky značně tišší a tedy i hůře zjistitelné protivníkem.\n\n"}
{"id": "550440", "url": "https://cs.wikipedia.org/wiki?curid=550440", "title": "Heavy ConstruKction", "text": "Heavy ConstruKction\n\nHeavy ConstruKction je koncertní album britské rockové skupiny King Crimson. Bylo vydáno v listopadu 2000 (viz 2000 v hudbě).\n\nDeska obsahuje tři kompaktní disky se záznamem z evropského turné, které skupina uspořádala od května do července 2000 po vydání alba \"The ConstruKction of Light\". Na prvních dvou CD se nachází běžný koncertní záznam, který je však sestaven z nahrávek různých vystoupení. Druhý disk také obsahuje videozáznam části římského koncertu z 23. června 2000. Třetí disk je experimentální, neboť se na něm nachází instrumentální improvizace, které kapela na každém koncertu hrála (charakterem tak odpovídá albu \"THRaKaTTaK\" z roku 1996).\n\n\"Nahráno v Římě (Itálie) 23. června 2000.\"\n\n\n"}
{"id": "550449", "url": "https://cs.wikipedia.org/wiki?curid=550449", "title": "Tisíce planoucích sluncí", "text": "Tisíce planoucích sluncí\n\nTisíce planoucích sluncí (z anglického originálu \"A Thousand splendid suns\") je román amerického spisovatele afghánského původu Khaleda Hosseiniho odehrávající se v Afghánistánu. Vyšel v roce 2007. V češtině kniha vyšla v roce 2008 v překladu Ladislava Šenkyříka.\n\nPříběh se odehrává v Afghánistánu, začíná ve městě Herát. Hlavní hrdinka Marjam je nemanželské dítě Džalíla, stará se o ni její matka Nana. Její otec Džalíl (majitel kina, má tři manželky a devět dětí) má Marjam velmi rád a často ji navštěvuje, ale Džalílova rodina ji nenávidí, proto ji krátce po smrti matky provdají za pětačtyřicetiletého Rašída, majitele obuvnického obchodu. Manželství je velmi nešťastné, Rašíd touží po synovi, Marjam však ne a ne otěhotnět, případně dítko nedonosí a potratí. Rašíd jí to klade za vinu, nemluví s ní, tyranizuje ji, občas ji i bije. V druhé dějové linii se setkáváme s devítiletou Lajlou, dcerou Marjaminy známé Faríby, která tráví spoustu času se svým kamarádem Tárikem. Později se do sebe zamilují. V roce 1978 Sovětský svaz bombarduje Afghánistán, ve vzniklé anarchii se dostává k moci Tálibán se svým programem džihád, vláda absolutní totality a teroru. Lajla přichází o rodinu, všichni zahynuli při bombardování. Rašíd jí nabízí střechu nad hlavou, krátce na to ji pojímá za manželku, Lajla souhlasí, protože čeká Tárikovo dítě. S Marjam se nejprve nemají v lásce, ale poté co se Lajla Marjam zastane a Rašíd ji díky Lajle nezbije, se z nich stávají velké přítelkyně. Lajle se narodí dcera Azíza (Opatrovaná), Rašíd je podezřívavý, tuší, že nejde o jeho dítě. Lajla chce od Rašída utéct a najít Tárika, ale od Abdula, který s ním prý ležel v nemocnici, se dozvídá, že už nežije (až mnohem později zjišťuje, že šlo o Rašídovu práci, aby ji od Tárika odloučil). Lajle se narodí syn Zalmaj, kterého si Rašíd okamžitě zamiluje. Lajla potkává Tárika, který byl sedm let vězněn, poté emigroval do Pákistánu, kde žije v horách Pír Paňdžal. Chce spolu s Marjam a dětmi utéct od Rašída za Tárikem, útěk se jim ale nezdaří a obě stihne přísný Rašídův trest. Při požáru Rašídovi vyhoří jeho obchod, rodina se ocitá na mizině, hladoví, prodávají věci, později i Azízu umístí do sirotčince. Rašíd bývá víc a víc podrážděný a vztek si vybíjí na svých manželkách, v jednom z jeho amoků ho Marjam zabije lopatou a tak zachrání Lajle život. Lajla i s dětmi odchází za Tárikem, Marjam s nimi jít nechce, aby kvůli ní neměli všichni problémy se zákonem. Marjam se jde sama přiznat, co provedla; je krátce vězněna a pak popravena. Lajla se provdá za Tárika. Ke konci příběhu George W. Bush vyhlašuje válku proti Tálibánu kvůli útokům na World Trade Center v New Yorku. Lalja se setkává s Hamzou, synem mully Fajzulláha, jež byl muslimským duchovním Nany a Marjam, které pravidelně navštěvoval v době, kdy obě žily v kolbě (domě) poblíž Herátu. Hamza předá Lajle starou kovovou krabičku, kterou Džalíl, než zemřel, předal mullovi Fajzulláhovi pro Marjam. V krabičce jsou peníze, videokazeta s Pinocchiem a dopis. Lajla využije peníze na opravu sirotčince, který byl přechodným domovem její dcery Azízy. Změnou režimu je ženám opět povoleno vycházet z domu bez mužského doprovodu a pracovat. Lajla se zapojuje do obrody Afghánistánu jako učitelka v sirotčinci.\n"}
{"id": "550453", "url": "https://cs.wikipedia.org/wiki?curid=550453", "title": "Odin (jméno)", "text": "Odin (jméno)\n\nOdin je mužské křestní jméno. Pochází ze staroseverského jména Ódinn, které je vytvořené ze slova ódr, to znamená \"inspirativní, vášnivý, šílený\". Nebo to může pocházet ze germánského slova Wodanaz. V severské mytologii byl Odin nejvyšší z Bohů, který předsedal pro zručnost, válečnost, moudrost a smrt.\n\n\n"}
{"id": "550459", "url": "https://cs.wikipedia.org/wiki?curid=550459", "title": "Ciril Zlobec", "text": "Ciril Zlobec\n\nCiril Zlobec (4. července 1925, Ponikve – 24. srpna 2018) byl slovinský básník, spisovatel, publicista, novinář, překladatel, redaktor a politik.\n\nNarodil se do venkovské rodiny jako nejmladší ze sedmi dětí. Základní školu navštěvoval ve vsi Avber, gymnázium v Gorici a Koperu. Z gymnázia byl roku 1941 vyloučen, protože se přišlo na to, že píše básně ve slovinštině a že některé z nich mají milostný podtext. Právě láska a erotika, jako bezprostřední výpověď a filozofická metafora, je jádrem veškeré autorovy pozdější činnosti. Po druhé světové válce ve studiích pokračoval, a to v Ljubljani, kde vystudoval slavistiku. Na to zde začal pracovat jako novinář. Známý je také jako překladatel, zvláště z italštiny (Dante Alighieri, Leopardi, Carducci, Montale, Ungaretti, Quasimodo …) a srbochorvatštiny (Davičo, Popa, Mihalić). Roku 1985 se stal členem SAZU (Slovinská akademie věd). Roku 1992 a 1996 byl zvolen jejím viceprezidentem. Je také dopisovatelem Chorvatské akademie věd a umění, řádným členem Evropské akademie v Salzburgu a Mediteránské v Neapoli. Roku 1990 se stal členem Předsednictva Republiky Slovinsko.\n\nJe znám především jako básník, který píše lyrické, citlivé básně. První básně uveřejnil již během války. Roku 1953 společně se třemi dalšími autory (Tone Pavček, Kajetan Kovič, Janez Menart) vydal svoji první básnickou sbírku \"Pesmi štirih\". Následovalo množství dalších básnických sbírek: \"Pobeglo otroštvo\" (1957), \"Ljubezen\" (1958), \"Najina oaza\" (1964), \"Pesmi jeze in ljubezni\" (1968), \"Čudovita pustolovščina\" (1971), \"Dve žgoči sonci\" (1973), \"Vračanja na Kras\" (1974), \"Kras\" (1976), \"Pesmi\" (1979), \"Glas\" (1980), \"Pesmi ljubezni\" (1981), \"Beseda\" (1985), \"Nove pesmi\" (1985), \"Rod\" (1988), \"Moja kratka večnost\" (1990), \"Ljubezen dvoedina\" (1993), \"Stopnice k tebi\" (1995), \"Skoraj himna\" (1995), \"Ti – jaz – midva\" (1995), \"Mojih sedemdeset\" (1995), \"Čudež telovzetja\" (2004).\n\nJedná se i o autora dvou románů: \"Moj brat svetnik\" (1970), \"Spomin kot zgodba\" (1998). Z roku 1962 je hra \"Moška leta našega otroštva\". Roku 1974 připravil antologii slovinské poezie a výběr italské lyriky. Vytvořil také více esejistických děl: \"Poezija in politika\" (1975), \"Slovenska samobitnost in pisatelj\" (1986), \"Priznam, rekel sem\" (1988) či \"Lepo je biti Slovenec, ni pa lahko\" (1992).\n\nMnohá jeho díla byla přeložena do cizích jazyků.\n\n\nZa svoji literární činnost získal několik domácích i zahraničních ocenění.\n\n"}
{"id": "550461", "url": "https://cs.wikipedia.org/wiki?curid=550461", "title": "Kalifornský záliv", "text": "Kalifornský záliv\n\nKalifornský záliv (: \"Gulf of California\", : \"Golfo de California\"), někdy též Cortézovo moře, je záliv mezi Kalifornským poloostrovem a mexickou pevninou. Obklopují jej mexické státy Baja California, Baja California Sur, Sonora a Sinaloa a délka jeho pobřeží je zhruba 4000 kilometrů. Do zálivu vtékají řeky Colorado, Fuerte, Mayo, Sinaloa, Sonora a Yaqui. Rozloha Kalifornského zálivu činí přibližně 160 tisíc km. Na většině anglických map je označován jako Kalifornský záliv, zatímco mezi místním obyvatelstvem je nazýván Cortézovo moře.\n\nZáliv z větší části obklopuje Sonorská poušť. Zdejší přírodní prostředí je také unikátní svojí vysokou biologickou diverzitou moře, díky níž a díky zdejším ostrovům byl v roce 2005 zařazen na seznam světového dědictví UNESCO pod názvem „Ostrovy a chráněná území Kalifornského zálivu“ (mezi nimi např. největší mexický ostrov Tiburón). V severní části zálivu žije kriticky ohrožená endemická populace sviňuchy kalifornské. Kalifornský poloostrov patří mezi nejdelší a nejizolovanější poloostrovy a je druhým takovým na světě, hned po Malajském poloostrově v jihovýchodní Asii.\n\n"}
{"id": "550470", "url": "https://cs.wikipedia.org/wiki?curid=550470", "title": "Pěnové hnízdo", "text": "Pěnové hnízdo\n\nPěnové hnízdo je hnízdo tvořené pěnou z ústního sekretu a vzduchu, které pro své potomstvo staví některé paprskoploutvé ryby. Obdobné chování bylo zaznamenáno i u jednoho druhu žab. Kromě pěny bývá ke stavbě pěnového hnízda v některých případech použit i další materiál, jako jsou listy a úlomky rostlin. Pěnové hnízdo může být umístěno na hladině, pod plovoucími předměty, pod listy ve vodním sloupci či v různých podvodních dutinách. Podoba a umístění pěnového hnízda se u různých ryb liší. Nejznámějšími staviteli pěnových hnízd jsou některé labyrintky, ale pěnová hnízda staví i další nepříbuzné druhy ryb, jako někteří pancéřníčci nebo štička africká. Druhy stavějící pěnová hnízda obvykle obývají stojaté a špatně okysličené vody. Obecně se stavitelé pěnových hnízd označují jako afrofilní.\n\nPěnové hnízdo může plnit řadu funkcí. Podle výzkumů provedených na pancéřníčcích pobřežních je hlavní funkcí pěnového hnízda dostatečné okysličení vyvíjejích se jiker i ve vodách se sníženým obsahem kyslíku. Jikry v hnízdě jsou obklopeny vzduchem ale jsou přesto dobře chráněny před vyschnutím. Mezi další funkce pěnového hnízda může patřit ochrana před predátory, regulace teploty, označení centra teritoria a synchronizace rozmnožovacího chování.\n\n A Look Inside the Bubblenest\n"}
{"id": "550486", "url": "https://cs.wikipedia.org/wiki?curid=550486", "title": "Mansijština", "text": "Mansijština\n\nMansijština, dříve také známá jako \"vogulština\" (\"man. āньси лāтыӈ, mānsi lātyŋ\"), se společně s chantyjštinou řadí mezi obsko-ugrické jazyky. Jazykem hovoří \"Mansijové\" v Rusku v oblastech kolem řeky Ob a to především v Chanty-Mansijském autonomním okruhu (\"Jugra\") a Severdlovské oblasti. K Mansijům se k roku 2010 hlásilo asi 12 300 lidí, jazykem hovoří asi 940 z nich.\n\nMansijština se dělí na 4 základní dialekty jižní, východní, severní a západní. Tyto čtyři dialekty jsou si navzájem nesrozumitelné. Jižní a západní dialekt je již zaniklý. Nejpoužívanější je tzv. \"Sosva\" (poddialekt severní mansijštiny). \"Severní mansijština\" je ovlivněna ruštinou, komijštinou, něnečtinou a severní chantyjštinou a je základem psaného jazyka (nemá akuzativ). \"Východní mansijština\" je ovlivněna chantyjštinou a tatarštinou, má vokalickou harmonii a velký výskyt diftongů.\n\nPříklady lexikálních rozdílů dialektů:\n\nPrvní dílo napsané v mansijštině byl překlad Matoušova Evangelia, který v roce 1868 vyšel v Londýně.\n\n1932 vznikla latinská abeceda, ale ta byla přijata jen s malým úspěchem. Latinka byla nahrazena 1937 cyrilicí.\n\nLatinská abeceda:\n\nA, B, D, E, F, G, H, Һ, I, J, K, L, Ļ, M, N, Ņ, Ŋ, O, P, R, S, S, T, Ţ, U, V, Z, Ь\n\nCyrilice:\n\nA \"/a/\", Б \"/b/\", В \"/◌ʷ/\", Г \"/g; ɣ/\", Д \"/d/\", Е \"/ʲe/\", Ё \"/ʲo/\", Ж \"/ʒ/\", З \"/z/,\" И \"/i/\", Й \"/j/\", К \"/k/,\" Л \"/l; ʎ/\", М \"/m/,\" Н \"/n; ɲ/,\" Ӈ \"/ɲ/\", О \"/o/,\" П \"/p/\", Р \"/r/\", С \"/s/\", T \"/t/\", У \"/u:/\", Ў \"/w/\", Ф \"/f/\", X \"/χ/\", Ц \"/t͡s/,\" Ч \"/t͡ʃʲ/\", Ш \"/ʃ/,\" Щ \"/ʃʲtʃʲ/\", Ъ \"/-/,\" Ы \"/ɪ/\", Ь \"/◌ʲ/\", Э \"/ə~ɤ/\", Ә /æ/, Ю \"/ʲu/,\" Я \"/ʲa/\"\n\nБ, Д, Ж, З, Ф, Ч, Щ a Г s výslovností \"/g/\" se používá pouze u jmen a vypůjčených slov.\n\nPřízvučné vokály u severní mansijštiny:\n\nNepřízvučné vokály u severní mansijštiny:\n\nKonsonanty: м, н, нь, ӈ, ӈв, п, т, ть, к, кв, с, сь, ш, х, г, хв, й, ў, в, л, ль, р\n\nHlavní přízvuk je vždy na první slabice. Existuje i sekundární přízvuk, který je na třetí, páté … slabice, nikdy se však nevyskytuje na poslední slabice.\n\nExistují tři základní jazykové typologie: aglutinační, izolační a flektivní. Každý jazyk obsahuje rysy všech tří typů. Z morfologického hlediska má mansijština výrazné aglutinační rysy, je tedy aglutinačním jazykem, což znamená, že každý jeden morfém nese jednu gramatickou funkci (význam). Mezi aglutinační jazyky se řadí i další ugrofinské jazyky, turkické, drávidské jazyky a korejština či japonština. Aglutinační rys je u mansijštiny vidět například u deklinace – pád a číslo mají různé sufixy; dále je to patrné třeba u duálu indikativu présentu – dva různé znaky pro číslo a pro osobu. Izolační rys (kladení lexému za sebe bez jejich ohýbání) lze ukázat na množství postpozic. Flekční rys (jeden morfém má více funkcí) je patrný například u plurálu indikativu présentu – osobní koncovka nese jak význam osoby, tak i čísla. Syntaktická stavba mansijštiny odpovídá vzoru subjekt-objekt-sloveso (SOV). Mansijština má dva členy: určitý \"ань\" (který také znamená nyní, pokud je daný před sloveso) a neurčitý \"акв\". Následující gramatické jevy jsou vysvětlovány na příkladech ze severní manijštiny.\n\nMansijština nemá gramatický rod, má singulár, plurál a duál. Má 6 pádů a má posesivní sufixy.\n\nDeklinace пут /put/ – kotel:\"\"\nMansijská slovesa se časují ve třech osobách, třech číslech, dvou časech a čtyřech způsobech. Slovesa mohou být transitivní a intransitivní. Transitivní slovesa jsou slovesa přechodná, to znamená, že se pojí s předmětem v akuzativu (předmět předchází slovesný děj). Intransitivní sloveso je sloveso nepřechodné, vyžaduje předmět v jiném, než akuzativním pádě. Pro rozlišení transitivního a intransitivního slovesa je určující valence slovesa (valence je schopnost lexikální jednotky vázat na sebe další větné členy). V mansijštině má tento jev vliv na konjugaci slovesa. Transitivní sloveso se může konjugovat podle toho, jestli má určitý nebo neurčitý objekt. Pokud je objekt určitý nerozlišuje se při konjugaci jen osoba a číslo subjektu, ale i číslo určitého objektu. S tím souvisí i specifická větná konstrukce s určitým (přímým) objektem. Pokud je objekt podstatné jméno, je v nominativu, pokud je to zájmeno, je v akusativu.\n\nOsobní koncovky konjugace (transitivní slovesa – určitý člen):\n\nOsobní koncovky přítomného času (intransitivní slovesa):\nMansijština časy vyjadřuje pomocí koncovky, která předchází osobní koncovce. V mansijštině existují dva časy – prézens a imperfekt. Mansijština nemá budoucí čas, ten se vyjadřuje jinými způsoby – buď využitím prézensu (nejčastěji temporálním adverbiem) nebo pomocným slovesem \"pati-\".\n\nPřehled časů:\nExistují čtyři způsoby: indikativ, kondicionál, imperativ a prekativ. Indikativ má funkci oznamovací, je bezpříznakový a není morfologicky vyjádřen. Kondicionál má funkci podmiňovací a lze jím vyjádřit i zdvořilou otázku, jeho znakem je -nuw-. Imperativ je způsob rozkazovací, existuje jen ve druhé osobě a jeho znakem je -en. Prekativ má funkci žádosti o vyjádření, jeho znakem je -ke-, -ke- nebo -ris-.\n\nOsobní koncovky:\nAktivní rod je bezpříznakový a není morfologicky vyjádřen, pasivní rod je příznakový a je vyjádřen morfologickým znakem \"-ве-\".\n\nMansi. In: Ethnologue [online]. 2016 [cit. 2016-12-25]. Dostupné z: <nowiki>https://www.ethnologue.com/language/mns</nowiki>\n\nMansi language. In: central.gutenberg.org\n\nThe Uralic language. Mansi, s. 392.\n\nMansi language. In: central.gutenberg.org\n\nMansi language. In: central.gutenberg.org\n\nMansi language. In: central.gutenberg.org\n\nThe Uralic languages. Mansi, 398 s.\n\nMansi language. In: central.gutenberg.org\n\nKlasifikace jazyků. In: Oltk.upol.cz\n\nKlasifikace jazyků. In: Oltk.upol.cz\n\nMansi language. In: central.gutenberg.org\n\nTranzitivní sloveso. In: Leporelo.info\n\nIntranzitivum. In: Leporelo.info\n\nValence. In: \"ABZ.cz\" \n\nThe Uralic language. Mansi, s. 401\n\nThe Uralic language. Mansi, s. 417\n\nThe Uralic language. Mansi, s. 402\n\nThe Uralic language. Mansi, s. 398\n\nThe Uralic language. Mansi, s. 399\n\nMansi language. In: central.gutenberg.org\n\nMansi language. In: central.gutenberg.org\n\n\"Indo-European, Nostratic, and beyond: festschrift for Vitalij V. Shevoroshkin, s. 107\"\n\nNegation in Mansi, s 197.\n\nThe Uralic language. Mansi, s 407-8.\n\nMansi language. In: central.gutenberg.org\n\nMansi language. In: central.gutenberg.org\n\nMansi language. In: central.gutenberg.org\n\n"}
{"id": "550488", "url": "https://cs.wikipedia.org/wiki?curid=550488", "title": "Cachi Hanegbi", "text": "Cachi Hanegbi\n\nCachi (Jicchak) Hanegbi ( צחי הנגבי, narozen 26. února 1957 Jeruzalém) je izraelský politik, poslanec Knesetu za Likud a bezpečnostní expert. V minulosti zastával řadu funkcí v izraelské vládě, jmenovitě například ministra vnitřní bezpečnosti, ministra spravedlnosti či ministra zdravotnictví. Od 24. prosince 2014 zastával v izraelské vládě pozici náměstka ministra zdravotnictví. Vzhledem k tomu, že pozice ministra obsazená nebyla, tak fakticky resort řídil.\n\nJeho matka je Ge'ula Kohenová, prominentní členka předstátní revizionistické skupiny Lechi, později poslankyně za strany Likud a Techija. Jeho otec Immanuel Hanegbi byl operačním důstojníkem u stejné revizionistické skupiny. Po povinné vojenské službě v Izraelských obranných silách, kde sloužil u výsadkářů, studoval mezinárodní vztahy na Hebrejské univerzitě v Jeruzalémě. Během svého studia byl prezidentem studentského svazu na Hebrejské univerzitě. V roce 1980 se stal prezidentem Národního svazu izraelských studentů a v této funkci působil dva roky. Po absolvování oboru mezinárodních vztahů pokračoval ve studiu práva, z něhož získal titul LL.B.\n\nŽije ve městě Mevaseret Cijon poblíž Jeruzaléma.\n\nPoslancem Knesetu byl poprvé zvolen ve volbách v roce 1988, po nichž vedl úřad tehdejšího premiéra Jicchaka Šamira. Svůj poslanecký mandát obhájil i ve volbách v letech 1992 a 1996, a po druhých zmíněných byl jmenován ministrem zdravotnictví ve vládě Benjamina Netanjahua. V září téhož roku byl jmenován ministrem spravedlnosti a o dva měsíce později opustil post ministra zdravotnictví.\n\nO svou ministerskou funkci přišel poté, co Ehud Barak vyhrál volby v roce 1999. Ministrem se však stal o dva roky později, když Ariel Šaron vyhrál přímou volbu premiéra. V nové vládě byl v březnu 2001 jmenován ministrem životního prostředí a později téhož roku byl navíc jmenován ministrem dopravy.\n\nPo přesvědčivém vítězství Likudu ve volbách v roce 2003 byl jmenován ministrem vnitřní bezpečnosti. V září téhož roku byl Šaronem jmenován ministrem při úřadu premiéra, a jako takový měl na starosti zpravodajské služby (Mosad a Šin Bet) a dohlížel na izraelskou agenturu pro atomovou energii.\n\nKdyž Šaron v listopadu 2005 oznámil svůj odchod z Likudu a založení nové centristické strany Kadima, byl Hanegbi jmenován dočasným předsedou Likudu. O den později i Hanegbi oznámil svůj odchod do Kadimy a 10. prosince rezignoval na svůj poslanecký mandát. Poslancem však byl znovu zvolen ve volbách v roce 2006, po nichž se stal předsedou vlivného parlamentního výboru pro zahraniční věci a obranu. Tuto funkci si udržel i po volbách v roce 2009. Dne 23. prosince 2010 však na svůj poslanecký mandát rezignoval v důsledku obvinění z křivé přísahy (v důsledku toho měl od počátku listopadu pozastavenou funkci poslance).\n\nV lednu 2013 byl v předčasných parlamentních volbách zvolen poslancem Knesetu za volební alianci Likud Jisra'el bejtejnu. Od 2. června 2014 byl náměstkem ministra zahraničních věcí. Po rezignaci ministrů ze strany Ješ atid v prosinci 2014 byl 24. prosince navíc jmenován náměstkem ministerstva zdravotnictví, kde byl ministerský post neobsazený.\n\nMandát obhájil rovněž ve volbách v roce 2015.\n\n"}
{"id": "550498", "url": "https://cs.wikipedia.org/wiki?curid=550498", "title": "Jagur", "text": "Jagur\n\nJagur ( יָגוּר, v oficiálním přepisu do angličtiny Yagur) je vesnice typu kibuc v Izraeli, v Haifském distriktu, v Oblastní radě Zevulun.\n\nLeží v nadmořské výšce 17 metrů při řece Kišon, v intenzivně zemědělsky využívané krajině na pomezí Zebulunského údolí a pohoří Karmel, přičemž na protější straně Kišonu se k vesnici přibližují jihozápadní okraje svahů Dolní Galileji. Kibuc je situován 10 kilometrů od břehů Haifského zálivu. Ze svahů Karmelu do obce teče turisticky využívané vádí Nachal Jagur.\n\nObec se nachází na cca 78 kilometrů severoseverovýchodně od centra Tel Avivu a cca 12 kilometrů jihovýchodně od centra Haify. Jagur obývají Židé, přičemž osídlení v tomto regionu je etnicky smíšené. Zebulunské údolí, okolo Kišonu i aglomerace Haify jsou převážně židovské. Na severovýchod od kibucu začínají kopcovité oblasti Galileji, které obývají ve vyšší míře izraelští Arabové a Drúzové. Nejbližším arabským sídlem je vesnice Ibtin zhruba 4 kilometry odtud. Drúzové jsou rovněž zastoupeni v sídlech na vrcholu pohoří Karmel jihozápadně od kibucu.\n\nJagur je na dopravní síť napojen pomocí dálnice číslo 75. Poblíž vesnice prochází i železniční trať v Jizre'elském údolí obnovená roku 2016, jež ale v okolí obce nemá stanici.\n\nJagur byl založen v roce 1922. K založení došlo 30. prosince 1922. Zakladateli vesnice byla skupina Židů původem z Ruska napojených na organizaci Poalej Cijon. Do Palestiny dorazili v rámci druhé aliji a v letech před založením vlastní osady pobývali provizorně na několika místech, kde vykonávali různé práce. Zpočátku šlo o malou komunitu plánovanou pro 25 rodin. Roku 1924 se po inspiraci v kibucu Ejn Charod rozhodli zdejší obyvatelé zřídit velkou kolektivní vesnici.\n\nZpočátku osadníci trpěli nedostatkem pitné vody a malárií z nedalekých močálů okolo řeky Kišon. Během 30. let pak došlo k melioraci okolní krajiny a populace kibucu narostla na několik stovek. Od roku 1937 zde fungovala i základní škola. V dubnu 1931 byli tři členové kibucu zavražděni při útoku arabské militantní skupiny okolo Izz ad-Din al-Kassama. Šlo o první výrazný násilný akt mezi Židy a Araby od arabských nepokojů v roce 1929. V červnu 1946 byl kibuc Jagur jedním z hlavních center britských razií v rámci zásahu proti židovskému odboji (takzvaná Černá sobota). Byla zde jedna z hlavních základen židovské neoficiální armády Hagana. Přitom nedaleko od kibucu se nacházelo stanoviště britské policie.\n\nKibuc je pojmenován podle arabské vesnice Jadžur, která se rozkládala až do války za nezávislost v roce 1948 cca 3 kilometry severozápadně odtud, na okraji dnešního města Nešer. V roce 1931 v ní žilo 1449 lidí v 291 domech. V dubnu 1948 byla vesnice během války za nezávislost dobyta židovskými silami a arabské osídlení v ní skončilo. Její zástavba pak byla zbořena.\n\nKoncem 40. let měl kibuc Jagur rozlohu katastrálního území 5 000 dunamů (5 kilometrů čtverečních).\n\nPoblíž vesnice je umístěn komplex Karmel-Zevulun, kde je umístěna základní škola Nicanej Zevulun (ניצני זבולון), která slouží dětem i z okolních židovských vesnic. Kibuc prošel částečnou privatizací.\n\nPodle údajů z roku 2014 tvořili naprostou většinu obyvatel v Jagur Židé - cca 1400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1500 osob).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 1472 lidí. Během roku 2014 populace klesla o 1,9 %.\n\n\n"}
{"id": "550503", "url": "https://cs.wikipedia.org/wiki?curid=550503", "title": "Obsko-ugrické jazyky", "text": "Obsko-ugrické jazyky\n\nObsko-ugrické jazyky tvoří spolu s maďarštinou větev ugrických jazyků, spadajících do uralské jazykové rodiny. Zahrnuje jen dva jazyky, chantyjštinu (osťáčinu, 12 000 mluvčích) a mansijštinu (vogulštinu, 3000 mluvčích). Oba jsou rozděleny do mnoha velmi odlišných dialektů.\n"}
{"id": "550506", "url": "https://cs.wikipedia.org/wiki?curid=550506", "title": "Charita Ostrava", "text": "Charita Ostrava\n\nCharita Ostrava je nezisková humanitární organizace zřizovaná podle Kodexu kanonického práva (kánon 114, 116) jakožto církevní právnická osoba. Je součástí Charity Česká republika a Diecézní charity ostravsko-opavské.\n\n\"Posláním charity je pomáhat lidem, kteří se ocitli v sociální, zdravotní nebo jiné nouzi, a to bez ohledu na vyznání, rasu nebo národnost. \n\n"}
{"id": "550508", "url": "https://cs.wikipedia.org/wiki?curid=550508", "title": "František Horák (kynolog)", "text": "František Horák (kynolog)\n\nFrantišek Horák (13. června 1909 Choťovice – 1997) byl nejznámější český kynolog, který vyšlechtil českého teriéra a českého strakatého psa, podílel se na vzniku českého horského psa. Pracoval po mnoho let jako asistent Československé Akademie věd a získané poznatky uplatnil při šlechtění psů.\n"}
{"id": "550510", "url": "https://cs.wikipedia.org/wiki?curid=550510", "title": "Finsko-permské jazyky", "text": "Finsko-permské jazyky\n\nFinsko-permské jazyky tvoří spolu s ugrickými jazyky ugrofinskou větev uralských jazyků. V tradiční taxonomii uralských jazyků se odhaduje, že se Finsko-permské jazyky oddělily od Ugrofinské větve okolo 3000 - 2500 let př. n. l. a rozdělily se na permské a finsko-volžské jazyky okolo roku 2000 př. n. l.\n\n"}
{"id": "550512", "url": "https://cs.wikipedia.org/wiki?curid=550512", "title": "Švédští demokraté", "text": "Švédští demokraté\n\nŠvédští demokraté (SD) ( ) je švédská nacionalistická politická strana, která byla založena v roce 1988. Logem strany je od roku 2006 květ jaterníku podléšky. V současnosti je strana třetí nejsilnější ve švédském parlamentu.\n\nStrana vznikla v roce 1988 transformací Švédské strany, která vznikla předtím sloučením několika nacionalistických a pravicově extremistických stran. Například Bevara Sverige Svenskt (v překladu Zachovej Švédsko švédské). V roce 2010 se poprvé dostala do Riksdagu a od té doby zažívá nebývalý úspěch, především díky odporu k imigraci, která je v přepočtu na hlavu nejvyšší v EU. Ve volbách v roce 2014 získala 49 z 349 mandátů. Strana je ovšem kvůli svým názorům ve švédské politice izolována a ostatní strany s ní odmítají spolupracovat. V roce 2014 Švédští demokraté málem poprvé po půl století způsobili pád vlády, který ale byl na poslední chvíli odvrácen dohodou mezi dvěma nejsilnějšími stranami. To jim dalo více moci, protože se stali hlavní opoziční stranou.\n\nProgram Švédských demokratů je založen na nacionalismu. Strana se formálně distancuje od všech forem totalitarismu a rasismu.\n\nŠvédští demokraté se domnívají, že přistěhovalectví, islamizace, supranacionalismus (např. Evropská unie), kulturní imperialismus (zejména z USA) a globalizace masivně ohrožují švédskou kulturu. Strana si proto přeje vykonávat volnější kooperace mezi Švédskem a ostatními evropskými státy. Strana je proizraelská.\n\nŠvédští demokraté chtějí nižší daně a snížit vládní zásahy do ekonomiky a tím podpořit růst malých podniků. Strana předpokládá, že zlepšení obecného podnikatelského prostředí povede ke snížení nezaměstnanosti. Klíčovým bodem v hospodářské politice je tvrzení, že přistěhovalectví v roce 1999 si vyžádalo 267 miliard švédských korun (36,7 miliard $). Sníží nákladů na přistěhovalectví by mohlo vést ke snížení daní.\n\nStrana chce prosazovat obecné morální zlepšení švédské společnosti. Dále pak ochranu protestantské etiky a posílení národní jednoty s cílem vytvořit solidaritu mezi etnickými Švédy.\n\nPrvní pokladníkem strany byl Gustaf Ekström. Ten za války sloužil v jednotkách Waffen SS nacistického Německa.Švédský deník Expressen společně s časopisem Expo odhalil, že nejméně osm kandidátů strany kandidující ve volbách v roce 2018 byli členy neonacistických skupin a stran, přičemž někteří byli členi ještě nedávno.\n\n\n"}
{"id": "550513", "url": "https://cs.wikipedia.org/wiki?curid=550513", "title": "Ša'ar ha-Amakim", "text": "Ša'ar ha-Amakim\n\nŠa'ar ha-Amakim ( שַׁעַר הַעֲמָקִים, doslova „\"Brána údolí\"“, v oficiálním přepisu do angličtiny Sha'ar HaAmaqim, přepisováno též Sha'ar HaAmakim) je vesnice typu kibuc v Izraeli, v Haifském distriktu, v Oblastní radě Zevulun.\n\nLeží v nadmořské výšce 65 metrů při řece Kišon, v soutěsce sevřené po stranách svahy Dolní Galileji a pohoří Karmel, jež tvoří rozmezí mezi Jizre'elským údolím na horním toku Kišonu a Zebulunským údolím na toku dolním. Odtud název vesnice. Kibuc je situován 13 kilometrů od břehů Haifského zálivu.\n\nObec se nachází na cca 78 kilometrů severovýchodně od centra Tel Avivu a cca 15 kilometrů jihovýchodně od centra Haify. Ša'ar ha-Amakim obývají Židé, přičemž osídlení v tomto regionu je etnicky převážně židovské. Zebulunské údolí i aglomerace Haify a západní část Jizre'elského údolí jsou židovské. 1 kilometr východně odtud leží židovské město Kirjat Tiv'on. Na severovýchod od kibucu ale začínají kopcovité oblasti Galileji, které obývají ve vyšší míře iizraelští Arabové. Drúzové jsou zastoupeni v sídlech na vrcholu pohoří Karmel západně od kibucu.\n\nŠa'ar ha-Amakim je na dopravní síť napojen pomocí dálnice číslo 75. Poblíž vesnice prochází i železniční trať v Jizre'elském údolí obnovená roku 2016, jež ale v okolí obce nemá stanici.\n\nŠa'ar ha-Amakim byl založen v roce 1935. Zakladateli vesnice byla skupina Židů původem z Rumunska napojených na organizaci ha-Šomer ha-ca'ir. Do Palestiny dorazili roku 1929 a nejprve se usadili v dnešním městě Chadera, v Nes Cijona a v Mišmar ha-Emek. Roku 1933 se všichni sešli v osadě Nahalal a roku 1935 si založili dnešní vesnici. Kibuc navázal přátelské vztahy s arabskými beduíny z kmene Zubejdat usídlenými v pahorcích severovýchodně odtud. V roc 1952 tu dokonce skupina beduínů procházela zemědělským výcvikem se záměrem založit poblíž beduínský kibuc, ale plán pak nebyl realizován.\n\nKoncem 40. let měl kibuc Ša'ar ha-Amakim rozlohu katastrálního území 1 621 dunamů (1,621 kilometrů čtverečních).\n\n12. ledna 1961 začal soudní proces s členem kibucu Aharonem Cohenem obžalovaným ze špionáže pro SSSR.\n\nMístní ekonomika je založena na zemědělství a průmyslu. Sídlí tu firma Chromogen na výrobu zařízení pro solární ohřev vody.\n\nPodle údajů z roku 2014 tvořili naprostou většinu obyvatel v Ša'ar ha-Amakim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 688 lidí. Během roku 2014 populace stoupla o 2,8 %.\n\n\n"}
{"id": "550522", "url": "https://cs.wikipedia.org/wiki?curid=550522", "title": "Realm of Wonders", "text": "Realm of Wonders\n\nRealm of Wonders je demo francouzské kapely \"Fantasia\" která byla později přejmenována na Fairyland.\n\n"}
{"id": "550524", "url": "https://cs.wikipedia.org/wiki?curid=550524", "title": "Václav Grüner", "text": "Václav Grüner\n\nVáclav Grüner (* 22. září 1944 Rokycany) je český politik, bývalý poslanec Parlamentu ČR za Plzeňský kraj a člen ČSSD.\n\nPo maturitě v roce 1962 na Střední zemědělské škole v Březnici vystudoval v roce 1967 Vysokou školu zemědělskou v Praze. V období 1972–1974 studoval pedagogiku. Roku 1988 mu byl udělen titul kandidáta věd.\n\nV letech 1968-1970 pracoval jako zootechnik v JZD Trokavec. Mezi roky 1971–1984 byl zaměstnán jako hlavní zootechnik Státního statku Kralovice, později provozní náměstek Státního statku Žihle, který řídil do roku 1994. V letech 1994–2004 působil jako ředitel a prokurista ZOD Bílov. Od roku 2003 vlastní živnostenský list pro poradenství v oblasti řízení.\n\nJe ženatý, má dvě dospělé děti.\n\nDo ČSSD vstoupil v roce 1995. V komunálních volbách roku 1994 a komunálních volbách roku 1998 byl zvolen do zastupitelstva obce Žihle za ČSSD. Zastupitelem byl do roku 2000. Neúspěšně do tamního zastupitelstva kandidoval i v komunálních volbách roku 2002. Opětovně se do zastupitelstva dostal v komunálních volbách roku 2010. Profesně se k roku 2002 uvádí jako ředitel ZOD, k roku 2010 jako senior. V letech 1990-1994 byl starostou Žihle.\n\nV letech 1996-2000 působil jako místopředseda Okresního výkonného výboru ČSSD Plzeň-sever a v letech 2002-2006 jako místopředseda Krajského výkonného výboru ČSSD v Plzeňském kraji.\n\nVe volbách v roce 1998 byl zvolen do poslanecké sněmovny za ČSSD (volební obvod Západočeský kraj). Byl členem sněmovního zemědělského výboru. Ve volbách v roce 2002 kandidoval, ale nebyl zvolen. Do sněmovny usedl až dodatečně jako náhradník v říjnu 2004 poté, co rezignovala Milada Emmerová (původně na její místo měl usednout tehdejší místopředseda Pozemkového fondu a bývalý poslanec František Brožík, který ovšem tuto funkci odmítl). Zasedal pak ve výboru pro sociální politiku a zdravotnictví. Poslanecký mandát obhájil ve volbách v roce 2006 a zasedal v zemědělském výboru sněmovny. Ve volbách 2010 svůj mandát neobhájil.\n\n"}
{"id": "550525", "url": "https://cs.wikipedia.org/wiki?curid=550525", "title": "Arkadiusz Rybicki", "text": "Arkadiusz Rybicki\n\nArkadiusz Czesław Rybicki (12. ledna 1953, Gdyně, Polsko – 10. dubna 2010, Pečersk, Rusko) byl polský politik.\n\nAbsolvoval historii na Univerzitě v Gdaňsku. Ve druhé polovině sedmdesátých let začal působit v demokratické opozici. Od roku 1976 spolupracoval s Výborem na obranu dělníků, v roce 1977 patřil mezi zakladatele studentského výboru Solidarity. V letech 1977 až 1979 pracoval v Hnutí na obranu práv člověka a občana. V letech 1978 až 1980 byl zaměstnán v archivech. Od roku 1979 pracoval ve Hnutí mladých Poláků. V srpnu 1980 pomáhal stávkujícím dělníkům, spolu s Maciejem Grzywaczewskim, pozdějším ředitelem prvního programu TVP, sepsal dvacet jedna požadavků stávkového výboru. Po srpnu 1980 se angažoval v rámci hnutí Solidarita. Během stanného práva byl internován v obci Strzebielinek, kde byl internován i pozdější prezident Lech Kaczyński. V letech 1983 až 1988 spolupracoval Rybicki s Lechem Wałęsou. V letech 1990 až 1991 působil jako vedoucí politické sekce Kanceláře prezidenta Polské republiky Lecha Wałesy. Funkci opustil po konfliktu s šéfem kanceláře Mieczysławem Wachowskim, když důvodem sporu byl údajný vzrůstající vliv Wachowského na prezidenta. Poté se věnoval podnikání. V letech 1999 až 2001 působil jako státní tajemník ministerstva kultury a národního dědictví. V letech 2002 až 2005 byl ředitelem Centra kultury a cestovního ruchu při úřadu maršálka v Gdaňsku. V letech 1998 až 2005 byl členem městské rady v Gdaňsku. Prošel několik politických subjektů, od roku 2001 působil v Občanské platformě. Poslancem Sejmu byl zvolen v letech 2005 a 2007.\n\nZemřel při leteckém neštěstí u ruského Smolensku 10. dubna 2010. Posmrtně obdržel Velkokříž Řádu Polonia Restituta (\"\").\n"}
{"id": "550527", "url": "https://cs.wikipedia.org/wiki?curid=550527", "title": "Stigrė", "text": "Stigrė\n\nStigrė je řeka na západě Litvy v okresech Šilalė (Tauragėský kraj) a Šilutė (Klajpedský kraj), v Žemaitsku. Pramení v katastru obce Paskarbiškiai, 10 km na západ od města Šilalė. Vlévá se do Ašvy na severozápad od vsi Stemplės, 36,0 km od jejího ústí do řeky Veiviržas. Je to její levý přítok.\n\nPramení v katastru obce Paskarbiškiai, 0,5 km na sever od nejvyššího kopce v nedalekém okolí (110,7 m n. m., v blízkosti pramene řeky Šlaunis, která se vlévá zprava do Jūry). Teče směrem západním při severním okraji lesa jménem Stigralinės miškas, dále kolem vsí Rudlaukis, Stigrėnai, mezi lesy jménem Radviečio miškas Volmierinės miškas, dále kolem vsí Nasvytaliai a Šerlaukis. Po soutoku s řekou Juodupys se stáčí na sever, tvoří hranici mezi okresy Šilalė a Šilutė. Ústí do Ašvy na severozápad od vsi Stemplės. Soutok těchto řek s okolními morénovými rovinami byl roku 1992 vládou Litvy vyhlášen jako Stemplėská rezervace (Stemplių draustinis).\n\n"}
{"id": "550528", "url": "https://cs.wikipedia.org/wiki?curid=550528", "title": "Of Wars in Osyrhia", "text": "Of Wars in Osyrhia\n\nOf Wars in Osyrhia je studiové album francouzské kapely Fairyland.\n\n"}
{"id": "550531", "url": "https://cs.wikipedia.org/wiki?curid=550531", "title": "The Fall of an Empire", "text": "The Fall of an Empire\n\nThe Fall of an Empire je studiové album francouzské kapely Fairyland.\n\n"}
{"id": "550537", "url": "https://cs.wikipedia.org/wiki?curid=550537", "title": "Posmrtné jméno", "text": "Posmrtné jméno\n\nPosmrtné jméno (čínsky: znaky tradiční 諡號, 謚號, zjednodušené 谥号, pinyin \"shìhào\", český přepis \"š’-chao\") je čestné jméno udělované po smrti panovníkům, vznešeným dvořanům a jiným významným osobnostem používané v některých zemích východní a jihovýchodní Asie – v Číně, Koreji, Vietnamu a Japonsku. V Japonsku nyní císař dostává posmrtné jméno, které odpovídá jménu jeho éry vlády. \n\nV Číně a Vietnamu bylo udělování posmrtného jména formou vyznamenání udělovanou zasloužilým osobnostem. V Japonsku zemřelí mohou dostat posmrtné buddhistické jméno známé jako \"kaimjo\".\n\nPosmrtné jméno by nemělo být zaměňováno s érou vlády nebo chrámovým jménem.\n\nPrvní posmrtné jméno – Wen-wang (Civilní král) – udělil zakladatel dynastie Čou král Ťi Fa (posmrtným jménem Wu-wang, Válečnický král, vládl v letech 1046–1043 př. n. l.) svému otci Ťi Čchangovi. V dynastii Čou bylo poté udělování posmrtných jmen pravidelným. Za následující dynastie Čchin byl zvyk zrušen, dynastie Chan jej opět obnovila.\n\nJméno bývalo vybíráno tak, aby vystihovalo charakter vlády dotyčného panovníka, případně zásluhy poctěné osoby.\n"}
{"id": "550538", "url": "https://cs.wikipedia.org/wiki?curid=550538", "title": "Jezídové", "text": "Jezídové\n\nJezídové (také Jazídové, kurdsky ئێزیدی nebo \"Êzidî\") jsou etnicko-náboženská komunita, jejímiž příslušníky jsou především Kurdové ze severního Iráku. Často jsou považováni za tajnou islámskou sektu, ale ve skutečnosti se v jezídismu mísí řada prvků hinduismu, mazdaismu (zoroastrismus), manicheismu, šamanismu, judaismu, křesťanství (nestorianismu – např. lámání chleba, křest) a již zmíněného islámu (především súfismu – např. obřízka, pouť, oběť, půst). Jezídové věří v Boha jakožto stvořitele světa a v sedm andělů, z nichž nejvýznamnější je Melek Táús (Anděl Páv).\n\nJezídové pocházejí původně z Íránu, z východního indického sousedství převzali určité prvky hinduismu. Časem se pomalu přesouvali na západ a po cestě přebírali prvky ostatních náboženství, se kterými se setkali, a to zejména perského zoroastrismu. Prvky islámu byly integrovány až za nejvýznamnějšího náboženského učitele a islámského mystika Adího ibn Musáfira (šejch Adí; † 1162), který byl pohřben nedaleko Mosulu v Láliši (Irák) a dodnes je jeho hrob nejuctívanější jezídské poutní místo a svatyně.\nPodle historických pramenů tvořili Jezídové 2 000 let př. n. l. významnou složku Sumérů, Babyloňanů, Asyřanů a Židů (z této doby je pravděpodobné převzetí prvků judaismu). Jezídové o sobě tvrdí, že jsou nejstarším náboženstvím na světě a dokládají to historickým náboženským kalendářem, který by měl být o tisícovky let starší než kalendář křesťanský, gregoriánský, židovský a islámský.\n\nUž v době, kdy příslušníci jezídismu žili na území Indie, byli známi jako Jezídové. Pojmenování vychází ze slov „ez Xwede dam“ znamenajících „bylo stvořeno bohem“ neboli, jak se domnívají někteří Jezídové, „následovníci cesty pravdy“. Název je také velice blízko perským slovům Yazdan, „Bůh“, a Yazata, „božský“ nebo „andělský“. Jiní učenci však tvrdí, že název byl odvozen až od muslimského chalífy z Umajjovské dynastie Jazída ibn Mu'áviji (uznávaného zakladatele Yezid ibn Unasa člena islámské sekty Harigite). Podle Jezídů se tento muslimský vládce (680-683) rozčílil nad islámskou vírou a konvertoval k jezídismu. Známý je také svým vojenským útokem na Husajna, syna Alího ibn Abí Táliba. U města Karbalá v Iráku proběhla klíčová bitva, ve které Husajn padl. Pro šíity se Jazíd stal symbolem zla a později toho využíval i Ájatolláh Chomejní při svých pokusech svrhnout Rezá Šáha Pahlavího (Íránská islámská revoluce v roce 1979).\n\nJiní zase tvrdí, že jezídové sami sebe takto nepříliš rádi oslovují a dávají přednost označení „Dasin“. Toto označení by mělo být původnější na rozdíl od perského „ízed´“\n\nJezídské komunity, podobně jako kurdské, tvoří kmeny v čele s kmenovými vůdci. Jezídové nepovolují sňatky s osobami jiného náboženství, protože jezídové pocházejí z Adama na rozdíl od zbytku lidstva, který pochází z Evy.\n\nBěžná je monogamie, až na kmenového vůdce, který může mít manželek několik. Rozvést se je prakticky nemožné, protože jediným důvodem může být cizoložství a to musí být ještě doloženo třemi svědectvími. Ale pokud manžel zůstane v zahraničí, pryč od své rodiny déle než rok, je automaticky rozveden a navíc ztrácí právo se znovu oženit s jezídkou.\n\nAčkoli se víra jezídů skládá z mnoha prvků ostatních náboženství, jsou často utlačováni a pronásledováni. Stovky let byli jezídové napadáni především muslimy, kteří prohlásili, že základní principy jezídismu (zejména Táús Melek) jsou satanské a že jezídové nejsou „lidé knihy“. Svým tvrzením, že jezídové přece nemají v základech své víry posvátnou knihu (jako ostatní uznávaná náboženství, kupříkladu Bibli nebo Korán), ospravedlňují jejich masakr. Jezídy nepovažují téměř za lidi. Muslimové vyvraždili během 700 let až na 23 miliónů jezídů, čímž je dostali na pokraj existence. Prapůvod tohoto sporu je s největší pravděpodobností ve shodnosti chování anděla „Melek Ta'use“, a anděla Satana v Koránu.\n\nV roce 2007 se vztahy mezi jezídy a muslimy vyostřily, když byla ve městě Bašika nedaleko Mosulu ukamenována sedmnáctiletá dívka Du'a Khalil Aswad za to, že konvertovala k islámu, aby si mohla vzít muslima. V odplatě za to muslimové přepadli autobus v Mosulu, donutili muslimy a křesťany vystoupit a zbylých 23 jezídských pasažérů postříleli. O několik měsíců později muslimští sebevražední atentátníci najeli cisternami plnými benzínu do budov ve dvou jezídských městech, zabili 796 a zranili 1562 lidí.\n\nV roce 2014 při tažení Islámského státu mnoho uprchlíků z řad jezídů zemřelo v horách v okolí Sindžáru na severu Iráku a podle iráckého ministra pro lidská práva Muhamada Šía Súdáního islamisté nejméně 500 z nich zabili, přičemž některé z nich pohřbili zaživa. Spojené státy podnikly letecké útoky a poslaly 130 vojáků na jejich ochranu.\n\nNěkteré zdroje uvádějí, že příslušníků této náboženské skupiny je kolem 800 tisíc. Největší skupina jezídů žije v severním Iráku poblíž Mosulu, odkud část v roce 2014 uprchla před islamisty do Sýrie. Menší komunity se nacházejí také v Sýrii, Turecku, Gruzii a v Arménii.\n\n\n"}
{"id": "550540", "url": "https://cs.wikipedia.org/wiki?curid=550540", "title": "Rostislav Haličský", "text": "Rostislav Haličský\n\nRostislav Haličský (1225–1263) byl pánem Mačevským a Slavonským, uchazečem o bulharský trůn a syn sv. Michala Černigovského z rodu Rurikovců.\n\nNa dvůr uherského krále Bély IV. ze své vlasti uprchl před Tatary a roku 1243 se oženil s Annou, oblíbenou dcerou svého hostitele. \n\nTchána podporoval ve střetu s bojovným rakouským vévodou Fridrichem. V červnu 1246 Fridrich napadl Uhersko a v následné bitvě se dostal mezi Rostislavovy oddíly a tam byl bez povšimnutí svého doprovodu zabit.\nBěhem roku 1249 se Rostislav za podpory uherských a polských vojáků pokoušel marně dobýt Halič. Po porážce uprchl společně s manželkou zpět na uherský dvůr. \nDíky tchánově výpadu do Bosny po roce 1250 se Rostislav stal mačevským vévodou se sídlem v Bělehradě. Roku 1256 byl zprostředkovatelem mírového jednání mezi nikajským císařem Theodorem II. a Bulharskem, které se později pokoušel získat pro sebe. Pomáhal svému tchánovi při válce s Přemyslem Otakarem II., zúčastnil se bitvy u Kressenbrunnu a po uzavření míru se stal tchánem českého krále. Poté společně se švagrem Štěpánem napadl Bulharsko a o dva roky později zemřel. Synové si sice rozdělili otcovo území, ale neustále museli odolávat výpadům svého strýce Štěpána, mladšího uherského krále. \n\n"}
{"id": "550543", "url": "https://cs.wikipedia.org/wiki?curid=550543", "title": "Kostel Všech svatých (Jáchymov)", "text": "Kostel Všech svatých (Jáchymov)\n\nKostel Všech svatých nazývaný též Špitální kostel v Jáchymově patří zřejmě k nejstarším hrázděným sakrálním stavbám v západním Krušnohoří. Založen byl pravděpodobně v roce 1516 a sloužil snad ještě jako farní kostel staré obce Konradsgrün. Je tak nejstarší stavební památkou Jáchymova.\n\nPísemně byl poprvé připomenut na fragmentu hornické mapy z roku 1534. Jeho první známá rekonstrukce v původní podobě proběhla v roce 1783. Stojí ve stráni nad městem s vysokou sedlovou střechou, nad polygoniálním presbytářem a ukončenou zvoničkou s bání. Spodní část je zděná z lomového kamene, horní část je hrázděná a zevně přizděná kamenným zdivem. V interiéru bylo při opravě kostela v letech 1967 - 1968 odkryto hrázdění s fragmenty červené polychromie, což předpokládá optické uplatnění hrázdění v interiéru kostela. Ve spodních partiích se hrázděná konstrukce nezachovala, její existenci však dokládají otisky. Proto při celkové opravě kostela v letech 1990 - 1993 bylo hrázdění doplněno. Prostor lodi a presbytáře je zastoupen tabulovým stropem imitujícím strop kazetový. Podepřen je dvěma křížem položenými průvlaky, nesenými dvěma sloupy. Na hlavici sloupu před presbytářem je vyřezán letopočet 1533, což je rok vystavění stropu. V interiéru jsou zachovány staré kamenné náhrobní desky a oltář z dílny Lucase Cranacha který kostelu věnoval spoluzakladatel města a první horní hejtman Jindřich z Könneritz.. Dále je zde zachováno sousoší Kalvárie drážďanského sochaře Christopha Waltra z roku 1544 původně umístěné ve výklenkové kapli na hřbitově.\n\nPo již zmiňované rekonstrukci v letech 1990 - 1993 byl 14. 8. 1993 kostel slavnostně vysvěcen. Stalo se tak při příležitosti vydání dekretu Františka kardinála Tomáška, který tímto Jáchymovu propůjčil statut poutního místa náhradou za zničený klášter Mariánská (Mariasorg). Dekret vydal jeho nástupce v úřadu Miloslav Vlk.\n\nZajímavostí kostela jsou jeho krovy, které jsou původní z roku 1516. Jako izolace proti dřevokazným plísním a tlení dřeva tehdejším stavitelům skvěle posloužila volská krev, kterou byly trámy napuštěny. Zvon, který je zde nainstalován, je původní, z dílny jáchymovského zvonaře Hanse Wildta. Datován je letopočtem 1520, vysoký je 65 centimetrů a na hladkém povrchu je nápis velebící Jméno Páně. Jedná se o nejstarší nemovitou památku Jáchymova.\n\nV roce 1530 byl u kostela postaven hornický špitál, později upraven v barokním stylu. Ten byl s kostelem ve výši prvního patra spojen krytou chodbou a půdní prostory kostela sloužily jako skladiště potravin a materiálu pro špitál. (Při rekonstrukci kostela v roce 1992 byla nalezena lopata na obilí.) V roce 1958 byl však zbořen pro havarijní stav a na jeho místě vznikl urnový háj s pietním místem. Hřbitov u kostela funguje od roku 1533.\n\n\n"}
{"id": "550544", "url": "https://cs.wikipedia.org/wiki?curid=550544", "title": "Jiga'el Tumarkin", "text": "Jiga'el Tumarkin\n\nJiga'el Tumarkin (: יגאל תומרקין, rodným jménem Peter Martin Gregor Heinrich Hellberg; * 23. října 1933, Drážďany, Německá říše) je jeden z předních izraelských malířů a sochařů.\n\nNarodil se v Drážďanech a do britské mandátní Palestiny přišel spolu se svými rodiči v rámci páté aliji jako dvouletý v roce 1935. Po nástupu na povinnou vojenskou službu u Izraelských obranných sil sloužil u Izraelského vojenského námořnictva a po absolvování své vojenské služby studoval sochařství v umělecké vesnici Ejn Hod poblíž hory Karmel. Z jeho nejslavnějších děl lze jmenovat například památník holocaustu na Rabinově náměstí v Tel Avivu (dříve náměstí Králů Izraele) či řadu skulptur v Negevské poušti.\n\nV roce 2004 mu byla udělena Izraelská cena za sochařství. Ta je udílena od roku 1953 a patří mezi nejvyšší izraelská státní vyznamenání.\n\n"}
{"id": "550546", "url": "https://cs.wikipedia.org/wiki?curid=550546", "title": "Score to a New Beginning", "text": "Score to a New Beginning\n\nScore to a New Beginning je studiové album francouzské kapely Fairyland.\n\n"}
{"id": "550548", "url": "https://cs.wikipedia.org/wiki?curid=550548", "title": "Kfar Chasidim Alef", "text": "Kfar Chasidim Alef\n\nKfar Chasidim Alef též jen Kfar Chasidim ( כְּפַר חֲסִידִים א, doslova „\"Vesnice chasidů\"“, v oficiálním přepisu do angličtiny Kefar Hasidim Alef, přepisováno též Kfar Hasidim) je vesnice typu mošav v Izraeli, v Haifském distriktu, v Oblastní radě Zevulun.\n\nLeží v nadmořské výšce 13 metrů nedaleko řeky Kišon, na rozmezí Zebulunského údolí a svahů Dolní Galileji. Mošav je situován 9 kilometrů od břehů Haifského zálivu.\n\nObec se nachází na cca 80 kilometrů severovýchodně od centra Tel Avivu a cca 12 kilometrů jihovýchodně od centra Haify. Kfar Chasidim Alef obývají Židé, přičemž osídlení v tomto regionu je etnicky smíšené. Zebulunské údolí i aglomerace Haify jsou židovské. Na východní straně navíc k mošavu přiléhá židovské město Rechasim. Na severovýchod od vesnice ale začínají kopcovité oblasti Galileji, které obývají ve vyšší míře i izraelští Arabové (nejblíže je to vesnice Ibtin necelé 3 kilometry odtud). Drúzové jsou zastoupeni v sídlech na vrcholu pohoří Karmel jihozápadně od mošavu.\n\nKfar Chasidim Alef je na dopravní síť napojen pomocí dálnice číslo 70 a dálnice číslo 75. Poblíž vesnice prochází i železniční trať v Jizre'elském údolí obnovená roku 2016, jež ale v okolí obce nemá stanici.\n\nKfar Chasidim byl založen v roce 1924. Podle jiného zdroje až roku 1925. Zakladateli vesnice byli Židé, kteří do tehdejší mandátní Palestiny přišli v rámci čtvrté alije. Šlo o skupinu Židů původem z Polska napojených na náboženský směr chasidismus, které z Polska vypudily ekonomické potíže. Zde se napojili na organizaci ha-Po'el ha-mizrachi. Jednalo se o 40 rodin. Prvním osadníkům ovšem chyběly zkušenosti se zemědělstvím. Zpočátku bylo navíc nezbytné vysušit močály podél řeky Kišon. V březnu 1932 byl člen mošavu Šmuel Guterman zavražděn členy arabské militantní skupiny Izz ad-Din al-Kassama.\n\nKoncem 40. let měl mošav Kfar Chasidim rozlohu katastrálního území 9 400 dunamů (9,4 kilometrů čtverečních).\n\nAž do vzniku státu Izrael v roce 1948 se vesnice rozvíjela jen pomalu. V 50. letech 20. století vyrostly v jejím okolí dva velké přistěhovalecké tábory (takzvané ma'abarot), které se postupně vyvinuly v samostatné město Rechasim. Tehdy roku 1950 se zároveň vesnice na jihu rozrostla o novou součást, která již nebyla zaměřena na zemědělskou výrobu a byla roku 1959 administrativně oddělena do samostatné obce nazvané Kfar Chasidim Bet. Teprve v 60. a 70. letech 20. století došlo v původním Kfar Chasidim (nyní oficiálně nazývaném již Kfar Chasidim Alef) k výraznému rozmachu zemědělství díky zavedení sofistikovaného vodního hospodaření.\n\nMístní ekonomika je založena zčásti na zemědělství. Někteří obyvatelé dojíždějí za prací.\n\nPodle údajů z roku 2014 tvořili naprostou většinu obyvatel v Kfar Chasidim Alef Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 788 lidí. Během roku 2014 populace stoupla o 1,8 %.\n\"* údaj pro rok 1948 zahrnuje i později oddělenou část obce (dnes Kfar Chasidim Bet)\"\n\n\n"}
{"id": "550555", "url": "https://cs.wikipedia.org/wiki?curid=550555", "title": "Jig'al", "text": "Jig'al\n\nJigal (: ), je hebrejské jméno. Mezi jeho nositele patří:\n\n"}
{"id": "550556", "url": "https://cs.wikipedia.org/wiki?curid=550556", "title": "Jiga'el", "text": "Jiga'el\n\nJiga'el (: ), je hebrejské jméno. Mezi jeho nositele patří:\n\n"}
{"id": "550557", "url": "https://cs.wikipedia.org/wiki?curid=550557", "title": "Kfar Chasidim Bet", "text": "Kfar Chasidim Bet\n\nKfar Chasidim Bet ( כְּפַר חֲסִידִים ב, doslova „\"Vesnice chasidů B\"“, v oficiálním přepisu do angličtiny Kefar Hasidim Bet, přepisováno též Kfar Hasidim Bet) je vesnice typu společná osada (\"jišuv kehilati\") v Izraeli, v Haifském distriktu, v Oblastní radě Zevulun.\n\nLeží v nadmořské výšce 13 metrů nedaleko řeky Kišon, na rozmezí Zebulunského údolí a svahů Dolní Galileji. Je situována 9 kilometrů od břehů Haifského zálivu.\n\nObec se nachází na cca 80 kilometrů severovýchodně od centra Tel Avivu a cca 12 kilometrů jihovýchodně od centra Haify. Kfar Chasidim Bet obývají Židé, přičemž osídlení v tomto regionu je etnicky smíšené. Zebulunské údolí i aglomerace Haify jsou židovské. Na východní straně navíc k vesnici přiléhá židovské město Rechasim. Na severovýchod od osady ale začínají kopcovité oblasti Galileji, které obývají ve vyšší míře i izraelští Arabové (nejblíže je to vesnice Ibtin necelé 3 kilometry odtud). Drúzové jsou zastoupeni v sídlech na vrcholu pohoří Karmel jihozápadně odtud.\n\nKfar Chasidim Bet je na dopravní síť napojen pomocí dálnice číslo 70 a dálnice číslo 75. Poblíž vesnice prochází i železniční trať v Jizre'elském údolí obnovená roku 2016, jež ale v okolí obce nemá stanici.\n\nKfar Chasidim Bet byl založen v roce 1950. Šlo původně o součást vesnice Kfar Chasidim, která se od původní zástavby ovšem lišila tím, že neměla zemědělský charakter. Roku 1959 byla administrativně oddělena do samostatné obce, přičemž původní vesnice byla nazvána Kfar Chasidim Alef.\n\nPodle údajů z roku 2014 tvořili naprostou většinu obyvatel v Kfar Chasidim Bet Židé - cca 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 500 osob).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 512 lidí. Během roku 2014 populace stoupla o 118,8 %.\n\n\n"}
{"id": "550561", "url": "https://cs.wikipedia.org/wiki?curid=550561", "title": "Halford Mackinder", "text": "Halford Mackinder\n\nSir Halford John Mackinder (15. února 1861 Gainsborough, Lincolnshire – 6. března 1947) byl britský geograf, považovaný za jednoho ze zakladatelů geopolitiky a geostrategie.\n\nPůsobil jako profesor univerzity v Oxfordu a Londýně, člen Královské geografické společnosti a poradce britské vlády při Pařížské mírové konferenci.\n\nRoku 1904 pronesl pro Královskou zeměpisnou společnost přednášku \"The Geographical Pivot of History\" (Zeměpisný základ historie), ve které formuloval tzv. teorii Heartlandu. Název Heartland vznikl složením anglického \"heart\" - srdce a \"land\" - země. Tato událost se považuje za počátek anglické geopolitiky, i když autor sám takový pojem nepoužíval. Předpokládal však, že zeměpisné skutečnosti jsou zásadně určující pro mezinárodní politiku. Za podstatu historického vývoje považoval schopnost světových mocností ovládnout geostrategická území světa. Tyto představy jsou výrazně deterministické.\nPo celé dějiny to měly být ty mocnosti, které ovládaly mořeplavbu. V 19. století došlo k zásadní změně v možnostech přepravy a tím i ke změně vojenských možností. S rozšířením železnice se rozšířily vojenské možnosti pevninských států na úkor těch států, které ovládaly moře.\n\nMackinder považoval Evropu, Asii a Afriku za jeden „světový ostrov“, za jehož zásadní část považoval území, které velmi přibližně odpovídá současnému Rusku. Svou představu o významu jednotlivých částí světa vyjádřil takto:\n\nVe své nejdůležitější práci \"Demokratické ideály a skutečnost: studie politiky rekonstrukce\" tvrdí, že\n\n\nProto po první světové válce dokládal nutnost udržet východní Evropu rozdělenou a oddělenou od Heartlandu, tj. od Ruska. Na Pařížské mírové konferenci oponoval wilsonovskému demokratickému idealismu na základě zeměpisného determinismu, budoucí geopolitiky.\n\n\n"}
{"id": "550568", "url": "https://cs.wikipedia.org/wiki?curid=550568", "title": "Jutovník", "text": "Jutovník\n\nJutovník (\"Corchorus\") je jednoletá rostlina z čeledi slézovitých (\"Malvaceae\"), ve starších taxonomických systémech byl tento rod zařazen do čeledi lipovitých (\"Tiliaceae\").\n\nTeplomilná rostlina, původem z Indie, vyžadující vlhké tropické klima. Je rozšířen především v tropickém pásu Jižní a Jihovýchodní Asie, nejvíce v Indii, Bangladéši, Číně, Thajsku, Myanmaru, Vietnamu, Indonésii, v Africe i Austrálii. V Evropě roste jen sbírkově.\n\nJutovníky jsou byliny s vláknitým stonkem vysokým 2 až 4 metry, obvykle jsou nerozvětvené nebo jen s několika málo postranními lodyhami. Jasně zelené listy jsou jednoduché, kopinaté, řapíkaté, 5 až 15 cm dlouhé, s jemným zoubkovaným nebo lalokovitým okrajem. Malé oboupohlavní květy se žlutým okvětím jsou přisedlé nebo na stopkách a jsou uspořádány do úžlabních nebo vrcholových květenství. Květ mívá 4 až 5 kališních i okvětních lístků a 2 až 10 synkarpních vícepouzdrých pestíků. Plodem je vlasatý nebo holý pukající míšek válcovitého nebo kulovitého tvaru s mnoha malými semeny oblých tvarů, barvy převážně černé.\n\nVyužití jutovníku je dvojí, jednak průmyslové a jednak kulinářské.\n\nJe to tzv. přadná rostlina, která má ve stonku svazky textilně využitelných vláken již za 120 dnů od vyklíčení. Z těch se po zpracování (namáčení, tření, spřádání) získává hrubé textilní vlákno, které není nijak obzvlášť pevné, ale je laciné. Vlákno se používá pro výrobu pytloviny, motouzů, lan a pro základovou osnovu při tkaní koberců. Jutová vlákna se také spřádají společně s jinou přízi pro výrobu dekoračních textilií nebo nábytkářských tkanin. Pro svou hrubost se jutové tkaniny jen výjimečně používají na ošacení. Nebarvené vlákno je šedé až nažloutlé. Jutovník lze také využívat k výrobě balicích papírů.\n\nZ objemu celosvětové produkce rostlinných vláken jsou jutová hned na druhém místě za bavlněnými. Pro produkční oblasti, většinou monokulturně založené, má odbyt jutových vláken, polotovarů i výrobků vysoký socioekonomický význam.\n\nJutovník je rostlinou poskytují od pradávna výživu širokým masám obyvatel. Za vlády faraonů byl jednou z hlavních potravin. Pod arabským názvem (malukhiyah, molochéjja) jsou mladé listy využívány hlavně pro přípravu zeleninových salátů a jako přílohy k dušenému i mletému skopovému a kuřecímu masu i pro přípravu zeleninových polévek. Kromě Egypta, kde je to téměř národní jídlo, se často konzumuje na celém Blízkém východě, v Indii, Japonsku, Číně a Severní Africe.\n\nSemena jutovníku se používají jako koření a ze sušených listů se vaří čaj. Celá rostlina obsahují beta karoten, tokoferol, vitamín C, železo, vápník a antioxidanty.\n\nJutovník je velice proměnlivá rostlina, vyskytuje se v mnoha druzích, jeho taxonomické třídění není ustáleno. Pro zvýšení výtěžnosti jsou na plantážích často pěstované různé hybridy. Zde je jeden z možných seznamů druhů rodu jutovník .\n\nNejrozšířenějšími druhy pěstovanými pro průmyslové i potravinářské účely nebo jako ozdoba tropických a subtropických zahrad jsou:\n\n"}
{"id": "550570", "url": "https://cs.wikipedia.org/wiki?curid=550570", "title": "Prix Niépce", "text": "Prix Niépce\n\nNiépcova cena, Niépce Prize, Prix Niépce je francouzské fotografické ocenění, které je udělováno již od roku 1955 asociací \"Gens d'Images\" založené Albertem Plécym. Každoročně oceňuje práci profesionálního fotografa, který žije a pracuje ve Francii déle než 3 roky a je mladší než 45 let. Název ocenění stanovil Albert Plécy na počest fotografa Josepha Nicéphora Niépceho. \n\n\n\n"}
{"id": "550579", "url": "https://cs.wikipedia.org/wiki?curid=550579", "title": "Jü-šu", "text": "Jü-šu\n\nJü-šu, plným názvem Tibetská autonomní prefektura Jü-šu (tibetsky: ཡུལ་ཤུལ་བོད་རིགས་རང་སྐྱོང་ཁུལ་, Wylie: yul-shul bod-rigs rang-skyong-khul, ) je autonomní prefektura v provincii Čching-chaj v Čínské lidové republice. Je obydlena zejména Tibeťany, má rozlohu 267 000 km² a její hlavní město je Kjegu (Kjegumdo སྐྱེ་དགུ་མདོ་) ležící v městském okrese Jü-šu, prefektura se dále skládá z pěti okresů.\n\nJü-šu historicky patří k oblasti Kham ve východním Tibetu. V regionu mají silné zastoupení buddhistické školy Kagjüpa a Sakjapa. Díky tomu vse v historii místní králové nezodpovídali dalajlamově vládě ve Lhase. V jižní části prefektury existovalo mocné království Nangčhen. Před čínskou okupací bylo v regionu až 25 000 mnichů.\n\n14. dubna 2010 postihlo oblast Jü-šu silné zemětřesení o síle 6,9M. Epicentrum bylo 30 km od města Kjegu. Podle čínských úřadů zahynulo 2698 osob. Podle nezávislých výzkumů až 5 tisíc osob, především dětí ve státem postavených nekvalitních školách. Město Kjegu bylo srovnání se zemí, velké škody utrpělo množství vesnic v okolí. Vláda postavila obrovské stanové město na loukách v okolí města a během následujících let bylo vybudováno město nové. Byty pro obyvatele byly hotovy během roku 2013.\n\nPrefektura Jü-šu leží jihozápadě provincie Čching-chaj. Na severu sousedí s autonomní prefekturou Chaj-si, na východě s autonomní prefekturou Golog, na jihovýchodě s autonomní prefekturou Kardze, na jihu s autonomní oblasti Tibet. Průměrná nadmořská výška oblasti se pohybuje okolo 4200 metrů nad mořem, nejvyšší hora v pohoří Tangla dosahuje výšky 6621 metrů. Na jihozápadě prefektury leží pohoří Kchun-lun-šan. Oblast je bohatá na ledovce.\n\nNa území prefektury pramení množství řek, nachází se zde i oficiální prameny Dlouhé řeky, Žluté řeky a Mekongu, celá oblast byla zahrnuta do chráněného území Pramene tří řek. Povodí tři řek pokrývá 89% prefektury.\n\nVelkou část prefektury pokrývají pastviny, na kterých roste až 900 druhů bylin užívaných v čínské medicíně, mezi nejznámější místní rostliny patří Housenice čínská (Cordyceps sinensis, དབྱར་རྩྭ་དགུན་འབུ་, \"Jarca Gunbu\").\nV prefektuře žijí jaci, čiru - tibetská antilopa, jelen bělohubý, kiang, levhart sněžný, rys, medvědi, vzácný jeřáb černokrký a další.\n\nV prefektuře žije 391 829 obyvatel, z toho 97.65% tvoří Tibeťané, většina obyvatel jsou pastevci a zemědělci (2012). Tibeťané v této oblasti se nazývají Khamba, odkazující k příslušnosti tibetské části Kham. Místní dialekt tibetštiny patří ke \"khamským dialektům\" tibetštiny.\n\nVe městě Kjegu se nachází klášter \"Kyegu Döndrub Ling\" postaven ve 14. století. Klášter patří ke škole Sakjapa. Během zemětřesení byl srovnán se zemí, v roce 2013 byl kompletně rekonstruován.\n\nPrefekturou a hlavním městem Kjegu prochází dálnice G214 (Si-ning- Menghai, Jün-nan).\n20 km jižně od města Kjegu se nachází letiště Batang (IATA: YUS, ICAO: ZLYS) otevřeno v srpnu 2009.\n\nPrefektura se skládá jednoho městského okresu a 5 okresů:\n"}
{"id": "550583", "url": "https://cs.wikipedia.org/wiki?curid=550583", "title": "Kfar ha-No'ar ha-Dati", "text": "Kfar ha-No'ar ha-Dati\n\nKfar ha-No'ar ha-Dati ( כפר הנוער הדתי, doslova „\"Náboženská mládežnická vesnice\"“, v oficiálním přepisu do angličtiny Kefar HaNo'ar HaDati, přepisováno též Kfar HaNo'ar HaDati) je mládežnická vesnice a administrativně samostatná obec v Izraeli, v Haifském distriktu, v Oblastní radě Zevulun.\n\nLeží v nadmořské výšce 41 metrů nedaleko řeky Kišon, na rozmezí Zebulunského údolí a svahů Dolní Galileji. Je situována 10 kilometrů od břehů Haifského zálivu.\n\nObec se nachází na cca 80 kilometrů severovýchodně od centra Tel Avivu a cca 12 kilometrů jihovýchodně od centra Haify. Kfar ha-No'ar ha-Dati obývají Židé, přičemž osídlení v tomto regionu je etnicky smíšené. Zebulunské údolí i aglomerace Haify jsou židovské. Na severovýchodní straně navíc k mládežnické vesnici přiléhá židovské město Rechasim. Dál na severovýchod ale začínají kopcovité oblasti Galileji, které obývají ve vyšší míře i izraelští Arabové (nejblíže je to vesnice Ibtin necelé 3 kilometry odtud). Drúzové jsou zastoupeni v sídlech na vrcholu pohoří Karmel jihozápadně od osady.\n\nKfar ha-No'ar ha-Dati je na dopravní síť napojen pomocí dálnice číslo 70 a dálnice číslo 75.\n\nKfar ha-No'ar ha-Dati byl založen v roce 1937. Podle jiných zdrojů došlo k založení již roku 1936. Šlo o náboženský výchovný ústav pro mládež. Za zřízením této instituce stáli nábožensky orientovaní Židé původem z Německa, kteří odcházeli z Německa do tehdejší mandátní Palestiny a chybělo jim zde podobné vzdělávací centrum pro přípravu osadníků jakým disponovali sekulární Židé v podobě ústavu v Ben Šemen. Vznik mládežnické vesnice v Palestině se připravoval po několik let, zčásti ještě v nacistickém Německu. Ředitelem ústavu byl určen Eugen David Michaelis. 10. června 1937 se konalo slavnostní položení základního kamene k výstavbě vesnice. Její budování pak probíhalo do roku 1938, tedy během arabského povstání. Osada musela zřídit vlastní strážní službu. V březnu 1938 sem dorazila první skupina německých židovských imigrantů, v srpnu téhož roku pak i ředitel Michaelis.\n\nV současnosti zde studuje cca 500 lidí.\n\nPodle údajů z roku 2014 tvořili naprostou většinu obyvatel v Kfar ha-No'ar ha-Dati Židé - cca 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 300 osob).\n\nJde o menší sídlo s dlouhodobě kolísající populací. K 31. prosinci 2013 zde žilo 256 lidí. Během roku 2014 populace klesla o 28,7 %.\n\n\n"}
{"id": "550591", "url": "https://cs.wikipedia.org/wiki?curid=550591", "title": "Bas-Rhin", "text": "Bas-Rhin\n\nBas-Rhin je francouzský departement ležící v regionu Grand Est. Pojmenovaný je podle řeky Rýn (\"v překladu Dolní Rýn\").\n\n\n"}
{"id": "550594", "url": "https://cs.wikipedia.org/wiki?curid=550594", "title": "Chrámové jméno", "text": "Chrámové jméno\n\nChrámové jméno (čínsky: znaky tradiční 廟號​, zjednodušené 庙号, pinyin \"miàohào\", český přepis \"miao-chao\") bylo čestné jméno udělované po smrti panovníkům v Číně, Koreji a Vietnamu. Ve srovnání s posmrtným jménem je jeho udělování více omezené – posmrtné jméno bylo udělováno i šlechtě a zasloužilým osobnostem. Chrámové jméno také bylo vždy pouze dvouznakové, zatímco délka posmrtného jména postupně vzrostla až na více než dvacet znaků. Chrámové bylo jméno proto, že bylo používáno při ceremoniálech uctívání předků v chrámech.\n\nChrámové jméno se skládalo z adjektiva vyjadřujícího charakter vlády zemřelého. Obvykle bylo vybráno takové, které se nevyskytovalo v posmrtném jméně dotyčného. Pro zakladatele dynastie bylo téměř vždy použito \"kao\" (高, veliký, vznešený) nebo \"tchaj\" (太, největší).\n\nDruhým znakem byl \"cu\" (祖, praotec, předek, zakladatel) obvyklé u prvního císaře dynastie; nebo \"cung\" (宗, předek) u ostatních vládců.\n\nChrámová jména byla sporadicky udělována od dynastie Chan a pravidelně počínaje dynastií Tchang. V literatuře jsou císaři dynastie Tchang a následujících známi pod svými chrámovými jmény. Starší císaři jsou jmenování svými posmrtnými jmény, s jejich prodlužováním se však stalo jejich používání nepraktické; panovníci posledních dvou dynastií (Ming a Čching) jsou ale označováni jmény jejich ér vlády.\n"}
{"id": "550597", "url": "https://cs.wikipedia.org/wiki?curid=550597", "title": "Emanuela Nohejlová-Prátová", "text": "Emanuela Nohejlová-Prátová\n\nEmanuela Nohejlová-Prátová (3. června 1900 Opatovice nad Labem – 19. listopadu 1995 Pardubice) byla česká historička, přední česká numismatička, vedle Gustava Skalského je považována za zakladatelku moderní vědecké numismatiky. Vystudovala historii na Filozofické fakultě Univerzity Karlovy. Po většinu života pracovala v numismatickém oddělení Národního muzea. Přednášela na Masarykově a Karlově univerzitě, kde byla i řádnou profesorkou.\n\nVe svém díle se nejvíce zabývala starším českým mincovnictvím, také se zabývala českým mincovnictvím třicetileté války, českými medailemi a numismatickou metrologií.\n\n"}
{"id": "550598", "url": "https://cs.wikipedia.org/wiki?curid=550598", "title": "Lola", "text": "Lola\n\nLola je ženské křestní jméno. Zdrobnělina španělského jména Dolores, francouzského jména Lourdes a německých jmen Aloisie a Louisy.\n\nLoly, Lolinka, Lolka, Lolitka, Lol, Lolita\n\n\n"}
{"id": "550604", "url": "https://cs.wikipedia.org/wiki?curid=550604", "title": "Še'erit ha-plejta", "text": "Še'erit ha-plejta\n\nŠe'erit ha-plejta (: , doslova „přeživší zbytek“ či „spasený zbytek“) je biblický výraz pocházející z 1. knihy letopisů, kterým se označovali židovští přeživší holocaustu a židovské komunity vytvořené po osvobození Židů z koncentračních táborů na jaře 1945.\n\nStovky tisíc přeživších strávili několik let po své repatriaci v táborech pro přemístěné lidi v Německu, Rakousku a Itálii. Židovští uprchlíci se v táborech „začali organizovat a vznášet vlastní požadavky.“ Nejprve se jednalo o jejich politická a lidská práva v táborech, následně pak o právo imigrovat do mandátní Palestiny, respektive Izraele.\n"}
{"id": "550607", "url": "https://cs.wikipedia.org/wiki?curid=550607", "title": "Jolanta Szymanková-Dereszová", "text": "Jolanta Szymanková-Dereszová\n\nJolanta Dorota Szymanková-Dereszová (12. července 1954, Przedbórz, Polsko – 10. dubna 2010, Pečersk, Rusko) byla polská politička a právnička.\n\nPocházela z právnické rodiny: její otec Tadeusz Szymanek byl soudce Nejvyššího soudu. Po absolvování gymnázia nastoupila na Univerzitu v Lodži, ale po dvou letech přešla na Varšavskou univerzitu. V roce 1977 promovala na Fakultě práva a správy Varšavské univerzity. V roce 1987 složila advokátní zkoušky a začala pracovat v advokátní kanceláři. V letech 1979 až 1990 byla členkou Polské sjednocené dělnické strany. V letech 2000 až 2005 byla vedoucí kanceláře prezidenta republiky. V letech 2005 a 2007 byla zvolena poslankyní Sejmu, v roce 2009 neúspěšně kandidovala do Evropského parlamentu.\n\nZemřela při leteckém neštěstí u ruského Smolensku 10. dubna 2010. Posmrtně obdržela Velitelský kříž s hvězdou Řádu Polonia Restituta (\"\").\n"}
{"id": "550609", "url": "https://cs.wikipedia.org/wiki?curid=550609", "title": "Forza Nuova", "text": "Forza Nuova\n\nForza Nuova (FN) (česky Nová síla) je italské politické hnutí, které vychází z neofašismu. Hnutí vzniklo 29. září 1997. FN má silné kořeny v katolickém tradicionalismu.\n\nStranu založil v roce 1997 Roberto Fiore a Massimo Morsello. Forza Nuova byla založena původně v Fiamma Tricolore, ale kvůli neshodám došlo k rozdělení.\n\n\n"}
{"id": "550610", "url": "https://cs.wikipedia.org/wiki?curid=550610", "title": "AppleScript", "text": "AppleScript\n\nAppleScript (výslovnost ) je skriptovací jazyk, který vyvinula firma Apple Inc., a zakomponovala do svých operačních systémů Mac OS počínaje Systémem 7 a konče aktuálním macOSem 10.13 High Sierra. Obecně se výraz AppleScript používá pro skriptovací rozhraní, které je navrženo s ohledem na komunikaci s grafickým uživatelským rozhraním (GUI).\n\nAppleScript byl navržen s ohledem pro použití koncovými uživateli. Nabízí uživatelům rozumný mechanismus pro ovládání aplikací, pro přístup a úpravu informací a dokumentů. AppleScript může být použit pro vytvoření automatizovaných akcí, které mohou ušetřit potřebný čas pro zpracování různých úkolů. Dále snižuje riziko vzniku chyby při spravování úkolů člověkem a poskytuje konzistentní výstup.\n\nDůležitou vlastností AppleScript je, že jeden skript lze použít pro více aplikací a případně se dají předávat data mezi aplikacemi. Předávání informací je možné, protože všechny programy pro Mac používají standardní rozhraní Apple Events pro komunikaci s operačním systémem. AppleScript využívá předávání informací a umožňuje aplikacím komunikovat mezi sebou navzájem.\n\nNapř. AppleScript může otevřít fotku ve Fotoeditoru, snížit rozlišení, přidat rámeček a hodnocení, uložit fotku s příznakem pro web a následně pro fotku vytvořit hypertextový odkaz. Akci lze provést pro jakýkoli počet fotek a v neposlední řadě vytvořit fotoalbum. Případně může dále nahrát galerii na web pomocí FTP klienta. Pro uživatele, který by v tomto případě musel dělat několik set kroků, lze celou akci redukovat na jediný krok, a to spuštění skriptu. Rozsáhle skripty mohou být spuštěny jen jednou, zatímco jiné skripty se dají spouštět stále dokola.\n\nSkoro všechny aplikace používají stejné číselné příkazy (otevřít soubor, zavřít dokument, vytisknout, uložit, ukončit, atd.). Každá skriptovatelná aplikace používá terminologii AppleScript, která je součástí slovníku AppleScript. AppleScript využívá tento slovník k určení platného příkazu aplikace. Slovník Apple Event je distribuován jako součást aplikace, hodnotnou vlastností pro spoustu aplikací je podpora pluginů, kde pluginy mohou být skriptovatelné a zahrnovat slovník Apple Event pro komunikaci s aplikací za běhu. Pro zobrazení aplikace slovníku AppleScript stačí otevřít aplikaci ve Script Editoru. Ten je uložen ve složce aplikace a umožňuje uživateli zobrazit příkazy, kterým aplikace rozumí a které lze použít pro skript.\n\nV AppleScriptu vypadá zdrojový kód programu Hello World! takto:\n\nVýstupem toho jednoduché skriptu je klasické macOS dialogové okno s dvěma tlačítky codice_1 a codice_2. V AppleScript můžeme nadefinovat, jak se mají jednotlivá tlačítka chovat a jaký mají mít popisek. Například změna popisku tlačítka vypadá následovně.\n\nAppleScript podporuje spousta macOS aplikací, jak od Applu tak i třetích stran. Skriptovatelné aplikace jsou například Apple's Finder, Safari, iPhoto, a iTunes, stejně tak dobře Adobe Illustrator a Photoshop, Bare Bones BBEdit a TextWrangler, Microsoft Word a Excel, VMwareFusion a mnoho dalších.\n\nNěkteré aplikace umí poslat Apple Events, když klikneme na jejich menu nebo ve chvíli, kdy provedeme nějaké akce s rozhraním. Těmto aplikacím říkáme „recordable“ (tj. zaznamenatelné), protože Script Editor může zaznamenávat provedené akce uživatelem a následně vytvořit AppleScript makro.\n\nKaždopádně při zaznamenávání skriptu nelze tento skript spustit. Nicméně můžete provádět všechno ostatní, přesouvat myš, přidávat, editovat nebo mazat kód, dokonce i kompilovat script.\n\nZáznam aplikací spíše pomáhá při tvorbě AppleScriptu, než aby ho dokázal nahradit. Vyplatí se kombinovat zaznamenaná makra s napsaným AppleScript. Tento přístup obvykle přinese více praktických výsledků, než abychom se snažili zaznamenat celý skript od začátku do konce.\n\nPouze část skriptovatelných aplikací má funkci recordable (v macOS téměř žádné aplikace již tuto funkci nenabízejí). Například Finder a BBEdit. Zkoumat kód, který je vytvořen recordable aplikací pomáhá k správnému pochopení a psaní skriptů pro aplikace.\n\nAppleScript Editor (‚Script Editor‘ ve verzích macOSu před 10.6 „Snow Leopard“) je editor pro AppleScript, který je součástí macOS. Skripty jsou zapsány v souboru, připravené k editaci a případně je možné je sestavit a spustit přímo v editoru. Skripty mohou být rovněž uloženy jako aplikace AppleScript (applety) nebo jako kompilované skripty. Script Editor také poskytuje přístup k referenční knihovně Apple Events, která odpovídá skriptovatelným aplikacím na vašem počítači, a mohou se zaznamenávat události a výsledky z běhu AppleScript Editor pro účely ladění.\n\nVe vývojovém prostředí XCode lze vyvíjet aplikace pomocí jazyka AppleScript (kompilované) včetně grafického rozhraní stejně jako v ObjectiveC nebo C/C++.\n\nAppleScriptObjC je nový framework (od macOS 10.6), který umožňuje napsat Cocoa aplikaci v jazyce AppleScript. Jde o náhradu AppleScript Studia.\n\nAppleScript Studio je framework (od macOS 10.2), který umožňuje psát kompilované aplikace v jazyce AppleScript (je součástí XCode). V macOS 10.6 Snow Leopard byl nahrazen AppleScriptObjC a jeho vývoj nepokračuje.\n\nAutomator umožňuje grafickou, drag-and-drop editaci a vytváření pracovních postupů spojením několika modulů, nebo akcí, (které mohou být vytvořeny v několika jazycích, včetně AppleScript), bez potřebných znalostí kódování AppleScript. Postupy mohou být uloženy jako aplikace pro pozdější použití. Automator je součástí macOS 10.4 a vyšší.\n\nRozšířený systém skriptovacího menu umožňuje přístup do AppleScripts z menu macOS, bez ohledu na běh aplikace. Skript lze spustit z menu zvolením položky.\n\nScript menu je možné aktivovat pomocí AppleScript utility. Při první aktivaci se načte výchozí nastavení pro menu se základními skripty. Script menu můžeme opět upravit ve Script Editoru podle svých představ. Například jednotlivým položkám přiřadit klávesovou zkratku.\n\nMnožství aplikací (jako například Safari, Excel, BBEdit a Xcode) má svoje vlastní skriptovací menu, které zobrazuje pouze skripty používané zásadně v této aplikací.\n\nAplikace AppleScript Utility se nachází v adresáři AppleScript, která je ve složce macOS Aplications. AppleScript Utility dovoluje uživatelům nastavit Script Editor do implicitního (default) nastavení, povolit GUI skriptování, nastavit složku pro akce a zobrazit Script Menu v menu baru.\n\nScript Debugger od Late Night Software, je komerční IDE vývojové prostředí pro AppleScript. Script Debugger je pokročilejší prostředí, které umožňuje ladit skripty přes krokování, breakpointy, krokování funkcí/podprogramů, sledování proměnných atd. Script Debugger rovněž obsahuje pokročilý slovník, který umožňuje uživatelům vidět, jak se slovník chová při běhu v reálu.\nScript Debugger není navržen pro tvorbu GUI skriptů; sice dovoluje navrhnout základních upozornění a dialogová okna, ale je spíše zaměřen na kódování a ladění skriptů.\n\nFaceSpan od Late Night Software, je IDE vývojové prostředí třetí strany pro tvorbu AppleScript aplikací pomocí GUI. Vývoj FaceSpan je v současné době pozastaven.\n\nSmile je vývojové komerční IDE prostředí třetí strany pro vytváření AppleScriptu. Jde o vyspělejší prostředí než Script Editor od Apple.\n"}
{"id": "550612", "url": "https://cs.wikipedia.org/wiki?curid=550612", "title": "Visions of Atlantis", "text": "Visions of Atlantis\n\nVisions of Atlantis je metalová kapela pocházející z rakouského Štýrska.\n\n\n\n\n\n"}
{"id": "550614", "url": "https://cs.wikipedia.org/wiki?curid=550614", "title": "Eternal Endless Infinity", "text": "Eternal Endless Infinity\n\nEternal Endless Infinity je studiové album rakouské kapely Visions of Atlantis.\n\n"}
{"id": "550616", "url": "https://cs.wikipedia.org/wiki?curid=550616", "title": "Ruslana", "text": "Ruslana\n\nRuslana Stepanivna Lyžyčková ( ; * 24. května 1973, Lvov, SSSR, dnes Ukrajina) je ukrajinská popová zpěvačka, pianistka, skladatelka a producentka. Je vítězkou Eurovision Song Contest 2004, World Music Awards a držitelkou řady dalších významných ocenění. \n\nJiž od útlého dětství se věnovala zpěvu v různých souborech a skupinách a vzdělávala se na poli hudby. Má diplom z hraní na klavír a z dirigování. Umí dirigovat 120členný orchestr a již dirigovala například ve Lvovském divadle opery a baletu. \n\nJejím manželem a zároveň manažerem je Aleksandr Ksenofontov, za něhož se provdala 27. prosince 1995. Od roku 1993 společně provozují firmu Luxen Studio, zabývající se tvorbou rádiových a filmových teaserů.\n\nKariéru započala vítězstvím na soutěži Slavjanskyj Bazar 1996. Později pracovala na televizním projektu \"Vánoce s Ruslanou\". Její první album \"Myť vesny. Dzvinkyj viter live\" vydané v roce 1998 obdrželo velmi pozitivní hodnocení od kritiků. Ve své další práci se zaměřila na \"Huculský projekt\", který je neodmyslitelně spjat s pohořím Karpat a ukrajinskými tradicemi.\n\nSlávu si získala vydáním singlu „Wild Dances“ z alba \"Dyki tanci\" ( , , ), kterého se prodalo jen na Ukrajině na 500 000 kopií. Ve své domovině za něj obdržela pět platinových desek. Přineslo jí také vítězství na prestižní soutěži Eurovision Song Contest 2004. V témže roce byla též hlavní hvězdou vyhlášení ankety Český slavík. Své písně a videoklipy si píše, komponuje i produkuje sama. Někdy bývá nazývána jako Shakira z Ukrajiny. Server Kulturák.cz o ní mluví jako o divoké krásce z východu či zvířecí energií nabité zpěvačce.\n\nRoku 2008 vyšlo album \"Wild Energy\". Obsahuje duety s americkými zpěváky T-Painem (píseň „Moon of Dreams“) a Missy Elliott (píseň „The Girl That Rules“) a je založené na knize Wild Energy. Lana. Své nové show s ním spojené poprvé představila v únoru téhož roku na národním kole Eurovize v ázerbájdžánském Baku. Ukrajinská verze tohoto alba se jmenuje \"Amazonka\".\n\nAčkoliv byla pozvána jako zvláštní host, vyhrála Ruslana r. 2009 na Asijském hudebním festivalu dvě speciální ocenění.\n\nBěhem roku 2006 byla zvolena poslankyní ukrajinského parlamentu.\n\nUNICEF ji jmenoval Velvyslankyní dobré vůle Ukrajiny. Aktivně bojuje proti obchodování s lidmi a věnuje se i mnoha jiným charitativním projektům. Účastní se také iniciativy na potírání hudebního a softwarového pirátství.\n\nHovoří plynně rusky a ukrajinsky. Umí též anglicky a učí se německy. Jejím koníčkem je extrémní sport.\n\nRuslana se narodila 24. května 1973 ve Lvově na Ukrajině (tehdy Ukrajinská SSR). Ukázalo se, že oba její rodiče, Nina a Stepanan Lyžyčko, měli na její hudební kariéru určitý vliv.\n\nJejí matka byla sama profesionální muzikantkou v hudebním tělese Horizon a měla svůj podíl na tom, že Ruslana začala od svých čtyř let navštěvovat experimentální hudební školu a zpívat v kapelách a souborech. Těmi byly například již zmíněný Horizon, dále Orion nebo Smile vedený Arkady Kouzinem. Již tehdy si hudbu zamilovala a její nejoblíbenější hračkou se tak brzy stal mikrofon. Domnívá se, že její první vystoupení se konalo na festivalu Zlatý podzim, ze kterého si odnesla svou první cenu vůbec. Je absolventkou Lvovské národní hudební akademie Mykoly Lysenka, kterou vystudovala po základní škole matematického zaměření. Stala se tak diplomovanou pianistkou a dirigentkou symfonického orchestru. Tehdy se rozhodla, že do své kariéry zapojí prvky moderní i symfonické hudby.\n\nV případě otce hrál důležitou roli jeho původ. Pochází ze západní části ukrajinských Karpat z lidí, kteří si říkají Huculové. Jejich starobylá kultura a tradice přinesla Ruslaně mnoho inspirace pro budoucí hudební projekty.\n\nProjekt s názvem \"Wild Energy\" je založen na vědeckofantastické novele spisovatelů Maryny a Sergije Diačenkových Wild Energy. Lana. Ve městě budoucnosti, které zažívá globální energetickou krizi, se lidem nedostává tzv. energie srdce. Lana, jedna z umělých obyvatel, se vydá hledat záhadný zdroj energie. Po mnoha dobrodružstvích objevuje, že divoká energie přichází z jejího vlastního srdce.\n\n\"Wild Energy\" kombinuje umění hudby, videoprodukce, literatury i lidských aspektů. V červnu 2006 Ruslana prezentovala nový single a video „Dyka Enerhija“ ve stylu fantasy. V tomto videoklipu se změní ze syntetické blonďaté dívky jménem Lana do své divoké či ryzí podoby.\n\nV březnu 2008 bylo na Ukrajině, v České republice a na Slovensku vydáno ukrajinské album \"Amazonka\". Později téhož roku následovala anglická verze s názvem \"Wild Energy\".\n\nVe čtvrtém pokračování počítačové hry Grand Theft Auto IV Ruslana hostuje ve virtuálním rádiu Vladivostok FM. Její píseň „Wild Dances“ figuruje jako součást jeho repertoáru.\n\nNa podzim 2004 Ruslana aktivně podporovala demokratické snahy na Ukrajině známé jako Oranžová revoluce, kterým věnovala svou píseň „Dance with the Wolves.“ Během sporných ukrajinských prezidentských voleb vyslovila svou podporu Viktoru Juščenkovi. Stala se jedním z hlavních představitelů, kteří oslovovali davy shromážděné na podporu Juščenkova tvrzení, že jeho prohra ve volbách byla výsledkem manipulace. Od jara 2006 do léta 2007 byla poslankyní ukrajinského parlamentu za stranu Naše Ukrajina.\n\nRuslana byla organizací UNICEF jmenována Velvyslankyní dobré vůle Ukrajiny. Aktivně se zapojuje do boje proti obchodování s lidmi. V únoru 2008 vystoupila před 117 mezinárodními delegacemi na konferenci proti obchodování s lidmi ve Vídni v Rakousku pořádané UN.GIFT ( ). Její píseň „Not For Sale“ ( „Není na prodej“) se stala symbolem kampaně.\n\nPozději Ruslana, UN.GIFT, Vital Voices a Evropská vysílací unie spojili své síly a za podpory německé ambasády v Kyjevě natočili nové video, které má za úkol varovat všechny potenciální oběti obchodování. Video je dostupné např. na oficiální stránce Ruslany. Přibylo tak ke dvěma jiným, které vydala již dříve.\n\nBěhem konání Eurovision Song Contest 2005 v Kyjevě pořádala Ruslana charitativní koncert pro děti trpící následky černobylské tragédie. Pro další charitativní projekt spojila své síly s německou rockovou hvězdou jménem Peter Maffay. V dubnu až květnu 2007 uskutečnili společně s umělci z dalších 14 zemí čtyřtýdenní turné Německem. Výtěžek z akce byl opět věnován potřebným dětem.\n\nZinscenovala též četné charitativní koncerty ve prospěch dětských nemocnic v Kyjevě, Lvově a Dněpropetrovsku.\n\nSvým projektem \"Wild Energy\" podporuje využívání obnovitelných zdrojů energie. Propaguje energii slunce, vody a větru jako druh energetické soběstačnosti. Chce, aby si lidé uvědomili nebezpečí plynoucí z globálních klimatických změn.\n\nPoté, co byly rozsáhlé oblasti západní Ukrajiny zasaženy v červenci 2008 povodněmi, založila Ruslana koordinační a humanitární centrum Karpaty. Povodně. SOS! 2008. Jeho cílem je vytvořit seznam lidí v nouzi, zajistit naléhavou humanitární pomoc a shromažďovat a předávat obětem povodní dary od veřejnosti a dalších ukrajinských umělců a sportovců.\n\nNějaký čas byla Ruslana tváří společnosti Garnier na Ukrajině. Na jaře 2008 jí nabídla spolupráci firma L'Oréal.\n\nRuslana se narodila ve znamení Blíženců. Je vysoká 164 cm a váží 49 kg. Má hnědé oči a kaštanové vlasy. Na své oficiální stránce se prezentuje jako charakterem divoká žena, která má ráda ultramarínově modrou barvu, Karpaty a extrémní sport. Příkladem může být její účast na známé soutěži družstev Klíče od pevnosti Boyard, vodní pevnosti ve Francii, kde soutěžící plní množství rozmanitých originálních úkolů, či na klání Bitva ukrajinských měst ( ) v Argentinském Buenos Aires. Jde o projekt televizní stanice Inter na motivy soutěže Wipeout, kde změřily své síly skupiny zastupující různá ukrajinská města složené vždy z jedné celebrity (kapitána) a čtyř dalších lidí na roztodivných překážkových drahách. Ruslana vedla tým ze Lvova.\n\n\nSinglová alba vydaná oficiálně na samostatných CD.\n\nSingly v širším pojetí, především rádiové.\n\n\n\n"}
{"id": "550618", "url": "https://cs.wikipedia.org/wiki?curid=550618", "title": "Široká koalice", "text": "Široká koalice\n\nŠiroká koalice je označení užívané v politice pro koalici vzniklou v situaci spojení skoro všech relevantních politických stran. Koalice musí být minimálně dvoučlenná a vyskytuje se v ní zpravidla více politických subjektů, než je zapotřebí k získání nadpoloviční většiny. V široké koalici jsou zpravidla sdruženy subjekty ideově nesourodé, ze širokého politického spektra, může se tedy jednat o koalici středo-pravo-levou.\n\nV letech 2008-2012 byla uplatněna vláda široké koalice například v krajském zastupitelstvu Zlínského kraje, které se zúčastnily strany ČSSD, ODS a KDU-ČSL.\n\nNa Slovensku vznikla po volbách v roce 1998 vládní široká koalice stran SDK, SDĽ, SMK a SOP. Předsedou vlády byl Mikuláš Dzurinda.\n\nV československé první republice existovaly v letech 1929-1938 tři široké koalice na vládní úrovni. V jejich čele stáli postupně František Udržal, Jan Malypetr a Milan Hodža. Jednalo se o koalice sestavené na základě výsledků voleb v letech 1929 a 1935. Ačkoli ve volbách v roce 1935 získala nejvíce hlasů Sudetoněmecká strana, ve vládní koalici zastoupena nebyla.\n\nV koalici byly během její existence sdruženy tyto strany:\n\nDo široké koalice patřily tyto vlády:\n"}
{"id": "550621", "url": "https://cs.wikipedia.org/wiki?curid=550621", "title": "Petr Hejma", "text": "Petr Hejma\n\nJméno a příjmení Petr Hejma nese více známých osobností:\n\n"}
{"id": "550624", "url": "https://cs.wikipedia.org/wiki?curid=550624", "title": "Petr Hejma (politik)", "text": "Petr Hejma (politik)\n\nPetr Hejma (* 6. července 1969 Praha) je český politik, ekonom a manažer, v letech 2006 až 2009 starosta městské části Praha 1, bývalý člen ODS. Od roku 2014 člen hnutí STAN a opět zastupitel městské části Praha 1, v letech 2018 až 2020 také její 1. místostarosta a od ledna 2020 opět starosta MČ Praha 1.\n\nV letech 1983 až 1987 absolvoval Gymnázium Na Pražačce a v letech 1987 až 1992 Fakultu mezinárodních vztahů Vysoké školy ekonomické v Praze, obor mezinárodní ekonomické vztahy (získal titul Ing.). Později zde studoval obor mezinárodní politické vztahy v rámci doktorského postgraduálního studia, to však nedokončil. \n\nOd roku 1992 se věnoval podnikatelské činnosti. Je předsedou představenstva developerské společnosti Multiprojekt Group, a.s. a členem statutárních orgánů společností Multiprojekt – Czech Consulting a.s., Czech Trading Group,s.r.o. , Multiprojekt – Total Invest a.s., Multiprojekt – Delta a.s., Multiprojekt – Gama a.s., Property Finance s.r.o., Multiprojekt – Marina Vyšehrad a.s., Multiprojekt – Hodkovičky a.s., Multiprojekt – Beta a.s. a Multiprojekt-Development a.s. Dvě volební období působil jako předseda a nyní místopředseda správní rady AMU v Praze. Je také předsedou správní rady nadačního fondu Curie (ten při ZŠ Curie spoluzakládal), též členem správní rady nadačního fondu Lucie při Urologické klinice VFN v Praze, člen správní rady Nadace Jana a Medy Mládkových. Vede občanské sdružení pro oživení Prahy 1 KampaNula, jehož je spoluzakladatelem. Jako Oldskaut je členem skautského hnutí a členem Veleobce Baráčníků. Profesně působí v Asociaci pro rozvoj trhu nemovitostí (ARTN).\n\nPetr Hejma je ženatý. S manželkou Terezií mají dvě dcery – Annu a Elišku. Hovoří německy, anglicky a rusky.\n\nV komunálních volbách v roce 2002 kandidoval jako nestraník za hnutí Iniciativa pražských občanů (IPO) do Zastupitelstva městské části Praha 1, ale neuspěl. V roce 2004 se stal členem ODS a za tuto stranu byl ve volbách v roce 2006 zvolen z pozice lídra kandidátky zastupitelem městské části. Dne 24. listopadu 2006 se stal také starostou městské části Praha 1. Ve své funkci inicioval osazení zvonu na rekonstruovanou Malostranskou besedu a veřejnou sbírku na zaplacení jeho výroby. Dne 19. listopadu 2009 byl ale ze své funkce odvolán. V komunálních volbách v roce 2010 již nekandidoval.\n\nV listopadu 2010 byl vyloučen z ODS. Proti vyloučení se však odvolal a do konečného rozhodnutí mu bylo jeho členství pouze pozastaveno. V červenci 2011 spor vyhrál a plnohodnotné členství mu bylo opět vráceno. Odmítl však registraci do nového oblastního sdružení ODS (během jeho sporu bylo dosavadní sdružení zrušeno), a proto přestal být členem strany.\n\nV roce 2014 vstoupil do hnutí STAN a ve volbách v roce 2014 byl opět zvolen zastupitelem městské části Praha 1, když kandidoval jako člen hnutí STAN za uskupení \"\"Starostové a nezávislí, KDU-ČSL, Iniciativa občanů - My, co tady žijeme\"\". Mandát zastupitele MČ obhájil ve volbách v roce 2018, kdy jako člen STAN vedl kandidátku uskupení \"\"Starostové a nezávislí, KDU-ČSL, Iniciativa Občanů - MY, CO TADY ŽIJEME s podporou LES\"\". V listopadu 2018 se stal 1. místostarostou MČ.\n\nNěkolikrát také kandidoval do Zastupitelstva hlavního města Prahy, ale nikdy neuspěl: ve volbách v roce 2006 za ODS, ve volbách v roce 2014 jako nestraník za STAN na kandidátce \"\"TROJKOALICE SZ, KDU-ČSL, STAN\"\" a ve volbách v roce 2018 jako člen STAN na kandidátce \"\"TOP 09 a Starostové (STAN) ve spolupráci s KDU-ČSL, LES a Demokraty Jana Kasla – „Spojené síly pro Prahu“\"\".\n\nNa přelomu let 2019 a 2020 se na městské části Praha 1 rozpadla dosavadní koalice. Novou koalici vytvořilo uskupení \"\"Starostové a nezávislí, KDU-ČSL, Iniciativa Občanů - MY, CO TADY ŽIJEME s podporou LES\"\" s TOP 09, ODS a hnutím ANO. Dne 14. ledna 2020 byl odvolán dosavadní starosta Pavel Čižinský a novým starostou se stal právě Petr Hejma.\n"}
{"id": "550627", "url": "https://cs.wikipedia.org/wiki?curid=550627", "title": "Ninurta-Kudurri-Ušur I.", "text": "Ninurta-Kudurri-Ušur I.\n\nNinurta-Kudurri-Ušur I. (akkadsky: „\"Ninurto, ochraňuj nejstaršího syna\"\" nebo „\"Ninurto, ochraňuj hranici\"\") byl druhý babylonský král z dynastie Bazi, který vládl mezi roky 987 - 984 př. n .l. Byl to bratr předchozího krále E-Ulmaš-Šakin-Šumiho.\n\nV podstatě jedinou informací o jeho vládě je záznam ze soudu, zachovaný na hraničním kameni kudurru. Podle údajů uvedených v záznamu je jisté, že Ninurta-Kudurri-Ušur vládl ve městech Isin a Kar-Marduk. Záznam je datován k měsíci \"Simanu\" druhého roku jeho panování a Ninurta-Kudurri-Ušur I. je zde titulován jednoduše jako Lugal.<br>\nJeho jméno nesou také bronzové nálezy z Lorestánu. Na dvou hrotech šípů jsou nápisy „náležící Ninurta-Kudurri-Ušurovi, králi světa“ a na nádobce je uvedeno totéž, pouze s titulem lugal. Není však jasné, zda se jedná a prvního či druhého nositele tohoto jména.<br>\nPodle posledních výzkumů byl Ninurta-Kudurri-Ušur I. patrně bratr jak předchozího krále E-Ulmaš-Šakin-Šumiho, tak svého následníka Širikti-Šukamuny.\n\n"}
{"id": "550631", "url": "https://cs.wikipedia.org/wiki?curid=550631", "title": "Lukas Ridgeston", "text": "Lukas Ridgeston\n\nLukas Ridgeston (* 5. dubna 1974 v Bratislavě, umělecké jméno psáno též Lucas Ridgeston) je slovenský model a pornoherec účinkující v gay filmech, erotických magazínech a fotopublikacích, převážně pod hlavičkou studia Bel Ami. Později zůstal gay pornografii věrný i v produkčních úlohách a jako režisér.\n\nJ.C. Adams jej ve své knize \"Gay Porn Heroes\" uvedl na třetí příčce v seznamu 10 největších ikon gay pornoprůmyslu. Kromě celkové fyzické krásy zdůraznil jako charakteristický rys jeho zářivě modré oči. Magazín \"Unzipped\" ho jmenoval Nejvíc sexy pornohvězdou všech dob.\n\nUž v roce 1992 točil pro studio Man's Best v režii Rolfa Hammerschmidta pod pseudonymem Jan van Huig. Pak ho objevil režisér George Duroy a udělal z něj hvězdu.\n\nPrvním jeho počinem pod Duroyovým vedením byly sólové scény ve filmu \"Tender Strangers\" (1994). Následovaly minisérie \"Lucas' Story\" (1995), \"Frisky Summer\" (1997), později ještě doplněné o filmy \"More Lucas' Stories\" (2002) a \"Frisky Memories\" (1999). Na mnohých filmech spolupracoval s dalšími výraznými tvářemi studia Johanem Paulikem, Ionem Davidovem a Dano Sulikem. Stejně tak na filmu \"Lucky Lukas\" (1998), který byl roku 2000 v rámci GayVN Awards vyhlášen nejlepším neamerickým filmem. V témže roce byl Lukas Ridgeston uveden do Síně slávy GayVN Awards. Přes snímek \"Cover Boys\" (2001) a další dospěl až k dvoudílnému \"Lucas in Love\" (2005), v němž už spolupracoval s novou generací výrazných představitelů jako Josh Elliot, Tim Hamilton, Tommy Hansen, Brandon Manilow či Marc Vidal.\n\nPo více než desetiletém působení v roce 2005 přestal ve filmech účinkovat, zůstal však s firmou spjat jako kameraman a režisér. Režijně se na tvorbě studia podílel asi od roku 2003, zpočátku točil a stříhal scény pro internet. Od roku 2008 začaly některé filmy, které režíroval sám nebo společně s Martym Stevensem, vycházet pod jeho vlastní značkou „Lukas Ridgeston“.\n\nU příležitosti 20. výročí existence studia Bel Ami jej George Duroy přesvědčil k návratu z režijních pozic zpět před kameru. Vznikl tak film \"Forever Lukas\" (2013), tentokrát ve spolupráci se zástupci další herecké generace studia Krisem Evansem a tzv. „Kinky Angels“ Kevinem Warholem, Jackem Harrererm a Ginem Moscou.\n\n\n\n\n\n"}
{"id": "550637", "url": "https://cs.wikipedia.org/wiki?curid=550637", "title": "Imran Musa Zangi", "text": "Imran Musa Zangi\n\nImran Musa Zangi (* 22. února 1958, Teherán, Írán) je český lékař specializující se v oboru oftalmologie, optik a perkusionista íránsko-iráckého původu.\n\nNarodil se v Teheránu, od dvou let žije v Praze. Matka, původem z Íránu, vystudovala textilní návrhářství na Vysoké škole uměleckoprůmyslové. Otec, původem Iráčan, do Československa přijel v rámci diplomatické mise, později v Praze postgraduálně absolvoval obor analytická chemie. V mládí Imran Zangi závodně krasobruslil, patnáct let účinkoval v dětské revue po Evropě.\n\nPo ukončení sportovního gymnázia pokračoval ve studiu všeobecného lékařství na Fakultě všeobecného lékařství Univerzity Karlovy v Praze. Pro specializaci očního lékaře se rozhodl již ve čtrnácti letech. Od promoce působil řadu let na Oční klinice 1. LF UK a VFN v Praze (dříve její části II. oční klinice), pracoval také jako vedoucí lékař Centra péče o zrak Ústavu lékařské kosmetiky v Praze a v současnosti se věnuje své optice. Složil dvě atestace z oftalmologie.\n\nJiž během vysokoškolského studia začal od roku 1980 koncertovat s Miki Volkem a skupinou B komplex. Následně spolupracoval pět let s Horkým dechem Jany Koubkové, byl členem či hostem několika kapel jako Yo Yo Band, Yandim Band, Dan Kohout Band, -123 min. nebo Monkey Business.\n\nSpolečně s pianistou Martinem Kratochvílem a kytaristou Tonym Ackermanem vytvořili vlastní trio. V roce 1984 získal jako první v Československu kvalifikaci instrumentalisty na perkuse.\nJe také výtvarně činný, preferuje kaligrafii a figurální malbu. Hovoří persky, arabsky, anglicky a rusky.\n\nMá íránské občanství. České občanství a cestovní pas získal až v dospělosti po narození syna Filipa. Za manželku má notářku JUDr. Janu Zangiovou rozenou Beránkovou, bývalou československou krasobruslařku, která na a obsadila v kategorii tanečních dvojic s Janem Bartákem 9. místo.\n\n"}
{"id": "550648", "url": "https://cs.wikipedia.org/wiki?curid=550648", "title": "SIG Sauer P226", "text": "SIG Sauer P226\n\nSIG Sauer P226 je samonabíjecí pistole navržená a vyráběná švýcarskou společností Swiss Arms AG známou jako SIG Sauer. Pistole je vyráběna ve městě Eckernforde v Německu společností J.P. Sauer und Sohn GmbH. Základní model a model R má hliníkové tělo pokryté ocelí. Ostatní modely bývají celoocelové.\n\nSIG Sauer P228 je kompaktnější verzí pistole P226. Je užívána např. jednotkami SEALs (v USA má pistole označení M11), Delta Force, AFOSI, USACIDC, federálními agenty v FBI (vedle pistolí Glock) DCIS, NCIS, britských SAS a je standardní pistolí švédské policie. Ráže zbraně je 9 mm Luger a zbraň má zásobník na 13 nábojů.\n\nSIG Sauer P229 je verze pistole P228 ale má pevnější rám kvůli silnějším rážím. Je užívána např. NCIS a dalšími policejními nebo vojenskými sbory a také britskými SAS\n\n"}
{"id": "550649", "url": "https://cs.wikipedia.org/wiki?curid=550649", "title": "Joseph Leidy", "text": "Joseph Leidy\n\nJoseph Leidy (9. září 1823 – 30. dubna 1891) byl americký paleontolog a anatom. Působil především na Pensylvánské univerzitě a je znám pro své četné práce s tematikou pravěkých obratlovců Severní Ameriky. Popsal také několik rodů neptačích dinosaurů (včetně prvních známých dinosaurů z tohoto kontinentu – např. rody \"Troodon\" a \"Hadrosaurus\"). Zapojil se také do počáteční fáze tzv. Války o kosti. Zabýval se však také výzkumem prvoků, evolucí, geologií a mineralogií. Za svůj vědecký život publikoval na 553 odborných prací.\n\n\n"}
{"id": "550656", "url": "https://cs.wikipedia.org/wiki?curid=550656", "title": "Sjednocení (rozcestník)", "text": "Sjednocení (rozcestník)\n\nSlovo sjednocení může mít následující významy:\n\n\n\n"}
{"id": "550657", "url": "https://cs.wikipedia.org/wiki?curid=550657", "title": "Kořán", "text": "Kořán\n\nPříjmení Kořán pochází z jihočeského nářečního tvaru \"kořán\", čili kořen. Dalšími variantami je Kořan nebo Kořenský. Nosilo nebo nosí ho více různých osobností:\n\n\n\n"}
{"id": "550670", "url": "https://cs.wikipedia.org/wiki?curid=550670", "title": "Třída Skipjack", "text": "Třída Skipjack\n\nTřída Skipjack byla třída amerických útočných ponorek s jaderným pohonem z doby studené války. Představovaly novou generaci ponorek schopných ponorů do větších hloubek a díky hydrodynamicky vhodně tvarovanému trupu byly pod hladinou výrazně rychlejší, než jejich předchůdci. (Pionýrskou byla v tomto ohledu experimentální ponorka USS \"Albacore\".) V letech 1956–1961 bylo postaveno šest ponorek této třídy, které Američané provozovali v letech 1959–1991.\n\nJednotky třídy \"Skipjack\":\nZ konstrukce třídy \"Skipjack\" rovněž vycházela první třída raketonosných ponorek \"George Washington\". Ponorka USS \"Scorpion\" přitom musela být stavěna dvakrát, jelikož byl její rozestavěný trup použit k přestavbě na první americkou raketonosnou ponorku USS \"George Washington\". Rovněž materiál připravený pro doposud nezahájenou stavbu USS \"Sculpin\" byl použit pro raketonosnou ponorku téže třídy, což stavbu \"Sculpinu\" zdrželo.\nVýzbroj představovalo šest příďových 533mm torpédometů, pro které byla nesena zásoba 24 torpéd. V přídi byl umístěn rovněž sonar typu BQS-4. V konstrukci třídy \"Skipjack\" byla poprvé použita nová vysokopevnostní ocel HY-80, což ponorkám dovolovalo ponory do větších hloubek. Pohonný systém tvořil jaderný reaktor nové generace typu S5W a dvě turbíny. Třída \"Skipjack\" přitom představovala první jaderné ponorky s jedním lodním šroubem.\n\n\"Scorpion\" se za doposud neobjasněných okolností potopil 22. května 1968 i s celou posádkou 12 důstojníků a 87 námořníků. Stalo se tak při návratu z nasazení ve Středozemním moři na domovskou základnu v Norfolku. Ve věcí katastrofy \"Scorpionu\" proběhla dvě vyšetřování, přesto se nepodařilo jeho potopení objasnit. Původní verzi o selhání vlastního torpéda, které po vypuštění zasáhlo samotnou ponorku nepotvrdil průzkum vraku, nalezeného 400 námořních mil jihozápadně od Azor, který v roce 1969 provedla ponorka Trieste II.\n\nJako první byla ze služby roku 1986 vyřazena USS \"Snook\". USS \"Skipjack\", \"Sculpin\" a USS \"Shark\" byly vyřazeny v roce 1990 a poslední USS \"Scamp\" v roce následujícím. \"Scamp\" se stal vůbec první ponorkou, která byla v loděnicích Puget Sound Naval Shipyard rozebrána v rámci nového projektu Ship-Submarine Recycling Program. Ten je určen pro bezpečnou likvidaci a recyklaci lodí s jaderným pohonem.\n\n"}
{"id": "550688", "url": "https://cs.wikipedia.org/wiki?curid=550688", "title": "USS Tullibee (SSN-597)", "text": "USS Tullibee (SSN-597)\n\nUSS Tullibee (SSN-597) byla americká útočná ponorka s jaderným pohonem z doby studené války. Byla speciálně navržena k ničení sovětských jaderných ponorek a výrazně ovlivněna modernizačním projektem Nobska, který inicioval admirál Arleigh Burke. Výsledkem projektu byly tři zásadní novinky využité v konstrukci lodi. Torpédomety byly přesunuty z přídě do trupu lodi, čímž se získal prostor pro nově koncipovaný výkonný sonar a rovněž byl použit velice tichý pohon.\n\nStavba ponorky probíhala v loděnicích Electric Boat Company společnosti General Dynamics v Grotonu ve státě Connecticut. Kýl byl založen 26. května 1958, trup byl na vodu spuštěn 27. dubna 1960 a 9. listopadu 1960 ponorka vstoupila do služby.\n\nVýzbroj představovaly čtyři 533mm torpédomety, umístěné v trupu. Z nich byly odpalovány torpéda či protiponorkové střely UUM-44 SUBROC. V přídi byl umístěn pouze sonar typu BQQ-2 (později BQG-4). Pohonný systém tvořil jaderný reaktor typu S2C a dvě turbíny. Malá ponorka s výtlakem menším než tři tisíce tun měla pouze malý reaktor, který jí umožňoval plavbu nejvyšší rychlostí pouze 12 uzlů na hladině a 15 uzlů pod hladinou.\n\n\"Tullibee\" byla vyřazena roku 1988 a v letech 1995–1996 byla v loděnicí Puget Sound Naval Shipyard rozebrána v rámci projektu Ship-Submarine Recycling Program.\n\n"}
{"id": "550699", "url": "https://cs.wikipedia.org/wiki?curid=550699", "title": "Shirin", "text": "Shirin\n\nShirin je ženské křestní jméno. Pochází z perštiny a znamená \"sladká, kouzelná\". Bývalo to jméno postav v perských a tureckých pověstech.\n\n\n"}
{"id": "550700", "url": "https://cs.wikipedia.org/wiki?curid=550700", "title": "Středisko volného času Lužánky", "text": "Středisko volného času Lužánky\n\nStředisko volného času Lužánky je krajským školským zařízením pro aktivity ve volném čase všech věkových a sociálních skupin sídlícím v Brně na adrese Lidická 50. V sezóně 2008/2009 oslavily Lužánky šedesát let svého trvání a jsou tak nejstarším a zároveň největším zařízením svého druhu v České republice. \n\nZajišťují výchovnou, vzdělávací a rekreační činnost dětí, mladých lidí i dospělých – vytvářejí podmínky pro uspokojení zájmů v nejrůznějších oborech, od sportu po umělecké aktivity, od techniky a přírodních věd po společenskovědní obory. Středisko má zájem podporovat pozitivní formování osobnosti, a to vy­tvá­řením a na­bízením prostoru a podmínek pro volnočasové aktivity a vzdělávání široké veřejnosti, především dětí a mládeže.\n\nPobočky SVČ Lužánky se nachází na jedenácti místech v Brně a okolí. Kromě původní „kmenové“ budovy na Lidické ulici v parku Lužánky nabízí svoji činnost též na Lesné, Kraví hoře, v Bohunicích, Starém a Novém Lískovci, Kohoutovicích, Žabovřeskách, na Vinohradech a v Bílovicích nad Svitavou. Do výčtu patří také pracoviště na Slovinské ulici v Králově Poli, turistická základna Kozí Horka u Brněnské přehrady a rekreační středisko Lorien v Orlických horách.\nSVČ Lužánky jsou Radou Jihomoravského kraje pověřeny organizací všech postupových soutěží, přehlídek a předmětových olympiád na území celého Jihomoravského kraje. Velmi úzce též spolupracují s brněnskými vysokými školami, zejména s JAMU a Masarykovou univerzitou a mají oficiální statut Fakultního zařízení Pedagogické fakulty Masarykovy univerzity v Brně.\nLužánky jsou akreditovanou vysílající a hostitelskou organizací pro Evropskou dobrovolnou službu. Jsou též zastřešující organizací regionálního zastoupení programu Mládež v akci pro Jihomoravský a Zlínský kraj.\nVe více než 600 zájmových kroužcích a kurzech každoročně nalezne svůj program téměř 11 000 účastníků od předškolních dětí po dospělé. V průběhu školního roku Lužánky chystají pro brněnskou veřejnost přes 400 nejrůznějších příležitostných akcí. Na pracovištích organizace fungují také kluby, poradny a hlídání dětí Maceška. Každé léto pořádají okolo 150 prázdninových akcí od klasických a příměstských táborů až po kurzy pro dospělé. Široká nabídka je nachystána také pro základní a střední školy včetně výukových programů, školních výletů či kurzů pro pedagogy akreditovaných MŠMT.\nSVČ Lužánky se od r. 2003 často umisťuje v anketě \"„Kdo hýbe Brnem“ TOP 100 Brno\" a mezi stovkou nejvýznamnějších firem a institucí v Brně. Na několika pracovištích již úspěšně funguje Family point - místo pro rodinu, kde mají rodiče k dispozici dětský koutek, možnost přebalit a nakrmit své děti, či se jen potkat a povídat si (nejen) o rodině. SVČ Lužánky jsou taktéž spolupořadatelem významného festivalu dokumentárních filmů o lidských právech Jeden svět.\n\n\nPracoviště \"Lampa\" v Kyjevské 2 ve Starém Lískovci bylo zrušeno.\n\n"}
{"id": "550702", "url": "https://cs.wikipedia.org/wiki?curid=550702", "title": "Třída Skate", "text": "Třída Skate\n\nTřída Skate byla třída amerických útočných ponorek s jaderným pohonem z doby studené války. Byla to první ponorka s jaderným pohonem postavená v sérii. V letech 1955–1959 byly postaveny celkem čtyři ponorky této třídy, které americké námořnictvo provozovalo v letech 1957–1989 (vyřazovány byly od poloviny 80. let). V roce 1995 byly všechny čtyři odeslány do loděnice Puget Sound Naval Shipyard k rozebrání a recyklaci v rámci programu Ship-Submarine Recycling Program.\n\nJednotky třídy \"Skate\":\nVýzbroj představovalo osm 533mm torpédometů — šest příďových a dva záďové. Nesly sonar typu BQS-4. Pohonný systém tvořil jaderný reaktor typu S3W a jedna turbína. Lodní šroub byl jeden. Třída \"Skate\" dosahovala na hladině rychlosti až 15 uzlů a pod hladinou až 20 uzlů.\n\nUSS \"Skate\" se stala první ponorkou, která se vynořila na severním pólu. Stalo se tak 17. března 1959.\n\n"}
{"id": "550710", "url": "https://cs.wikipedia.org/wiki?curid=550710", "title": "AccorHotels Arena", "text": "AccorHotels Arena\n\nAccorHotels Arena nebo jen Bercy Arena (dříve \"Palais omnisports de Paris-Bercy\", česky \"Palác různých sportů Paříž-Bercy\"), je víceúčelová sportovní hala, která se nachází v Paříži ve 12. obvodu ve čtvrti Bercy na Boulevardu de Bercy. Leží na pravém břehu řeky Seiny mezi parkem Bercy a budovou ministerstva financí. Jejím majitelem je město Paříž.\n\nVnitřní prostor umožňuje konání mnoha druhů sportů včetně vodních a zimních a různá kulturní vystoupení. Tuto halu využívá při koncertních turné mnoho významných zpěváků a hudebníků.\n\nV 70. letech 20. století vznikl plán na celkovou rekonstrukci čtvrti Bercy. Palais Omnisport byl součástí velkého městského projektu na rozvoj v této oblasti Paříže, který těžil z dobré dopravní obslužnosti (Lyonské nádraží, RER, metro, přivaděč na pravém břehu od městského okruhu).\n\nKoncem října 1979 začaly průzkumné práce. Samotná výstavba začala 30. března 1981 a skončila v prosinci 1983. Slavnostní otevření proběhlo dne 3. února 1984 za přítomnosti pařížského starosty Jacquese Chiraca, kdy se zde jako první konaly závody v dráhové cyklistice. Druhou sportovní disciplínou byly fotbalové zápasy 14. a 15. února 1984 klubu Paris Saint-Germain. První hudební koncert proběhl 29. února 1984 a vystoupila na něm německá skupina Scorpions.\n\nNa stavbě spolupracovali architekti Michel Andrault, Pierre Parat a Aydin Guvan. Celková plocha činí 55 000 m a kapacita hlediště se v závislosti na využití pohybuje od 3500 po 18 000 osob.\n\nHala se skládá z hlavního prostoru s průměrným počtem 17 000 sedadel a několika menších přilehlých sálů, z nichž jeden má ledovou plochu. Hlavní prostor nabízí dokonalou viditelnost ze všech stran, protože v hledišti nejsou žádné podpůrné sloupy. Vnější vzhled stavby připomíná pyramidu, jejíž stěny jsou pokryté trávníkem. Na stavbě je umístěná výrazná ocelová konstrukce. Ta slouží jako koleje pro dopravníky a jeřáby, které umožňují v krátké době mnipulaci s vnitřním zařízením a změnit tak rychle vnitřní uspořádání haly. Díky zařízení, které bylo tímto způsobem navrženo a postaveno poprvé na světě, nejsou uvnitř haly omezení pro akustiku, osvětlení a speciální efekty.\n\nHlavní náplní jsou sportovní utkání nejrůznějšího druhu. Dalšími významnými projekty jsou koncerty francouzských i zahraničních zpěváků a hudebníků. Kromě toho nabízí POPB též různé typy představení, kulturních a společenských událostí jako opery, taneční vystoupení, sjezdy politických stran, vědecké konference apod.\n\nAréna se stala dějištěm mnoha sportovních událostí:\n\nPrvní koncert zde odehrála skupina Scorpions.\n\nNa mnohých koncertech uskutečněných v hale byl pořízený záznam vydán na nosičích (výběr):\n\n"}
{"id": "550715", "url": "https://cs.wikipedia.org/wiki?curid=550715", "title": "Barry Hawkins", "text": "Barry Hawkins\n\nBarry Hawkins (* 23. dubna 1979 v Dartfordu) je anglický profesionální hráč snookeru. Během své profesionální kariéry třikrát postoupil do semifinále bodovaných turnajů a pět sezon patří mezi nejlepších 32 hráčů světového žebříčku. Při své osmé účasti na mistrovství světa dokázal postoupit až do finále. Ačkoli je Hawkins pravák hraje většinu strků levou rukou. Pravou rukou však hraje údery vyžadující prodlužku.\n\nBarry Hawkins se profesionálem v roce 1996, ale na turnajích čekal na výraznější úspěch několik let. V druhém kole Scottish Open 2002 porazil Ronnieho O'Sullivana. Výrazného postupu na žebříčku se dočkal v sezoně 2004/2005, kdy se probojoval do semifinále Welsh Open a mezi nejlepších 16 na třech dalších bodovaných turnajích. Ještě větších úspěchů dosáhl v sezoně následující. Postoupil do semifinále Grand Prix a Welsh Open a poprvé se kvalifikoval na mistrovství světa. Zde však utrpěl drtivou porážku 10–1 od Kena Dohertyho. Navzdory této porážce se na konci ročníku umístil na 12 příčce světového žebříčku. Toto umístění zatím zůstává jeho nejlepší v kariéře.\n\nSezona 2006/2007 zastihla Hawkinse ve špatné formě. Probojoval se jen do finále nebodovaného turnaje Irish Masters a do semifinále China Open, ve kterém podlehl Jamie Copeovi 5–6.\n\nV ročníku 2007/2008 Hawkins zvítězil ve kvalifikačním turnaji pro Masters a v sezoně 2008/2009 byl jeho nejlepším výsledkem postup do čtvrtfinále North Ireland Trophy.\n\nV sezóně 2010/2011 dosáhl svého prvního oficiálního maximálního breaku na 3. turnaji série Players Tour Championship.\n\nV sezóně 2012/2013 zaznamenal svůj dosavadní největší úspěch a to finálovou účast na mistrovství světa. Ve finále sice prohrál s Ronnie O'Sullivanem 12:18, přesto předvedl velmi dobrý výkon.\n\nJako teenager hrál Hawkins na bicí v lokální kapele. Později se živil jako úředník. Od roku 2001 žije s přítelkyní Tarou, které mu v lednu 2009 porodila syna Harrisona.\n\n1 finálová účast na mistrovství světa v roce 2013\n\n2 vítězství v nebodovaných turnajích.\n\nNa turnajích vyhrál 369 200 £.\n\n"}
{"id": "550726", "url": "https://cs.wikipedia.org/wiki?curid=550726", "title": "Bylanka (přítok Šembery)", "text": "Bylanka (přítok Šembery)\n\nBylanka je pravostranný přítok říčky Šembery v okrese Kolín ve Středočeském kraji. Délka toku činí 13,0 km. Plocha povodí měří 38,4 km².\n\nBylanka pramení jižně od osady Dobré Pole v nadmořské výšce okolo 355 m. Po celé své délce teče převážně severním směrem. Protéká výše zmíněnou osadou, Viticemi a Bylany, nad nimiž přijímá zleva svůj největší přítok Chotýšský potok. Dále protéká Lstiboří, pod níž se vlévá v nadmořské výšce 210 m do říčky Šembery na jejím 12,7 říčním kilometru.\n\n\nPrůměrný průtok u ústí činí 0,11 m³/s.\n"}
{"id": "550730", "url": "https://cs.wikipedia.org/wiki?curid=550730", "title": "Columbia Center", "text": "Columbia Center\n\nColumbia Center (dříve \"Bank of America Tower\" a \"Columbia Seafirst Center\") je nejvyšší mrakodrap ve městě Seattle a nejvyšší ve státě Washington. Má 76 nadzemních a 7 podzemních pater. Díky výšce 285 metrů je 20. nejvyšší budovou ve Spojených státech.\nBudova slouží převážně pro administrativní účely a navrhl ji architekt Chester L. Lindsey. Stavební práce na budově začaly v roce 1982 a byly ukončeny v roce 1985.\nNachází se mezi ulicemi Cherry St. a Columbia St. a mezi 4. a 5. Avenue.\nNejvětší nájemníci v budově jsou firmy Bank of America, DLA Piper LLP (US) a Amazon.com.\n\n\n"}
{"id": "550734", "url": "https://cs.wikipedia.org/wiki?curid=550734", "title": "Stíhání oběti", "text": "Stíhání oběti\n\n„Stíhání oběti“ (v originále „Captive Pursuit“) je v pořadí šestá epizoda první sezóny seriálu \"\".\n\nU stanice Deep Space Nine zakotví poškozená neidentifikovaná loď z kvadrantu gamma. Její pilot, humanoid s rysy plazů, se identifikuje jako Tosk. Nevyžaduje odpočinek, nemá smysl pro humor a dokáže se udělat neviditelným. Je první zjištěnou formou života z kvadrantu gamma. I přes řadu rozdílů se O'Brienovi podaří s Toskem navázat jisté přátelství, když společně opravují jeho loď. Nicméně Tosk se pokusí ukrást na stanici zbraně, a proto je zadržen a umístěn do cely.\n\nČerví dírou přiletí uniformovaní cizinci, násilím proniknou na stanici a dojde k přestřelce. Později vysvětlí, že Toskové jsou vyšlechtěni k lovu jako kořist a celý život tráví přípravami na tento lov. Kira navrhne, aby Tosk požádal Federaci o azyl, on ale odmítne. I když s tím komandér Sisko vnitřně nesouhlasí, podle Základní směrnice musí Toska cizincům vydat. Nicméně když O'Brien pomáhá Toskovi uniknout ze stanice, staniční bezpečnost je viditelně pomalá při snaze útěku zabránit. Lovci se dostanou do pasti nastražené O'Brienem a Toskovi se podaří uniknout. Ačkoli Sisko udělá O'Brienovi přednášku o předpisech Hvězdné flotily, je také rád, že Tosk unikl.\n\n"}
{"id": "550736", "url": "https://cs.wikipedia.org/wiki?curid=550736", "title": "USS Seawolf (SSN-575)", "text": "USS Seawolf (SSN-575)\n\nUSS Seawolf (SSN-575) byla americká útočná ponorka s jaderným pohonem z doby studené války. Po USS \"Nautilus\" byla druhou ponorkou s jaderným pohonem a jedinou americkou ponorkou, jejíž jaderný reaktor byl chlazen tekutým kovem. Podobně jako \"Nautilus\" byla určena zejména k experimentům s principiálně novým pohonem — koncepce jejího pohonu se však neosvědčila.\n\nStavba lodi probíhala v loděnicích Electric Boat Shipyard společnosti General Dynamics v Grotonu ve státě Connecticut. Kýl lodi byl založen 15. září 1953, na vodu byl trup spuštěn 21. července 1955 a 30. března 1957 ponorka vstoupila do služby.\n\nVýzbroj představovalo šest příďových 533mm torpédometů. Systém řízení palby byl typu Mk-101. Ponorka dále nesla radar BPS-15 a příďový sonar typu BQS-4. Pohonný systém tvořil jaderný reaktor typu S2G, chlazený kapalným sodíkem. Takový typ reaktoru měl některé provozní výhody (možnost okamžitého nárůstu výkonu z nuly na maximum), nepodařilo se však dostatečně vyřešit bezpečnost jeho provozu. Proto byl původní reaktor roku 1958 demontován a nahrazen tlakovodním reaktorem S2Wa a žádná nová americká loď již reaktor chlazeným kapalným kovem nenesla. S novým reaktorem ponorka vstoupila do služby v roce 1960.\n\nPo svém dokončení \"Seawolf\" sloužil v Atlantické flotile. Dne 6. října 1958 \"Seawolf\" dokončil rekordní šedesátidenní plavbu pod hladinou, přičemž bez vynoření překonal vzdálenost 13 000 námořních mil.\n\n\"Seawolf\" byl ze služby vyřazen v roce 1987. V 90. letech byla ponorka odeslána do loděnice Puget Sound Naval Shipyard k rozebrání v rámci projektu Ship-Submarine Recycling Program. Likvidace ponorky byla ukončena 30. září 1997.\n\n"}
{"id": "550739", "url": "https://cs.wikipedia.org/wiki?curid=550739", "title": "Výpraskový patent", "text": "Výpraskový patent\n\nVýpraskový patent (něm. \"Prügelpatent\") bylo nařízení rakouského císaře z roku 1854, které posilovalo autoritu státní správy, včetně možnosti tělesných trestů.\n\nOficiálně se jednalo o Císařské nařízení, jímž se vydávají předpisy o výkonu opatření a nálezů politických a policejních úřadů, ze dne 20. dubna 1854 (kdy byl vydán jako nařízení císaře pod č. 96/1854 ř. z.) s archaickou alternativou tělesného trestu namísto vězení, byl z formálního hlediska normou trestního práva správního. Posiloval autoritu výkonných orgánů státní (zeměpanské) správy i výkonných článků samosprávy – zvláště obecní, které byly v rámci přenesené působnosti spoluvykonavateli vnitřní politiky státu. Předpis mj. procesně upravil vymáhání peněžitých sankcí, ale i povinných poplatků a dávek uložených občanům státními a obecními orgány. V § 8 obsahoval možnost použití příslušníků ozbrojených složek četnictva, policie, armády, při nuceném výkonu správních rozhodnutí. Četnická policejní nebo vojenská asistence byla uvedena rovněž při předvádění obeslaných, resp. předvolaných osob k jednání před úřady.\nV ustanovení § 11 široce formuloval ochranu veřejného pořádku na veřejných místech. Jeho porušení bylo možno stíhat administrativní cestou, ukládat pořádkově tresty za projevy nespokojenosti s vládní politikou i za neuposlechnutí nařízení státních orgánů. Vedle administrativního trestu uloženého orgánem správním mohl být občan stíhán i soudně pro přestupek nebo přečin podle trestního zákoníku. Osoby pracující za denní nebo týdenní mzdu, služebnictvo, úředníci a tovaryši řemesel mohli být namísto vězení nebo k zostření trestu vězení potrestání tělesným trestem (výpraskem). Podobný trest hrozil také osobám, které odporovaly úředníkům nebo stráži při plnění jejich rozkazů, případně urazily, a to i písemně, úředníka nebo úřad. Patent posloužil absolutistickému režimu k zesílení policejního dozoru nad občany, vůči kterým dostal byrokratický státní aparát velmi široké pravomoci. \n\nUstanovení § 11 umožňující tělesné trestání bylo zrušeno roku 1867, samotný patent byl v Československu zrušen k 30. červnu 1928; v Rakousku byl zrušen Uvozovacím zákonem k zákonu o správním řízení z roku 1991.\n\n"}
{"id": "550740", "url": "https://cs.wikipedia.org/wiki?curid=550740", "title": "Bez Q", "text": "Bez Q\n\n„Bez Q“ (v originále „Q-Less“) je v pořadí sedmá epizoda první sezóny seriálu \"\".\n\nJadzia Dax se vrací z kvadrantu gama a Miles O'Brien pozná v jedné ze spolucestujících ženu známou jako Vash. Aniž si je toho posádka vědoma, na stanici se objevuje také všemocná bytost Q. Vash vysvětluje, že strávila poslední dva roky v kvadrantu gama, ale způsob, jakým se tam dostala, označí za „soukromou záležitost“.\n\nBrzy po příjezdu Vash se na stanici začnou objevovat výpadky energie podobné, k jakým došlo i na runaboutu Dax. Mezitím se v kajutě Vash objeví Q, který je jí zjevně okouzlen. Byl to on, kdo ji přenesl do kvadrantu gama. Vash s ním ale nechce k jeho nelibosti nic mít.\n\nQuark mezitím zařizuje aukci věcí, které Vash přivezla z kvadrantu gama, mezi nimi je i neznámý velmi cenný krystal. O'Brien si všimne Q, kterého zná z předchozí služby na \"Enterprise\"-D, a varuje komandéra Siska s tím, že Q může být příčinou výpadků energie. Q to odmítá, ale nenabízí žádné vysvětlení. Ztráty energie se zhoršují a objeví se jakési gravitační pole, které táhne stanici k červí díře. Q vyzve Siska k pěstnímu zápasu na Promenádě a Sisko ho udeří. Q zděšeně křičí: „Vy jste mě udeřil! Picard mě nikdy neudeřil!“ Vash a Quark zahájí aukci a cena krystalu se postupně vyšplhá na 1000 prutů do zlata raženého latinia.\n\nQ se pro zábavu zapojí do aukce a cenu vyžene na 2500 prutů latinia a poté nabídne jeden milion. Nicméně v tu chvíli Sisko a Dax zjistí, že příčinou obtíží je onen krystal a nařídí ho transportovat mimo stanici, kde se transformuje v živou bytost, která zamíří do červí díry.\n\n"}
{"id": "550741", "url": "https://cs.wikipedia.org/wiki?curid=550741", "title": "Penzing", "text": "Penzing\n\nPenzing () je 14. vídeňským městským okresem. Okres sestává z částí Penzing, Breitensee, Baumgarten, Hütteldorf a Hadersdorf-Weidlingau. Okres sousedí na západě a severozápadě s dolnorakouskými obcemi Purkersdorf a Mauerbach a s vídeňskými městskými částmi (od severu podle směru hodinových ručiček) Hernals, Ottakring, Rudolfsheim-Fünfhaus a Hietzing.\n\nPenzing leží v západní části Vídně a je svou plochou 33,96 km² čtvrtým největším vídeňským okresem. Penzing přitom užívá 8,2 % plochy Vídně. Okres sousedí na jihu za řekou „Wienfluss“ se 13. okresem Hietzing a na severozápadu se spolkovou zemí Dolní Rakousy, kde má okres velké plochy u Vídeňského lesa. Dalším sousedem je 16. okres Ottakring na severu a 15. okres Rudolfsheim-Fünfhaus na východě.\n\nPenzing je okres s druhou největší zalesněnou částí Vídeňského lesa. Lesy zaujímají 47,4% ploch okresu. Nejvyšším bodem na území okresu je „Schutzengelberg“ (508 m), nejníže je silniční křižovatka „Winckelmannstraße“ – Linke Wienzeile (kolem 189 metrů).\n\nPenzing leží v přechodové oblasti Alp a Vídeňské pánve. Geologie se rozčleňuje do dvou větších oblastí. Na západě jsou bohaté lesy a kopcovité alpské flyše (pískovec Vídeňského lesa). Ty dosahují okraje města až k linii mostu „Baumgartenbrücke“ a křižovatku Flötzersteig / „Waidäckergasse“ a zahrnuje maximální částí území okresu. „Charakteristika“ pro tuto oblast jsou zploštělá návrší bez strmých svahů. Pouze potoky se zařízly v horních tocích do hlubokých údolí (Tobel). Flyšová pásma se dělí na flyše severní a flyše jižní zóny. Mezi nimi je 2,5 až 3 km široká Schottenhof zóna (také hlavní skalní oblast), z různých typů hornin. Na východ od flyšové zóny je Vídeňská pánev. Krajina je méně výrazná, jen „Wiental“ klesá příkře dolů.\n\nNejvyšší kopce jsou v severozápadním území okresu. Nejvyšší kopec je Engelberg (508 m) na hranici Dolních Rakous. Jen málo nižší je jihovýchodní sousední „Rosskopf“ (507 m) ve Sophienalpe. Také v severozápadní části okresu je „Hochbruckenberg“ (497 m), vysoká stěna (450 m) se známým lyžařským vlekem, a „Kolbeterberg“ (426 m), „Hühnersteig“ (415 m) a „Lebereck“ (395 m). Jižně od Vídně, u Weidlingau, je „Mühlberg“ (311 m). Už v zastavěném území u Hadersdorfu je „Wolfersberg“ (322 m), východně pak „Satzberg“ (424 m) a „Hüttelberg“.\n\nPenzingem protéká, kvůli velké části okresu ve Vídeňském lese, značný počet potoků a řek. S výjimkou horního toku řeky Als\n(Dornbach) na severní hranici okresu vtékají všechny potoky do řeky Wienfluss, která na jižní hranici okresu je nejdůležitější pro okres. Zde byla také vybudována retenční nádrž Auhof. Důležitým přítokem v obvodu okresu je z Dolních Rakous do Penzingu tekoucí potok „Mauerbach“. Ten zachytí početné potoky z Vídeňského lesa, mezi které patří „Steinbach“, „Hannbaumbach“, „Hainbach“, „Kasgraben“ a „Kolbeterberggraben“. Západně Mauerbach ústí do Wienfluss, východně je napájen potoky „Halterbach“ a „Wolfsgraben“. Také je na území okresu „Rosenbach“, který krátce před „Linzer Straße“ se mění v Bachkanal. Součástí kanalizace se stal „Ameisbach“, který pramení ve Steinhofu a zpočátku teče přes „Ameisbachzeile“ a v „Ameisgasse“ ústí do Wienfluss.\n\nJižní hranice okresu Penzingu naproti Hietzingu probíhá převážně podél břehu Wienfluss. Pouze velmi malé území okresu na jihozápadě (Weidlingau a Auhof) jakož i malý pruh kolem „Nikolaisteg“ leží jižně od Wien.\n\nNa jihovýchodě sousedí Penzing s okresem Rudolfsheim-Fünfhaus. Hranice okresu probíhá podél ulic „Schlossallee“ – „Mariahilfer Straße“ – „Winckelmannstraße“ – „Linzer Straße“ – „Johnstraße“ – „Fenzlgasse“ – „Beckmanngasse“ – „Hütteldorfer Straße“ a „Schanzstraße“.\n\nNa severu Penzingu je hranice „Ottakringu“.\n\nNa západě hranice probíhá přes ulice „Steinbruchgasse“ k „Flötzersteigu“, „Spiegelgrundstraße“, „Sanatoriumstraße“, „Reizenpfenniggasse“, „Hansl-Schmid-Gasse“ a „Johann-Staud-Straße“. Potom probíhá hranice mezi „Gallitzinbergem“ a „Satzbergem“ přes Vídeňský les k „Amundsenstraße“. Tuto tvoří společně s horním tokem „Als“ („Dornbach“) k hranici „Hernalsu“.\n\nNa severozápadu a západu sousedí Penzing ve Vídeňském lese s dolnorakouskými obcemi „Klosterneuburg“, „Mauerbach“, „Gablitz“ a „Purkersdorf“ (od severovýchodu k jihozápadu).\n\nPenzing se vytvořil z bývalých obcí Penzing, Breitensee, Baumgarten, Hütteldorf a Hadersdorf-Weidlingau.\n\nOkres se dnes člení na sedm katastrálních území: Penzing, Hütteldorf, Hadersdorf, Weidlingau, Oberbaumgarten, Unterbaumgarten a Breitensee.\n\nTaké menší část Auhofu a Hacking leží v okrese Penzing. Další členění okresu je podle potřeby úřední statistiky, ve kterých je započítán do obecních obvodů. Také dvanáct částí Penzing jsou Breitensee, An der Windmühle, Penzing, Unter-Baumgarten, Am Ameisbach, Ober-Baumgarten, Hugo Breitner-Hof, Baumgartner Friedhof-Flötzersteig, Am Steinhof, Hütteldorf, Wolfersberg a Hadersdorf-Weidlingau. I přes částečnou shodnost názvů je obvod počítán podle katastrálních území.\n\nStavebních ploch Penzingu je 26,5 % (v celé Vídni 33,3 %), kde tato čtvrtina má nejnižší význam pro vídeňské městské okresy. Stavební plochy jsou rozděleny takto: 74,6 % na obytné stavby a 14,9 % ploch připadá na kulturní, náboženské, sportovní nebo veřejné zájmy. Tato relativně vysoká cena je pro vídeňské okresní obvody průměrná vůči průměrného podílů ploch podniků. Zeleň v Penzingu má podíl 62,4 %. To je druhá nejvyšší hodnota ve Vídni po okrese Hietzing. 75,8 % zeleně připadá na les, 9,7 % ploch jsou louky, 5,2 % připadá na malé zahrady, 5,2 % jsou parky. Zemědělsky užitná plocha a plochy pro volný čas činí jen nepatrnou část ploch. Vodní plochy jsou 1,6 %, dopravní plochy zabírají 9,4 %, tj. třetí nejnižší ve Vídni.\n\nÚzemí dnešního okresu bylo, vyjma Hadersdorf-Weidlingau, na základě zákonů z roku 1890, dnem 1. ledna 1892 sloučeno s Vídní a vytvořil se dnešní 13. okres (bez Lainzer Tiergarten) nazvaný Hietzing. V novém období podle říšských zákonů dne 15. října 1938 byl okres rozdělený. Na sever od řeky Wien území starého 13. okresu rozděleno na nově vytvořený 14. okres. Od roku 1954 jsou hranice okresu téměř nezměněny.\n\nOd roku 1990 došlo ke třem menším změnám v rámci okresu. Roku 1992 byl „Auer-Welsbach-Park“ přesunut ze 14. do 15. okresu.\n\nV roce 1995 v rozsahu „Josef-Weinheber-Platz“, „Steinbruchstraße“, Kendlerstraße, „Sporckplatz“ a „Ibsenstraße“ – provedena změna u Rudolfsheim-Fünfhaus a Ottakring. stejně jako v oblasti „Johann-Staud-Gasse“ a Ottakring. Byla provedena změna hranice u řady soukromých pozemků s rodinnými domy a hasiči Steinhof, které přešly do Ottakringu, především park, sportovní zařízení a dopravní plocha.\n\n\nVěková struktura obyvatel Penzingu se v roce 2001 liší od vídeňského průměru. Počet dětí do 15 roků se 14,0 % je jen málo pod průměrem celé Vídně (14,7 %). Také podíl obyvatelstva mezi 15 a 59letých s 62,5 % (Vídeň: 63,6 %) je průměrný. Podíl lidí ve věku 60 a více let byl v roce 2001 23,5 % (Vídeň 21.7 %) posílil. Podle pohlaví žilo v okrese 46,3 % mužů a 53,7 % žen, počet osob s uzavřeným manželstvím v Penzingu 41,9 % oproti 41,2 % v celé Vídni.\n\nPodíl zahraničních obyvatel okresu byl v roce 2005 15,2 % (Vídeň 8/,7 %), ukazuje se od roku 2001 s 12,8 % tendence vzestupná v celé spolkové zemi. Nejvyšší podíl zahraničních osob v roce 2005 okolo 4,3 % připadá na státní občany ze Srbska a Černé Hory. Dalších 1,8 % bylo z Turecka, 1,1 % z Bosny a Hercegoviny, Polska a Německa a 1,0 % Chorvatů.\n\nVšech národností bylo v roce 2001 19,5 % penzinských obyvatel a v Rakousku se už narodilo 5,8 % a mluví srbsky, 3,2 % turecky a 2,3 % chorvatsky. \n\nPodíl počtu obyvatel s římskokatolickým vyznáním bylo roku 2001 52,1 % (Vídeň 49,2 %). V okrese je devět katolických farních úřadů, které vytváří 14 děkanátů v arcidiecézi Vídeň. Také podíl evangelické církve je 5,2 % lehce nad průměrem. Počet lidí s islámskou vírou bylo 5,6 % . Pravoslavnou církev vyznává 5,6 % tj. lehce nad průměrem. Další 5,9 % uznává jiná náboženství anebo je bez vyznání.\n\nSociálně demokratická strana Rakouska (SPÖ) je od konce druhé světové války stálou politickou stranou, proto od té doby má bez přerušení představitele v okresu Penzing.\n\nRakouská lidová strana (ÖVP) je od konce druhé světové války druhou nejsilnější politickou stranou, proto je bez přerušení zastoupena představitele v okresu Penzing. V roce 1991 byla ale na vzestupu Svobodná strana Rakouska (FPÖ), ale nárok na zastoupení v okrese nemá.\n\nRoku 1996 zvýšila FPÖ volební výsledek, avšak nepřesáhla potřebných 10 % a utrpěla těžkou ránu. Také ÖVP ztratila hlasy, zatímco Liberální fórum (LIF) získala při prvních volbách přes 8 %, málo hlasů získali také „Zelení“.\n\nPři volbách v roce 2001 se otočila vývojová tendence. LIF ztratil více než polovinu volebních hlasů a FPÖ se vrátil výsledek z roku 1991, avšak nestačil na dosažení ÖVP. SPÖ vyrovnala předchozí ztráty, Zelení získali ze ztráty LiF. ÖVP mohla předejít před FPÖ a získat pozici v okrese funkcí náměstka. Také Zelení mohli v roce 2005 předhonit FPÖ.\n\n\n\n\nPřes okres probíhá od východu k západu \"Westbahn\" (Západní dráha) ve směru na Linz (Linec) a Salzburg (Salcburk), jejíž hlavním vídeňským nádražím je „Wien Westbahnhof\" (Vídeň-západní nádraží) nacházející se ve východním sousedním 15. okrese. Dalším spojením je \"S-Bahn\" se stanicemi v okrese Penzing, Hütteldorf, Hadersdorf a Weidlingau.\n\nV Hütteldorfu je konečná stanice podzemní dráhy \"U-Bahn (U4)\" vedoucí od centra města. Linka U4 jede z Hütteldorf přímo do středu města podél řeky Wienfluss přes hranice okresu 13/14., takže ve 13. okrese je výhodná U-Bahn se stanicemi Ober-St.-Veit, Unter-St.-Veit, Braunschweiggasse a Hietzing také ve 14. okrese. Stanice Hietzing je v části křižovatkou Hietzing, Kennedybrücke, která leží přesně na hranici okresů 13/14.\n\nZe směru Vídeň Meidling na jih se mezi stanicí Hütteldorf a Penzing rozdvojuje v obou směrech jízdy Westbahn (Západní dráha) na jih po spojovací trati s rychlodráhou S-Bahn na jih. V železniční stanici Penzing se rozdvojuje - také v síti S-Bahn - vídeňská předměstí směrem severozápadním. Ve 14. okrese jsou stanice: Wien Breitensee. V části okresu Breitensee je také U-Bahn-Station Hütteldorfer Straße linky podzemní dráhy U3 jako rychlý spoj do centra města. Penzing je také propojen s tramvajovými linkami 10, 49, 52 a 58 a několika autobusovými spoji.\n\nŽelezniční stanice Wien-Penzing byla před první světovou válkou, z důvodu minimální vzdálenosti k zámku Schönbrunn, dějištěm státních návštěv. Dne 30. září 1903 cestoval německý císař Wilhelm II. ve svém dvorním vlaku z Penzingu. Dne 7. května 1908 přijel zase s příslušnou obřadností navštívit rakousko-uherského císaře Františka Josefa I.\n\nV jihozápadní části okresu končí západní dálnice (A1) vedoucí z Walserbergu u Salcburku. Zde začíná západní vjezd z Vídně vídeňská silnice B1 a hned se rozděluje v Hietzingu (13. okres) jednosměrně do centra a v Hadikgasse (14. okres) jednosměrně na Auhof. Jednosměrný jízdní pruh podél hranice 13/14. okresu po obou stranách řeky Wienfluss.\n\nJako druhý západní výjezd je dále na sever B 223, z 16. okresu přes Flötzersteig k Linzer Straße; ta však nevede k západní dálnici, ale k B1 přímo na Purkersdorf.\n\nMimo Albertinský vodovod přivádějící vodu z Halterbachtalu do vídeňských předměstí, byl Penzing také východiskem Laudonského vodovodu, pro zásobení vodou Hadersdorf a Weidlingau.\n\nAnglická plynárenská společnost Imperial-Continental-Gas-Association začala v roce 1878 budovat plynárenská zařízení a v roce 1912 byla plynofikace dokončena. Další etapa plynofikace města Vídně začala 1932 nebo 1933 a probíhala až do roku 1983.\n\n\n\n\n\n"}
{"id": "550742", "url": "https://cs.wikipedia.org/wiki?curid=550742", "title": "Kalousek", "text": "Kalousek\n\nPříjmení Kalousek, ženská podoba Kalousková, nosí více různých osobností:\n\n"}
{"id": "550743", "url": "https://cs.wikipedia.org/wiki?curid=550743", "title": "Alfredo Di Stéfano", "text": "Alfredo Di Stéfano\n\nAlfredo di Stéfano Laulhé (4. července 1926 Buenos Aires – 7. července 2014 Madrid) byl argentinsko-španělský fotbalista a trenér, dvojnásobný vítěz Zlatého míče. Svá nejslavnější léta prožil ve španělském klubu Real Madrid, kde do své smrti zastával funkci čestného předsedy. Pelé ho roku 2004 zařadil mezi 125 nejlepších žijících fotbalistů.\n\nAlfredo di Stéfano debutoval v argentinské lize jako sedmnáctiletý v roce 1943, ale z počátku se příliš neprosazoval. Nastupoval pouze za rezervní tým a v roce 1946 byl poslán na hostování do konkurenčního CA Huracán. Po jedné sezoně se však vrátil zpět a začal zářit. Vyhrál svůj druhý titul, na tomto se však podílel 27 brankami a stal se králem střelců. Navíc s národním týmem triumfoval i na mistrovství Jižní Ameriky, kde se stal opět nejlepším střelcem. Hráči v Argentině však začali stávkovat kvůli zasahování presidenta Peróna do fotbalu a di Stéfano poté, stejně jako několik dalších, emigroval do Kolumbie, která v té době zažívala zlatá léta díky vývozu ropy.\n\nAlfreda si vybral nejbohatší kolumbijský klub Millonarios FC, s nímž vyhrál čtyřikrát nejvyšší soutěž a přidal i úspěch v poháru. Navíc se stal dvakrát nejlepším střelcem. Kolumbijští zbohatlíci začali krachovat, což zapříčinilo hromadný útěk fotbalistů z místních klubů.\n\nDi Stéfano tak podruhé měnil občanství. Tentokrát se stěhoval do Evropy, konkrétně do Španělska, kde se o jeho služby ucházely FC Barcelona a Real Madrid. S katalánským velkoklubem už měl podepsanou smlouvu, kterou však Španělská fotbalová federace kvůli nejasnostem kolem di Stéfanova působení v Kolumbii neuznala. Do hry se tedy vložil tehdejší president Realu Santiago Bernabéu. Kvůli di Stéfanovu vyjednávání se dvěma různými kluby dokonce Španělská fotbalová federace zakázala působení zahraničních hráčů ve španělské lize. Situace kolem hvězdného Argentince dospěla tak daleko, že bylo domluveno, že v následujících čtyřech sezonách bude střídavě působit v Barceloně i v Realu. To vyvolalo vlnu nevole především mezi fanoušky Barcy, a proto její vedení rezignovalo na další námluvy s di Stéfanem, který tak měl volnou cestu do Realu.\n\nDi Stéfano se hned po svém příchodu stal tahounem mužstva, a to nejen gólovým. Vše se točilo kolem něj, což neuneslo několik tehdejších hráčů a z klubu raději odešli. Spolu s Ferencem Puskásem, jenž do týmu přišel v roce 1958 vytvořil údernou útočnou dvojici, která se stala se symbolem nejslavnější éry Realu, kterému se právě v době jejich působení začalo přezdívat Bílý balet, když dokázal vyhrát prvních pět ročníků Poháru mistrů evropských zemí. Celkem v barvách Realu vstřelil 307 gólů, z toho 216 ligových.\n\nSvou hráčskou kariéru ukončil v Espanyolu Barcelona, kam odešel z Realu ve 38 letech.\n\nZa svou rodnou Argentinu nastoupil pouze v šesti utkáních na vítězném Copa América v roce 1947, kde se stal nejlepším střelcem. Po emigraci do Kolumbie odehrál kvůli omezením FIFA za svou novou vlast pouze čtyři utkání. Za Španělsko odehrál 31 utkání, v nichž vstřelil 23 gólů. Nikdy se nezúčastnil závěrečného turnaje mistrovství světa ani mistrovství Evropy.\n\n\n\n\n"}
{"id": "550745", "url": "https://cs.wikipedia.org/wiki?curid=550745", "title": "Goldman Sachs Tower", "text": "Goldman Sachs Tower\n\nGoldman Sachs Tower (30 Hudson Street) je mrakodrap ve městě Jersey City ve státě New Jersey (USA). Má 42 pater a se svojí výškou 238 m je nejvyšší budovou v New Jersey. Budovu navrhl architekt César Pelli. Výstavba probíhala v letech 2001 až 2004. Její poloha je na nábřeží řeky Hudson s výhledem na Dolní Manhattan.\n\n"}
{"id": "550751", "url": "https://cs.wikipedia.org/wiki?curid=550751", "title": "Světla do mlhy", "text": "Světla do mlhy\n\nSvětla do mlhy (mlhová světla, mlhovky) jsou přídavná pomocná světla, která se používají pro osvětlení vozidel za nepříznivých povětrnostních podmínek – v mlze, hustém dešti nebo sněžení. Podle účelu a konstrukce se mlhová světla dělí na přední a zadní.\n\nMlha se skládá z malých vodních kapiček, které odráží dopadající světlo zpět. Čím je větší úhel mezi kuželem světla vrhaného mlhovým světlem a okem řidiče, tím je méně světla odraženo zpět do oka řidiče a tím řidič lépe vidí. Mlhové světlo se používá obvykle společně s potkávacím světlem. Je možné jej použít společně pouze s obrysovým světlem. V takovém případě se výrazně snižuje oslnění řidiče odraženým světlem, ale zároveň se výrazně snižuje i úroveň osvětlení vozovky. Proto je vhodné tento způsob použít pouze ve velmi husté mlze.\n\nZadní mlhová světla pouze zlepšují viditelnost vozidla za snížené viditelnosti – světla mají vyšší intenzitu svícení, než zadní obrysová světla. Za dobré viditelnosti je povinnost mít mlhová světla vypnutá, aby nedocházelo k oslňování ostatních účastníků silničního provozu.\n\nZatímco zadní mlhová světla jsou u vozidel prodávaných v EU povinná, přední povinná nejsou a jsou často nabízena pouze za příplatek.\n"}
{"id": "550753", "url": "https://cs.wikipedia.org/wiki?curid=550753", "title": "Mlhovka", "text": "Mlhovka\n\nMlhovka má několik významů:\n"}
{"id": "550763", "url": "https://cs.wikipedia.org/wiki?curid=550763", "title": "Gliese 581", "text": "Gliese 581\n\nGliese 581 (HO Librae) je hvězda v souhvězdí Vah, která je vzdálena od Země asi 22 světelných let a je červeným trpaslíkem spektrálního typu M<nowiki>3</nowiki>V. Má hmotnost třetiny našeho Slunce a je 89. nejbližší známou hvězdou. Pozorování naznačují, že hvězda má planetární systém, který obsahuje čtyři a nepotvrzené další dvě planety; Gliese 581 e, b, a c jsou potvrzené už delší dobu. Nedávno vědci potvrdili existenci planety d. Planety f a g jsou nepotvrzené.\nGliese 581 byla předmětem značné pozornosti, byla u ní možnost existence první obyvatelné exoplanety. Nejprve byla pozornost věnována planetě c, poté planetám d a g.\n\nV dubnu 2007 si získala pozornost Gliese 581 c, první exoplaneta, která měla hmotnost podobnou Zemi, a která byla nalezena poblíž obyvatelné zóny hvězdy. Od té doby bylo prokázáno podle známých klimatických modelů, že planeta má pádivý skleníkový efekt a je s největší pravděpodobností příliš horká, aby byla obyvatelná a podobá se Venuši. Planeta Gliese 581 d se může nacházet uvnitř obyvatelné zóny, nebo jen málo za vnější hranicí obyvatelné zóny hvězdy (v závislosti na skleníkovém efektu její atmosféry), analogií pro ni je Mars.\n\nObjev Gliese 581 e byl ohlášen v dubnu 2009; a v této době byla planetou s nejmenší hmotností v obyvatelné zóně hvězdy, známou u hvězdy hlavní posloupnosti.\n\nDalší pozornost vyvolala hvězda v září 2010, kdy byl oznámen objev planety Gliese 581 g, která měla mít oběžnou dráhu mezi planetami c a d, a bylo pravděpodobné, že planeta má s největší pravděpodobností vhodné podmínky pro existenci kapalné vody na svém povrchu. Nacházet se měla též uprostřed obyvatelné zóny. Její existence je ale sporná, planeta nebyla potvrzena.\n\nDne 27. listopadu 2012 Evropská kosmická agentura oznámila objev kometárního disku, který obsahuje nejméně desetkrát více těles než Kuiperův pás ve Sluneční soustavě. Tím je omezena existence planet za vzdáleností 0,75 AU od Gliese 581.\n\nNázev Gliese 581 odkazuje na hvězdu s katalogovým číslem 581 v Glieseho katalogu blízkých hvězd z roku 1957, který obsahuje 965 hvězd do vzdálenosti 20 parseků od Země. Další názvy hvězdy jsou BD −07°4003 (hvězdný katalog s polohami přibližně 458 000 hvězd severní a jižní oblohy pro deklinaci od +90° do −23°) a \"HO Librae\" (označení v katalogu proměnnou hvězdu). Hvězda nemá vlastní jméno, jako například Sirius nebo Prokyon. Hvězda je červeným trpaslíkem spektrálního typu M3V a nachází se ve vzdálenosti 20,3 světelných let od Země, dva stupně severně od hvězdy Beta Librae, nejjasnější hvězdy v souhvězdí Vah. Její hmotnost se odhaduje na přibližně třetinu sluneční hmotnosti, a je 89. nejbližší známou hvězdou od Slunce.\n\nČervený trpaslík Gliese 581 má nižší hmotnost než Slunce, a proto zde probíhá fúze vodíku na helium mnohem pomaleji než v Slunci. Ze zdánlivé velikosti a vzdálenosti můžeme odhadnout, že hvězda má efektivní teplotu 3200 K a jasnost 0,2 procenta jasnosti našeho Slunce. Červený trpaslík Gliese 581 vyzařuje záření především v infračervené oblasti spektra, s maximálními emisemi na vlnové délce zhruba 830 nm (odhadnuto pomocí Wienova posunovacího zákona, který předpokládá, že hvězda vyzařuje jako absolutně černé těleso), takže odhadem se podcení celkový jas hvězdy. Pro srovnání, maximální emise záření Slunce jsou zhruba na vlnové délce 530 nm, uprostřed viditelné části spektra). Když se vezme úvahu záření v celém spektrálním rozsahu (nejen v té části, kterou jsou schopni lidé vnímat očima), a vezme se v úvahu bolometrická korekce, tak je absolutní hvězdná velikost Gliese 581 1,3 procenta sluneční. Planeta se proto musí nacházet mnohem blíže ke hvězdě, aby získala stejné množství energie jako Země. Oblasti vesmíru kolem hvězd, kde se nachází planety, které získají zhruba stejné množství energie jako Země se označují jako obyvatelná zóna hvězdy. Rozsah obyvatelné zóny není pevně stanoven a je odlišná pro každou hvězdu.\n\nGliese 581 je klasifikována jako proměnná hvězda typu BY Draconis, a má označení \"HO Librae\". Hvězda vykazuje variabilitu v důsledku přítomnosti hvězdných skvrn v kombinaci s rotací hvězdy. Nicméně, naměřená variabilita se nachází v blízkosti chyby měření, a je-li skutečná, jedná se velmi pravděpodobně o dlouhodobou variabilitu. Její jas je mění v rozmezí do 1 procenta. Gliese 581 vyzařuje také rentgenové paprsky.\n\nPlanety obíhají kolem Gliese 581 se sklonem mezi 30 až 70 stupňů, jestliže je rovina ekliptiky definována prachovým diskem hvězdy.\n\nOkolo hvězdy obíhá tři až šest planet. Gliese 581 b, přibližně velikosti Neptunu, byla objevena v srpnu 2005 a byl pátou planetou, která byla objevena u červeného trpaslíka. Tato vnitřní planeta je nejméně 16 krát hmotnější než Země (má hmotnost podobnou Neptunu) a oběžná doba planety okolo Gliese 581 je pouhých 5,4 dne.\n\nDalší planeta, Gliese 581 c, byla objevena v dubnu 2007. Ve svém článku v roce 2007, Udry a spol. tvrdí, že pokud Gliese 581 c má složení stejné jako Země, mohla by mít poloměr 1,5 Země. V době svého objevu byla Zemi nejpodobnější ze všech známých exoplanet.\n\nPřímé měření poloměru planety nelze uskutečnit, protože při pohledu ze Země planeta netranzituje, nepřechází přes disk hvězdy. S minimální hmotností zhruba pětinásobku Země nebo třetiny Neptuna Gliese 581 c obíhá uvnitř obyvatelné zóny své mateřské hvězdy. Průměrná povrchová teplota černého tělesa se odhaduje mezi −3° C (pro albedo jako má Venuše) a 40° C (pro albedo Země), nicméně, povrchová teplota by mohla být mnohem vyšší (přibližně 500 stupňů Celsia) v důsledku skleníkového efektu podobného, jaký je na Venuši. Někteří astronomové věří, že systém mohl projít planetární migrací a Gliese 581 c se mohla vytvořit za čárou mrazu a její složení se podobá ledovým měsícům Sluneční soustavy, jako je Ganymed. Gliese 581 c vykoná jeden oběh kolem hvězdy za necelých 13 dní.\n\nDle pozorování v planetárním systému měla být i třetí planeta, Gliese 581 d, s hmotností zhruba 7 Zemí, nebo poloviny Uranu, a jeden oběh kolem hvězdy měla vykonat za 66,8 pozemských dní. Její oběžná dráha se nachází na vnější hranici obyvatelné zóny Gliese 581, a byla kandidátem života na bázi uhlíku.\n\nObjev čtvrté planety, Gliese 581 e, byl ohlášen dne 21. dubna 2009 a potvrzen v září 2012. Tato planeta, s minimální hmotnosti 1,9 Země, byla v té době nejméně hmotnou potvrzenou exoplanetou obíhající kolem hvězdy hlavní posloupnosti. Jeden oběh kolem hvězdy jí trvá 3,15 dne.\n\nDne 27. listopadu 2012 Evropská kosmická agentura oznámila, že Herschelova vesmírná observatoř objevila okolo hvězdy kometární disk ve vzdálenosti 25 ± 12 AU, který může dosahovat až do vzdálenosti 60 AU. Může se v něm nacházet nejméně 10krát více komet než ve Sluneční soustavě. To pravděpodobně planety o hmotnosti Saturnu ve vzdálenosti větší než 0,75 AU. Nicméně další (neobjevená) planeta ve vzdálenosti větší než 5 AU, může kometární disk doplňovat.\n\nDynamické simulace planetárního systému Gliese 581 ukazují za předpokladu, že oběžné dráhy planet b až d se nachází jedné rovině, že systém se stane nestabilním, pokud hmotnosti planet jsou větší než 1,6 až 2 násobek jejich minimální hmotnosti. Horní limit pro hmotnosti planet je 3,1, 30,4, 10,4 a 13,8 násobek hmotnosti Země pro planety e, b, c, a d. Tomu odpovídá největší sklon k ekliptice měřený od roviny prachového disku hvězdy.\nZa dva další roky pozorování dalekohledem HARPS se zdvojnásobilo množství dat o systému, což umožnilo znovu definovat výstřednosti drah planet. Ukázalo se, že planeta e musí mít dráhu s výraznou excentricitou s menším sklonem oběžné dráhy k ekliptice.\n\nSystém Gliese 581\n\nDne 29. září 2010, astronomové z Keckovy observatoře na Havaji navrhli na základě analýzy dat z přístrojů HIRES a HARPS v systému další dvě planety, Gliese 581 f a Gliese 581 g, které měly v obíhat hvězdu v téměř kruhových dráhách. Přezdívku Zarmina dostala planeta Gliese 581 g po jménu manželky objevitele, předpokládaná hmotnost planety g byla odhadnuta na tři až čtyři hmotnosti Země, měla mít oběžnou dobu je 37 dní a nacházet se uvnitř obyvatelné zóny hvězdy a mít vázanou rotaci, tj. je stále přivrácená stejnou stranou k hvězdě.\n\nPřibližné poměry oběžných drah sousedních planet jsou (vždy pokračování vnější planetou): 3:5, 2:5, 1:3, 1:2, 2:13.\n\nParametry oběžných drah uvedené níže vycházejí z předpokladu, ve kterém byla výstřednost oběžných drah planet stanovena 0. Umožnění výstřednosti drah oběžné dráhy nijak významně nezmění.\n\nPodle prezentace F. Pepeho na sympoziu IAU č. 276, planeta g nebyla detekována novou analýzou dat získaných spektrografem HARPS, a tak jsou planety f a g uvedeny jako nepotvrzené v Extrasolar Planets Encyclopaedia. Následné studie publikované v září 2011 a další v roce 2012 ukazují, že planety Gliese f a g neexistují, i když první studie byla prohlášena jinými skupinami astronomů za spornou.\n\nSystém Gliese 581\n\nDne 9. října 2008 byl ze Země ke Gliese 581 c odeslán velmi silný modulovaný radiový impuls, který obsahuje Zprávu ze Země (tzv. \"AMFE\"). Obsahuje 501 zpráv, které byly vybrány prostřednictvím soutěže na sociální síti Bebo. Zpráva byla odeslána z radarového teleskopu RT-70 Ukrajinské národní vesmírné agentury v Jevpatoriji. Signál dosáhne Gliese 581 na počátku roku 2029.\n\n\n"}
{"id": "550766", "url": "https://cs.wikipedia.org/wiki?curid=550766", "title": "Světlana Vujanovićová", "text": "Světlana Vujanovićová\n\nSvětlana Tobea Vujanovićová (černohorsky: \"Светлана Тобеа Вујановић\", 18. dubna 1957 Podgorica, Jugoslávie) je černohorská právnička a od 22. května 2003 první dáma Černé Hory.\n\nNarodila se 18. dubna 1957 v Podgorice v Černé Hoře (tehdy v rámci SFRJ). Jejími rodiči byli Petr a Grazdana Rodovićové. Chodila na jednu z podgorických základních škol, poté studovala na gymnáziu Slobodana Škeroviće. Ve dvaceti letech odjela do Bělehradu, kde vystudovala práva a politologii na Bělehradské univerzitě. Získala zde titul doktor práv (JUDr.).\n\nV roce 1989 se přestěhovala zpět do Podgorice. Mezi lety 1989- 1993 pracovala jako právnička u Okresního soudu v Titogradu (od r. 1990 Pogorický okresní soud). V roce 1995 začala působit jako právnička u Černohorské soudní rady (nejvyšší soud Černé Hory) a v roce 1996 povýšila na soudkyni a členku představenstva.\n\nDo politiky vstoupila 15. července 1980, když se v Cetinje vdala za Filipa Vujanoviće, černohorského ministra vnitra.\n\nPrvní dámou Černé Hory se Světlana Vujanovićová stala 11. května 2003, kdy její manžel Filip vyhrál prezidentské volby. Do roku 2006 to byla první dáma Černé Hory v rámci SRJ. Roku 2006 se soustátí rozpadlo a Světlana Vujanović se tak stala historicky 1. první dámou nezávislé Černohorské republiky.\n\nPrezidentský pár má své oficiální sídlo v prezidentském paláci v Cetinje. Manželé mají tři děti:\n\nNa rozdíl od předchozího prezidenta Mila Đukanoviće a jeho ženy Lidiji odmítá Vujanović chodit s ochrankou. Prezidentský pár je tedy možno potkat samotné běžně na podgorických ulicích a jinde.\n\nPrvní dáma hovoří plynně anglicky, italsky a rusky. Dále ovládá středně srbský a francouzský jazyk.\n\n"}
{"id": "550774", "url": "https://cs.wikipedia.org/wiki?curid=550774", "title": "Key Tower", "text": "Key Tower\n\nKey Tower je mrakodrap postavený v centru města Cleveland. Navrhl jej architekt César Pelli. Má 57 pater a výšku 289 m. Jedná se o nejvyšší budovu v tomto městě, ale i ve státě Ohio a 18. nejvyšší ve Spojených státech. Vrchol budovy je nyjvyšším bodem ve státě, protože překonává nejvyšší vrchol Campbell Hill o 48 metrů. Budova nabízí necelých 140 000 m kancelářských prostor, z toho většinu zabírá ústředí firmy Key Bank. Stavba probíhala v letech 1989–1991 a otevření se uskutečnilo v lednu 1992.\n\n\n"}
{"id": "550776", "url": "https://cs.wikipedia.org/wiki?curid=550776", "title": "Pašaltinis", "text": "Pašaltinis\n\nPašaltinis je potok na západě Litvy (Klaipėdský kraj), v Žemaitsku, v okrese Klaipėda. Pramení 4 km na západ od městysu Kretingalė, při cestě Gibišėliai - dálnice A13. Klikatí se zpočátku směry západním a severním, podtéká pod dálnicí A13 a zde se stáčí na jihozápad, po soutoku s bezejmenným potokem zprava 1 km na severozápad od vsi Grabiai se stáčí na jih, jihozápad, opět na jih a 1 km na jihozápad od vsi Grabiai se vlévá do řeky Rikinė jako její pravý přítok 2,9 km od jejího ústí do Baltského moře.\n\nPravé:\n"}
{"id": "550778", "url": "https://cs.wikipedia.org/wiki?curid=550778", "title": "Sojuz T-7", "text": "Sojuz T-7\n\nSojuz T-7 byla sovětská kosmická loď řady Sojuz z roku 1982, která se svou posádkou absolvovala let na Saljut 7, sovětskou orbitální stanici na oběžné dráze Země. Na palubě byla také 2. žena ve vesmíru, Světlana Savická.\n\n\nKosmická loď s tříčlennou posádkou odstartovala z kosmodromu Bajkonur 19. srpna 1982. Loď měla přidělen volací znak DNĚPR. O 25 hodin později se připojila k orbitální stanici Saljut 7, kde již byla připojená z druhé strany loď Sojuz T-5. Zatímco posádka se ze stanice vrátila v Sojuzu T-5, tak v Sojuzu T-7 se vrátili jiní kosmonauti, Berezovoj s Lebeděvem.\n\n"}
{"id": "550779", "url": "https://cs.wikipedia.org/wiki?curid=550779", "title": "Level Five", "text": "Level Five\n\nLevel Five je koncertní EP britské rockové skupiny King Crimson. EP bylo vydáno v roce 2001 (viz 2001 v hudbě).\n\nI přes svoji délku dosahující délky běžných alba je deska \"Level Five\" označována pouze jako EP. Jedná se o živé album, které skupina nahrála v průběhu roku 2001 na koncertech v USA a v Mexiku.\n\n\n"}
{"id": "550780", "url": "https://cs.wikipedia.org/wiki?curid=550780", "title": "Wiesław Woda", "text": "Wiesław Woda\n\nWiesław Woda (17. srpna 1946, Paleśnica, Polsko – 10. dubna 2010, Pečersk, Rusko) byl polský politik.\n\nVystudoval Zemědělskou univerzitu v Krakově. V letech 1973 až 1975 byl školním inspektorem, v letech 1975 až 1987 byl předsedou vojvodského Rolnického spolku (\") v Krakově. V letech 1976 až 1988 zasedal v Národní radě Krakova, v letech 1987 až 1990 byl krakovským místostarostou, poté více než rok krakovským vicevojvodou. V letech 1994 až 1997 byl vojvodou Tarnowského vojvodství. Poslanecký mandát poprvé nabyl v roce 1989 za Sjednocenou lidovou stranu. V letech 1991 až 1993 byl členem Státního tribunálu. Od roku 1997 do své smrti byl poslancem Sejmu.\n\nZemřel při leteckém neštěstí u ruského Smolensku 10. dubna 2010. Posmrtně obdržel Komandérský kříž Řádu Polonia Restituta (\").\n"}
{"id": "550782", "url": "https://cs.wikipedia.org/wiki?curid=550782", "title": "Prostor (deník)", "text": "Prostor (deník)\n\nProstor byl český deník vycházející od 1. 4. 1992 do 12. 12. 1992. Šlo o projekt vydavatele Aleše Lederera a Jana Šterna (šéfredaktor) vydávat seriózní celorepublikové noviny. Projekt financovala skupina PANOK-PRESS a.s.\n\nV týmu spolupracovníků deníku se v té době objevila známá jména české žurnalistiky a zejména z důvodu velkého prostoru pro fotografie špičky reportážní fotografie (Pavel Štecha, Karel Cudlín, Roman Sejkot, Michal Hladík, Jan Jindra, Miroslav Čejka a další).\n\nProstor byl poslední deník vydávaný v České republice, který měl rozměr tzv. „světového formátu“ t.j. cca A2 (předrevoluční \"Rudé právo\"). K jeho propagaci sloužilo mj. heslo: „Každý člověk potřebuje Prostor“.\n\n"}
{"id": "550797", "url": "https://cs.wikipedia.org/wiki?curid=550797", "title": "Elektrochirurgie", "text": "Elektrochirurgie\n\nElektrochirurgie je aplikace vysokofrekvenčního elektrického proudu k řezání, koagulaci, nebo vysoušení biologické tkáně. Elektrochirurgický přístroj se skládá z generátoru vysokofrekvenčního proudu a elektrochirurgického nástroje.\n\nPrvní použití komerčního elektrochirurgického generátoru na operačním sále se datuje do roku 1926. Prvním, kdo operaci prováděl, byl americký neurochirurg a průkopník mozkové chirurgie Dr. Harvey Williams Cushing (8. dubna 1869 – 7. října 1939).\n\nMezi dvěma opačně nabitými elektrodami se tvoří elektrické pole, které vyvíjí sílu na elektricky nabité částice. Vlivem této síly se částice pohybují. Jejich pohyb se nazývá elektrický proud. V kovech a polovodičích jsou takovými částicemi především elektrony. V tekutinách jsou nosiči elektrického proudu především ionty. V biologických tkáních je elektrická vodivost zajištěna zejména mezibuněčnou tekutinou, ionty. Přechod mezi elektronovou a iontovou vodivostí na rozhraní vodič–elektrolyt se řídí pravidly chemických procesů. Podle Ohmova zákona je proud úměrný podílu napětí a odporu.\n\nProud tekoucí skrz rezistor (odpor tkáně vůči průchodu elektrického proudu) vytváří Jouleovo teplo. Elektrická energie se mění na tepelnou. Kolik tepla se vytvoří, závisí na napětí \"U\" a proudu \"I\".\n\n\"P\" nazýváme elektrickým výkonem. Růst teploty v čase je přímo úměrný tomuto výkonu. Vliv na ni má však i měrná tepelná kapacita \"c\" a hmotnost \"m\". Hmotné objekty se při stejném dodaném výkonu zahřívají méně.\n\nJe ale potřeba zanedbat vedení tepla. Proudová hustota \"j\" představuje koncentraci elektrického proudu. Čím více proudu prochází stejným průřezem, tím je proudová hustota větší. Obdobně je to i s hustotou výkonu \"p\". Ta je na proudové hustotě a rezistivitě ρ závislá takto:\n\nA konečně růst teploty v tkáni je úměrný zmíněné hustotě výkonu a nepřímo specifické tepelné kapacitě tkáně a její hustotě ρ. Pozor! V následujícím vzorci je ρ v roli hustoty, nikoli rezistivity.\n\nRozlišujeme dva způsoby použití elektrochirurgického přístroje.\n\nMonopolární topologie je následující. Jedna z elektrod, nazvěme ji \"neutrální\", má s pacientem velkou kontaktní plochu, aby se procházející proud mohl rozprostřít. Podle předchozího odstavce víme, že se objemné objekty při stejném dodaném výkonu zahřívají méně. Proud tak může nerušeně projít do pacienta a pak jeho tělem. Proč to tělu nevadí, se dozvíme níže. Proud je přitahován druhou elektrodou. Nazvěme ji \"aplikátor\". Tato elektroda zastupující například funkci skalpelu je oproti neutrální elektrodě mnohem menší. Proud procházející pacientem se tedy musí v místě kontaktu aplikátoru s tkání koncentrovat do malé plochy. Malá plocha = velká proudová hustota = růst teploty. Teplota je tak vysoká a koncentrovaná v malém objemu, že dochází k destrukci tkáně. Dodaný výkon a tvar časového průběhu střídavého proudu má různý vliv na zasaženou tkáň. \nRůzné průběhy proudu mají tedy různé aplikace. Měřítkem je poměr špičkové hodnoty proudu respektive výkonu ku jeho střední hodnotě. V angličtině \"Crest Factor\" nebo také PAR (Peak-to-Average Ratio), případně PAPR (Peak-to-Average Power Ratio). K pochopení této hodnoty slouží obrázek vpravo a následující vzorce. Pokud je výška obdélníkového pulzu jednotková, je střední hodnota takového průběhu rovna formula_6 a poměr špičkové hodnoty ku střední je formula_7.\n\nřez\n\nJe-li výkonová hustota v místě střetu aplikátoru s tkání dostatečně vysoká, dojde vlivem teploty k odpaření vody v tkáni. Protože ale vodní pára není za normálních podmínek vodivá, brání průchodu proudu. je-li však napětí mezi elektrodami dostatečně velké ionizuje se přítomná pára a vznikne vodivé plazma. Pára a částečky tkáně jsou vyvrženy a formuje se trhlina. Pro dosažení maximálního výkonu mají aplikátory určené pro řez tvar tenkého skalpelu či smyčky z tenkého drátku.\n\nkoagulace\n\nPro koagulaci je potřeba průběh s malou střední hodnotou proudu. Vztaženo k obrázku výše, formula_8. Teplota není dostatečná k odpaření vody, ale způsobuje srážení tkáně. Koagulace je vhodná k zastavení drobného krvácení. Aplikátor má obyčejně tvar kuličky. K postříbřeným aplikátorům operovaná tkáň hůře přilne.\n\nfulgurace\n\nJe způsob aplikace, kdy nedochází k přímému kontaktu mezi aplikátorem a tkání. Vlivem krátkých vysokých špiček v průběhu (řádově kilovolty) dochází k ionizaci vzduchu a tvorbě elektrického oblouku. Působení takového proudu je více povrchové než u řezu a také více plošné. Aplikátor má tvar kuličky. Dle normy je fulgurace \"forma koagulace využívající dlouhých (0,5 mm nebo více) elektrických jisker k zahřívání povrchů tkáně povrchově bez záměrného mechanického kontaktu mezi aktivní elektrodou a tkání.\" \n\nBipolární aplikátor je svým tvarem nejvíce podobný pinzetě. Každé její rameno představuje jednu elektrodu. Aktivní jsou samozřejmě jen odhalené kovové konce a zbylá část je izolovaná. Proud v tomto případě teče pouze mezi oběma konci pinzety. Tato topologie je vhodná k nahrazení podvazování cév. K bipolárnímu aplikátoru není potřeba 'neutrální elektroda'.\n\nNebezpečí představují v elektrochirurgii unikající proudy. Dojde-li k uzemnění pacienta i v jiném místě, než neutrální elektrodou (například dotykem kovové části lůžka), uniká proud procházející pacientem i tímto místem. Není-li plocha kontaktu dostatečně velká, dochází k témuž efektu jako v místě dotyku těla a plikátoru. Tyto popáleniny ovšem nejsou žádoucí. Přístroje je proto nutné vybavit kontrolním systémem, který v případě zaznamenání unikajících proudů okamžitě odstaví přístroj. Kontrolní systém obyčejně měří přijatý výkon a to mnohokrát za sekundu.\n\nV současnosti jsou na trhu k dostání přístroje pro dva operatéry. Celkový výkon (součet výkonů použitých oběma operatéry v jeden okamžik) je omezen normou na 400W. Některé takovéto kombinované přístroje jsou omezeny pouze na paralelní koagulaci, jiné jen nedovolí každému z operatérů použít různý výkon, či různý mód činnosti. Oba operatéři musí buď koagulovat, nebo oba používat řez.\n\nDalší novinkou je operace v argonové atmosféře, kdy je operované místo chráněno inertním plynem (argonem) před kyslíkem, který způsobuje nežádoucí karbonizaci operované tkáně. Vyrábějí se elektrochirurgické přístroje se zabudovanou argonovou jednotkou a nebo s Ar jednotkou, která se dá k elektrochirurgickému přístroji připojit. \n\nDoplňujícím zařízením elektrochirurgického systému by měla být odsávačka zplodin. Některé přístroje mají odsávačku přímo zabudovanou, nebo je lze o odsávačku nepříjemně \"vonících\" a zvláště nebezpečných zplodin - při operaci maligních (zhoubných), premaligních a nebo jen suspektních (podezřelých) nádorů, které vznikají při aplikaci elektrochirurgie doplnit. Odsávačka je důležitou součástí z hlediska bezpečnosti. Nicméně je opomíjená, neboť se významně podílí na celkové ceně. Český výrobce elektrochirurgických systémů (SMT Praha)ji začal vyrábět a nabídl na trh v roce 2011 za přijatelnou cenu.\n\n"}
{"id": "550800", "url": "https://cs.wikipedia.org/wiki?curid=550800", "title": "VROOOM VROOOM", "text": "VROOOM VROOOM\n\nVROOOM VROOOM je koncertní album britské rockové skupiny King Crimson. Bylo vydáno v listopadu 2001 (viz 2001 v hudbě).\n\nDvojCD obsahuje koncertní nahrávky z turné King Crimson v letech 1995 a 1996, po vydání alba \"THRAK\". První disk je téměř shodný s albem \"Live in Mexico City\" (1999), které bylo za poplatek k dispozici ke stažení z internetu. Pouze skladba č. 11 pochází z vystoupení v New Yorku. Na druhém CD se nachází část nahrávky, která byla původně vydaná v roce 1999 jako album \"King Crimson on Broadway\" v rámci King Crimson Collector's Clubu.\n\n"}
{"id": "550802", "url": "https://cs.wikipedia.org/wiki?curid=550802", "title": "Prefekt", "text": "Prefekt\n\nPrefekt je v některých zemích státní úředník, který stojí v čele úřadu, nejčastěji zvaného prefektura. Termín pochází z období starověkého Říma ze slova \"præfectus\" (tedy označení někoho, kdo stál v čele).\n\nV Římské říši bylo několik úředníků, kteří nesli označení prefekt:\n\nV Belgii znamená prefekt ředitele na středních školách organizovaných Francouzským společenstvím v Belgii (Communauté française de Belgique).\n\nV Brazílii je prefekt volený předseda výkonného odboru na městském úřadu.\n\nVe Francii je prefekt vyšší státní úředník zastupující stát v departementu nebo regionu. Stejně tak existují prefekti v některých bývalých francouzských koloniích. Policejní prefekt je v Paříži představitel policejní prefektury jmenovaný prezidentem, který je zodpovědný za koordinaci mezi policejními sbory v jednotlivých obvodech Paříže.\n\nV Itálii je prefekt státní úředník v provincii.\n\nV kanadské provincii Québec představuje prefekt volenou funkci a stojí v čele tzv. oblastní hraběcí obce (municipalité régionale de comté), což jsou samosprávné svazky obcí.\n\nV Rumunsku je prefekt představitelem státu ve správní oblasti – župě.\n\nTento titul se vyskytuje i v některých švýcarských kantonech. V kantonu Bern je prefekt francouzským ekvivalentem německého vládního místodržitele (Regierungsstatthalter) a představuje zástupce kantonální vlády. Má rozsáhlé administrativní pravomoci. Rozhoduje o stížnostech nebo odvoláních proti rozhodnutí obce, dohlíží na všechny typy obcí (obecní, městské i církevní), je policejním orgánem v oblasti veřejného pořádku a bezpečnosti, ukládá pokuty a je koordinátorem během krizového stavu.\nV kantonech Vaud a Fribourg je prefekt jmenován výkonným orgánem kantonu – Státní radou a představuje tak zástupce kantonální vlády.\n\nVe Vatikánu je \"kardinál-prefekt\" označení člena apoštolského sboru stojícího v čele římské kongregace. \"Apoštolský prefekt\" je prelát jmenovaný do čela apoštolské prefektury, jejíž status je podobný apoštolskému vikariátu. Nejedná se však výhradně jen o tyto vysoké funkce, protože v římskokatolické církvi se na různém stupni výkonné moci ustanovují prefekti do čela institucí.\n\n\n"}
{"id": "550803", "url": "https://cs.wikipedia.org/wiki?curid=550803", "title": "Na'vijština", "text": "Na'vijština\n\nNa'vijština je umělý jazyk, vytvořený pro rasu Na'vi na fiktivním měsíci Pandora ve filmu Avatar. Jazyk vytvořil na objednávku režiséra Jamese Camerona lingvista Paul Frommer. Jazyk neměl připomínat žádný z lidských jazyků, ale měl být snadno vyslovitelný pro herce. Na'vijština má slovní zásobu asi tisíce slov a krom autora se jí zabývá celá řada nadšenců (existují dokonce překladače mezi na'vijštinou, angličtinou a ruštinou). Ve filmu (a počítačové hře, která byla podle filmu vytvořena) je mnoho na'vijských dialogů (které jsou zpravidla přeloženy pouze v titulcích), dokonce i některé písně na soundtracku jsou zpívány v na'vijštině.\nPráce na jazyku začala v roce 2005, kde při psaní scénáře Cameron rozhodl, že nevytvoří jen několik náhodných slov, ale ucelený jazykový systém. Frommer Cameronovi připravil několik ukázkových textů, z nichž si Cameron vybral ten, který mu vyhovoval nejvíce; představoval si jazyk s \"polynéským nádechem\", v další tvorbě pak Frommer pokračoval sám. Jde o flektivní jazyk, jeho gramatika rozlišuje čtyři čísla (jednotné, dvojné, trojné a množné) a podobně jako některé živé jazyky tři pády (ergativ, akuzativ, intransitiv). U sloves se rozlišuje čas a vid, ale nikoli osoba. Ke známým slovům a větám z filmu patří například \"kaltxì\" (ahoj), \"irayo\" (děkuji) a \"skxawng\" (blbec). \n"}
{"id": "550806", "url": "https://cs.wikipedia.org/wiki?curid=550806", "title": "Kūlupis (přítok Blendžiavy)", "text": "Kūlupis (přítok Blendžiavy)\n\nKūlupis je říčka na západě Litvy v okrese Kretinga (Klajpedský kraj), v Žemaitsku. Pramení v katastru vsi Gargždelė. Teče zprvu na jih a pozvolna se stáčí do směru západojihozápadního. U vsi Gargždelė má krátký přítok. Na pravém břehu jsou vsi Gedgaudžiai Imbarė a Skaudaliai, na levém Reketė a Gaivališkė. Vlévá se do řeky Blendžiava jako její levý přítok 12,5 km od jejího ústí do Salantu.\n"}
{"id": "550807", "url": "https://cs.wikipedia.org/wiki?curid=550807", "title": "Rada pro spolupráci arabských států v Zálivu", "text": "Rada pro spolupráci arabských států v Zálivu\n\nRada pro spolupráci arabských států v Zálivu nebo také Rada pro spolupráci zemí v oblasti Perského zálivu (arabsky: مجلس التعاون لدول الخليج الفارسی, anglicky:\"Cooperation Council for the Arab States of the Gulf\", \"CCASG\"), známá také jako Rada Perského Zálivu či Rada pro spolupráci v Perském zálivu (\"GCC\", arabsky: مجلس التعاون الخليج الفارسی, anglicky: \"Persian Gulf Cooperation Council\"), je ekonomicko-politická unie, již tvoří šest arabských států, které mají přístup k Perskému zálivu. Členskými státy jsou Kuvajt, Saúdská Arábie, Katar, Spojené arabské emiráty, Bahrajn a Omán.\n\nRada pro spolupráci arabských států v Perském zálivu byla založena především z iniciativy Saúdské Arábie, která využila svého silného postavení v oblasti Perského zálivu a přesvědčila ostatní státy ke spolupráci. Většina států v Perském zálivu totiž vnímá své postavení v této oblasti za relativně slabé a lehce napadnutelné, třebaže vlastní obrovské zásoby ropy. Populace všech šesti států se totiž pohybuje jen okolo 28 miliónů a je roztroušena po obrovském území o výměře kolem 2,6 miliónů km². Rada Perského zálivu vznikla na začátku Irácko-íránské války i jako jistá ochrana před nepřáteli. K podepsání dohody o vytvoření GCC došlo 25. května 1981 v Rijádu v Saúdské Arábii.\n\nVšech šest států Perského zálivu spojuje několik prvků, které se objevují i v základním dokumentu GCC. Jednotlivé politické systémy (především formy monarchie a také federace SAE, jež je tvořena monarchiemi) si jsou podobné a jsou založeny na islámské víře (ve všech zemích kromě Bahrajnu tvoří většinu obyvatelstva sunnitští muslimové). Dalším prvkem je společný osud od Mohameda po současnost a také například společné cíle, především ekonomická spolupráce a rozvoj, snaha o sjednocení arabských států a spolupráce s ostatními zeměmi světa. Je faktem, že státy GCC představují 45 % světových zásob ropy a produkují přibližně 20 % roční světové výroby, což z nich dělá významného hráče na poli mezinárodních vztahů.\n\nO vstup do Rady Perského zálivu usiluje Jemen. K připojení by mohlo dojít roku 2016. Ovšem některé státy nesouhlasí s přijetím Jemenu, a to především kvůli vysoké chudobě, velkému počtu obyvatel, jinému státnímu zřízení (republika) a většinovému podílu šíitských muslimů v této zemi.\n\nNejdůležitější úlohu má Nejvyšší rada. Plní zároveň funkci nejvyššího orgánu GCC. Je tvořena hlavními představiteli jednotlivých členských států. Předsedající funkce rotuje podle abecedního pořadí členských států pořád dokola. Obecně je svoláváno zasedání Nejvyšší rady jednou do roka. Zasedání Nejvyšší rady jsou platná, pokud se jich zúčastní alespoň 2/3 členů. Každý stát má jeden hlas.\n\nDalší je Poradní komise, která je tvořena třiceti občany, kteří jsou vybráni z každého členského státu, aby studovali otázky, kterými se bude zabývat Nejvyšší rada. Z každého státu je vybráno pět zástupců. Tito občané jsou vybráni na základě své kvalifikace a jsou voleni na tři roky.\n\nPod Nejvyšší radu spadá také Komise pro řešení sporů, tvořená Nejvyšší radou pro každý případ na ad-hoc bázi v souladu s povahou sporu.\n\nDruhá nejdůležitější role připadá Radě ministrů, která je tvořená ministry zahraničí členských států nebo jinými ministry, kteří jednají pod jejich jmény. Předsedajícím státem je země, která předsedá Nejvyšší radě. Rada se schází jednou za tři měsíce. Stejně jako u Nejvyšší rady může dojít k mimořádnému zasedání. Zasedání Rady ministrů jsou platná, pokud se jich zúčastní přinejmenším dvě třetiny členů. Mezi funkce Rady ministrů patří příprava zákonů, které poté putují k Nejvyšší radě, tvorba agend, navrhování politiků, atp.\nTřetí nejvýznamnější funkci zastává Generální sekretariát, který připravuje studie týkající se spolupráce mezi členskými státy. Sepisuje také pravidelnou výroční zprávu o práci GCC. Slouží jako přípravný orgán pro Radu ministrů a Nejvyšší radu. Generálnímu sekretariátů velí Generální tajemník, který je volen na tři roky Nejvyšší radou. Generální sekretariát pod sebe zahrnuje také funkce pěti asistenčních tajemníků pro bezpečnost, ekonomiku, politiku, člověka a životní prostředí. Dále také delegaci GCC pro Brusel a různé ředitele jmenované Generálním tajemníkem.\n\nDůležité organizace spadající pod GCC (výběr):\n\nPři svém založení byla GCC chápána jako první krok pro společnou integraci arabských zemí. Dnes však k úspěchu této organizace nahrává fakt, že země střeží skoro polovinu všech světových zásob ropy. Prvotním cílem GCC bylo uchránit členské státy před hrozbou války mezi Irákem a Íránem a před aktivistickým islamismem, kterým se nechal Írán inspirovat. V řadě setkání velitelé oddílů (jednotek) a ministři obrany zálivových států vypracovali plány pro vzájemnou obranu a odstartovali úsilí, které by mělo vést k vytvoření společné kontrolní a obranné sítě. GCC představuje společný regionální trh, který má také obrannou plánovací radu. GCC plánovala spojit námořní a pozemní radarové systémy a vytvořit spojenou vzdušnou kontrolu a varovný systém založený na saúdském AWACS letectvu.\n\nV roce 1984 se ministři obrany GCC států shodli na vytvoření dvouoddílové (desetitisícové) „Poloostrovní štítové“ jednotky (původně název vojenského cvičení pod patronací GCC). Tato společná intervenční jednotka byla založena v Saúdské Arábii pod kontrolou saúdského důstojníka. Její úkol nebyl nikdy veřejně definován. Například nebylo jasné, zdali společná jednotka bude mít pravomoc zasáhnout v případě nouze na domácím poli jednotlivých států. V případě boje (jako za války v Perském zálivu) se jednotka může rozrůst. V březnu 1991, po ukončení války o Perský záliv, šest členských států GCC společně s Egyptem a Sýrií vyslovilo jejich záměr založit zastrašovací (ochrannou) jednotku, která by chránila Kuvajt, kterému by spolu s Egyptem a Sýrií poskytly vojenskou sílu a finance. Plán však narazil na mnoho překážek. Nakonec se USA a Spojené království zavázaly Kuvajt chránit a Kuvajt obdržel od USA vojenské vybavení. V dnešní době provádí vojenské síly všech států společně s Poloostrovní štítovou jednotkou různá vojenská cvičení. Dalším důležitým úspěchem byla rezoluce přijatá na kuvajtském summitu v roce 1997, která vyžadovala spojení GCC států vojenskou komunikační sítí pro brzké varování.\n\nHlavní soustředění sil států GCC je v ekonomické integraci v oblastech zemědělství, průmyslu, těžby ropy, investic či obchodu. Zaměřuje se především na postupné snižování tarifů ve vzájemném obchodě, vytváření různých obchodních standardů a certifikační činnost, k čemuž postupně přibyla i ochrana duševního vlastnictví. Státy GCC se staly v posledních dvou desetiletích jedním z nejdůležitějších zdrojů financí pro některé státy na Blízkém východě, buď přímo (skrze granty a různé půjčky), nebo nepřímo (ve formě příspěvků do různých arabských organizací a rozvojových institucí). Na popud Spojených arabských emirátů, které jsou nejotevřenější ekonomikou regionu a které společně se Saúdskou Arábii, dokázaly prosadit ideu projektu celní unie. Poté se objevily i první úvahy o společné měně. Na konci roku 2001 v Dauhá, kde se konal výroční summit, se jednotlivé členské země dohodly na vzniku celní unie, která by vznikla do dvou let. 1. ledna 2003 se tak skutečně stalo.\n\nByl vytvořen společný celní sazebník: na většinu zboží bylo uvaleno dovozní clo ve výši 5 %. Vybrané zboží pak může být importováno do zemí GCC volně, například vojenské vybavení (vzor v EU). Celkově GCC pro ekonomickou integraci, konkrétně celní unii, hledala vzor v Evropské unii, která je jedním z nejdůležitějších a základních obchodních partnerů států GCC (30 % dovozu do zemí GCC pochází z EU ). Společná měna měla být zavedena do roku 2010. Členské státy GCC také požádaly Evropskou centrální banku s prosbou o vypracování studie, jak by měli co nejlépe přistupovat k jednotné měně. Ale v roce 2008 byl v tichosti zrušen návrh na společnou měnu a byl vytvořen návrh o založení centrálního měnového orgánu, předchůdce centrální banky (jeden z důvodu byla inflace). Není jisté, zda se schválí i tento návrh, neboť panuje mezi státy mnoho rozporů, např. název měny, sídlo centrální banky či vzdání se některých pravomocí.\n\nDohoda o volném trhu mezi GCC a EU ztroskotala v prosinci. GCC vidí jako viníka EU kvůli novým požadavkům v oblasti lidských práv. Argumentují, že by došlo k porušení jejich právního systému. GCC se vrátí k jednání pouze tehdy, když EU podepíše předběžný návrh dohody podle znění GCC. Evropské země mají zase zájem o investice do klíčového průmyslu ropy a zemního plynu. Dohodu o volném trhu GCC podepsala již se Singapurem – GSFTA (The GCC-Singapore FTA) v roce 2008. V intenzivním jednání o dohodě o volném trhu je GCC s Japonskem, Jižní Koreou, Čínou, Indií a Pákistánem. Co se týče nejbližšího a nejsilnějšího souseda států GCC, Rada pro spolupráci v Perském zálivu si přeje zničení íránského jaderného reaktoru. GCC je součástí GAFTA (Greater Arab Free Trade Area). GCC se snaží svou vyspělost ukázat světu při každé příležitosti, přilákat tak také nové investory. Např. Dauhá bylo jedním z kandidujících měst na pořádání Letní olympijských her v roce 2016. Pořadatelem této akce však bude Rio de Janeiro. V roce 2010 Katar také pořádal halové mistrovství světa v atletice.\n\nJemenu, jako žadatelskému státu o vstup do GCC, byl roku 2001 umožněn vstup do Rady ministrů zdravotnictví, Rady ministrů pro práci a sociální záležitosti a fotbalového turnaje GCC. GCC dokonce poskytla Jemenu finance na podporu ekonomiky, zaměstnanosti a zdravotnictví. Nyní je Jemen součástí všech důležitých organizací spadajících pod GCC.\n\nRada pro spolupráci v Perském zálivu také odsoudila izraelské nálety na pásmo Gazy dne 8. ledna 2010. Tento čin označila za teroristický útok sionistického hnutí, s tím, že těmito činy jen zastrašují bezbranné obyvatelstvo (matky a děti) a vytváří tak zbytečnou paniku mezi lidmi. GCC patří mezi zastánce Palestinců a jejich práva na sebeurčení. Žádá také Radu bezpečnosti, aby zastavila útoky Izraelců na Palestinu. GCC popřela rozšiřování aktivit NATO ve své oblasti. Zároveň GCC spolupracuje s NATO, ale odmítá jakékoli zesílení činnosti NATO ve svých státech kvůli Iráku, Íránu a Afghánistánu. Stanoviskem GCC je, že největším problémem Blízkého východu je konflikt Izraele s Palestinou.\n\nSaúdská Arábie, Spojené arabské emiráty, Bahrajn a a Egypt přerušily 5. června 2017 s Katarem diplomatické vztahy. Saúdská Arábie krok zdůvodnila „uplácením nejrůznějších teroristických a sektářských skupin zaměřených na destabilizaci oblasti“ Katarem, v tom Muslimského bratrstva, Al-Káidy, Islámského státu, a Íránem podporovaných skupin ve ve východní saúdskoarabské provincii Qatif.\n\nMÜLLER, David. Rada pro spolupráci zemí v oblasti Perského zálivu. \"Global politics\" [online]. 11.3. 2003, [cit. 2010-04-10]. Dostupný z WWW: <http:>. ISSN 1213-7685\n\"Gulf Cooperation Council\" [GCC] [online]. 2005. [cit. 2009-11-06]. Dostupný z: <http:>.\n\"The Coorperation Council for The Arab States of The Gulf, Secretariat General\" [online]. [cit. 2010-03-15]. Dostupný z: <http:>.\n\"Overview of The Gulf Cooperation Council (GSFTA)\" [online]. Singapore, 2006. [cit. 2010-03-16]. Dostupný z: <http:>.\n\"The World Factbook: Middle East\" [online]. Washington, D.C. [cit. 2010-04-10]. Dostupný z: <https:>.\n\"Aktuality z teritorií - Emiráty vystupují z projektu měnové unie GCC\" [online]. Praha, 2009. [cit. 2009-11-06]. Dostupný z: <http:>.\n\"Gulf Council secretary general criticizes Israeli raids on Gaza\" [online]. London, 2010. [cit. 2010-03-18]. Dostupný z: <http:>.\n\"Qatar: Gulf Council official denies expansion of NATO activities in area\" [online]. London, 2010. [cit. 2010-03-18]. Dostupný z: <http:>.\n\n"}
{"id": "550808", "url": "https://cs.wikipedia.org/wiki?curid=550808", "title": "One Liberty Place", "text": "One Liberty Place\n\nOne Liberty Place je v současné době druhý nejvyšší mrakodrap ve Filadelfii hned po budově Comcast Center. Má 61 pater a výšku 288 m. Navrhl ho architekt Helmut Jahn z firmy Murphy/Jahn Architects. Budova vypadá jako novější verze newyorského mrakodrapu Chrysler Building. Stavba probíhala v letech 1984 – 1987. Přibližně 3 roky od jeho dokončení byl komplex rozšířen o skoro stejnou, ale o 30 metrů nižší budovu s názvem Two Liberty Place.\n\n"}
{"id": "550811", "url": "https://cs.wikipedia.org/wiki?curid=550811", "title": "Chrám svatého Marka (Bělehrad)", "text": "Chrám svatého Marka (Bělehrad)\n\nChrám svatého Marka (srbsky v cyrilici Црква Светог Марка, v latince Crkva Svetog Marka, celým názvem Chrám svatého apoštola a evangelisty Marka, srbsky v cyrilici Црква светог aпостола и eвангелисте Марка) je pravoslavný chrám v srbské metropoli Bělehradě. Nachází se jihovýchodně od centra města v blízkosti parku Tašmajdan.\n\nNachází se v něm cenný soubor ikon z 19. a 20. století. Chrám je 62 metrů dlouhý a 45 metrů široký; výška hlavní kupole činí 60 metrů. Současný ikonostas chrámu pochází z přelomu let 1991/1992. Dominantním prvkem nad vstupem do chrámu je mozaika Svatého Apoštola od Veljka Stanojeviće. \n\nV chrámu jsou mimo jiné pohřbeni car Štěpán Dušan Silný, král Alexandr I. Obrenović s chotí Dragou a patriarcha German.\n\nChrám vznikl v srbsko-byzantském stylu podle návrhu architektů Petara a Branka Krstićů. Inspirováni byli gračnickým klášterem, který se nachází na území Kosova. Potřebu pro výstavbu nového chrámu definoval především prudký růst počtu obyvatel Bělehradu v meziválečném období. \n\nChrám svatého Marka byl vybudován v letech 1931–1940 na místě starší stavby z 19. století. Kvůli vypuknutí 2. světové války nebyl zcela dokončen. Stále chybí instalace řady prvků interiéru. Chrám byl slavnostně vysvěcen dne 14. prosince 1948. Sloužil však i během druhé světové války. Během bombardování v dubnu 1941 spadla na budovu chrámu zápalná puma. Rozsáhleji však poškozen nebyl. Do vzniku chrámu svatého Sávy byl kostel největším pravoslavným chrámem v Srbsku.\n\n"}
{"id": "550815", "url": "https://cs.wikipedia.org/wiki?curid=550815", "title": "311 South Wacker Drive", "text": "311 South Wacker Drive\n\n311 South Wacker Drive je mrakodrap v Chicagu ve státě Illinois (USA). Má 65 pater a tyčí se do výšky 293 m. Je 6. nejvyšší mrakodrap ve městě a patří mezi 20 nejvyšších budov ve Spojených státech. Výstavba začala v roce 1988 a trvala do roku 1990. Stavbu navrhl architekt Kohn Pederson Fox. Nachází se v ulici South Wacker Drive, podle které se tak i jmenuje.\n\n\n"}
{"id": "550817", "url": "https://cs.wikipedia.org/wiki?curid=550817", "title": "Martin Lacis", "text": "Martin Lacis\n\nMartin Ivanovič Lacis (rusky \"Мартын Иванович Лацис\", lotyšsky \"Mārtiņš Lācis\"), vlastním jménem Jānis Sudrabs, 16. prosince 1888, Rosenbeck, Vendenský újezd, Ruské impérium (nyní Rozula, Cēsiský kraj, Lotyšsko) - 20. března 1938, Moskva, SSSR) byl sovětský politik.\n\nMartin Lacis se narodil v rodině nádeníka. Kvůli chudobě nemohl Lacis studovat. Od osmi let pracoval otci na poli, později odjel do Rigy, kde se stal truhlářem a pomocným dělníkem v obchodě. \n\nRoku 1905 se Lacisovi nepovedly přijímací zkoušky, zklamaný z Rigy odešel a živil se různě. V té době se začal Lacis seznamovat s marxismem.\n\nRoku 1905 vstoupil Lacis do Sociálně demokratické strany Lotyšska. V roce 1907 se začal obávat možnosti zatčení a změnil si jméno. \n\nV roce 1915 byl Lacis zatčen za propagaci revolucionářských knih a poslán do Irkutsku. Podařilo se mu však utéct do Petrohradu a tam se připojit k bolševikům. V roce 1917 byl jedním z organizátorů Rudých gard.\n\nRoku 1918 bylo Lacisovi schváleno členství v kolegiu Čeky. Ve stejný rok byl dočasným místopředsedou Felixe Dzeržinského. \n\nKdyž téhož roku se několik levých Eserů pokusilo o převrat, byl Lacis jedním z velitelů Lotyšských střelců, kteří pomáhali převrat potlačit. \n\nRoku 1922 Lacis z Čeky odešel a do roku 1937 pracoval jako učitel (později i ředitel) Plechanovovy ruské ekonomické akademie.\n\nRoku 1937 byl Lacis zatčen, odsouzen k trestu smrti a 20. března 1938 popraven. Roku 1956 byl Lacis rehabilitován.\n"}
{"id": "550819", "url": "https://cs.wikipedia.org/wiki?curid=550819", "title": "Zdeněk Konopišťský ze Šternberka", "text": "Zdeněk Konopišťský ze Šternberka\n\nZdeněk Konopišťský ze Šternberka (asi 1420 –  4. prosince 1476 Wiener Neustadt) byl český šlechtic z rodu pánů ze Šternberka, nejvyšší hejtman, nejvyšší purkrabí a královský diplomat.\n\nNarodil se někdy kolem roku 1420 jako druhé dítě Jaroslava ze Šternberka na Veselí a Kunky z Michalovic, nebo – což je méně pravděpodobné – jako třetí dítě Petra Konopišťského ze Šternberka († 1. listopadu 1420) a Perchty z Kravař († 12. února 1447). Po předčasné smrti svých starších sourozenců, sestry Elišky († po 1421) a bratra Petra, který zemřel roku 1439, Zdeněk dědil Konopiště, Zelenou Horu, Kašperk, Roudnici nad Labem a další majetek. V listinách se poprvé objevuje roku 1437, o tři roky je uváděn, jako pán na Konopišti.\n\nByl dvakrát ženatý, poprvé s Anežkou z Janovic, která zemřela po roce 1470, podruhé se oženil s Anežkou Zajícovou z Házmburka, která ho přežila a zemřela až po roce 1493.\n\nS první ženou měl všech osm manželských dětí:\n\nZdeněk Konopišťský byl znám jako člověk prudké a sobecké povahy, a také jako záletník.\n\nNejprve zastával úřad domažlického purkrabí, od roku 1448 postoupil do úřadu nejvyššího purkrabí pražského. V diplomatické službě se úspěšně zapsal roku 1457, když vedl do Francie poselstvo, které dojednalo svatbu krále Ladislava Pohrobka s francouzskou princeznou Magdalenou z Valois, dcerou krále Karla VII. Ladislav Pohrobek však nečekaně zemřel a Zdeněk Konopišťský začal podporovat kandidaturu Karlova stejnojmenného jedenáctiletého syna.\n\nV roce 1458 Zdeněk byl klíčovou postavou při volbě nového českého krále. Přiklonil se na stranu svého příbuzného Jiřího z Poděbrad a Kunštátu a utrakvistů, ačkoliv sám byl katolík. V čele panstva vedl Jiříka ke korunovaci a jako první mu složil hold (jak zaznamenal Václav Brožík na své olejomalbě (v radní síni Staroměstské radnice). Postupně se však Jiřímu odcizoval, nesouhlasil s královou podporou měst a nižší šlechty. Když papež Pius II. roku 1462 odmítl stvrdit náboženskou svobodu ve znění Basilejských kompaktát, rozešli se Jiří a Zdeněk jako úhlavní nepřátelé.\n\nZdeněk svolal v listopadu 1465 na svůj zámek Zelenou Horu sněm katolického panstva, jež sdružil pod svým vedením do Jednoty zelenohorské proti králi Jiřímu. Roku 1466 uvalil papež na krále Jiřího klatbu a o rok později potvrdil Zdeňka ve funkci hejtmana. Po marných pokusech o vyjednávání vypověděl Jiří z Poděbrad šlechticům válku, oblehl a dobyl Zdeňkovy hrady Konopiště a Český Šternberk a Zdeněk Konopišťský musel uprchnout k uherskému králi Matyášovi Korvínovi. Král Matyáš začal jako vykonavatel papežské klatby s Jiřím bojovat a české země zasáhla série česko-uherských válek.\n\nZdeněk ze Šternberka se postaral o to, aby katolická šlechta zvolila 3. května 1469 v Olomouci českým vzdorokrálem právě Matyáše. Ten ho na oplátku jmenoval nejvyšším hejtmanem Českého království, i přesto, že ovládal pouze Moravu. Zdeněk zůstal ve službách krále Matyáše až do své smrti 4. prosince 1476, kdy zemřel ve Vídeňském Novém Městě a jeho tělo bylo pohřbeno v dominikánském klášteře v Českých Budějovicích.\n\n\n"}
{"id": "550821", "url": "https://cs.wikipedia.org/wiki?curid=550821", "title": "Halové mistrovství Evropy v atletice 1970", "text": "Halové mistrovství Evropy v atletice 1970\n\n1. Halové mistrovství Evropy v atletice se odehrávalo ve dnech 14. - 15. března 1970 v hlavním městě Rakouska, ve vídeňské hale Wiener Stadthalle. Vídeň hostila halové ME také v roce 1979 a v roce 2002, kdy se šampionát konal v hale Ferry-Dusika. \n\nTento šampionát se koná již od roku 1966, první čtyři ročníky však nesly název Evropské halové hry. Na programu bylo dohromady 22 disciplín (13 mužských a 9 ženských).\n\n"}
{"id": "550822", "url": "https://cs.wikipedia.org/wiki?curid=550822", "title": "Wells Fargo Plaza", "text": "Wells Fargo Plaza\n\nWells Fargo Plaza (dříve Allied Bank Plaza a First Interstate Bank Plaza) je mrakodrap v centru města Houston ve státě Texas (USA). Se 71 patry a s výškou 302 m je druhý nejvyšší ve městě (po budově JPMorgan Chase Tower) a 13. nejvyšší ve Spojených státech.\n\nBudova byla navržena firmou Skidmore, Owings & Merrill. Stavba probíhala od roku 1979 až do roku 1983. Původně se jmenovala Allied Bank Plaza, od roku 1988 byla přejmenována na First Interstate Bank Plaza a dnes se jmenuje Wells Fargo Plaza. V roce 1983 poškodil hurikán Alicia opláštění budovy a bylo rozbito spoustu skleněných tabulí.\n\n\n"}
{"id": "550824", "url": "https://cs.wikipedia.org/wiki?curid=550824", "title": "Jan Látka", "text": "Jan Látka\n\nJan Látka (* 5. dubna 1954 Karlovy Vary) je český politik, v letech 2012 až 2018 senátor za obvod č. 11 – Domažlice. Do zvolení senátorem působil jako poslanec Parlamentu České republiky za Plzeňský kraj. Pracuje také jako zastupitel Domažlic a Plzeňského kraje.\n\nV roce 1973 maturoval na Střední průmyslové škole elektrotechnické v Plzni. V letech 1976–1991 pracoval postupně jako projektant elektro, později jako vedoucí projektantů v Okresním stavebním podniku v Domažlicích. V období 1991–1998 vlastnil firmu Projekce elektro, mezi lety 1993–1998 byl zaměstnán u reklamní agentury Boom v Karlových Varech.\n\nOženil se v roce 1976. Má dvě děti a je rozvedený.\n\nDo ČSSD vstoupil v roce 1997.\n\nV komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Domažlice za ČSSD. Profesně se uvádí k roku 1998 jako projektant, v roce 2002 a 2006 coby starosta a roku 2010 jako poslanec. V letech 1998–2006 byl starostou města Domažlice.\n\nV krajských volbách roku 2008 byl zvolen do Zastupitelstva Plzeňského kraje za ČSSD. Mandát krajského zastupitele obhájil v krajských volbách v letech 2012 i 2016.\n\nVe volbách v roce 2006 byl zvolen do poslanecké sněmovny za ČSSD (volební obvod Plzeňský kraj). Byl místopředsedou sněmovního výboru pro životní prostředí a byl členem kontrolního výboru. Mandát poslance obhájil ve volbách v roce 2010. Zasedal ve výboru pro životní prostředí. Ve sněmovně setrval do října 2012, kdy rezignoval na mandát.\n\nV únoru 2012 byl vybrán na nominační konferenci ČSSD, aby za stranu v podzimních senátních volbách ve volebním obvodu číslo 11, který zahrnuje Domažlicko a většinu Klatovska. V senátních volbách roku 2012 pak skutečně kandidoval za senátní obvod č. 11 – Domažlice. V 1. kole zvítězil s 25 % hlasů, v 2. kole pak porazil svého soupeře Rudolfa Salvetra z ODS poměrem 52 : 48.\n\nK roku 2013 zastává funkci předsedy MO ČSSD Domažlice, místopředsedy OVV sociální demokracie Domažlice, člena KVV ČSSD Plzeňského kraje, ÚVV ČSSD a Předsednictva ČSSD. V komunálních volbách v roce 2014 obhájil post zastupitele Domažlic, když vedl kandidátku ČSSD.\n\nVe volbách do Senátu PČR v roce 2018 obhajoval za ČSSD svůj mandát senátora v obvodu č. 11 – Domažlice. V prvním kole voleb získal 21,47 % hlasů, o pouhých 6 hlasů skončil na druhém místě a postoupil do kola druhého. Ve druhém kole prohrál proti občanskému demokratovi Vladislavu Vilímcovi, když poměrem hlasů 47,40 % : 52,59 % skončil celkově na druhém místě.\n\n"}
{"id": "550826", "url": "https://cs.wikipedia.org/wiki?curid=550826", "title": "Jednota zelenohorská", "text": "Jednota zelenohorská\n\nJednota zelenohorská byla česká katolická opozice proti českému králi Jiřímu z Poděbrad. Byla založena na hradu Zelená Hora, který držel vůdce Zelenohorské jednoty Zdeněk Konopišťský ze Šternberka. Dne 28. listopadu 1465 se zde sešlo šestnáct českých předních katolických pánů, kteří založili spolek, ke kterému se záhy přidala města Plzeň, Brno, Jihlava a Znojmo. Kromě Zdeňka ze Šternberka se na Zelené Hoře sešli jeho synové Jaroslav a Jan ze Šternberka a dále Jošt II. z Rožmberka, Jan II. z Rožmberka, Oldřich a Jan Zajícové z Hazmburka, Bohuslav Krušina ze Švamberka, Vilém z Ilburka, Jindřich starší a Jindřich mladší z Plavna, Děpolt z Rýzmburka, Jindřich IV. z Hradce, Burian II. a Linhart z Gutštejna a Dobrohost z Ronšperka. \n\nČeský král Jiří z Poděbrad se pokoušel s těmito pány vyjednávat, avšak marně. Proto proti nim zahájil boj, představitel jednoty Zdeněk Konopišťský uprchnul k uherskému králi Matyáši Korvínovi, který též bojoval proti Jiřímu z Poděbrad. V zemi vypukly česko-uherské války, které se dotkly zejména Moravy a Slezska. V roce 1469 se Zelenohorská jednota zasadila o korunovaci Matyáše Korvína českým vzdorokrálem. Po ukončení česko-uherských válek zanikla. \n\n\n\n"}
{"id": "550827", "url": "https://cs.wikipedia.org/wiki?curid=550827", "title": "Fiamma Tricolore", "text": "Fiamma Tricolore\n\nMovimento Sociale Fiamma Tricolore (Fiamma Tricolore, MS-FT) (česky: Sociální hnutí - Tříbarevný plamen) je italská neofašistická politická strana. Strana vznikla 27. ledna 1995, pod vedením Pino Rauti.\n\nRadikálnější členové pod vedením Pino Rauti z Italského sociálního hnutí odešli protože odmítli vstoupit do národně konzervativní Národní aliance. Rauti byl později z Fiamma Tricolore vyloučen a vedení se ujal Luca Romagnoli.\n\nTrikolor Flame je svázána s odkazem Italské sociální republiky (RSI). RSI je obvykle viděna stranou jako příklad toho, co fašismus měl být a to jako příklad skutečného sociálního státu.\n\nFiamma Tricolore vyznává antikapitalismus, ale taky zároveň antikomunismus.\n\nFiamma Tricolore je politická organizace, která byla inspirována duchovním pojetí života, jehož cílem je zajistit důstojnost a zájmy italského lidu, v neporušené historické kontinuity jeho tradic. <br>\n\n"}
{"id": "550829", "url": "https://cs.wikipedia.org/wiki?curid=550829", "title": "Quartier de Belleville", "text": "Quartier de Belleville\n\nQuartier de Belleville (\"čtvrť Belleville\") je 77. administrativní čtvrť v Paříži, která je součástí 20. městského obvodu. Má rozlohu 80,7 ha a ohraničují ji ulice \"Rue de Ménilmontant\" na jihu, \"Boulevard de Belleville\" na západě, \"Rue de Belleville\" na severu a \"Rue Pixérécourt\" na východě.\n\nZprávy o osídlení v této oblasti pocházejí již z doby Merovejců, tehdy se ves nazývala Savies. Majetek zde měly některé církevní řády - opatství Saint-Maur, Saint-Magloire nebo Saint-Martin-des-Champs.\n\nOd 13. století mizí název Savies, který je nahrazen jménem Poitronville. Snad podle tehdejšího majitele Poitrona. V 16. století se objevuje současný název: Belleville (neboli Krásná Ves), vždy s upřesněním, aby se odlišil od mnoha jiných míst stejného jména. V 19. století došlo ke změně v urbanismu obce. Rozvoj průmyslu a prudký nárůst počtu obyvatel znamenal výstavbu na předměstích Paříže. Původní vinice nahradila městská zástavba. Proto jsou zde parcely úzké a uspořádané příčně ke svahu. Bydlely zde spíše chudší vrstvy obyvatel. Stavby z této doby byly proto obvykle horší kvality, neboť byly postaveny z levnějšího materiálu. V roce 1860 byla obec Belleville připojena k Paříži. Během první poloviny 20. století již v zahuštěné výstavbě nedochází k dalšímu vývoji.\n\nRok 1952 znamenal zlom ve vývoji čtvrtě. V tomto roce byl zahájen projekt obnovy zanedbaných městských čtvrtí. První část renovace byla zahájena v letech 1956-1965 a akce „Nouveau Belleville“ (Nový Belleville) byla dokončena roku 1975. Změny ve struktuře čtvrti byly výrazné. Původní zástavba se skládala z budov různých velikostí (3-5 pater), úzkých uliček, dvorků a průchodů. Při sanaci byly celé bloky strženy a nahrazeny zástavbou o 10-15 patrech. Původní parcelace se tak téměř kompletně změnila.\n\nDalší program byl zahájen na počátku 70. let. Ten zahrnoval přestavbu dalších dvou částí čtvrtě. Rekonstrukce měla probíhat stejně radikálně jako v předchozím případě, ale v roce 1977 město Paříž rozhodlo o výrazném omezení těchto prací. Nový přístup měl zahrnovat namísto bourání spíše obnovu původního bytového fondu, zajištění nových zelených ploch apod. tak, aby byl uchován původní ráz místa.\n\nNa konci 80. let byl plánován nový rekonstrukční program, v jehož rámci měly proběhnout rozsáhlé demolice. Původní plán se však setkal s velkým odporem. Proto byl v 90. letech předložen nový projekt, méně ambiciózní, avšak i ten se setkal s protesty. Bylo založeno občanské sdružení na obranu čtvrti \"La Bellevilleuse\", které silně kritizovalo způsob rozvoje města. Po sedmi letech sporů v roce 1996 tehdejší pařížský starosta Jean Tiberi rozhodl o přezkoumání projektu. V roce 1998 městská rada odhlasovala nový projekt, ve kterém bylo ponecháno 80% budov. Nové stavby (sloužící pouze k sociálnímu bydlení) budou v souladu s původní zástavbou. Staré stavby budou opraveny.\n\nUplynulý vývoj dnes vytváří velké kontrasty mezi mohutnými budovami z betonu a původní zástavbou, která je tvořena malými obytnými domy s četnými obchody, uličkami a průchody, upomínající na původní složení obyvatelstva.\n\nV 19. století byl Belleville chudou dělnickou čtvrtí. Bylo zde mnoho dílen a malých továren vyrábějící obuv, oděvy, kožené zboží, obráběcí stroje aj. Po skončení první světové války se zde začali usazovat židovští imigranti z Polska, Arménie a střední Evropy. Po rozsáhlých deportacích organizovaných gestapem v roce 1942 se některé zdejší ulice téměř vylidnily. Od 50. let přicházely nové přistěhovalecké vlny, byli to především židé z Tuniska a v 60. letech židé z celého Maghrebu. V 80. letech se zde navíc vytvořila i velká asijská komunita, takže zde existuje mnoho exotických restaurací a obchodů s čínskými výrobky.\n\nK nejznámějším osobnostem, které se narodily a žily v Belleville, patří Édith Piaf a Maurice Chevalier. Ve čtvrti se odehrává francouzský film \"Superprohnilí\" z roku 2003.\n\n\n"}
{"id": "550830", "url": "https://cs.wikipedia.org/wiki?curid=550830", "title": "Příčná mezipodvozková vazba", "text": "Příčná mezipodvozková vazba\n\nPříčná mezipodvozková vazba je zařízení, které se používá k příčnému, částečně poddajnému, spojení podvozků u kolejových vozidel, zpravidla lokomotiv. Účelem je rozdělení příčně působících sil při průjezdu obloukem na vnější kola dvojkolí podvozků.\n\nMezipodvozková vazba je zde tvořena mechanickými díly, kde je důležitým členem příčná podvozková spojka. Pro zajištění potřebné volnosti je vazba opatřena klouby a ojemi, přes které je spojena s podvozky. Hlavním prvkem vazby je pružný člen uložený mezi ojemi.\n\nPojíždějí-li podvozky po přímé trati, případně v oblouku dostatečně velkého poloměru, mezipodvozková vazba příčné síly mezi podvozky nepřenáší, protože v tomto případě nedolehnou vymezovací kroužky (9) na talíře (6) ani v případě působení síly shora nebo zdola. Velikost (rozsah polohy) vzájemného postavení podvozků, kdy tyto nejsou vzájemně ovlivňovány, je dána vzdáleností (a). Funkce vazby je oboustranná, symetrická. To znamená, že nezáleží na tom, který podvozek najíždí nebo projíždí obloukem jako první.\n\nPři průjezdu obloukem dojde k dolehnutí vymezovacích kroužků (9) shora nebo zdola na talíře (6), mezi kterými jsou umístěny dvě, protisměrně vinuté pružiny. Příčná síla, která je přenášena z jednoho podvozku na druhý je dána stlačením pružin až do té doby, kdy dojde k vzájemnému dosednutí talířů. Tato vzdálenost (b) určuje rozsah vzájemného postavení podvozků, kdy jsou síly přenášeny pružně.\n\nPři průjezdu oblouků menších poloměrů dolehnou talíře na sebe a síly mezi podvozky jsou přenášeny přímo (bez odpružení).\n\nTuto mezipodvozkovou vazbu využívá např. lokomotiva E 499.0, u dalších lokomotiv jsou pružiny nahrazeny třemi pryžovými kroužky. Každý z nich je stlačitelný o 10 mm, tedy celkově o 30 mm. Na rozdíl od pružinové vazby, řešení s pružinovými kroužky přenáší mírnou sílu i při průjezdu mírnými oblouky.\n\nU těchto řad blízkost rámů podvozků umožnila velmi úsporné provedení mezipodvozkové vazby. Na jednom podvozku je namontován pružný člen s kulovým pouzdrem, do kterého se zasune čep druhého podvozku.\n\nMezipodvozková vazba na jiných lokomotivách je provedena odlišně. V prostoru mezi podvozky pod hlavním rámem mohou být umístěny další konstrukční skupiny lokomotivy, které brání použití původního řešení. V takovýchto případech jsou podvozky mechanicky propojeny hřídelem, který je uložen na podélníku rámu. Pružný člen je namontován přímo na rámu jednoho z podvozků.\n\nMezipodvozková vazba na lokomotivách ŠKODA II. generace (ř. 363, 163 a odvozené typy) je provedena odlišně. V prostoru mezi podvozky pod hlavním rámem je umístěn transformátor, resp. tlumivka. Proto jsou podvozky mechanicky propojeny hřídelem, který je uložen na podélníku rámu. Pružný člen je namontován přímo na rámu jednoho z podvozků. \n\n"}
{"id": "550832", "url": "https://cs.wikipedia.org/wiki?curid=550832", "title": "Special Boat Service", "text": "Special Boat Service\n\nSpecial Boat Service (SBS) je britská speciální jednotka založená v červenci 1940, patřící pod námořnictvo. Na rozdíl od sesterské SAS se specializuje na vodní operace. Jednotka byla založena roku 1940 jako Special Boat Section, později přejmenované na Special Boat Squadron a v roce 1970 na Special Boat Service. Vojáci jsou rekrutováni z Royal Marines.\n\n"}
{"id": "550834", "url": "https://cs.wikipedia.org/wiki?curid=550834", "title": "International Commerce Centre", "text": "International Commerce Centre\n\nInternational Commerce Centre (ICC Tower) ( Mezinárodní obchodní centrum, 環球貿易廣場) je 118patrový mrakodrap ve městě Hongkong a je součástí komplexu Union Square. Na výšku měří 484 m a je tak nejvyšší budova ve městě, 12. nejvyšší na světě. Byl navržen americkou architektonickou kanceláří Kohn Pedersen Fox Associates (KPF) ve spojení s Wong & Ouyang (HK) Ltd.\n\n"}
{"id": "550838", "url": "https://cs.wikipedia.org/wiki?curid=550838", "title": "European Trophy", "text": "European Trophy\n\nEuropean Trophy byl název předsezónního hokejového turnaje elitních evropských klubů a je nástupcem Nordic Trophy, kterého se od roku 2006 účastnili zástupci skandinávských lig. Turnaj byl zrušen v roce 2013, když byl nahrazen Hokejovou ligou mistrů.\n\nEuropean Trophy vznikla jako následovník Nordic Trophy, což byl turnaj, ve kterém hrávali v letech 2006-2009 pouze švédské a finské týmy v rámci přípravy svých ligových soutěží. Při absenci Hokejové ligy mistrů, jejíž pokračování je nejisté se organizátoři Nordic Trophy rozhodli turnaj přejmenovat a také rozhodli o rozšíření turnaje na 18 týmů. Na první ročník v roce 2010 obdržely pozvánku týmy z Německa, Norska, Švýcarska, Rakouska a České republiky. Kromě nich hrálo i několik týmů Finska a Švédska. Ředitelem soutěže se stal Bo Lennartsson.\n\n18 týmů bylo rozděleno do dvou divizí. V divizi Capital nastoupily tyto týmy: Djurgårdens IF Hockey, Linköpings HC, Färjestads BK, IFK Helsinky, Jokerit Helsinky, Adler Mannheim, Eisbären Berlín, Vålerenga Ishockey a HC Sparta Praha. A v divizi Central nastoupily tyto týmy: Tappara Tampere, TPS Turku, Kärpät Oulu, HV71, Malmö Redhawks, Frölunda HC, Curych Lions, SC Bern a Red Bull Salzburg. V juniorské divizi nastoupily tyto týmy: Färjestads BK, HV71, Malmö Redhawks, Djurgårdens IF Hockey, Frölunda HC, Linköpings HC, IFK Helsinky, Red Bull Salzburg, Norsko do 20 let a HC Karlovy Vary.\n\nTurnaj se skládá ze základní části, ve které jsou týmy rozděleny do skupin zvaných divize, a z finálového turnaje, který se pořádá ve dvou hostitelských městech pod názvem Red Bulls Salute. Do finálového turnaje postupuje předem stanovený počet týmů z každé divize, ovšem hostitelský tým má právo automatického postupu. Nepostoupí-li tedy hostitelské mužstvo ze skupiny, je do finálového turnaje nasazeno přímo na úkor toho z postupujících týmů na posledním postupovém místě, který získal méně bodů. V prvních dvou ročnících měl právo automatického postupu tým Red Bull Salzburg, který v obou případech skončil mimo postupové příčky a využil tak svého práva automatického postupu. Ve třetím ročníku měli právo automatického postupu týmy Vienna Capitals a HC Slovan Bratislava. Ve čtvrtém ročníku to byl tým Eisbären Berlín.\n\nV ročnících 2010 až 2012 se finálového turnaje účastnilo osm nejlepších mužstev (respektive nejlepší mužstva a hostitelské týmy). Turnaj se hrál vyřazovacím systémem. Týmy vyřazené ve čtvrtfinále hrály o 5. až 8. místo rovněž vyřazovacím systémem, poražení semifinalisté hrály o třetí místo. Vítěz finálového utkání se stal vítězem celého turnaje.\nV ročníku 2013 došlo ke změně. Do finálového turnaje postoupilo jen 6 mužstev. Týmy byly nalosovány do dvou tříčlenných skupin. Vítězové skupin postoupili do finále o celkového vítěze. O další pořadí se nehrálo.\n\nV základní části hrálo 18 týmů rozdělených do dvou divizí po devíti týmech. V rámci divize hrál každý s každým po jednom zápase. Každý tým tak sehrál 4 zápasy doma a 4 venku. Z každé divize měly postoupit 4 týmy. Ovšem vzhledem k tomu, že hostitelský tým Red Bull Salzburg do finálového turnaje nepostoupil, nahradil nejhorší tým na 4. místě jedné z divizí (jednalo se o tým HC Sparta Praha).\n\nFinálový turnaj se uskutečnil v Salcburku a Zell am See.\n\nV základní části hrálo 24 týmů ve čtyřech divizích po šesti týmech. V rámci skupiny hrál každý s každým jeden zápas a každý tým sehrál tři zápasy se soupeři z jiných divizí. Každý tým tak sehrál 4 zápasy doma a 4 venku. Do finálové části měly postoupit první dva týmy z každé divize, ale vzhledem k tomu, že hostitelský tým Red Bull Salzburg do finálového turnaje nepostoupil, nahradil bodově nejslabší tým z druhých míst (jednalo se o tým Eisbären Berlín).\n\nFinálový turnaj se uskutečnil v Salcburku a Vídni.\n\nV základní části hrálo 32 týmů rozdělených do 4 divizí po osmi týmech. V rámci skupiny hrál každý s každým jeden zápas a navíc ještě jeden zápas s lokálním soupeřem z vlastní divize, se kterým se tedy utkal v rámci divize dvakrát. Každý tým tak sehrál 4 zápasy doma a 4 venku. Do finálové části měly postoupit dva nejlepší týmy z každé divize, ale hostitelské týmy finálového turnaje Vienna Capitals a HC Slovan Bratislava hrající jižní divizi měly právo automatického postupu, a tak v postupu do finálového turnaje nahradily nejhorší týmy z druhých míst a to týmy Piráti Chomutov a EV Zug.\n\nFinálový turnaj se uskutečnil ve Vídni a Bratislavě.\n\nFormát soutěže se v základní části oproti předchozímu ročníku nezměnil. Na rozdíl od předchozích ročníků do finálové části postupovalo pouze 6 týmů a to vítězové každé divize a nejlepší tým z druhých míst. Hostitelský tým finálového turnaje Eisbären Berlín hrající severní divizi měl právo automatického postupu.\n\nFinálový turnaj se uskutečnil v Berlíně.\n\n"}
{"id": "550839", "url": "https://cs.wikipedia.org/wiki?curid=550839", "title": "SBS", "text": "SBS\n\nSBS může znamenat:\n\n\n\n\n\n\n\n"}
{"id": "550840", "url": "https://cs.wikipedia.org/wiki?curid=550840", "title": "Tvorba filmu", "text": "Tvorba filmu\n\nTvorba filmu (často uváděná ve vysokoškolské souvislosti jako filmová produkce) je proces, při kterém vzniká film. Charakteristickou součástí je velký počet zaměstnanců. Tvorba filmu může trvat několik měsíců, ale i několik let, než je dokončen. Filmy se natáčí po celém světě v ohromné řadě ekonomických, sociálních a politických souvislostí a používají se různé technologie a techniky.\n\n\nPředprodukční stádium výroby filmu začíná obvykle rozhovorem. Konat se může kdekoliv a producenti, scenáristé a řídící pracovníci studia se při něm poprvé baví o koncepci a potenciálních hercích pro svůj film.\n\nJak se traduje ve filmovém folklóru je schůzka před filmem krátkým shrnutím myšlenky na film, která, pokud uspěje, nadchne některého z vedoucích pracovníků studia nebo jiné vlivné jedince. Některé nápady projdou prvním schválením, ale nepodaří se je realizovat. Další nápady, jako například výchozí myšlenka Jamese Camerona na \"Titanic (1997)\" míněná původně jako milostný příběh, mohou vést k filmové klasice.\n\nProducent je od samého počátku ústřední postavou pro natočení filmu. Může to být energický, tvůrčí typ, nebo být součástí skupiny, která má volnější vazby na filmový průmysl, ale zná hvězdu filmu. Od dnů hollywoodského studiového systému začala být definice producenta stále neurčitější a mnozí producenti se nyní snaží prosadit, aby byly úkoly pro producenta definovány zřetelněji. Producent je však tradičně zodpovědný za zajištění peněz k natočení filmu.\nVe většině případů pocházejí peníze na film od vedoucích pracovníků studia. Stejně jako v případě producentů se tito vedoucí pracovníci liší, pokud jde o rozsah pravomocí. Všude, kde je to na místě, zajišťují peníze a silně se angažují při spolupráci se scenáristou a s producentem v průběhu další fáze vzniku filmu.\n\nProducenti a řídící filmoví pracovníci v restauracích a kancelářích prodebatují a dojednají smlouvu. V tomto stadiu předloží scenárista rovněž návrh scénáře. Producenti či řídící pracovníci scenáristu obvykle znají z předchozí spolupráce nebo ze zkušeností na podobném typu projektů. Ať už je postavení scenáristy jakékoliv, scénář se velmi často znovu a znovu přepisuje, aby uspokojil producenty a studia v procesu známém jako vývoj, který si, pokud je dostatečně mučivý, může dokonce zasloužit název \"vývojové peklo\". Když je scénář dokončen a je považován za něco, co představuje potenciálně výdělečný projekt, dají řídící pracovníci studia filmu \"zelenou\" a začne fáze produkce.\n\nVe stadiu vývoje mohou být angažováni herci. Tento případ je ještě pravděpodobnější, pokud se scénář píše pro konkrétního herce nebo je spojen se známým týmem herec/režisér/produkční tým (jako například James Cameron/Arnold Schwarzenegger v 80. a 90. letech 20. století). Další situace, kdy takovýto případ může nastat, je, pokud je herec sám režisérem (například Clint Eastwood nebo Mel Gibson). Hvězdy, které mají velká jména u pokladen, se často angažují během vývojové fáze, aby zajistily nezbytné financování filmu. Vrcholná hvězda může být zárukou až 30 milionu dolarů na film - a může rovněž dostat procentuální podíl z hrubého zisku. Méně známí herci se obvykle angažují ve stadiu předprodukce. Její součástí jsou aktivity nutné k tomu, aby byl film připraven k produkci, tedy k filmování. Součástí těchto aktivit je obsazení, vyhledávání míst k natáčení, provádění historického průzkumu a storyboard.\n\nPodle toho, nakolik se angažuje, může nést producent odpovědnost za výběr místa natáčení, sestavení pracovního harmonogramu a rozpočtu a najmutí štábu, jehož součástí je hlavní kameraman, vedoucí výroby, návrhář kostýmů, skladatel a střihač. Ve stadiu předprodukce je práce pro praktické členy produkčního oddělení, kteří propočítávají náklad na přípravu a natáčení filmu. V tomto stadiu vyhledává příslušný specialista nejlepší lokace k natáčení filmu. To mohou být reálné exteriéry, například Karlovy Vary pro \"Casino Royale (2006)\", nebo přesvědčivá náhražka, jako například využití Itálie pro ulice New Yorku 19. století.\n\nK angažování herců prostuduje osoba odpovědná za obsazení scénář, aby si ujasnila, které role je nutno obsadit. V USA například může využít služeb soukromé společnosti Breakdown Services, která každodenně distribuuje seznamy dostupných rolí agentům a osobním manažerům Sdružení filmových herců (SAG). Agenti a manažeři pak předloží jména klientů, kteří mohou být pro danou roli vhodní. Po zkouškách a přijetí pak osoba odpovědná za obsazení dojedná s hercem smlouvu.\n\nKromě toho je angažován kameraman, vedoucí výroby a střihu. Režisér a hlavní kameraman mohou prodiskutovat zamýšlenou podobu filmu a způsob, jak ji dosáhnout. Hlavní kameraman se může poradit s vedoucím výroby a štábem, aby se ubezpečil, že do návrhu scény mohou být zakomponovány kamery. Při plánování záběru se scény netočí chronologicky: například veškerý děj v jednom exteriéru se točí najednou, třebaže ve finální verzi mohou jednotlivé scény z časového hlediska následovat různě. Střihač pak všechny scény při postprodukci seřadí v logickém sledu.\n\nProdukce je samotné natáčení filmu a tato fáze nastává po ukončení etapy předprodukce a její součástí jsou herectví, kamera, kostýmy, režie, osvětlení a scéna.\n\nNasvícení a natočení filmu se přeneseně nazývá kamera, a spadá do odpovědnosti hlavního kameramana. Třebaže je zodpovědný za to, jak je film nasvícen a natočen, neobsluhuje (většinou) kameru ani nerozžíhá světla. Tyto aktivity provádějí členové kamerového týmu pod jeho vedením. Kamery obsluhují další kameramani, osvětlovací tým vede hlavní osvětlovač.\nVe všech fázích výroby filmu je kameraman mistrem svého oboru a umělcem. Využívá znalostí mnoha technologií, jako například filmového materiálu a vyvolávacích procesů, kamer, objektivů a filtrů; uplatňuje umělecký cit k umístění kamery a kompozice záběrů. Hlavní kameraman téměř denně prohlíží materiál, který byl v daný den natočen, a prodiskutovává ho s režisérem, aby se ubezpečil, že film vyznívá v duchu režisérova záměru.\n\nV USA jsou například někteří kameramani vyzýváni, aby se stali členy profesionální společnosti s názvem Americký společnost kameramanů (ASC). Hlavní kameraman, který je členem této společnosti, bývá uváděn v titulcích s příslušnou společností ASC za jménem.\n\nVýsledný svět, který má být předveden ve filmu, vytváří výtvarník - filmový architekt (Production Designer). Tato osoba vystupuje jako vizionář, který má dohlížet nad obrazovým konceptem a návrhy všeho, co se ve výsledku objeví na plátně - od složitých scénografií postavených ve filmovém studiu či realizovaných na lokacích, po drobné rekvizity, jež se mohou změnit v kultovní předměty, jako například světelné meče z \"Hvězdných válek (1977)\".\n\nK povinnostem filmového architekta patří návrh a dohled nad výrobou a zařízením filmové scény, návrh rekvizit a jejich koupě či pronájmem; rovněž spolupráce s návrhářem kostýmů, aby se zajistilo, že oblečení herců bude v souladu s celkovým záměrem vyznění filmu, a spolupráce se speciálními efekty SFX a postprodukcí VFX. Filmový architekt se obvykle vyzná v umění, historii, architektuře, kreslení, nejrůznějších výrobních technologiích, strojírenství, psycholgii, antropologii a mnoha dalších disciplínách. Toto zázemí pak využívá při zkoumání historického údobí daného filmu či specifického prostředí, v němž se příběh filmu odehrává - konkrétního světa a jeho obyvatel, či realizace určité imaginární kultury. K jeho znalostem paří například přehled o vzhledu alžbětinského divadla či o futuristickém světě.\n\nFilmový architekt, který je aktivní jak ve stadiu příprav, tak samotného natáčení, spolupracuje s režisérem a producentem na vytváření návrhu scén a případném určování vhodných exteriérů. Realizace těchto nápadů vyžaduje dodržování rozpočtu, časových omezení a režisérovy vize. Vyžaduje rovněž tým, kterému se říká výtvarné oddělení (Art Department), v němž působí nejrůznější odborníci. Záleží na velikosti projektu, obvykle se tým dělí na stavební oddělení a výpravu, přičemž ve stavební části pracují na jednotlivých dekoracích další architekti (Art Director) a jejich asistenti, techničtí kresliči, ilustrátoři, šéf stavby (Construction Manager) atd. Vedoucí výpravy (Set Decorator) pak dohlíží na zařízení jednotlivých scén, od nábytku přes látky a svítidla po drobné hrací rekvizity - tento tým se skládá z nákupčích, rekvizitářů, grafika (či grafičky), zahradník (Greensman) a mhoha dalších profesí. Pro filmové architekty pracuje dále filmová stavba, s různými specifickými profesemi jako štukatéři, malíři, patinéři, obvykle i specializovaný malíř filmových pozadí (Scenic Artist), modelářská dílna, atd. V neposlední řadě na výrobě filmu může pracovat i skupina externích subdodavatelů - například tiskárna, 3D tiskárna, majitelé historických vozidel ... až po vysoce specializované profese - například umělečtí skláři či zahradní architekti.\n\nJakmile je s herci podepsána smlouva na příslušný film, připravují se na své role. Vypracují si přiměřené charakteristické rysy pro své úlohy - například přiberou na váze nebo si najdou určitý způsob chůze, jako to údajně dělal Alec Guinness pro každou ze svých rolí. Někteří se pohrouží do historického období, v němž se film odehrává. Ale téměř všichni seriózní herci se předem musejí připravovat tím, že se školí v hereckém projevu. Jednu z nejznámějších hereckých škol provozuje Herecké studio v New Yorku. Herecké studio založené v roce 1947 a vedené Leem Strasbergem zdůrazňuje, že si herci musejí vyvinout hluboké porozumění pro motivaci svých postav. K slavným hercům, kteří používali styl \"metody\" Hereckého studia, patří Marlon Brando, Robert De Niro, Dustin Hoffman a Marilyn Monroe. K významným univerzitám, na nichž se dá studovat herectví, patří Dramatická škola na Yaleově univerzitě v USA, řadu známých tváří však odchovaly i další divadelní školy jako Královská akademie dramatických umění v Londýně. Na mezinárodní úrovni je dramatických škol celá řada. V Paříži je národní dramatická a divadelní škola Conservatoire national supérieur d'art dramatique (CNSAD). Německo má Berlínskou uměleckou univerzitu. Španělsko má školu filmového a televizního umění Septima Ars. Ve Finsku je divadelní akademie v indickém Dillí je herecká škola Imago. U nás, v České republice, je nejznámější herecká škola DAMU v Praze.\n\nTřebaže diváky již nešokují odchylky od hercovy \"etablované\" osobnosti, herci si dosud účinně budují svou kariéru tím, že vcelku důsledně zachovávají charakter, který si ve svých filmech vytvořili. Tom Hanks tak zřejmě bude nadále představovat slušného řádného člověka, kdežto Julia Robertsová nepochybně zůstane dostupná, praktická běžná žena.\n\nNa scéně herci prožívají úskalí a výhody jedinečné pro tuto formu umění. Na rozdíl od divadla nenabízí filmová scéna žádné živé publikum, které by reagovalo a povzbuzovalo; umožňuje však hercům přetočit repliku či scénu, se kterou nejsou spokojeni. Filmy jsou médiem, jež zachytí drobné nuance ve výrazu; jeviště představuje postavu pohyby a gesty. Filmový herec neustále spolupracuje s různými filmovými techniky, kteří mají na starosti kameru, hudbu a střih. To vše se podílí na podpoře hercova výkonu.\n\nV USA jsou herci členy Sdružení filmových herců, které stanovilo minimální mzdu pro své členy. Zavedení či žádanější herci dostávají honoráře vysoko nad běžným průměrem, ale pro mnohé herce platí normální sazby plus deset procent (pro agenta).\n\nTi, kteří zaskakují za hlavní představitele a provádějí bravurní fyzické výkony, se nazývají kaskadéři. Tito vyškolení muži a ženy jsou filmovým divákům zpravidla neznámí, ale jejich přítomnost při požárech, explozích či scénách s honičkami je nezbytná. Vybírají se podle své obecné podoby s filmovou hvězdou a jsou oblečeni tak, aby ji připomínali.\nTřebaže někteří herci provádějí přinejmenším některé ze svých vlastních kaskadérských výstupů sami, zastupují kaskadérští dubléři herce ve chvílích, kdy je nějaký trik považován za příliš nebezpečný pro každého kromě vyškolené osoby. Z části se kaskadéři využívají z ekonomických důvodů - aby se herec udržel v dostatečně dobrém zdravotním stavu na to, aby mohl film dokončit a investice se vrátila. Pokud je nějaký trik považován za příliš nebezpečný pro člověka, dosáhne se kýženého výsledku digitálním zobrazením a různými zavedenými kamerovými triky. Při používání kaskadérů je cílem vyhnout se nehodám.\n\nAmeričtí kaskadéři jsou členy Sdružení filmových kaskadérů a Sdružení filmových herců. Ti nejšpičkovější dostávají vyznamenání udělovaná v tomto oboru. Patrně nejcennějším byl Yakima Canutt (1895 - 1986), který v roce 1966 obdržel zvláštní ocenění americké Akademie za svou mimořádnou kaskadérskou práci.\n\nTřebaže k vytvoření zvířete nebo přinejmenším místa, kde si režisér přeje toto zvíře mít, lze využít digitální technologie, jsou skutečná zvířata dosud běžnou součástí mnoha filmů, zvláště těch rodinných. Aby se daly obejít četné problémy spojené s prací se zvířaty, používají se mnohdy několik podobně vypadajících zvířat, z nichž každé natáčí odlišnou sérii scén; zvířata se rovněž dají přimět k hereckému výkonu tím, že jim trenér mává před očima potravinou. V některých filmech jsou hvězdami zvířata sama. K význačným příkladům patří Lassie, jejíž první celovečerní film, \"Lassie se vrací (1943)\" byl nominován na Oscara, a kosatka Willy, který se spřátelí s malým chlapcem v dojemně působivém snímku \"Zachraňte Willyho! (1993)\".\n\nRovněž děti jsou pro návštěvníky kin hledající spontánnost velkým magnetem. Při natáčení představují děti v mnohém stejné problémy jako zvířata a také se s nimi podobně zachází. Pro určitou roli se vybírají dětští herci z vícerčat (například dvojčata či trojčata pro film, kde má vystupovat miminko) a hrají pouze pro omezené časové období. Ve většině států regulují dobu, po níž smí dítě zůstat na scéně, zákony o dětské péči. Kromě toho musí být dětem školního věku zajištěna výuka v době, kdy právě nefilmují.\n\nZvuk je pro film rozhodující, protože pomáhá vytvořit potřebnou atmosféru, jako tomu bylo například v \"Čelistech (1975)\".\n\nZvuk ve filmu tvoří tři složky - dialogy, zvukové efekty a hudba - a vytvářejí a realizují ho různé typy osobností - zvukový technik, mistr zvuku a skladatel. Zvukové složky jsou realizovány na samostatných stopách, nahrávající se odděleně, ale ve filmu se pouštějí současně. Zvukový štáb pracuje na filmu jak během jeho produkční, tak v postprodukční fázi. První z etap ozvučení filmu probíhá při produkci, tedy ve stádiu, v němž se větší část dialogů a některé zvukové scény nahrávají na scéně. Osoba, jež za tento proces nese odpovědnost, je mistr zvuku, který zajišťuje, aby nahrávka byla čistá a vyvážená. Dialog má prioritu nad zvuky v pozadí, protože ty se mohou vždy doplnit později. Dodatečné nadabování dialogů (postsynchrony) a zvuků z pozadí se provádí ve studiu v souladu s vytvořeným obrazem.\n\nČetné úkoly spojené s vytvořením zvukového mixu provádí tým zvukařů: k jeho pracovníkům patří mistr zvuku, který nese odpovědnost za nahrávku zvuku při natáčení a řídí zbytek týmu. K dalším pracovníkům patří nahrávací pracovník, technik řídící hlasitost, elektrotechnici a zvukaři pro playback.\n\nSoučasně s tím, jak vedoucí výroby vytváří svět filmu v ateliéru nebo exteriérech, vytvářejí návrhář kostýmů, vizážista a vlasový specialista určitou image pro herce. Změní jejich oblečení a celkový vzhled tak, aby zapadali do světa, který je vytvářen na plátně.\nNávrhář kostýmů pracuje v těsné spolupráci s režisérem, kameramanem a vedoucím výroby tak, aby herci vytvořil určitý šatník. Součástí jeho práce je prostudovat období, v němž se film odehrává, kvůli stylu oblékání, barvám, struktuře látek a toho, jak budou herci padnout. K dalším profesím, které se na této činnosti podílejí, patří hlavní kostymér, vizážista, krejčí či švadleny, parukář a garderobiérka. Části oblečení, které je možno pořídit již hotové, se mohou koupit v obchodě.\n\nMnozí z nejlepších návrhářů si získali proslulost kostýmy, které vytvářejí, prostřednictvím herců, které oblékali nebo příběhy, jež se kolem nich točí. Styl se širokými rameny, jejž vytvořil Adrian pro Joan Crawfordovou, se stal (v upravené podobě) součástí dámské módy ve 40. letech 20. století.\n\nJeště těsnější vztah s herci než návrhář kostýmů si vytváří vizážista. Ten zodpovídá za soulad herce se záměrem filmu tím, že připraví hercův obličej, krk, předloktí a ruce. Tato práce se musí opakovat minimálně jednou denně a po celé natáčení musí zůstat stejná.\n\nPokud je to pro filmu důležité, může v týmu působit i vizážista upravující tělo, který aplikuje líčení pro zvláštní efekty.\n\nOd roku 1981 existuje při udělení cen americké Akademie zvláštní kategorie pro masky.\n\nSchopnosti kaskadérů či maskérů doplňují zvláštní efekty. V pestré paletě filmových žánrů, k jakým patří drama, eposy a horory, jsou zvláštními efekty uměle vytvořeny některé obrazy, které si lze představit, ale jež se bez triků nedají nafilmovat. K příkladům patří protopení \"Titaniku\" v okázalém filmu Jamesa Camerona. V mnoha případech se zvláštních efektů využívá ke snížení nákladů. Vytvořená malba je méně nákladná než například filmování s živými herci na obrovitém národním památníku. Dodává rovněž iluzi filmování na určitém místě, jestliže je daný exteriér pro filmování nepřístupný či zakázaný. Existují dva druhy zvláštních efektů (jejichž názvy mají zkratky FX, SFX, SPFX či EFX). Jsou to vizuální či kamerové efekty, jichž se dosáhne manipulací filmového obrazu a fyzické efekty docílené využitím mechanických nástrojů na scéně. (Zatímco fyzický efekt může být prostý - například používání neviditelného lana k pohybu nebo zaklepání na rekvizitu -, jsou v současné době zvláštní efekty obvykle mnohem komplikovanější). V tomto článku se pojem \"zvláštní efekty\" vztahuje jak k efektům vizuálním, tak mechanickým.\n\nK technikám vizuálních efektů patří počítačem generovaná grafika (CGI), digitální kompozice, digitální clonění obrazu, technologie zeleného plátna, miniatury, zastavený pohyb, rotoskopy a pohyblivé scény.\n\nK mechanickým efektům patří animatronické loutky, exploze, makety, stroje na sníh a déšť, elektrické či pyrotechnické nástroje používané k napodobení krvavých zásahů kulkou a dráty, k nimž jsou uvázaní herci. Součástí složité sekvence FX může být řada vizuálních a mechanických efektů.\n\nTechnologie zvláštních efektů se mění tak rychle, že mnoho dlouho používaných praktik, jako například malby na clony s pomocí štětce a plátna, a zadní projekce se nyní přestaly používat. Dokonce i animatronika využitá (s problémy) u \"Čelistí (1975)\" a zdokonalená ve filmech z 80. a 90. let 20. století se dnes už tak běžně nepoužívá. Některé zavedené techniky se ovšem používají nadále; jsou to například stroje na déšť a sníh, jež umožňují natáčet i v případě, že počasí nehodlá vyjít vstříc. Některé digitální efekty, jako například morfování (počítačem generovaný efekt, v němž je jeden obraz přeměněn v jiný) už se využívají tak dlouho, že se takřka považují za zastaralé.\n\nK současným technologiím patří motion-capture, v nichž jsou hercovy pohyby převedeny na model počítačové grafiky. Tato technologie může být kombinována s digitální animací, aby se vytvořily realističtí virtuální tvorové, jako například gigantická gorila v \"King Kongovi (2005)\".\n\nZelená plátna jsou zelená látková pozadí umístěna za herce, jež umožňují zaintegrovat CGI do scény. Zelená plátna většinou nahradila dřívější modrá, protože zelená barva zajišťuje jemnější obrysy.\n\nRozhodující část procesu výroby začíná, jakmile skončí natáčení a začne filmová fáze postprodukce. Tisíce filmových obrazů musí být sestaveno v pořadí, které vypráví příběh, a scény mohou být zkráceny nebo zpřeházeny tak, aby hotový produkt odrážel režisérovu vizi.\n\nVětšina filmů se natáčí zpřeházeně. Prací střihače při natáčení je začít sestavovat kusy filmu v pořadí, v jakém budou ve finální verzi. Střihač projednává s režisérem výsledky natáčení předchozího dne. Filmový záběr může být přetočen na videozáznam nebo do digitálního formátu (dnes již nejčastěji), aby se usnadnilo přehazování nebo výběr. Sestavování filmu v této etapě se nazývá montáž. Větší část střihačské práce se provádí ve fázi postprodukce.\n\nStřihač provádí mnoho různých etap střihu, aby docílil konečného uspořádání záběrů, jež pak vytvoří hotový film. Nejprve pracuje s režisérem, aby zdokonalil montáž všech různých úseků filmu do podoby hrubého sestřihu, což je první plně sestříhaná pracovní kopie. Součástí je i soundtrack daného filmu. Jednotlivé záběry však v tomto stadiu nejsou ještě kompletně určeny. V této verzi filmu převládá vize režiséra a říká se jí režisérský sestřih. Během postprodukce spolupracují hlavní kameraman a režisér a dohlížejí na načasování první kopie. K pracovním úkolům v této fázi patří korekce vyváženosti barvy. Po opakovaných konzultacích s režisérem střihač sestaví záběry s vizuálními efekty konečné verze. Její délka musí být taková, jakou určili režisér, střihač a producent.\nBěhem první stovky let filmové tvorby znamenala práce střihače fyzické stříhání a opětovné sestavování samotné sestříhané filmové cívky. Dnes se však většina filmového střihu provádí elektronicky s využitím digitální techniky. Filmy se přetočí do digitálního formátu a jsou překódovány do počítače; to střihači umožňuje editovat scény na monitoru. Originální negativ se pak sestříhá s použitím konečného sestřihu jako vodítka.\n\nNa vytvoření zvukového filmu se podílejí čtyři etapy postprodukce. K těm patří dialogy a zvukové efekty, zkomponovaná hudba, zvuková mixáž a její převedení na filmový negativ.\n\nNejprve spolupracuje mistr zvuku s režisérem a střihačem při nahrávání ústřední melodie a ostatní hudby. Poté jsou vytvořeny další potřebné zvuky, případně se převezmou ze zvukové banky v hudební knihovně. Skladatel (například John Williams nebo Hans Zimmer) se využívá v případě, že film vyžaduje původní hudbu. Mistr zvuku pak sestříhá hudební záznam tak, aby vyhovoval filmu. U již existující hudby, na niž se vztahují autorská práva, vyřizují manažeři autorů poplatky za její využití ve filmu. Nahrávací technik pak spolupracuje s režisérem při mixáži stop s různými zvuky. Verze získaná po konečném mixu se pak převede na originální negativ. Zvuk k filmu se nahrává digitálním systémem a reprodukuje se jako optický soundtrack. Poté se načítá jako synchronizovaný zvuk, předtím se však vysílá přes mikrofony během zkušebního promítání.\n\nPo výrobě originálního negativu se provádí testování barev. Jakmile jsou dokončeny všechny fáze filmu, následuje zkušební promítání; podle reakce diváků se pak provedou závěrečné střihy.\n\nPo finalizaci originálního negativu se z něj vyrobí základní kopie. Z nich se pak vytvoří duplikáty, jež slouží jako distribuční kopie.\n\nJakmile je film dokončen, distributor ho dodá do kin a ta se postarají o to, aby se dostal k divákům. Distributorem je obvykle filmové studio, které film financovalo. Distributor naplánuje datum uvedení do kin, výrobu licenčních kopií, zařídí produkci kopií, jež se posílají těm, kdo film předvádějí, a vytvoří pro film marketingový a propagační program. Ten, kdo film promítá, si s distributorem dojedná podmínky o finančním podílu kina z daného filmu a předem zaplatí zálohu, aby si zajistil očekávaný hit.\n\nStudio odpovídá rovněž za propagaci a publicitu filmu. Součástí tohoto procesu je průzkum trhu, reklamy (televize, rozhlas, tisk, internet atd.), trailery na téma \"uvidíte v kinech\" v biografech, plakáty, lobbyistická avíza a propagační fotografie.\n\nK dalším aspektům publicity patří tiskové zprávy a informace pro média a zaangažování hvězd pro rozhovory v médiích a na veřejných vystoupeních.\n\nJakmile je film v kinech, má jen krátkou dobu na to, aby si vydělal své peníze jako horká novinka. Po několika týdnech nebo (pokud je snímek trhák nebo nositel Oscara) měsících se návštěvnost sníží. Doby, kdy se jeden film promítal ve stejném kině rok, jsou ty tam a velmi pravděpodobně se už nevrátí. Distributoři tudíž musejí pečlivě posuzovat příjmy u pokladen a přehodnotit počet kin, v nichž se bude určitý film promítat. Snímek s dobrou diváckou reputací s trvajícím zájmem (jako například \"Avatar, 2009\") se budou promítat na větším počtu pláten. Pokud film nesplní očekávání návštěvnosti, bude možná potřebovat odlišnou reklamní kampaň nebo musí být zcela stažen.\n\nPo uvedení filmu v domácích kinech se výdělečný potenciál filmu rozšíří jeho promítáním v zahraničí. Další příjmy kynou z prodeje nahrávek na DVD a z licencí v různých televizních práv, včetně uvádění v různých druzích kabelových televizí. Distributor může rovněž prodloužit životnost filmu tím, že poskytne licenci na prodej motivů z filmu výrobcům hraček, nádobí, triček, nahrávek a počítačových her. Od uvedení prvních \"Hvězdných válek\" v roce 1977 a vysoce úspěšných figurínách, jež přišly do distribuce spolu s ním a práv na knihy vydávané po filmu, nabyl prodej reklamních předmětů nového významu. Řada produktů vztahujících se k nějakému filmu se nyní prodává dokonce ještě před uvedením snímku do kin.\n\nDobré plánování a uzavírání smluv ještě nezaručuje, že film bude hitem, stejně jako to nezaručuje zájem diváků ještě před předáním snímku do distribuce. Úspěch filmu mnohdy začíná (nebo končí) u filmových kritiků.\n\nFilmoví kritici jsou první, kdo zařadí určitý snímek na patřičné místo ve filmovém žebříčku. Zhlédnout jeho prezentaci pro kritiky a sdělí divákům, zda snímek podle jejich názoru stojí za cenu zaplacenou za vstupné. Navzdory kritikům je však nejpádnější silou pro popularitu určitého filmu diváctvo. Veřejnost pak podle hvězd, jež ve snímku hrají, jeho tématu, režiséra, ročního období a kulturní atmosféry dané doby rozhodne, zda půjde film zhlédnout nebo nikoliv. Diváky ovlivňuje načasování (\"Čelisti\" se osvědčily jako letní trhák), chtějí určitý prvek povědomosti (\"Zamilovaný Shakespeare\" zabírá, ale \"Zamilovaný Marlowe\" by zřejmě zapadl) a posléze musí být vhodná doba i po kulturní stránce (snímek o homosexuálních kovbojích \"Zkrocená hora\" byl v roce 2005, kdy byl uveden, velmi úspěšný, ale před dvaceti lety by zřejmě zůstal vyhrazen kinům pro náročné diváky).\n\n"}
{"id": "550842", "url": "https://cs.wikipedia.org/wiki?curid=550842", "title": "Two Prudential Plaza", "text": "Two Prudential Plaza\n\nTwo Prudential Plaza je mrakodrap v Chicagu ve státě Illinois (USA). Má 64 pater a se svojí výškou 303 m je šestý nejvyšší ve městě a 13. nejvyšší ve Spojených státech. Stavba je připojena k budově One Prudential Plaza. Práce na mrakodrapu byly dokončeny v roce 1990. V roce 2006 byly tyto dvě budovy prodané firmě BentleyForbes za 470 milionů dolarů.\n\n\n"}
{"id": "550847", "url": "https://cs.wikipedia.org/wiki?curid=550847", "title": "Předprodukce", "text": "Předprodukce\n\nPředprodukce stádium tvorby filmu a začíná obvykle rozhovorem. Konat se může kdekoliv a producenti, scenáristé a řídící pracovníci studia se při něm poprvé baví o koncepci a potenciálních hercích pro svůj film.\n\nJak se traduje ve filmovém folklóru je schůzka před filmem krátkým shrnutím myšlenky na film, která, pokud uspěje, nadchne některého z vedoucích pracovníků studia nebo jiné vlivné jedince. Některé nápady projdou prvním schválením, ale nepodaří se je realizovat. Další nápady, jako například výchozí myšlenka Jamese Camerona na \"Titanic (1997)\" míněná původně jako milostný příběh, mohou vést k filmové klasice.\n\nProducent je od samého počátku ústřední postavou pro natočení filmu. Může to být energický, tvůrčí typ, nebo být součástí skupiny, která má volnější vazby na filmový průmysl, ale zná hvězdu filmu. Od dnů hollywoodského studiového systému začala být definice producenta stále neurčitější a mnozí producenti se nyní snaží prosadit, aby byly úkoly pro producenta definovány zřetelněji. Producent je však tradičně zodpovědný za zajištění peněz k natočení filmu.\nVe většině případů pocházejí peníze na film od vedoucích pracovníků studia. Stejně jako v případě producentů se tito vedoucí pracovníci liší, pokud jde o rozsah pravomocí. Všude, kde je to na místě, zajišťují peníze a silně se angažují při spolupráci se scenáristou a s producentem v průběhu další fáze vzniku filmu.\n\nProducenti a řídící filmoví pracovníci v restauracích a kancelářích prodebatují a dojednají smlouvu. V tomto stadiu předloží scenárista rovněž návrh scénáře. Producenti či řídící pracovníci scenáristu obvykle znají z předchozí spolupráce nebo ze zkušeností na podobném typu projektů. Ať už je postavení scenáristy jakékoliv, scénář se velmi často znovu a znovu přepisuje, aby uspokojil producenty a studia v procesu známém jako vývoj, který si, pokud je dostatečně mučivý, může dokonce zasloužit název \"vývojové peklo\". Když je scénář dokončen a je považován za něco, co představuje potenciálně výdělečný projekt, dají řídící pracovníci studia filmu \"zelenou\" a začne fáze předprodukce.\n\nVe stadiu vývoje mohou být angažováni herci. Tento případ je ještě pravděpodobnější, pokud se scénář píše pro konkrétního herce nebo je spojen se známým týmem herec/režisér/produkční tým (jako například James Cameron/Arnold Schwarzenegger v 80. a 90. letech 20. století). Další situace, kdy takovýto případ může nastat, je, pokud je herec sám režisérem (například Clint Eastwood nebo Mel Gibson). Hvězdy, které mají velká jména u pokladen, se často angažují během vývojové fáze, aby zajistily nezbytné financování filmu. Vrcholná hvězda může být zárukou až 30 milionu dolaru na film - a může rovněž dostat procentuální podíl z hrubého zisku. Méně známí herci se obvykle angažují ve stadiu předprodukce. Její součástí jsou aktivity nutné k tomu, aby byl film připravený k produkci, tedy k filmování. Součástí těchto aktivit je obsazení, vyhledávání míst k natáčení, provádění historického průzkumu a storyboard.\n\nPodle toho, nakolik se angažuje, může nést producent odpovědnost za výběr místa natáčení, sestavení pracovního harmonogramu a rozpočtu a najmutí štábu, jehož součástí je hlavní kameraman, vedoucí výroby, návrhář kostýmů, skladatel a střihač. Ve stadiu předprodukce je práce pro praktické členy produkčního oddělení, kteří propočítávají náklad na přípravu a natáčení filmu. V tomto stadiu vyhledává příslušný specialista nejlepší lokace k natáčení filmu. To mohou být reálné exteriéry, například Karlovy Vary pro \"Casino Royale (2006)\", nebo přesvědčivá náhražka, jako například využití Itálie pro ulice New Yorku 19. století.\n\nK angažování herců prostuduje osoba odpovědná za obsazení scénář, aby si ujasnila, které role je nutno obsadit. V USA například může využít služeb soukromé společnosti Breakdown Services, která každodenně distribuuje seznamy dostupných rolí agentům a osobním manažerům Sdružení filmových herců (SAG). Agenti a manažeři pak předloží jména klientů, kteří mohou být pro danou roli vhodní. Po zkouškách a přijetí pak osoba odpovědná za obsazení dojedná s hercem smlouvu.\n\nKromě toho je angažován kameraman, vedoucí výroby a střihu. Režisér a hlavní kameraman mohou prodiskutovat zamýšlenou podobu filmu a způsob, jak ji dosáhnout. Hlavní kameraman se může poradit s vedoucím výroby a štábem, aby se ubezpečil, že do návrhu scény mohou být zakomponovány kamery. Při plánování záběru se scény netočí chronologicky: například veškerý děj v jednom exteriéru se točí najednou, třebaže ve finální verzi mohou jednotlivé scény z časového hlediska následovat různě. Střihač pak všechny scény při postprodukci seřadí v logickém sledu.\n\n\n<br>\n\n<br>\n\n<br>\n\n<br>\n"}
{"id": "550848", "url": "https://cs.wikipedia.org/wiki?curid=550848", "title": "Jenovefa", "text": "Jenovefa\n\nJenovefa je ženské křestní jméno nejasného původu (germánského nebo galského) znamenající \"matka rodu, ploditelka života\". Starogermánsky Genovefa, latinizovanou formou je Genoveva, francouzsky Geneviève. Svatá Jenovéfa je uctívána římskokatolickou církví jako patronka Paříže.\n\nJena, Jeny, Jéňa, Jenůfka, Jenuška, Ofka, Véfi, Genia, Enef, Enefka,Jenka \n\n\n"}
{"id": "550849", "url": "https://cs.wikipedia.org/wiki?curid=550849", "title": "Ta-li", "text": "Ta-li\n\nTa-li (čínsky: znaky 大理, pinyin Dàlĭ) je městský okres v prefektuře Ta-li, provincii Jün-nan, Čínské lidové republiky. Roku 1999 mělo 496 361 obyvatel.\n\nV minulosti bylo Ta-li hlavním městem států Nan-čao a Ta-li. O bývalé slávě města svědčí velkolepé památky, mimo jiné Tři pagody. Nové město bylo postaveno na sever od starého na příkaz císaře Chung-wu koncem 14. století.\n\nJako mnohá stará čínská města, má půdorys města čtvercový tvar a je obehnáno hradbami. Dnes je jedním z hlavních turistických středisek provincie Jün-nan, oblíbený čínskými i zahraničními turisty.\n\n\n"}
{"id": "550851", "url": "https://cs.wikipedia.org/wiki?curid=550851", "title": "Filmová produkce", "text": "Filmová produkce\n\nProdukce je samotné natáčení filmu při jeho tvorbě a tato fáze nastává po ukončení etapy předprodukce a její součástí jsou herectví, kamera, kostýmy, režie, osvětlení a scéna.\n\nNasvícení a natočení filmu se přeneseně nazývá kamera, a spadá do odpovědnosti hlavního kameramana. Třebaže je zodpovědný za to, jak je film nasvícen a natočen, neobsluhuje (většinou) kameru ani nerozžíhá světla. Tyto aktivity provádějí členové kamerového týmu pod jeho vedením. Kamery obsluhují další kameramani, osvětlovací tým vede hlavní osvětlovač.\nVe všech fázích výroby filmu je kameraman mistrem svého oboru a umělcem. Využívá znalostí mnoha technologií, jako například filmového materiálu a vyvolávacích procesů, kamer, objektivů a filtrů; uplatňuje umělecký cit k umístění kamery a kompozice záběrů. Hlavní kameraman téměř denně prohlíží materiál, který byl v daný den natočen, a prodiskutovává ho s režisérem, aby se ubezpečil, že film vyznívá v duchu režisérova záměru.\n\nV USA jenou například někteří kameramani vyzýváni, aby se stali členy profesionální společnosti s názvem Americká společnost kameramanů (ASC). Hlavní kameraman, který je členem této společnosti, bývá uváděn v titulcích s příslušnou společností ASC za jménem.\n\nVýsledný svět, který má být předveden ve filmu, vytváří vedoucí výroby. Tato osoba vystupuje jako architekt, scénograf a vizionář, který má vytvořit vše - od složitých scén po drobné rekvizity, jež se mohou změnit v kultovní předměty, jako například světelné meče z \"Hvězdných válek (1977)\". K povinnostem vedoucího výroby patří návrh a dohled nad stavbou scény, návrh rekvizit s jejich koupí či pronájmem; rovněž spolupráce s návrhářem kostýmů, aby se zajistilo, že oblečení herců bude v souladu s celkovým záměrem vyznění filmu. Šéf výroby se obvykle vyzná v architektuře, strojírenství, malířství, kreslení a divadelních a filmových uměních. Toto zázemí pak využívá při zkoumání historického údobí daného filmu, konkrétního světa a jeho obyvatel nebo k realizaci určité imaginární kultury. K jeho znalostem paří například přehled o vzhledu alžbětinského divadla či o futuristickým světě.\n\nŠéf výroby, který je aktivní jak ve stadiu předprodukce, tak produkce, spolupracuje s režisérem a producentem na vytváření nákresů scén. Realizace těchto nápadů vyžaduje dodržování rozpočtu, časových omezení a režisérovy vize. Vyžaduje rovněž tým, kterému se říká výtvarné oddělení, v němž působí výtvarník, autor scény, scénograf, rekvizitář, stavební architekt a architekt pro exteriéry.\n\nJakmile je s herci podepsána smlouva na příslušný film, připravují se na své role. Vypracují si přiměřené charakteristické rysy pro své úlohy - například přiberou na váze nebo si najdou určitý způsob chůze, jako to údajně dělal Alec Guinness pro každou ze svých rolí. Někteří se pohrouží do historického období, v němž se film odehrává. Ale téměř všichni seriózní herci se předem musejí připravovat tím, že se školí v hereckém projevu. Jednu z nejznámějších hereckých škol provozuje Herecké studio v New Yorku. Herecké studio založené v roce 1947 a vedené Leem Strasbergem zdůrazňuje, že si herci musejí vyvinout hluboké porozumění pro motivaci svých postav. K slavným hercům, kteří používali styl \"metody\" Hereckého studia, patří Marlon Brando, Robert De Niro, Dustin Hoffman a Marilyn Monroe. K významným univerzitám, na nichž se dá studovat herectví, patří Dramatická škola na Yaleově univerzitě v USA, řadu známých tváří však odchovaly i další divadelní školy jako Královská akademie dramatických umění v Londýně. Na mezinárodní úrovni je dramatických škol celá řada. V Paříži je národní dramatická a divadelní škola Conservatoire national supérieur d'art dramatique (CNSAD). Německo má Berlínskou uměleckou univerzitu. Španělsko má školu filmového a televizního umění Septima Ars, ve Finsku je divadelní akademie a v indickém Dillí je herecká škola Imago. V České republice je nejznámější herecká škola DAMU v Praze.\n\nTřebaže diváky již nešokují odchylky od hercovy \"etablované\" osobnosti, herci si dosud účinně budují svou kariéru tím, že vcelku důsledně zachovávají charakter, který si ve svých filmech vytvořili. Tom Hanks tak zřejmě bude nadále představovat slušného řádného člověka, kdežto Julia Robertsová nepochybně zůstane dostupná, praktická běžná žena.\n\nNa scéně herci prožívají úskalí a výhody jedinečné pro tuto formu umění. Na rozdíl od divadla nenabízí filmová scéna žádné živé publikum, které by reagovalo a povzbuzovalo; umožňuje však hercům přetočit repliku či scénu, se kterou nejsou spokojeni. Filmy jsou médiem, jež zachytí drobné nuance ve výrazu; jeviště představuje postavu pohyby a gesty. Filmový herec neustále spolupracuje s různými filmovými techniky, kteří mají na starosti kameru, hudbu a střih. To vše se podílí na podpoře hercova výkonu.\n\nV USA jsou herci členy Sdružení filmových herců, které stanovilo minimální mzdu pro své členy. Zavedení či žádanější herci dostávají honoráře vysoko nad běžným průměrem, ale pro mnohé herce platí normální sazby plus deset procent (pro agenta).\n\nTi, kteří zaskakují za hlavní představitele a provádějí bravurní fyzické výkony, se nazývají kaskadéři. Tito vyškolení muži a ženy jsou filmovým divákům zpravidla neznámí, ale jejich přítomnost při požárech, explozích či scénách s honičkami je nezbytná. Vybírají se podle své obecné podoby s filmovou hvězdou a jsou oblečeni tak, aby ji připomínali.\nTřebaže někteří herci provádějí přinejmenším některé ze svých vlastních kaskadérských výstupů sami, zastupují kaskadérští dubléři herce ve chvílích, kdy je nějaký trik považován za příliš nebezpečný pro každého kromě vyškolené osoby. Z části se kaskadéři využívají z ekonomických důvodů - aby se herec udržel v dostatečně dobrém zdravotním stavu na to, aby mohl film dokončit a investice se vrátila. Pokud je nějaký trik považován za příliš nebezpečný pro člověka, dosáhne se kýženého výsledku digitálním zobrazením a různými zavedenými kamerovými triky. Při používání kaskadérů je cílem vyhnout se nehodám.\n\nAmeričtí kaskadéři jsou členy Sdružení filmových kaskadérů a Sdružení filmových herců. Ti nejšpičkovější dostávají vyznamenání udělovaná v tomto oboru. Patrně nejcennějším byl Yakima Canutt (1895 - 1986), který v roce 1966 obdržel zvláštní ocenění americké Akademie za svou mimořádnou kaskadérskou práci.\n\nTřebaže k vytvoření zvířete nebo přinejmenším místa, kde si režisér přeje toto zvíře mít, lze využít digitální technologie, jsou skutečná zvířata dosud běžnou součástí mnoha filmů, zvláště těch rodinných. Aby se daly obejít četné problémy spojené s prací se zvířaty, používají se mnohdy několik podobně vypadajících zvířat, z nichž každé natáčí odlišnou sérii scén; zvířata se rovněž dají přimět k hereckému výkonu tím, že jim trenér mává před očima potravinou. V některých filmech jsou hvězdami zvířata sama. K význačným příkladům patří Lassie, jejíž první celovečerní film, \"Lassie se vrací (1943)\" byl nominován na Oscara, a kosatka Willy, který se spřátelí s malým chlapcem v dojemně působivém snímku \"Zachraňte Willyho! (1993)\".\n\nRovněž děti jsou pro návštěvníky kin hledající spontánnost velkým magnetem. Při natáčení představují děti v mnohém stejné problémy jako zvířata a také se s nimi podobně zachází. Pro určitou roli se vybírají dětští herci z vícerčat (například dvojčata či trojčata pro film, kde má vystupovat miminko) a hrají pouze pro omezené časové období. Ve většině států regulují dobu, po níž smí dítě zůstat na scéně, zákony o dětské péči. Kromě toho musí být dětem školního věku zajištěna výuka v době, kdy právě nefilmují.\n\nZvuk je pro film rozhodující, protože pomáhá vytvořit potřebnou atmosféru, jako tomu bylo například v \"Čelistech (1975)\".\n\nZvuk ve filmu tvoří tři složky - dialogy, zvukové efekty a hudba - a vytvářejí a realizují ho různé typy osobností - zvukový technik, mistr zvuku a skladatel. Zvukové složky jsou realizovány na samostatných stopách, nahrávající se odděleně, ale ve filmu se pouštějí současně. Zvukový štáb pracuje na filmu jak během jeho produkční, tak v postprodukční fázi. První z etap ozvučení filmu probíhá při produkci, tedy ve stádiu, v němž se větší část dialogů a některé zvukové scény nahrávají na scéně. Osoba, jež za tento proces nese odpovědnost, je mistr zvuku, který zajišťuje, aby nahrávka byla čistá a vyvážená. Dialog má prioritu nad zvuky v pozadí, protože ty se mohou vždy doplnit později. Dodatečné nadabování dialogů (postsynchrony) a zvuků z pozadí se provádí ve studiu v souladu s vytvořeným obrazem.\n\nČetné úkoly spojené s vytvořením zvukového mixu provádí tým zvukařů: k jeho pracovníkům patří mistr zvuku, který nese odpovědnost za nahrávku zvuku při natáčení a řídí zbytek týmu. K dalším pracovníkům patří nahrávací pracovník, technik řídící hlasitost, elektrotechnici a zvukaři pro playback.\n\nSoučasně s tím, jak vedoucí výroby vytváří svět filmu v ateliéru nebo exteriérech, vytvářejí návrhář kostýmů, vizážista a vlasový specialista určitou image pro herce. Změní jejich oblečení a celkový vzhled tak, aby zapadali do světa, který je vytvářen na plátně.\nNávrhář kostýmů pracuje v těsné spolupráci s režisérem, kameramanem a vedoucím výroby tak, aby herci vytvořil určitý šatník. Součástí jeho práce je prostudovat období, v němž se film odehrává, kvůli stylu oblékání, barvám, struktuře látek a toho, jak budou herci padnout. K dalším profesím, které se na této činnosti podílejí, patří hlavní kostymér, vizážista, krejčí či švadleny, parukář a garderobiérka. Části oblečení, které je možno pořídit již hotové, se mohou koupit v obchodě.\n\nMnozí z nejlepších návrhářů si získali proslulost kostýmy, které vytvářejí, prostřednictvím herců, které oblékali nebo příběhy, jež se kolem nich točí. Styl se širokými rameny, jejž vytvořil Adrian pro Joan Crawfordovou, se stal (v upravené podobě) součástí dámské módy ve 40. letech 20. století.\n\nJeště těsnější vztah s herci než návrhář kostýmů si vytváří vizážista. Ten zodpovídá za soulad herce se záměrem filmu tím, že připraví hercův obličej, krk, předloktí a ruce. Tato práce se musí opakovat minimálně jednou denně a po celé natáčení musí zůstat stejná.\n\nPokud je to pro filmu důležité, může v týmu působit i vizážista upravující tělo, který aplikuje líčení pro zvláštní efekty.\n\nOd roku 1981 existuje při udělení cen americké Akademie zvláštní kategorie pro masky a účesy.\n\nSchopnosti kaskadérů či maskérů doplňují zvláštní efekty. V pestré paletě filmových žánrů, k jakým patří drama, eposy a horory, jsou zvláštními efekty uměle vytvořeny některé obrazy, které si lze představit, ale jež se bez triků nedají nafilmovat. K příkladům patří potopení \"Titaniku\" v okázalém filmu Jamesa Camerona. V mnoha případech se zvláštních efektů využívá ke snížení nákladů. Vytvořená malba je méně nákladná než například filmování s živými herci na obrovitém národním památníku. Dodává rovněž iluzi filmování na určitém místě, jestliže je daný exteriér pro filmování nepřístupný či zakázaný. Existují dva druhy zvláštní efektů (jejichž názvy mají zkratky FX, SFX, SPFX či EFX). Jsou to vizuální či kamerové efekty, jichž se dosáhne manipulací filmového obrazu a fyzické efekty docílené využitím mechanických nástrojů na scéně. (Zatímco fyzický efekt může být prostý - například používání neviditelného lana k pohybu nebo zaklepání na rekvizitu -, jsou v současné době zvláštní efekty obvykle mnohem komplikovanější). V tomto článku se pojem \"zvláštní efekty\" vztahuje jak k efektům vizuálním, tak mechanickým.\n\nK technikám vizuálních efektů patří počítačem generovaná grafika (CGI), digitální kompozice, digitální clonění obrazu, technologie zeleného plátna, miniatury, zastavený pohyb, rotoskopy a pohyblivé scény.\n\nK mechanickým efektům patří animatronické loutky, exploze, makety, stroje na sníh a déšť, elektrické či pyrotechnické nástroje používané k napodobení krvavých zásahů kulkou a dráty, k nimž jsou uvázaní herci. Součástí složité sekvence FX může být řada vizuálních a mechanických efektů.\n\nTechnologie zvláštních efektů se mění tak rychle, že mnoho dlouho používaných praktik, jako například malby na clony s pomocí štětce a plátna, a zadní projekce se nyní přestaly používat. Dokonce i animatronika využitá (s problémy) u \"Čelistí (1975)\" a zdokonalená ve filmech z 80. a 90. let 20. století se dnes už tak běžně nepoužívá. Některé zavedené techniky se ovšem používají nadále; jsou to například stroje na déšť a sníh, jež umožňují natáčet i v případě, že počasí nehodlá vyjít vstříc. Některé digitální efekty, jako například morfování (počítačem generovaný efekt, v němž je jeden obraz přeměněn v jiný) už se využívají tak dlouho, že se takřka považují za zastaralé.\n\nK současným technologiím patří motion-capture, v nichž jsou hercovy pohyby převedeny na model počítačové grafiky. Tato technologie může být kombinována s digitální animací, aby se vytvořily realističtí virtuální tvorové, jako například gigantická gorila v \"King Kongovi (2005)\".\n\nZelená plátna jsou zelená látková pozadí umístěna za herce, jež umožňují zaintegrovat CGI do scény. Zelená plátna většinou nahradila dřívější modrá, protože zelená barva zajišťuje jemnější obrysy.\n\n\n"}
{"id": "550855", "url": "https://cs.wikipedia.org/wiki?curid=550855", "title": "Postprodukce", "text": "Postprodukce\n\nRozhodující část procesu filmové výroby začíná, jakmile skončí natáčení a začne filmová fáze postprodukce. Tisíce filmových obrazů musí být sestaveno v pořadí, které vypráví příběh, a scény mohou být zkráceny nebo zpřeházeny tak, aby hotový produkt odrážel režisérovu vizi.\n\nVětšina filmů se natáčí zpřeházeně. Prací střihače při natáčení je začít sestavovat kusy filmu v pořadí, v jakém budou ve finální verzi. Střihač projednává s režisérem výsledky natáčení předchozího dne. Filmový záběr může být přetočen na videozáznam nebo do digitálního formátu (dnes již nejčastěji), aby se usnadnilo přehazování nebo výběr. Sestavování filmu v této etapě se nazývá montáž. Větší část střihačské práce se provádí ve fázi postprodukce.\n\nStřihač provádí mnoho různých etap střihu, aby docílil konečného uspořádání záběrů, jež pak vytvoří hotový film. Nejprve pracuje s režisérem, aby zdokonalil montáž všech různých úseků filmu do podoby hrubého sestřihu, což je první plně sestříhaná pracovní kopie. Součástí je i soundtrack daného filmu. Jednotlivé záběry však v tomto stadiu nejsou ještě kompletně určeny. V této verzi filmu převládá vize režiséra a říká se jí režisérský sestřih. Během postprodukce spolupracují hlavní kameraman a režisér a dohlížejí na načasování první kopie. K pracovním úkolům v této fázi patří korekce vyváženosti barvy. Po opakovaných konzultacích s režisérem střihač sestaví záběry s vizuálními efekty konečné verze. Její délka musí být taková, jakou určili režisér, střihač a producent.\nBěhem první stovky let filmové tvorby znamenala práce střihače fyzické stříhání a opětovné sestavování samotné sestříhané filmové cívky. Dnes se však většina filmového střihu provádí elektronicky s využitím digitální techniky. Filmy se přetočí do digitálního formátu a jsou překódovány do počítače; to střihači umožňuje editovat scény na monitoru. Originální negativ se pak sestříhá s použitím konečného sestřihu jako vodítka.\n\nNa vytvoření zvukového filmu se podílejí čtyři etapy postprodukce. K těm patří dialogy a zvukové efekty, zkomponovaná hudba, zvuková mixáž a její převedení na filmový negativ.\n\nNejprve spolupracuje mistr zvuku s režisérem a střihačem při nahrávání ústřední melodie a ostatní hudby. Poté jsou vytvořeny další potřebné zvuky, případně se převezmou ze zvukové banky v hudební knihovně. Skladatel (například John Williams nebo Hans Zimmer) se využívá v případě, že film vyžaduje původní hudbu. Mistr zvuku pak sestříhá hudební záznam tak, aby vyhovoval filmu. U již existující hudby, na niž se vztahují autorská práva, vyřizují manažeři autorů poplatky za její využití ve filmu. Nahrávací technik pak spolupracuje s režisérem při mixáži stop s různými zvuky. Verze získaná po konečném mixu se pak převede na originální negativ. Zvuk k filmu se nahrává digitálním systémem a reprodukuje se jako optický soundtrack. Poté se načítá jako synchronizovaný zvuk, předtím se však vysílá přes mikrofony během zkušebního promítání.\n\nPo výrobě originálního negativu se provádí testování barev. Jakmile jsou dokončeny všechny fáze filmu, následuje zkušební promítání; podle reakce diváků se pak provedou závěrečné střihy.\n\nPo finalizaci originálního negativu se z něj vyrobí základní kopie. Z nich se pak vytvoří duplikáty, jež slouží jako distribuční kopie.\n\n\n"}
{"id": "550857", "url": "https://cs.wikipedia.org/wiki?curid=550857", "title": "Franklin Center (Chicago)", "text": "Franklin Center (Chicago)\n\nFranklin Center, dříve AT&T Corporate Center je 5. nejvyšší mrakodrap v Chicagu ve státě Illinois (USA) a 12. nejvyšší ve Spojených státech. Na výšku má 307 m a má 60 nadzemních a dvě podzemní patra. Stavba probíhala v letech 1986 – 1989 podle návrhu architektonické firmy Skidmore, Owings and Merrill. Celkově tato budova nabízí 158 000 m maloobchodních a kancelářských prostor.\n\n\n"}
{"id": "550863", "url": "https://cs.wikipedia.org/wiki?curid=550863", "title": "Písemný rozkaz", "text": "Písemný rozkaz\n\nPísemný rozkaz je dokument, kterým pracovník odpovědný za řízení železniční dopravy (výpravčí, strážník oddílu, zaměstnanec pro řízení sledu, v odůvodněných případech může být výpravčím nadiktován výhybkáři, případně jinému zaměstnanci, určenému ZDD) zpravuje strojvedoucího o mimořádnostech souvisejících s jízdou vlaku. \n\nPísemný rozkaz může být sepsán pracovníkem řízení dopravy ručně (na předepsaný tiskopis), nebo pomocí výpočetní techniky. V takovém případě je rozkaz doručen strojvedoucímu, který potvrdí převzetí rozkazu podpisem originálu (který vrátí), průpis si ponechá. V případě, že není možné rozkaz doručit, je možné sdělení předat telekomunikačním zařízením, které strojvedoucí zapíše do tiskopisu, který má k dispozici na svém stanovišti.\n\nNa síti Správy železniční dopravní cesty se používají tyto písemné rozkazy:\n"}
{"id": "550868", "url": "https://cs.wikipedia.org/wiki?curid=550868", "title": "Musée du Montparnasse", "text": "Musée du Montparnasse\n\nMusée du Montparnasse (česky \"Muzeum Montparnassu\") je muzeum v Paříži ve čtvrti Montparnasse. Navazuje na tradici působení umělců v této čtvrti a proto pořádá výstavy moderního umění. Muzeum končí 30. září 2013. \n\nBylo otevřeno 28. května 1998 a je umístěno v bývalém ateliéru z počátku 20. století, ve kterém pracovala ruská malířka Marie Vasiljevová (1885-1957). Muzeum založili francouzský fotograf Roger Pic (1920-2001) a francouzský spisovatel Jean-Marie Drot (* 1929) a je řízeno neziskovou organizací \"Přátelé muzea Montparnassu\" (Les amis du musée de Montparnasse).\n"}
{"id": "550869", "url": "https://cs.wikipedia.org/wiki?curid=550869", "title": "Konvolut", "text": "Konvolut\n\nKonvolut (z lat. \"convolutus\", svinutý, svázaný) má více významů:\n\n\n"}
{"id": "550873", "url": "https://cs.wikipedia.org/wiki?curid=550873", "title": "Komedie o Felsenburkovi", "text": "Komedie o Felsenburkovi\n\nKomedie o Felsenburkovi, slavném rytíři, zkráceně jen Felsenburk (z něm. \"Felsenburg\", skalní hrad) je české selské (neboli sousedské či lidové) drama z Podkrkonoší. Podle knížky lidového čtení \"Rytíř Felsenburk, aneb: Vysvoboditel dvanácti duchů zaklených\" (známé z českých i německých tisků), kterou upravil a doplnil několika zpěvy, ji v prosinci 1834 napsal \"tkadlec a spolu voják\" Josef Kramář z Pasek nad Jizerou. V nové době vyšla v edici \"Sousedské divadlo českého obrození\" (sestavila Ludmila Sochorová, Odeon 1987). Hru charakterizuje šroubovanost jazyka a určité logické nedokonalosti výstavby děje (např. v rozhovoru poustevníka s Felsenburkem) stejně jako šablonovitost psychologie postav; hlavním cílem hry bylo publikum pobavit. První známé nastudování v moderní době předvedli studenti Pedagogické fakulty Univerzity Karlovy 20. dubna 2010, první repríza hry se uskutečnila 6. června 2010 v Památníku národního písemnictví na Strahově.\n\nHlavní hrdina rytíř Felsenburk se uchází o ruku Klárky, dcery hraběte Waldhaima. Aby si ji zasloužil, musí, spolu se svým sluhou Konrádem, strávit tři noci ve strašidelném hradu a osvobodit tam zakleté duchy. Hrou provází opovědník (jakýsi komentátor, průvodce; u Jungmanna německy \"Anmelder\") a blázen (hansvuřt).\n\n"}
{"id": "550876", "url": "https://cs.wikipedia.org/wiki?curid=550876", "title": "Pilatusbahn", "text": "Pilatusbahn\n\nPilatusbahn (zkratka PB) je horská ozubnicová železnice ve Švýcarsku a je nejstrmější na světě se sklonem až 48 % (480 ‰). Dolní stanice se nachází u Lucernského jezera v obci Alpnachstad, horní stanice leží těsně pod vrcholem hory Pilatus v nadmořské výšce 2.132 m n.m. Vrchol hory Pilatus nabízí jedinečný pohled z ptačí perspektivy na Lucern a Lucernské jezero. Z tohoto důvodu je tento vrchol přitahován turisty. V době rozvoje turistického ruchu, v 19. století, byly z důvodu těžkého terénu hledány dopravní prostředky, které by jej zpřístupnily širšímu okruhu turistů, tedy nejen těm, kteří jsou schopni zdolat příkré srázy hory. Alternativním přístupem na vrchol v této době byla jízda na mulách nebo využití nosičů, vždy dvou, kteří na sedačce nesli jednu osobu. Aktuální spojení na vrchol Pilatus je možné parníky po Lucernském jezeře a železnicí Zentralbahn (dříve Brünigbahn) a následně tratí Pilatusbahn na vrchol. Již v dobách, kdy byl provoz veden parní trakcí, dosáhla kapacita roční přepravy 30 000 osob za rok a později až 55 000 osob za rok, po elektrifikaci provozu se tento objem ještě zvýšil.\n\nPrvní projekt ozubnicové trati na vrchol Pilatu byl vypracován na objednávku úvěrového ústavu (Kreditanstalt) v Lucernu v letech 1871–1872. 22. dubna 1873 byla podána první žádost o koncesi na stavbu a provozování ozubnicové dráhy s Riggenbachovým systémem. V květnu 1873 dostal geometr Arnold z Triengenu objednávku na vytyčení trasy.\n\nProjekt dráhy byl vypracován podle standardů z počátku 70 let 19. století, což představovalo použití normálního rozchodu tratě 1.435 mm, maximální sklon 250 ‰ a minimální poloměr oblouku 180 m. Pro zajištění přenosu trakční síly, tažnou sílu pro jízdu k vrcholové stanici a brzdící sílu při jízdě k dolní stanici, byl navržen Riggenbachův ozubnicový systém v délce 8.750 m. Předpokládané náklady na zřízení dráhy v této podobě dosáhly výše 3 milionů CHF, což bylo pro potenciální investory příliš, a to i z důvodu tehdy probíhající finanční krize a souvisejícího poklesu turistického ruchu. V této době byly ale i odkládány i jiné projekty výstavby železničních tratí.\n\nS řešením pro trať na Pilatus přišel v 80. letech Ing. Eduard Locher. Locher nebyl tehdy v oboru železničního stavitelství nováčkem, jeho firma se podílela i na stavbě gotthardského železničního tunelu.\nJeho návrh předpokládal výstavbu velmi strmé jednokolejnicové ozubnicové dráhy - monorailu. Dráha by byla konstruována jako nosník, 60 cm vysoký a 30 cm široký. Na horní straně nosníku, po kterém by se pohybovaly vozy, měly být osazeny dva ozubené hřebeny s šikmými zuby. Nosník měl být rozdělen na segmenty o délce 5 metrů a podpírány sloupy pro vyrovnání terénních nerovností. Lokomotiva se dvěma kotly měla před sebou sunout vůz.\n\nIng. Eduard Locher se svým společníkem - Eduardem Guyer-Freudlerem předložili 16. dubna 1885 žádost o koncesi na stavbu a provoz této dráhy. 24. června 1885 byla žádost schválena a koncese udělena na 80 let. Dráha měla být postavena do dvou let. Po vyřízení vlastnických práv pozemků, přes které byla trať plánována, byla s projektem v prosinci 1885 seznámena i veřejnost.\n\nPo získání koncese konzultoval Locher svůj projekt s mnoha odborníky. Objevily se zejména pochybnosti o funkčnosti a spolehlivosti dosud nevyzkoušené konstrukce lokomotivy a reálnosti dopravy pětimetrových segmentů dráhy do hor. Výsledkem bylo opuštění koncepce jednokolejnicové dráhy a volba klasické dráhy o rozchodu 800 mm s vodorovně orientovanou oboustrannou ozubnicí. Použití úzkého rozchodu umožnilo zachovat úsporné trasování s minimálními poloměry oblouků až 80 m. Zcela nově navržený systém ozubnice s oboustranným hřebenem s vodorovně orientovanými protilehlými zuby, tzv. Locherova ozubnice umožnil i zachování maximálního sklonu stoupání 480 ‰ při zachování bezpečnosti. Další změnou byla i konstrukce kolejových vozidel. V původním projektu i u monorailu se uvažovalo o použití lokomotivou sunutých samostatných vozů pro přepravu cestujících. Ing. Eduart Locher navrhl originální konstrukci parních vozů, čímž byla snížena mrtvá, tedy nadbytečná hmotnost soupravy.\n\nI přes vyřešení hlediska bezpečnosti a snížení ekonomických nákladů na výstavbu tratě, neposkytla švýcarská vláda finanční prostředky pro její stavbu. 29. března 1886 se konala v dnes již neexistujícím hotelu Du Lac (v překladu hotel U jezera) v Lucernu valná hromada společnosti Pilatusbahn-Gesellschaft . Společnost disponovala základním jměním 2 miliony CHF a kapitálem 850 tis. CHF. Locher a Guyer-Freudler nabídli společnosti vzít na sebe všechna rizika a za sumu 1,9 milionu švýcarských franků do 15. června 1889 dráhu vybudovat a zprovoznit. V případě prodlení byla dohodnuta smluvní pokuta 1000 franků denně. Nabídka byla přijata. Uplynulo pouhých 400 dní a 17. srpna 1888 se zkušebně vydal k vrcholu první osobní parní vůz. 17. května 1889 byla dráha zkolaudována a 4. června zahájen provoz.\n\nTímto počinem se otevřela cesta k vybudování velkého hotelového a vyhlídkové komplexu na vrcholu Pilatu.\n\nTechnické řešení pro takto strmou trať vyžadovalo důmyslnou konstrukci přenosu tažné a brzdné síly. Dříve rozšířené používané systémy s Riggenbachovým ozubnicovým systémem nemohly u takto příkrého stoupání zajistit dostatečný přenos sil a zároveň ani zajistit bezpečnost proti vyšplhání ozubení z hřebene. Pro trať na Pilatus bylo nutno vyřešit i vliv větru, který by bočním vychýlením kolejového vozidla mohl způsobit ztrátu přenosu sil mezi vozidlem a kolejovým systémem a navrhnout konstrukci vozidel pro takto příkré stoupání.\n\nTrať byla vytyčena v délce 4,27 km, s maximálním stoupáním 48 % (480  ‰) a minimálním poloměrem oblouku 80m; překonávající výškový rozdíl 1.629 m. Při tomto sklonu, kdy je trať místy vedena po spádnici, není možno použít uložení kolejového tělesa do štěrkového lože. Příkrý sklon, hmotnost kolejí a kolejového vozidla by již byly za soudržností štěrkového podkladu, který by se začal sesouvat.\nMísto na štěrkovém loži trať bez pražců uložena na nízké kamenné vyzdívce šířky 114 cm a kotvena ocelovými sponami k tělesu. Těleso bylo z části kryto žulovými pláty. V místech větších terénních nerovností jako jsou mosty přes prolákliny nebo zíďky v místech menších terénních nerovností je trať ocelovými sponami kotvena do tělesa mostu nebo zdi.\n\nPro řešení pohonu pro extrémně strmé stoupání nebylo již možno použít systémy s jednostranným přenosem síly. Locherův ozubnicový systém je konstruován odlišně od ostatních ozubnicových systémů. Jedná se o dvě protiběžně se otáčející ozubená kola, zapadající do oboustranného, středově uloženého, hřebene mezi nimi. Hřeben je přitom uložen v ose koleje. Osa ozubených kol je na rozdíl od jiných ozubnicových systémů kolmá na rovinu koleje. Oboustranné ozubení a úhel záběru ozubení, spolu s hmotností kolejového vozidla, nedovoluje v takovém případě vysmeknutí ozubení ze záběru. Ozubená kola jsou ze spodní strany osazena ocelovými disky, které vozidlo vedou a zároveň i zabraňují vyklonění ozubení ze záběru při bočním větru. Konstrukce kolejového tělesa s hřebenem je velmi masivní, běžný metr tělesa váží 177 kilogramů. a kvalita použitého materiálu ozubnice je tak vysoká, že i po 100 letech se používá původní ozubnice pouze s tím, že ozubené hřebeny a ozubená kola a hřebeny byly otočeny a síla se přenáší přes dříve nepoužívané boky zubů. Protože oboustranný hřeben nedovoluje vybočení nápravy z kolejového tělesa, nemusely by býti běžná kola vozů opatřena okolky, ale pro zajíždění na dílenskou kolej, která je bez ozubnice, jsou kola na vnější straně okolky opatřena.\n\nZvláštním problémem je realizace výhybek, protože samotná konstrukce Locherovy ozubnice nedovoluje použití klasického řešení. Pro dráhu na Pilatus byly vyvinuty dva principy. Prvním z nich je přesuvna, kdy drážní vozidlo najede na přesuvnu, která jej příčně přesune na vedlejší kolej, nevýhodou tohoto řešení je nutnost zastavení na přesuvně. Podobným řešením je přesuvna s kolejovými oblouky představující postavení výhybky do jednoho nebo druhého směru, kdy souprava nemusí zastavit. Druhým způsobem je tzv. přetáčecí výhybka, otočná v podélné ose společné koleje o 180°. Z každé strany je umístěna část kolejového tělesa - oblouku vedoucí jedním nebo druhým směrem odbočující koleje výhybky.\n\nParní vozy vyrobila strojírna ve Winterthuru. První tři dvounápravové parní vozy na mokrou páru byly neodpružené, s tříbodovým uložením rámu na pojezdu. Kapacita vozu činila 32 sedících pasažérů - po osmi ve čtyřech stupňovitě uspořádaných oddílech. Hmotnost plně obsazeného a vyzbrojeného vozu byla 11,6 t. Rozvor náprav vozů 1 - 3 byl 4.850 mm. Teprve další vozy č. 4-10 s rozvorem 6.100 mm měly skříň uloženou na rámu prostřednictvím čtyř párů dvojitých eliptických listových pružnic na každé straně. Vypružení bylo později doplněno i na první tři vozy. V roce 1911 doplnil park vůz č. 11 na přehřátou páru a takto byly později rekonstruovány i vozy č. 1, 2, 6 a 8. Doba jízdy trvala 70-80 minut.\n\nKrátký kotel lokomotivního typu byl uložen na spodním konci vozu napříč ke směru jízdy, aby se omezil vliv změn sklonu trati na hladinu vody v kotli. Zásoba uhlí byla 350 kg, vody 800 l. Dvojválcový parní stroj poháněl přes redukční převodovku se šikmými ozubenými koly ozubnicová hnací soukolí. Obsluhu vozu zajišťoval strojvedoucí a topič. Pro provozní brzdění byla jako na ostatních ozubnicových drahách použita Riggenbachova protitlaková brzda, kdy parní stroj pracuje jako kompresor.\n\nS nárůstem objemu přepravy osob bylo v roce 1930 zřejmé, že parní trakce již nedostačuje aktuálním potřebám i s ohledem na její opotřebení provozem, nutné opravy nebo vyřazení z provozu. Řešením bylo provést elektrifikaci tratě s použitím nových výkonnějších elektrických vozů. První úvahy o zavedení elektrického provozu pocházejí již z roku 1905. V té době však byla elektrická trakce teprve ve stádiu raného rozvoje a náklady na její zavedení by byly příliš vysoké. Proti elektrifikaci hovořil v té době i dobrý stav relativně nových parních vozů. Na odložení plánu elektrifikace měla vliv i 1. světová válka a s ní spojená krize.\nO elektrifikaci bylo rozhodnuto až v letech 1931–1933, kdy se ukázalo, že současné parní stroje již nejsou schopny kapacitně zvládnout přepravní požadavky v letních měsících. Náklady elektrifikace byly odhadnuty na 1,1 milionu CHF, z toho 687.000 CHF na 8 nových vozů. Pro napájení byla zvolena stejnosměrná trakční soustava s s napětím 1.550 V. Se spolkovou finanční podporou byla letní sezóna v roce 1937, 15. května, zahájena již s osmi novými elektrickými motorovými vozy o kapacitě 40 sedících cestujících. S nasazením elektrické trakce byla zvýšena i cestovní rychlost a doba jízdy byla zkrácena na 30 minut. Stejně jako u parní trakce není ale možno použít klasické brzdné systémy na principu tření, a proto mají elektrické vozy elektrodynamickou odporovou brzdu.\n\nPo elektrifikaci zůstaly zachovány parní vozy 9 a 10 jako záložní. Ty se pak staly součástí muzejních sbírek v Mnichově a  Lucernu.\n\nV době výstavby pod vedením a dohledem Eduarda Lochera pracovalo na stavbě jeho 20 zaměstnanců, inženýrů a techniků. Dále zde pracovalo 120 až 200 švýcarských řemeslníků a asi 600 italských zaměstnanců.\n\nProvoz ozubnicové dráhy je sladěn se zájmem turistů podle ročního období. Pro sezónu 2011 začíná provoz v první polovině května a je plánován téměř do konce listopadu. V tomto období je ještě rozšířen provoz o ranní a podvečerní jízdy od začátku sezóny do konce října a večerní jízdy mezi 26. červnem až 27. srpnem, tedy v hlavní sezóně.\n\n\n"}
{"id": "550878", "url": "https://cs.wikipedia.org/wiki?curid=550878", "title": "Jona Jakir", "text": "Jona Jakir\n\nJona Emanuilovič Jakir (rusky: \"Иона Эммануилович Якир\"; 3. srpna 1896, Kišiněv, dnešní Moldavsko – 11. června 1937, Moskva, Sovětské Rusko) byl komunistický politik, sovětský vojenský velitel a vojenský teoretik, armádní velitel I.třídy a náčelník Kyjevského vojenského okruhu.\n\nNarodil se do bohaté rodiny židovského lékárníka. Z důvodů antisemitského postoje ruské carské vlády vystudoval vysokou školu na Univerzitě v Bazileji ve Švýcarsku. Později studoval na Charkovském technologickém institutu a zároveň pracoval ve zbrojním průmyslu během 1. světové války. V důsledku války, chudoby a antisemitismu se brzy přidal k radikálům a proticarským revolucionářům. Sblížil se s myšlenkami bolševismu a stal se Leninovým stoupencem.\nKrátce po říjnové revoluci spoluorganizoval sovětskou moc v Charkově a stal se vojenským velitelem rodících se bolševických jednotek. V roce 1918 rumunská armáda anektovala Besarabii a tehdy získal první vojenské zkušenosti, když s rudogvardějským oddílem čelil postupujícím rumunským jednotkám, ale rumunská armáda byla v přesile a on byl donucen ustoupit na východ.\n\nNa počátku občanské války se stal velitelem internacionalistických oddílů v Rudé armádě složených z rakouských, maďarských, českých, středoasijských, čínských a dalších dobrovolníků. Sám velel čínskému regimentu těchto sil. V březnu 1918 byl v boji s vojáky Centrálních mocností raněn. Na počátku občanské války se stal představitelem komunistické vojenské moci ve Voroněži a stal se komisařem Rudé armády. Prokázal se jako výborný vojenský organizátor, se silnými vojevůdcovskými schopnostmi a talentem. Ty projevil v prvních liniích boje (např.evakuací Rudé armády z Oděsy do vzdáleného Žitomiru, nebo porážkou vojsk atamana Krasnova). Podílel se i na teroru proti antikomunisticky smýšlejícímu obyvatelstvu a zejména Kozákům.\n\nZa své schopnosti, boj proti Krasnovovi a velení nad čínským regimentem, získal jako druhý velitel Rudé armády, řád Rudého praporu.\n\nV průběhu roku 1919 velel různým divizím na Ukrajině a především 45. střelecké divizi. Právě zde došlo evakuaci Rudé armády z Oděsy, když se Jakirovi (za nijak výrazné asistence bývalých carských důstojníků) podařilo prorazit obklíčení a ustoupit s minimálními ztrátami.\nPozději se podílel na sovětském protiútoku na Polsko, porážce anarchistických povstalců z armády Nestora Machna a získal další dva Řády rudého praporu. Jeho prestiž byla o to větší, že nikdy nebyl carským důstojníkem a neměl žádné vojenské vzdělání, pouze svůj vrozený talent.\n\nJeho působení v Rudé armádě mělo doživotní trvání. Byl jedním z představitelů \"modernizátorů\" Rudé armády (společně např. Michailem Frunzem, nebo Michailem Tuchačevským) a reformátorem působícím především na Ukrajině. V dubnu 1924 byl jmenován náčelníkem Hlavního ředitelství vojenských akademií Rudé armády a přispíval do tiskového orgánu Rudé armády \"Vojenského posla\". V rámci reforem a působení v Ukrajinském vojenském okruhu se znova projevily jeho brilantní organizátorské a velitelské schopnosti. Listopad 1925 se pro něj stal důležitým milníkem v životě - byl povýšen na náčelníka Ukrajinského vojenského okruhu, který byl strategicky důležitým pro SSSR. Jeho zástupcem byl podobně schopný Pavel Lebeděv.\n\nNyní měl skvělou možnost předvést své teoretické a reformátorské nápady do výcvikové a vojenské praxe. Společně s Tuchačevským a dalšími reformátory a modernizátory přeměnil UVO v obrovskou testovací polní vojenskou \"laboratoř\" - pod Jakirovým a Tuchačevského vedením zde proběhly desítky vojenských cvičení s modifikovanými starými taktikami, i úplně novými experimentálními taktikami.\n\nV rámci sovětsko-německé vojenské spolupráce se stal v letech 1928-1929 studentem německé vojenské akademie v Berlíně, kde se setkal s mnoha osobnostmi německého vojenství. Německý polní maršál Hindenburg o něm údajně mluvil jako o \"nejtalentovanějším mladém veliteli\". Němečtí vojenští učitelé jej přezdívali \"sovětský Moltke\" nebo taky \"vojenský génius\".\n\nV roce 1930 byla pod jeho velením ustanovena největší tanková a letecká divize na světě. Z hlediska praktického testování se podílel na rozvoji teorií hloubkové operace. V roce 1934 zorganizoval do té doby největší vojenské manévry v historii. A šlo taky o první vojenské manévry kombinující tanková, pěší a letecká vojska se zapojením dělostřelecké podpory. Na území 200 x 250 kilometrů a s nasazením 65 000 vojáků Rudé armády, 1 800 příslušníků prvních výsadkových jednotek, více než 1 200 tanků a 600 stíhaček a lehkých bombardérů, předvedl velký výkon a sklidil velké uznání od všech přítomných zahraničních důstojníků. Stal se armádním velitelem I. třídy a byl na vrcholu své slávy a života.\n\nStejně jako ostatní reformátoři Rudé armády, byl znám i tím, že své podřízené nenutil k bezhlavé poslušnosti a plnění rozkazů na maximum, ale podporoval vlastní iniciativy a myšlenky nižších velitelů a nezávislé uvažování.\n\nNeúspěšné ekonomické experimenty, hladomor a vzrůstající popularita velitelů – reformátorů Rudé armády, přiměla Stalina začít shromažďovat informace a materiály o svých důstojnících. Na něj byl nasazen Lazar Kaganovič, Stalinův blízký přítel a spolupracovník. Dalším z důvodů Stalinova odporu, k nejen Jakirovi, byly i reformy a modernizace Rudé armády, která šla proti směrům vytyčeným kavaleristou Semjonem Buďonným a partyzánským specialistou Klimentem Vorošilovem. Ač původně tvrdý přívrženec stalinské linie a člen ÚV strany, začal po genocidní kolektivizaci zemědělství být kritický vůči Stalinovi a stranické linii, což řekl právě i Lazaru Kaganovičovi, který se s Jakirem \"spřátelil\". Jakirova snaha o zmírnění kolektivizace se nesetkala s pražádným pochopením a Stalin nechal omezit jeho politické působení v ÚV strany.\n\nZ politických důvodů mu \"přitížilo\" i velice blízké přátelství s Michailem Tuchačevským, který, jak bylo tehdy všeobecně známo, měl se Stalinem velice vyhrocené a nepřátelské vztahy. V roce 1937 byl UVO rozdělen na Kyjevský a Charkovský vojenský okruh. Šlo o cílenou machinaci ze Stalinovy strany, kterou byl připraven i o část vojenské moci, neboť byl velitelem pouze jednoho (Kyjevského) z těchto okruhů. Týž rok se chystal další moskevský monstrproces a to proces se sovětskými armádními veliteli a on sám jakožto reformátor, Tuchačevského přítel a kritik kolektivizace zemědělství byl doslova na odstřel.\n\nV květnu 1937 jej NKVD zatkla a společně se 7 dalšími nejvyššími veliteli Rudé armády ho odsoudila za účast na \"trockistickém-fašistickém vojenském spiknutí\" k trestu smrti zastřelením. 11. června 1937 byl společně s ostatními obžalovanými zastřelen. Většina jeho vojenských dokumentů byla zničena, některé ovšem Stalin z neznámého důvodu, ale prozřetelně dal uchovat. Při obraně Moskvy na přelomu let 1941-1942, generál Žukov využil i zachovalých Jakirových teoretických materiálů při protiútoku na německé pozice.\n\nPostava armádního velitele Jony Jakira se objevila i v nové ruské filmové inscenaci \"Spiknutí maršála Tuchačevského\".\n\nJeho syn, Pjotr Jonovič, byl poslán po zatčení otce do \"Sirotčince pro děti nepřátel lidu\" a po dovršení plnoletosti, do jednoho z táborů GULAGu. Později byl propuštěn a jeho otec za Chruščova rehabilitován. Zbytek života strávil jako vojenský historik, shromažďoval práce svého otce, které se dochovaly.\n"}
{"id": "550883", "url": "https://cs.wikipedia.org/wiki?curid=550883", "title": "Valentin Gavrilov", "text": "Valentin Gavrilov\n\nValentin Alexandrovič Gavrilov ( ) (26. července 1946, Moskva – 23. prosince 2003, Moskva) je bývalý sovětský atlet, jehož specializací byl skok do výšky.\n\nV roce 1968 získal na letních olympijských hrách v mexickém Ciudad de México bronzovou medaili, když ve finále skočil napoprvé 220 cm . Výše skočili jen Američané Ed Caruthers (222 cm), který skončil stříbrný a olympijským vítězem se stal Dick Fosbury (224 cm).\n\n"}
{"id": "550885", "url": "https://cs.wikipedia.org/wiki?curid=550885", "title": "Tunomíle", "text": "Tunomíle\n\nTunomíle je jednotka pro vyjádření fyzického objemu přepravních výkonů. Je součinem přepravovaného množství a přepravní vzdálenosti. Poprvé byla zavedena v USA v železniční společnosti \"Lousville & Nashville\" jejím generálním superintendentem a viceprezidentem Albertem Finkem. Jeho cílem bylo sledování nákladů na jednu tunomíli, které sloužilo jako kritérium hodnocení výkonnosti jednotlivých provozů. \n\nV současnosti se pro vyjádření přepravního výkonu používá obdobná jednotka - tunový kilometr (tunokilometr - tkm)\n"}
{"id": "550886", "url": "https://cs.wikipedia.org/wiki?curid=550886", "title": "Silvia Gašparovičová", "text": "Silvia Gašparovičová\n\nSilvia Gašparovičová, rozená Beníková (* 13. ledna 1941 v Bratislavě, Slovensko) je slovenská projektantka a soudní znalkyně, v letech 2004–2014 byla první dámou Slovenské republiky.\n\nNarodila se 13. ledna 1941 v Bratislavě. V roce 1958 ukončila středoškolské studium, poté studovala Stavební fakultu Slovenské technické univerzity v Bratislavě, pětileté studium ukončila v roce 1965. V letech 1971–1973 absolvovala postgraduální studium hospodářského práva na Právnické fakultě Univerzity Komenského v Bratislavě.\n\nPo skončení vysokoškolského studia pracovala pět let v projekci státního podniku Pozemné stavby. Od roku 1971 až 1991 působila na investičním odboru Ministerstva výstavby a stavebnictva. V roce 1991 ji Městský soud v Bratislavě jmenoval soudní znalkyní pro oceňování nemovitostí v oboru stavebnictví. Poté pracovala v soukromé sféře jako jednatelka stavební společnosti.\n\nDo politiky vstoupila Silvia Gašparovičová roku 2004, kdy byl 7. června její manžel Ivan Gašparovič zvolen prezidentem Slovenské republiky. Před ní vykonávala funkci první dámy manželka prezidenta Schustera Irena. \nS Ivanem Gašparovičem žije od roku 1964. Poznali se díky basketbalu, který oba obdivovali. Mají dvě děti, dceru Denisu a syna Iva. Silvia Gašparovičová hovoří výborně rusky, ovládá ale také německý a anglický jazyk.\n\n"}
{"id": "550887", "url": "https://cs.wikipedia.org/wiki?curid=550887", "title": "Autosalon", "text": "Autosalon\n\nAutosalon je veřejná přehlídka současných automobilových modelů, novinek nebo konceptů. Výrobci na něm předvádějí své automobily. Většina autosalonů se koná jednou nebo dvakrát za rok. Jsou nezbytné pro automobilové výrobce a lokální dealery z důvodů styku s veřejností, reklamy a zvýšení publicity.\n\nNejvýznamnějšími výstavami jsou:\n\n\n"}
{"id": "550903", "url": "https://cs.wikipedia.org/wiki?curid=550903", "title": "Automobilový nárazník", "text": "Automobilový nárazník\n\nNárazník je ta část automobilu, která zasahuje nejvíce vpřed a nejvíce vzad. Zdánlivě je navržen tak, aby umožnil přestát náraz bez poškození bezpečnostních systémů vozidla. Ve skutečnosti není s to zmírnit při vysokých rychlostech zranění cestujících, ale ve stále větší míře je konstruován s ohledem na co nejmenší zranění chodců sražených automobilem.\n\nV mnoha jurisdikcích zákon požaduje, aby nárazníky byly součástí všech vozidel. Může být rovněž specifikována výška jejich umístění pro zajištění toho, aby v případě kolize většího vozidla s menším nedošlo k jeho vklouznutí pod větší (ochrana proti podjetí u nákladních automobilů).\n"}
{"id": "550907", "url": "https://cs.wikipedia.org/wiki?curid=550907", "title": "Edward Wojtas", "text": "Edward Wojtas\n\nEdward Wojtas (1. března 1955, Wólka Modrzejowa, Polsko – 10. dubna 2010, Pečersk, Rusko) byl polský politik.\n\nV roce 1979 absolvoval Ekonomickou fakultu Univerzity Marie Curie-Skłodowské v Lublinu. Od roku 1976 byl členem Sjednocené strany lidové, poté se připojil k Polské lidové straně. V letech 1995 až 1998 působil na úřadu vojvodství, v letech 1997 až 1998 jako jeho ředitel. V letech 1998 až 2007 byl radním vojvodského sejmu v Lublinu. V roce 2007 byl zvolen poslancem Sejmu. V roce 2009 neúspěšně kandidoval do Evropského parlamentu.\n\nZemřel při leteckém neštěstí u ruského Smolensku 10. dubna 2010. Posmrtně obdržel Komandérský kříž Řádu Polonia Restituta (\"\").\n"}
{"id": "550909", "url": "https://cs.wikipedia.org/wiki?curid=550909", "title": "Ernst Barlach", "text": "Ernst Barlach\n\nErnst Barlach (2. ledna 1870, Wedel, Holštýnsko – 24. října 1938, Rostock) byl německý secesní a později expresionistický sochař, grafik a spisovatel. Je považován za jednoho ze zakladatelů moderního sochařství.\n\nBarlach byl nejstarší ze čtyř synů lékaře Dr Georga Barlacha a Johanny Luise Barlach. Navštěvoval školu v Ratzenburgu. Jeho otec zemřel, když bylo Ernstovi 14 let.\n\nV letech 1888-1891 studoval na uměleckoprůmyslové škole v Hamburku a díky svému talentu byl přijat na Královskou akademii umění v Drážďanech (Königliche Akademie der bildenden Künste zu Dresden) jako žák Roberta Dieze (1891-1895). Zde vytvořil své první významné dílo - Sběračka bylin (Die Krautpflückerin). Další rok studoval v Paříži na Julianově akademii. Krátce pobyl v Itálii a znovu se na několik měsíců vrátil do Paříže roku 1897, kde byl činný hlavně literárně.\n\nPo studiích pracoval jako sochař v Hamburku a Altoně. V té době (1897-1902) vytvořil sochy, ilustrace pro časopisy Jugend, Simplicissimus a Die fliegende Blätter a keramické plastiky v secesním stylu (Cleopatra, 1904) a nějaký čas byl učitelem v keramické škole v Höhr-Grenzhausenu. Jeho první autorská výstava roku 1904 byla v Berlíně, ve výstavní síni Richard Mutz.\n\nBarlach nebyl komerčně úspěšný a roku 1906 se vydal s bratrem Nicolausem na osmitýdenní návštěvu jejich bratra Hanse, žijícího v Rusku. V té době se mu po krátkém vztahu se švadlenou a modelkou Rosou Schwab narodil syn Klaus.\n\nBarlachův pobyt v Rusku byl pro jeho další tvorbu zásadní. Byl svědkem krvavého potlačení revoluce proti caru Mikulášovi II. a tamních nesmiřitelných sociálních rozporů. Roku 1907 na jarní výstavě Berliner Secession vzbudily pozornost jeho terakotové sochy ruských žebráků \"Žena s miskou\" a \"Slepec\". Roku 1909 získal stipendium ve Villa Romana ve Florencii. Od roku 1910 vystavoval pravidelně s Berliner Secession a se Sonderbund Düsseldorf. Od roku 1909 do roku 1926 měl smlouvu s galeristou a nakladatelem Paulem Cassirerem v Berlíně, který vydal většinu jeho grafických listů.\n\nDíky zlepšené finanční situaci si mohl dovolit stavbu domu a ateliéru v ústraní na ostrově v jezerní oblasti Meklenburska poblíž města Güstrow. Tam se přestěhoval se svou matkou a synem Klausem a strávil zde zbytek života. Před vypuknutím první světové války patřil k jejím podporovatelům a přihlásil se jako dobrovolný zdravotník do milic domobrany (Landsturm) \"Krieg\". Byl povolán roku 1915 jako pěšák, po třech měsících služby byl propuštěn pro onemocnění srdce a stal se zapřisáhlým pacifistou.\n\nV poválečných letech vytvořil většinu svých sochařských a literárních děl. Roku 1919 byl zvolen členem Pruské akademie umění a roku 1925 Mnichovské akademie, ale řadu dalších ocenění odmítal, stejně jako nabídky učit studenty. Roku 1924 obdržel prestižní Kleistovu cenu za drama \"Potopa\".\n\nPo vzestupu nacismu v Německu byl Barlach kritizován a roku 1936 byla jeho díla, společně s díly Käthe Kollwitz a Wilhelma Lehmbrucka na výstavě zabavena. Dalších více než 380 Barlachových děl nacisté označili za \"degenerované umění\" (Entartete Kunst) a odstranili je z galerií a veřejných sbírek. Jeho socha anděla na památníku války v Kielu a magdeburský pomník padlých byly odstraněny, Barlach byl zbaven akademických funkcí a nesměl pracovat jako sochař.\nErnst Barlach zemřel na selhání srdce 24. října 1938 v Rostocku.\n\nČást Barlachova díla, včetně soch, kreseb, grafických listů a rukopisů, zachránil podnikatel Hermann F. Reemtsma, který začal Barlachova díla sbírat ve 30. letech a po válce založil nadaci (Stiftung Hermann F. Reemtsma). Reemtsma ještě před svou smrtí roku 1961 zadal stavbu Barlachova muzea v Hamburku, kde je sbírka umístěna (viz Ernst-Barlach-Haus, sbírky)\n\nDům a ateliér poblíž Güstrow slouží jako muzeum Ernsta Barlacha\nRoku 2012 byla na aukci Christie´s prodána Barlachova dřevěná socha \"Weinende Frau\" za téměř jeden milion dolarů ($ 938 500).\n\nBarlach tvořil zprvu v hlíně a kovu, v jeho pozdějším díle však převažují téměř výhradně dřevěné sochy. Od svého návratu z Ruska roku 1906 byl považován za hlavního představitele německého sochařského expresionismu. Neměl žádnou přímou spojitost s Munchem ani s drážďanskou skupinou Die Brücke a po celý život zůstal solitérem.\n\nSám se cítil \"žákem středověku\" ve smyslu laické gotické zbožnosti. Je to patrné i z jeho literárního díla, které nese stopy dobového symbolismu a středověký spiritualismus proměňuje v syrový smyslový účinek.\n\nSochy se vyznačují pevným a ostře ohraničeným objemem, tvarovou stylizací a upuštěním od popisných detailů. Figury jsou disproporční, zahalené drapérií a obličeje se často blíží grimase. Modelace soch souvisí s Barlachovou grafickou tvorbou - seřezává hmotu do ostrých hran a klade důraz na obrysovou linii. Všechny formální prostředky jsou podřízeny vyjádření vnitřní vize pomocí plastického účinku. Zdůraznění psychologie a vnitřního napětí figur navozuje naléhavost a ve výrazu až drastický patos.\n\nBarlach je také autorem více než 200 litografií a dřevorytů, ilustrací k vydání vlastních dramatických děl a autobiografie. Na žádost Paula Cassirera vytvořil dřevoryty k dílům Johanna Wolfganga von Goetha a Friedricha Schillera.\n\n\n"}
{"id": "550911", "url": "https://cs.wikipedia.org/wiki?curid=550911", "title": "Montážní linka", "text": "Montážní linka\n\nMontážní linka je výrobní proces, jehož části (obvykle zaměnitelné) postupným způsobem utvářejí výsledný produkt při použití optimálního plánování logistiky za účelem výroby finálního produktu mnohem rychleji než ručními metodami. Montážní linka vyvinutá společností Ford Motor Company mezi roky 1908 a 1915 uvedla tento způsob výroby v následující dekádě ve všeobecnou známost díky sociálním změnám z důvodu zavedení sériové výroby, jako třeba cenová dostupnost Fordu model T a vysoké mzdy pracovníků firmy Ford. Henry Ford byl první, komu se podařilo osvojit si tuto výrobní koncepci a tím vylepšit i ostatní aspekty průmyslu (například redukce pracovních hodin potřebných na jeden vůz a zvýšení produkce). Nicméně některé předpoklady pro tento vývoj měly své kořeny hluboko v 19. století - od postupné realizace snu o univerzálních výrobních dílech ke znovuvynalezení workflow a popisu práce za použití analytických metod. Ford byla první firma, která v rámci tohoto konceptu postavila velké továrny.\n\nMasová produkce na montážních linkách je všeobecně považována za urychlující prvek, který napomohl ustanovení moderní spotřebitelské kultury snížením nákladů na vyráběné zboží. Často se říká, že Fordův výrobní systém byl důmyslný také proto, že z jeho vlastních pracovníků se rovnou stávali noví zákazníci.\n"}
{"id": "550913", "url": "https://cs.wikipedia.org/wiki?curid=550913", "title": "Maska (potah)", "text": "Maska (potah)\n\nMaska automobilu je roztažitelný typ vinylu (obvykle černého), který se přidává na přední část automobilu nebo jiného vozidla, aby chránil nárazník, masku chladiče a blatníky proti poškrábání, pomalování a menším poškozením od kamenů, štěrku, drtě apod. Spodní strana masky je lemována plstí.\n\nS vývojem masky je neodmyslitelně spjat Bill Colgan, zakladatel společnosti Colgan Custom Manufacturing, Inc., který úspěšně podnikal v automobilovém průmyslu a výrobě čalounění ve městě Burbank v Kalifornii. V roce 1961 přišli do jeho obchodu s čalouněním němečtí inženýři firmy Lockheed a požádali Colgana, zda by jim nepředělal ochranný kryt pro jejich automobily Porsche. První vzorek vůbec byl vyroben pro Porsche 356.\n\nJe zde několik typů masek včetně plné, sportovní a ve tvaru „T.“ Mohou též obsahovat uhlík, který absorbuje mikrovlny používané policejními radary, aby se minimalizovalo riziko detekce při jízdě nedovolenou rychlostí.\n\nNěkteří výrobci automobilů používají celoautomobilové masky, aby zakryli nové modely během silničních testů.\n"}
{"id": "550916", "url": "https://cs.wikipedia.org/wiki?curid=550916", "title": "Chladič", "text": "Chladič\n\nChladič (též \"chladník, refrigerátor\") je technické zařízení, které je konstruováno jako specializovaný tepelný výměník pro výměnu tepla, ve kterém je teplo předáváno přímo nebo nepřímo z látky, která je v chladiči chlazená, do látky, která je chladičem ohřívána (princip zachování energie).\n\nUžitím chladiče je možno zajistit odvod nežádoucího odpadního tepla, které vzniká činností některých technických zařízení – typicky u všech druhů motorů, kdy přeměna energie na mechanickou práci produkuje odpadní teplo. Obvykle se jedná o přídavné zařízení, které odvádí nežádoucí teplo do okolního prostředí.\n\nChladiče se ale nepoužívají pouze u motorů, ale například i v některých elektrotechnických a elektronických zařízeních, v chemickém, farmaceutickém a potravinářském průmyslu apod.\n\n\n"}
{"id": "550919", "url": "https://cs.wikipedia.org/wiki?curid=550919", "title": "Quartier du Montparnasse", "text": "Quartier du Montparnasse\n\nQuartier du Montparnasse (doslovně \"čtvrť Hora Parnas\") je 53. administrativní čtvrť v Paříži, která je součástí 14. městského obvodu. Má rozlohu 112,6 ha a ohraničují ji ulice \"Boulevard Saint-Jacques\", \"Place Denfert-Rochereau\" a \"Rue Daguerre\" na jihu, \"Avenue du Maine\" na jihozápadě, \"Rue du Départ\" na západě, \"Boulevard du Montparnasse\" a \"Boulevard de Port-Royal\" na severu a \"Rue de la Glacière\" na východě. Čtvrť proslavili především umělci, kteří zde žili a tvořili mezi světovými válkami.\n\nNeobvyklé pomístní jméno vzniklo již v 18. století poblíž bývalé obce Vaugirard, která je dnes součástí města Paříže a označovalo území ležící na hranici současného 6. a 14. obvodu. Odkazuje na horu Parnas v centrálním Řecku, na které se podle řecké mytologie zdržovaly múzy. Takto označovali studenti Latinské čtvrti ironicky hromadu trosek, které vznikly už před rokem 1725 jako umělé návrší na dnešní křižovatce ulic \"Boulevard du Montparnasse\" a \"Boulevard Raspail\". Název byl později použit při založení ulice \"Rue du Montparnasse\" v roce 1773 a tím dal v polovině 19. století název celé čtvrti.\n\nÚzemí dnešní čtvrti leželo tradičně mimo hranice města a bylo k Paříži připojeno spolu s dalšími obcemi až v roce 1860. Původní pahorek, který nesl jméno Montparnasse, byl při stavebních úpravách odstraněn již v 18. století. Krátce po Francouzské revoluci zde bylo otevřeno mnoho tanečních sálů a kabaretů.\nSvětová výstava roku 1889 a bohatý umělecký život na Montmartru přitáhly do města množství umělců z různých zemí, takže se Paříž stala centrem moderny. Tehdy nepříliš módní čtvrť Montparnasse nabízela levné ubytování a mnoho kaváren a podniků, takže se po první světové válce stala domovem mnoha osobností. Mezi umělce, kteří pobývali a tvořili v této čtvrti, patřili Pablo Picasso, Guillaume Apollinaire, Henri Rousseau, Ossip Zadkine, Marc Chagall, Chajim Soutine, Amedeo Modigliani, Ezra Pound, Marcel Duchamp, Jean Cocteau, Constantin Brâncuşi, Paul Fort, Juan Gris, André Breton, Salvador Dalí, Jean-Paul Sartre, Henry Miller, Django Reinhardt, Joan Miró a na konci svého života Edgar Degas.\n\nVedle malířů, sochařů a spisovatelů byl významnou postavou fotograf Man Ray, který měl svůj první ateliér v hotelu des Écoles v ulici \"Rue Delambre\" č. 15, kde s ním rovněž pobývala modelka Alice Prin zvaná \"Kiki z Montparnassu\".\n\nSoučástí této umělecké komunity byli i mnozí umělci ze Spojených států či dalších zemí jako David Herbert Lawrence, Ernest Hemingway, Gertrude Steinová, William Faulkner, Francis Scott Fitzgerald s manželkou Zeldou, James Joyce a další.\n\nMísta setkávání umělců představovaly zdejší kavárny, bary a hospody, především kolem dnešního náměstí \"Place Pablo-Picasso\". Nejoblíbenějšími podniky byly kavárny \"Le Dôme\", \"Closerie des Lilas\", \"La Rotonde\", \"Le Sélect\", \"La Coupole\" nebo \"Le Bœuf sur le toit\" (existují dodnes), jejichž majitelé mnohdy vycházeli nepříliš movitým umělcům vstříc. Ti mohli zabírat stůl po celý večer za jednotnou cenu. Pokud umělci nemohli platit účet, vlastník \"La Rotonde\", Victor Libion, často přijal jako platbu výkres. Také zdi kaváren byly posety množstvím uměleckých děl a vytvářely improvizované galerie. V případě příliš ostré výměny názorů mezi umělci byla obsluha zvyklá nevolat policii.\n\nČtvrť nepřitahovala jen umělce, ale stala se také dočasným domovem i různým politickým uprchlíkům jako byli Lenin, Lev Trocký, Porfirio Díaz a Symon Petljura.\n\nMontparnasse dosáhl svého vrcholu během 20. let 20. století. Ve 30. letech se zdejší společnost proměnila a druhá světová válka vývoj přerušila a zcela změnila ráz zdejší čtvrti. Po jejím skončení Montparnasse již nikdy nezískal v uměleckých kruzích svou tehdejší slávu a význam.\n\nV 60. letech 20. století bylo rozhodnuto vytvořit z Montparnassu obchodní čtvrť levého břehu a pozměnit tak dosavadní tvář této historické lokality. Staré železniční nádraží bylo zbořeno a na jeho místě bylo postaveno nové Nádraží Montparnasse a nedaleko od něj obchodní centrum a Tour Montparnasse. Montparnasse se tak proměnil na čtvrť, která je přes den obchodní čtvrtí a večer nabízí množství barů, kaváren a kin. V roce 1998 bylo na \"Avenue du Maine\" otevřeno Musée du Montparnasse, které navazuje na bývalou uměleckou slávu v této čtvrti. Muzeum proto představuje pouze moderní umění.\n\n"}
{"id": "550921", "url": "https://cs.wikipedia.org/wiki?curid=550921", "title": "Třída Sturgeon", "text": "Třída Sturgeon\n\nTřída Sturgeon byla třída amerických útočných ponorek s jaderným pohonem z doby studené války. Jejich hlavním úkolem bylo ničení sovětských ponorek, byly ale používány i k dalším úkolům, například ke špionáži. Byly to lodě tiché, vybavené výkonným sonarem, schopné ponorů do značných hloubek a díky hydrodynamicky vhodně tvarovanému trupu značně rychlé. V letech 1963–1975 bylo postaveno celkem 37 ponorek této třídy, které Američané provozovali v letech 1967–2004.\n\nCelkem bylo postaveno 37 ponorek této třídy. Na stavbě se podílely loděnice General Dynamics Electric Boat Division v Grotonu (13 ks), Newport News Shipbuilding v Newport News (9 ks), Ingalls Shipbuilding v Pascagoule (6 ks), Mare Island Naval Shipyard ve Vallejo (5 ks), Portsmouth Naval Shipyard v Kittery (2 ks), New York Shipbuilding v Camdenu (1 ks) a General Dynamics Quincy Shipbuilding Division v Quincy (1 ks).\n\nJednotky třídy \"Sturgeon\":\nVýzbroj představovaly čtyři 533mm torpédomety, které ale byly oproti dosavadním ponorkám umístěny ve střední části trupu. V přídi byl umístěn pouze výkonný sonar typu BQQ-3 (později BQQ-5). Z torpédometů mohla být vypouštěna torpéda, protiponorkové střely UUM-44 SUBROC, protilodní střely UGM-84 Harpoon (od konce 70. let), střely s plochou dráhou letu BGM-109 Tomahawk, střely Astor s jadernou hlavicí či námořní miny. Pohonný systém odpovídal předchozí třídě. Tvořil ho jaderný reaktor typu S5W a dvě turbíny. Značný důraz byl kladen na tichost a obtížnou zjistitelnost ponorky při plavbě pod hladinou.\n\nOsm ponorek, USS \"Archerfish\" počínaje, mělo o tři metry prodloužený trup. Rovněž USS \"Parche\" měla prodloužený trup. Tentokrát však o 30 metrů. Šest ponorek bylo upraveno pro nesení zařízení SEAL Dry Deck Shelter (DDS), sloužící k výsadku potápěčů a jejich vybavení z ponořené ponorky.\n\n\n"}
{"id": "550923", "url": "https://cs.wikipedia.org/wiki?curid=550923", "title": "Tušovičky", "text": "Tušovičky\n\nTušovičky jsou malá vesnice, která je základní sídelní jednotkou obce Tušovice v okrese Příbram ve kraj Středočeském kraji. Nacházejí se asi 1 km severozápadně od Tušovic. V roce 2011 zde trvale žilo osm obyvatel.\n"}
{"id": "550924", "url": "https://cs.wikipedia.org/wiki?curid=550924", "title": "Alan Poindexter", "text": "Alan Poindexter\n\nAlan Goodwin \"Dex\" Poindexter (5. listopadu 1961 Pasadena, USA − 1. července 2012 Pensacola Beach, Florida, USA) byl americký námořní důstojník a astronaut.\n\nNarodil se jako John Poindexter v Pasadeně a vyrostl v Rockvillu v Marylandu, který považuje za své rodné město. Byl ženatý s Lisa A. Pfeiffer z Gulf Breeze na Floridě, se kterou měl dvě děti. Mezi jeho zájmy patřily motocykly, běh, vzpírání, vodní lyžování, vodní sporty, lov a rybolov. Chodil na střední školu v Kalifornském Coronadu, studium dokončil v roce 1979. V roce 1983 získal titul inženýr na Pensacola Junior College v Pensacole na Floridě, a poté chodil na Georgia Tech, promoval v roce 1986. V roce 1995 získal titul Master of Science v oboru leteckého inženýrství na Námořní postgraduální škole.\n\n"}
{"id": "550932", "url": "https://cs.wikipedia.org/wiki?curid=550932", "title": "Alexandr Stěpanovič Antonov", "text": "Alexandr Stěpanovič Antonov\n\nAlexandr Stěpanovič Antonov (, , Moskva, Ruské impérium – 24. dubna 1922, Borisoglebsk, RSFSR) byl člen strany socialistů-revolucionářů.\n\nNarodil se v Moskvě, ale velkou část dětství strávil v Kirsanově. Později studoval v Tambově tamní reálné gymnázium, z něhož však byl pro revoluční projevy vyhnán. Vrátil se do Moskvy a pracoval jako nádeník.\n\nOd roku 1904, kdy mu bylo pouhých šestnáct let, byl členem strany Eserů. Pro shromažďování peněz pro stranu často vykrádal banky nebo vlaky s cennostmi. Při jednom přepadení poštovního vozu byl zatčen a odsouzen na 20 let vězení ve Vladimirské věznici.\n\nRoku 1917 byl amnestován prozatímní vládou. Vrátil se do Kirsanova, po říjnové revoluci však odjel do Tambova, kde se stal velitelem domobrany. Dokázal bojovat nejen proti bolševikům, ale i proti československým legiím.\n\nDne 24. dubna 1922 uprchl spolu s bratrem Dmitrijem a svými spolupracovníky z Tambova před Čekisty. Ve vesnici Borisoglebsk však byl dostihnut a ve slepé uličce se svým doprovodem zastřelen. Všichni byli pohřbeni v Kazaňském klášteře.\n"}
{"id": "550933", "url": "https://cs.wikipedia.org/wiki?curid=550933", "title": "Belleville", "text": "Belleville\n\nBelleville je název několika obcí ve Francii, Kanadě a Spojených státech amerických:\n\n\n\n\n\n\n\n"}
{"id": "550936", "url": "https://cs.wikipedia.org/wiki?curid=550936", "title": "La Chapelle", "text": "La Chapelle\n\nLa Chapelle je název nebo součást názvu více míst:\n\n\n"}
{"id": "550939", "url": "https://cs.wikipedia.org/wiki?curid=550939", "title": "Jan Zátorský", "text": "Jan Zátorský\n\nJan Zátorský (* 25. června 1957, Střítež nad Bečvou, umělecké jméno Jan Zatorsky) je český reportážní fotograf. V 90. letech 20. století zastával vysoké funkce na Federálním ministerstvu vnitra ČSFR, Ministerstvu vnitra ČR a na Policejním prezidiu.\n\nZátorský se narodil a vyrůstal v rodině evangelického faráře ve valašské obci Střítež nad Bečvou. Původně byl přijat na lékařskou fakultu Univerzity Palackého v Olomouci, kvůli zaměstnání jeho otce však musel přejít na technický obor. Po roční vojenské službě v Trebišově nastoupil do podniku Optimit Odry jako technolog výroby sportovních míčů. Později pracoval v Československé akademii věd v oboru optických vláken.\n\nPo sametové revoluci uvažoval o práci reportéra v Lidových novinách, nakonec však přijal zaměstnání na federálním a později českém ministerstvu vnitra. Mezi roky 1993–1998 Zátorský zastával funkci druhého nejvyššího důstojníka Policie ČR - prvního náměstka policejního prezidenta (sloužil pod Stanislavem Novotným a Oldřichem Tomáškem). Od října 1994 do ledna 1995 dočasně řídil policii místo odvolaného Stanislava Novotného.\n\nPo odchodu z policejního prezidia v roce 1998 byl organizačním ředitelem Českomoravského fotbalového svazu a venue directorem UEFA.\n\nOd roku 2001 pracoval jako šéffotograf časopisů \"Týden\" a \"Instinkt\" a k roku 2010 působil v \"Lidových novinách\". V soutěži Czech Press Photo získal řadu ocenění.\n\nNa vysoké škole se seznámil se svou ženou, se kterou má dva syny – mj. reportéra MF Dnes Jana Zátorského, autora známého snímku Paroubkovy rybičky.\n\n"}
{"id": "550941", "url": "https://cs.wikipedia.org/wiki?curid=550941", "title": "ETFE", "text": "ETFE\n\nETFE (zkratka z ethen-tetrafluorethen či ethylen-tetrafluorethylen) je plast s vysokou odolností vůči korozi, pevností a trvanlivostí v širokém rozsahu teplot. Technicky se jedná o polymer a jeho systematický název je poly(ethen-tetrafluorethen). ETFE má velmi vysokou teplotu tání a vynikající odolnost vůči chemickému, elektrickému a vysokoenergetickému záření. Při hoření uvolňuje kyselinu fluorovodíkovou.\n\nTento materiál si v poslední době našel v podobě folií nové místo v současné architektuře. Poněkud zjednodušeně si jej můžeme představit jako silnější tuhý igelit, ale ve skutečnosti se jedná o materiál s vysokými užitnými vlastnostmi, především pevností a trvanlivostí.\n\nFólie ETFE se velmi osvědčila zejména při zastřešování rozlehlých veřejných prostor, např. sportovních či letištních hal. Ve srovnání se sklem má pouze 1 % jeho hmotnosti, propouští více světla (až 95 %), a dokonce i zdraví prospěšnou složku A ultrafialového záření. Její instalace je o 24–70 % procent levnější, neboť díky své hmotnosti nevyžaduje tak mohutnou nosnou konstrukci jako těžké lepené sklo. Je také pružnější a mnohem houževnatější než sklo (může unést až čtyřistanásobek své hmotnosti), díky nepřilnavému povrchu má i samočisticí schopnost a je recyklovatelná. Na druhé straně ji lze ostrými předměty snadno proříznout, a proto se používá převážně pro zastřešování.\n\nETFE fólie se používají převážně jako jakési nafukovací polštáře plněné stlačeným vzduchem. Ten vytváří mírné předpětí, jež fóliím dodává značnou stabilitu. Výhodou je, že při poklesu tlaku nedochází ke ztrátě stability, ale jen tvaru, přičemž jejich zastřešující funkce zůstává díky upnutí do okrajového profilu zachována.\nDíky přetlaku lze u ETFE fólií docílit žádaného prostorově zakřiveného tvaru, aby byly střechy odolné zatížení větrem a sněhem. Plochy mají také vysoce hladký povrch, na němž neulpívá prach, takže případné nečistoty stačí smývat déšť.\n\n\n"}
{"id": "550942", "url": "https://cs.wikipedia.org/wiki?curid=550942", "title": "Passy", "text": "Passy\n\nPassy je název několika obcí ve Francii:\n\n\n\n\nPassy je rovněž příjmení francouzské rodiny, z níž pocházelo několik politiků. Nejvýznamnějším byl:\n"}
{"id": "550946", "url": "https://cs.wikipedia.org/wiki?curid=550946", "title": "Good Earth Teas", "text": "Good Earth Teas\n\nGood Earth Teas Inc. je distributor čaje se sídlem v kalifornském Santa Crus, USA. Dnes je součástí holdingu Tetley US Holdings Ltd., dceřiné společnosti Tata Tea Ltd. Čaje prodává pod značkou Good Earth.\n\n\nGood Earth Teas Inc. produkuje více než 40 druhů čajových směsí, obchodním cílem je především Kalifornie v USA. Společnost nabízí zelené, černé a bílé čaje, rooibos, bylinné a léčivé směsi, ovocné čaje a kávu.\n\nSpolečnost podporuje iniciativu American Forests, kde její podpora umožnila výsadbu 40 000 stromů. Svou podporu poskytla také jihoafrické iniciativě Original T-Bag Designs, která originálním způsobem pomáhá zlepšovat život místních lidí v Jihoafrické republice.\n\n\n"}
{"id": "550948", "url": "https://cs.wikipedia.org/wiki?curid=550948", "title": "Brad Park", "text": "Brad Park\n\nDouglas Bradford Park (* 6. července 1948 v Torontu, v kanadské provincii Ontario) je bývalý hokejový obránce, který hrál v NHL za týmy New York Rangers, Boston Bruins a Detroit Red Wings. Je členem Hokejové síně slávy. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nDraftován byl týmem New York Rangers v prvním kole draftu 1966. Po dvou letech odehraných na farmě Rangers, Buffalo Bisons v AHL, se v roce 1968 stal členem prvního týmu Rangers.\n\nRychle se stal nejlepším obráncem Rangers a byl srovnáván s velkolepým Bobbym Orrem, protože oba byli známi především jako revolučně ofenzivní obránci. Jeho ofenzivní dovednosti, kontrola puku a bojovnost byly středem zájmu mnoha fanoušků. S Orrem se občas bil při bitce, takže mezi nimi vznikla přirozená rivalita. Park později prohlásil, že mu nevadí, že ho mnoho lidí označovalo jako číslo dvě za Orrem, protože Orr byl superhvězda a možná jeden z nejlepších hokejistů v historii.\n\nI přesto, že v roce 1972 Rangers ztratili kvůli zranění Jeana Ratella, dovedl je až do finále Stanley Cupu, kde prohráli s Boston Bruins. V souboji o Norris Trophy pro nejlepšího obránce ligy skončil druhý. Poté co nově začínající WHA začala lákat hráče z NHL, Rangers si jej pojistili velkou částkou peněz a na chvíli z něj udělali nejlépe placeného hráče ligy.\n\nNa Summit Series v roce 1972 Orr nemohl jet kvůli zranění a tak se stal vůdčím obráncem kanadské reprezentace. Ten byl nakonec vyhlášen nejužitečnějším hráčem rozhodujícího osmého zápasu proti SSSR a nejlepším obráncem turnaje.\n\nV sezoně 1975-76 se Rangers nepovedlo vstoupit do sezony optimálně a začali se zbavovat přeplacených veteránů. 7. listopadu 1975 byl uskutečněn jeden z největších obchodů této éry. Z Rangers putovali Park, Jean Ratelle a Joe Zanussi za Phila Esposita a Carola Vadnaise.\n\nEsposito i Vadnais byli pro Rangers užitečnými, přesto se ale týmu z New York City nepodařilo odlepit se od dna ligy. Bruins se i přes odchody Orra a právě Esposita stali brzy opět jedním z nejlepších týmů NHL.\n\nPřevzal vedení v týmu Bruins od legendárního Orra, který opustil tým a brzy ukončil kariéru kvůli potížím s koleny. Zatím pokračoval ve své úžasné kariéře pod legendárním koučem Donem Cherrym. Byl sice ofenzivní obránce, který rád forecheckoval, Cherry ho ale nabádal k většímu soustředění na obranu. Přestože byl Park v Bostonu kvůli jeho předhozí kariéře u rivalů Rangers neoblíben, brzy si fanoušky získal.\n\nMezi lety 1977 a 1979 Bruins pod koučem Cherrym třikrát vyhráli divizi a on sám byl dvakrát nominován do prvního výběru hvězd NHL a dvakrát byl nominován na Norris Trophy. Sezona 1977-78 je považována za nejlepší v jeho kariéře. V letech 1977 a 1978 se Bruins pokaždé dostali do finále Stanley Cupu, v obou případech prohráli s Montreal Canadiens.\n\nV roce 1983 jako volný hráč odešel do Detroit Red Wings kde hned vyhrál Bill Masterton Trophy za svou vytrvalost a stanovil rekord v počtu asistencí pro obránce Red Wings. Po sezoně 1984-85 ukončil kvůli sérii zraněních kolene kariéru a v další sezóně byl krátce koučem Red Wings.\n\nV roce 1988 byl uveden do Hokejové síně slávy.\n\nŽije už 30 let na Severním pobřeží Massachusetts se svou manželkou Gerry. Mají spolu pět dětí a čtyři vonoučata.\n\n"}
{"id": "550949", "url": "https://cs.wikipedia.org/wiki?curid=550949", "title": "Město filmu", "text": "Město filmu\n\nMěsto filmu je město, které se připojilo k Organizaci OSN pro výchovu, vědu a kulturu (UNESCO) a je důležité pro filmovou produkci. 11. června 2009 byl zvolen Bradford, Spojené království, jako první Město filmu.\n\nMěsto filmu je součástí programu Creative Cities Network pro UNESCO.\n\n"}
{"id": "550951", "url": "https://cs.wikipedia.org/wiki?curid=550951", "title": "Autopsy", "text": "Autopsy\n\nAutopsy (česky pitva) je americká death metalová skupina založená Chrisem Reifertem, který hrál na bicí v kultovní kapele Death na albu \"Scream Bloody Gore\". V kapele se kromě bicích ujímá také zpěvu.\n\nAutopsy patří společně s Death, Obituary, Suffocation a dalšími mezi průkopníky death metalu.\n\nV roce 1987 skupina nahrála demo \"Demo 87\" (obsahovalo skladbu Human Genocide) a o rok později \"Critical Madness\". Poté skupina podepisuje smlouvu s Peaceville Records a realizuje svůj debut \"Severed Survival\" (1989). Při nahrávání ve studiu zaskakuje věhlasný basový mistr Steve DiGiorgio místo Kena Sorvarinyho, který z kapely odchází. Tento počin představuje skvělé smíchaní thrashe s death metalem. Album pokračuje v duchu debutu Death, ale odlišuje se především jinou stavbou kytarových sól a pomalejšími tempy, které se více projeví na \"EP Retribution for the Dead\" (1990). Další dlouho-hrající deska pod názvem \"Mental Funeral\" (1991) je klasickým příkladem smíchání death s doom metalem (pomalá tempa). Toto album značně ovlivnilo skandinávskou death metalovou scénu.\n\nNásleduje úspěšné evropské turné, po kterém kapela odchází do studia, ze kterého vzešlo \"EP Fiend for Blood\" (1991). V roce 1992 světlo světa spatřilo další dlouhohrající album \"Acts of the Unspeakable\" (1992), které se vyznačuje kratšími songy a grindcore zvukem. Další album Autopsy nese název \"Shitfun\" (1994), je ovlivněno hardcore-punkem. Je to na dlouhou dobu poslední LP kapely. Kytarista Danny Coralles a bubeník Chris Reifert zakládají projekt Abscess po rozpadu Autopsy v roce 1995. Kapela se však později dává opět dohromady (bez Chrise Reiferta). V září 2008 Autopsy nahrává dvě nové skladby (velmi podobné starým materiálům), které jsou zařazeny do speciálního vydání debutu Severed Survival. Nahrávka s názvem \"Horrific Obsession\" vyšla v lednu 2009. Nastává tak nová éra kapely.\n\n\n\n\n\n\n"}
{"id": "550954", "url": "https://cs.wikipedia.org/wiki?curid=550954", "title": "Hádej, kdo přijde na večeři", "text": "Hádej, kdo přijde na večeři\n\nHádej, kdo přijde na večeři (v anglickém originále Guess Who's Coming to Dinner) je americký psychologicko-romantický film režiséra Stanleyho Kramera z roku 1967 se Spencerem Tracym, Sidney Poitierem, Katharine Hepburnovou a Katharine Houghtonovou v hlavní roli.\n\nJedná se o dnes již legendární snímek, který řeší psychologické problémy a přežívající rasové předsudky bílých rodičů (otec Spencer Tracy a matka Katharine Hepburnová), jejichž jediná dcera (Katharine Houghtonová) si přivede na večeři domů svého snoubence, úspěšného lékaře černocha Johna Prentice (Sidney Poitier).\n\nFilmová matka Katharine Hepburnová byla ve skutečném civilním životě tetou své filmové dcery Katharine Houghtonové.\n\nFilm byl nominován celkem na osm cen Americké akademie filmových umění a věd Oscar, z nichž získal dvě. Katharine Hepburnová za tento snímek získala svého druhého Oscara (ze čtyř), dále byla oceněna kamera.\n\n"}
{"id": "550958", "url": "https://cs.wikipedia.org/wiki?curid=550958", "title": "Ostravica (folklórní soubor)", "text": "Ostravica (folklórní soubor)\n\nSoubor lidových písní a tanců Ostravica je pokračovatelem souboru Ondráš, který byl založen v Janovicích v r.1949 a v r.1960 přesídlil do Frýdku-Místku. V r. 1967 byl přejmenován na název Ostravica vzhledem k širšímu programovému zaměření, tj. na horalské Lašsko a moravsko-slovenské pomezí, kde jsou prameny řeky Ostravice, která protéká městem Frýdek-Místek. \n"}
{"id": "550960", "url": "https://cs.wikipedia.org/wiki?curid=550960", "title": "Cuttermaran", "text": "Cuttermaran\n\nCuttermaran je počítačový software pro střih videonahrávek. Jedná se o kontaminaci slov \"cutter\" (česky střihač) a \"Catamaran\", upravená plachetnice.\n\nVložené video musí být rozděleno na zvuk a obraz (demultiplexované). Podporuje MPEG-1 a MPEG-2 video a MPEG-2 (Layer I-III) audio, AC3 audio, DTS audio a PCM audio.\n\nCuttermaran je možný si stáhnout z internetu již od roku 2003. Licencován je jako GNU General Public License, tedy jako svobodný software. Poslední verze, 1.70, vyšla 22. října 2009. Program vyžaduje Microsoft .NET Framework 3.5 SP 1 a DirectX 9b.\n\n"}
{"id": "550964", "url": "https://cs.wikipedia.org/wiki?curid=550964", "title": "Zemský okres Reutlingen", "text": "Zemský okres Reutlingen\n\nZemský okres Reutlingen (německy: \"\") se nachází v německé spolkové zemi Bádensko-Württembersko. Sousedí (ze severu ve směru hodinových ručiček) s okresy Esslingen, Göppingen, Alb-Donau, Biberach, Sigmaringen, Zollernalb, Tübingen a Böblingen.\n\nOkres leží v oblasti pohoří Švábská Alba. Na jihovýchodě sahá jeho území skoro až k řece Dunaj. Zdejší nadmořská výška se pohybuje od 290 m n. m. ve střední části okresu až do 881 m n. m. u obce Sonnenbühl.\n\nVývoj počtu obyvatelstva okresu Reutlingen od roku 1973:\n\n"}
{"id": "550965", "url": "https://cs.wikipedia.org/wiki?curid=550965", "title": "Zemský okres Sigmaringen", "text": "Zemský okres Sigmaringen\n\nZemský okres Sigmaringen (německy: \"\") se nachází na jihu německé spolkové země Bádensko-Württembersko. Sousedí (ze severu ve směru hodinových ručiček) s okresy Reutlingen, Biberach, Ravensburg, Bodensee, Konstanz, Tuttlingen a Zollernalb.\n\nOkres leží v oblasti pohoří Švábská Alba. Jeho nejvyšším místem je vrch \"Schnaitkapf\" (921 m) u obce Schwenningen. Asi 33 procent plochy okresu je pokrytých lesy.\n\nVývoj počtu obyvatelstva okresu Sigmaringen od roku 1973:\n"}
{"id": "550977", "url": "https://cs.wikipedia.org/wiki?curid=550977", "title": "Epifragma", "text": "Epifragma\n\nEpifragma může být:\n"}
{"id": "550978", "url": "https://cs.wikipedia.org/wiki?curid=550978", "title": "Bát", "text": "Bát\n\nBát, případně varianta Bath, je stará jednotka hmotnosti používaná v Thajsku. Nazývaná někdy \"tikal\", vychází z ní také thajská národní měna.\n\n\n"}
{"id": "550981", "url": "https://cs.wikipedia.org/wiki?curid=550981", "title": "Histopatologie", "text": "Histopatologie\n\nHistopatologie (z řeckých slov ἱστός histos \"tkáň\", πάθος pathos \"nemoc\", a -λογία -logia) je vyšetřovací metoda, která je součástí nejen diagnostiky léčby nádorových onemocnění. Zahrnuje mikroskopické vyšetření tkáně za účelem studia projevů onemocnění. Konkrétně, v klinické medicíně, odkazuje na vyšetření biopsie nebo chirurgického vzorku patologem, po přípravě vzorku spočívající v jeho nařezání na tenký vzorek je vzorek umístěn na skleněné sklíčko. Na rozdíl od cytopatologie zkoumá volné buňky nebo tkáně.\n"}
{"id": "550982", "url": "https://cs.wikipedia.org/wiki?curid=550982", "title": "Båt", "text": "Båt\n\nBåt je stará jednotka objemu používaná ve Švédsku a Finsku.\n\nPřevodní vztahy:\n\n"}
{"id": "550990", "url": "https://cs.wikipedia.org/wiki?curid=550990", "title": "One Worldwide Plaza", "text": "One Worldwide Plaza\n\nOne Worldwide Plaza je mrakodrap nacházející se na Manhattanu v New Yorku. Je to nejvyšší budova komplexu Worldwide Plaza. Byla postavena v roce 1989. Má 49 pater a výšku 237 m.\nBudova má cihlové obložení stěn a její střecha je vyrobena z mědi a na samotném vrcholu je skleněná pyramida.\n\n"}
{"id": "551000", "url": "https://cs.wikipedia.org/wiki?curid=551000", "title": "383 Madison Avenue", "text": "383 Madison Avenue\n\n383 Madison Avenue dříve Bear Stearns World Headquarters patří mezi 20 nejvyšších mrakodrapů na Manhattanu v New Yorku. Má 47 pater a dosahuje výšky 230 m. Stojí na Madison Avenue mezi 46. a 47. ulicí. Budovu vlastní firma JPMorgan Chase. Navrhl ji David Childs z architektonického studia Skidmore, Owings and Merrill.\nVýstavba probíhala v letech 1999 - 2001 a budova byla slavnostně otevřena začátkem roku 2002.\n\n\n"}
{"id": "551001", "url": "https://cs.wikipedia.org/wiki?curid=551001", "title": "Iraklij Cereteli", "text": "Iraklij Cereteli\n\nIraklij \"Kaki\" Georgijevič Cereteli (gruzínsky \"ირაკლი წერეთელი\", rusky \"Ираклий Георгиевич Церетели\", 20. listopadu 1881, Kutaisi, Ruské impérium – 20. května 1959, New York, NY, USA) byl gruzínský politik a představitel menševiků.\n\nIraklij Cereteli se narodil v Kutaisi v rodině spisovatele Georgije Cereteliho, který pocházel ze starobylé rodiny.\n\nCereteli studoval na Lomonosovově univerzitě, kde se účastnil studentských protestů. Po jedné z podobných demonstraci v roce 1902 byl zatčen a deportován na Sibiř. Po propuštění se Cereteli připojil k Ruské sociálně demokratické dělnické straně.\n\nRoku 1903, kdy se strana rozdělila, se Cereteli přidal na stranu menševiků. Stal se editorem menševických novin \"Kvali\", brzy však odjel do Německa z důvodů nedůvěry ke svým kolegům.\n\nBěhem revoluce roku 1905 se Cereteli vrátil do Ruska a byl zvolen do Dumy jako představitel menševiků. Když byla Duma rozpuštěna, byl Cereteli odsouzen k pěti letům vězení a v roce 1913 deportován do Irkutsku. Tam se stal vůdcem skupinky deportovaných revolucionářů, většinou menševiků (objevili se však také Eseři a bolševici).\n\nCereteli se po únorové revoluci roku 1917 vrátil do Petrohradu a stal se členem Petrohradského sovětu. Byl také pro pokračování války proti Německu. Cereteli se brzy stal členem Prozatímní vlády jako ministr pošty a telegrafů, a jako ministr vnitra.\n\nPo říjnové revoluci byl na Cereteliho vydán zatykač. Ten se mezitím vrátil do Gruzie, která se roku 1918 stala Gruzínskou demokratickou republikou. Nebyl významným členem vlády, ale získal křeslo v ústavodárném shromáždění a reprezentoval zemi na Pařížské mírové konferenci. Když roku 1921 převzala Rudá armáda kontrolu nad Gruzií, Cereteli zůstal v zemi, ale emigroval v roce 1923 do Paříže.\n\nCereteli zůstal zjevným internacionalistou a nepřijal myšlenky nacionalismu jako mnoho jeho spolupracovníků. Zůstal sice bojovníkem za nezávislost Gruzie, ale odmítl slova Noe Žordaniji, že \"\"bolševická nadvláda je totožná s nadvládou carského Ruska\"\". Ačkoli byla v Paříži vytvořena exilová gruzínská vláda, Cereteli v ní žádnou roli nesehrál.\n\nV roce 1940 odešel Cereteli do Spojených států, kde psal o ruské historii a kde také roku 1959 zemřel.\n\n"}
{"id": "551003", "url": "https://cs.wikipedia.org/wiki?curid=551003", "title": "Batha (jednotka)", "text": "Batha (jednotka)\n\nBatha je stará jednotka objemu používaná v Sýrii. Někdy se nazývala rovněž názvem \"artaba\", což byla ovšem rovněž samostatná fyzikální jednotka. (Viz artaba).\n\nPřevodní vztahy:\n\n"}
{"id": "551005", "url": "https://cs.wikipedia.org/wiki?curid=551005", "title": "ArmA 2", "text": "ArmA 2\n\nARMA II je česká počítačová hra z roku 2009. Část obsahu hry byla vypuštěna jako free to play, pod jménem ArmA 2 Free. Tato část hry neobsahuje příběhovou část hry a má celkově nižší rozlišení všech textur ve hře. Hra je volným pokračováním hry ArmA z roku 2006. Hra se dočkala většinou kladného přijetí od kritiky a prodeje byly později výrazně zvýšeny díky modifikaci DayZ, která hru předělává na onlinový survival horor. Na serveru Hrej.cz byla hra označena za 8. nejlepší hru roku 2009. Na jiném serveru DDWorld.cz se hra umístila na 5. místě. V obou žebříčcích se ArmA II umístila v rámci českých her na druhém místě (za adventurou Machinarium). V roce 2011 byla ArmA 2 na serveru PC Gamer označena za 13. nejlepší počítačovou hru všech dob. Hra však byla kritizována za přítomné chyby. V roce 2013 byl vydán další díl.\n\nDěj se odehrává v severovýchodní provincii fiktivního státu Černarus, v Jižní Zagorii. Zde trvá občanská válka mezi černaruskou vládou a separatistickým Hnutím Rudé Hvězdy (zkráceně ČdKZ, jeho příslušníci jsou známí jako čedaci), které již téměř celou provincii ovládlo a je viněno z válečných zločinů. Do oblasti je vyslána americká letadlová loď USS Khe Sanh spolu s jednotkami námořní pěchoty, Ti mají zastavit násilí a obnovit pořádek v Jižní Zagorii. Hra sleduje osudy příslušníků pětičlenné speciální jednotky Razor tým.\n\nHra obsahuje 6 konců, které závisí na rozhodnutích hráče či splněnosti různých úkolů v kampani.\n\n\nEditor misí obsahuje okolo 100 vozidel. Možností je spousta – buď si vytvořit válku, nebo se např. projíždět ve škodovce nebo prohánět se ve vrtulníku či stíhačce. Ale to není všechno, je možné hrát i za zvířata. Hra obsahuje 2 terény – Černarus (225 km) a Utes.\n\nJedná se o stand-alone datadisk, ve kterém se hráč přesune do fiktivní blízkovýchodní země Takistán. Ačkoliv se jedná o fiktivní zemi, herní lokace jsou vytvořeny na základě satelitních snímků Afghánistánu. Kromě zcela nové kampaně datadisk přinesl nové zbraně, vozidla či letecké jednotky. Přidává také 3 nové terény – Tákistán (164 km), Zargabad (67 km) a Poušť (4 km). Ve hře se dokonce krátce objeví i Armáda České republiky. Vydán byl 29. června 2010.\n\nV roce 2010 vyšlo ještě rozšíření , které do hry přidalo britskou armádu, novou kampaň a nový terén – Šapur (4 km). V sejném roce pak vyšlo další rozšíření – , které do hry přidalo novou kampaň, novou frakci a terén Zkušební Oblast (4 km).\n\nPoslední rozšíření vyšlo až v roce 2012. Jedná se o . To hru doplnilo o české jednotky, českou kampaň, českou výzbroj a 2 terény – Bystrica a Bukovina. Tyto terény jsou však pouze upravené výřezy Černarusi. Navíc byla do hry přidána možnost zatopení oblastí a využití stopovacího psa.\n\n"}
{"id": "551006", "url": "https://cs.wikipedia.org/wiki?curid=551006", "title": "Carl Budischowsky &amp; Söhne", "text": "Carl Budischowsky &amp; Söhne\n\nCarl Budischowsky & Söhne (do roku 1871 pouze Carl Budischowsky, česky též Karel Budischowsky & synové ) byla třebíčská společnost, která se zabývala koželužnictvím. Společnost vznikla rozdělením společnosti dvou bratrů – Karla Budischowského a Františka Budischowského. Karel zakoupil objekty a podnikal v Padrtově mlýně v Libušině údolí v Třebíči-Borovině, František hospodařil na Stařečce v objektech svého otce. Karel se kompletně zbavil podílu svého bratra v roce 1853 a začal tak podnikat sám.\n\nV roce 1833 začal společnost \"Budischowski\" řídit \"Karel Budischowský\" spolu s bratrem \"Františkem\" (\"Franzem\"), po sňatcích svých dalších sester (\"Jan Antonín Budischowsky\" měl osm dětí) s rody Hassků, Fundulusů a Schumpeterů se bratři dostali do pře a tyto vyvrcholily v roce 1842, kdy Karel zakoupil s finančním přispěním svého švagra \"Karla Leopolda Funduluse\" \"Padrtův mlýn\" na Stařečském potoce v nynějším údolí řeky Jihlavy. Obchod byl uzavřen ke dni 27. září 1842 a to za 9430 zlatých. Karel tak začal budovat nový závod v Borovině, zatímco František defakto vlastnil závody na Stařečce. Ve čtyřicátých letech František zakoupil na Stařečce další sousední dům (č. 81) a zvětšil tak závod, také koupil statek v Kožichovicích a také dům ve Vídni, kam rozšířil výrobu. Někdy v této době mohlo dojít i k zavedení parního stroje do výroby těchto závodů. Udává se, že to mohlo být v roce 1835 či 1862.\n\nV roce 1845 se společnost účastnila vídeňské průmyslové výstavy, další společností z Třebíče byla i firma Hasskova. V roce 1847 společnost Budischowsky rozšířila produkci a konečně navázala spolupráci s vojenským erárem a začala dodávat vojenskou obuv. Některé části obuvi byly outsourcovány jiným pracovníkům v Třebíči. V roce 1853 se Karel zbavil vlastnického podílu Františka na nemovitostech v Libušině údolí a Větrníku v Třebíči. O rok později dostala firma Karla velkou objednávku obuvi od turecké armády a tak bylo nutno pořídit vyšší výkon strojů pro výrobu. Roku 1862 byl zakoupen parní stroj o 16 koních.\n\nSpolečnost Karla Budischowského v roce 1853 zavedla jako první v Rakousku stroje na štípání kůže, jako první používala v Třebíči parní stroj (jistě doložený v roce 1862, možný již v roce 1835). V tomto roce \"Karel Budischowsky\" zastavil platby a vyhlásil konkurs, celková aktiva společnosti byla ve výši 187 867 zlatých, celková pasiva ve výši 259 361 zlatých, předlužení tak bylo ve výši 71 494 zlatých. Společnost se však stabilizovala a v roce 1863 společnost uzavřela smlouvu s rakouskou armádou na tříleté dodávání obuvi a toren pro vojsko, tohoto roku již pracovaly v borovinských závodech dva parní stroje. O rok později, v roce 1864, společnost uzavřela smlouvu dokonce i s mexickou císařskou armádou. Této měla dodávat obuv a výstroj pro vojáky a koně. V roce 1869 společnost \"Carl Budischowsky\" zavedla jako první (z důvodu prusko-rakouských válek a vyšších dodávek rakouskému vojsku) Mac Kayiovy stroje na prošívání podešví a v roce 1871 přijal Karel do svého podniku i své dva syny Jana a Augusta, došlo i ke změně v názvu, společnost se jmenovala \"Karel Budischowsky a synové\" (německy \"Carl Budischowsky & Söhne\").\n\nSpolečnost v roce 1871 otevřela filiálku ve Vídni, jeden syn tam řídil výrobu a staral se o obchodní záležitosti, v tomtéž městě se v roce 1873 účastnila světové výstavy, kde obdržela uznání a záslužnou medaili. Koncem 70. let proběhla hospodářská krize, která společnost \"Karla Budischowského\" (nyní uváděná zkratka \"C. B. S.\") takřka nezasáhla, naopak v roce 1878 a 1879 proběhly války mezi Ruskem a Tureckem, společnost C. B. S. dodávala obuv oběma armádám a zvláště armádě ruské, dostávala tak šanci kupovat levně kůže. Naopak, společnost \"Františka Budischowského\" byla postižena silně a dokonce musela prodat statek v Kožichovicích a domy na Stařečce. Mimo jiné proběhla v sedmdesátých letech stavba silnice z Třebíče do Boroviny a dále do Starče, kde již stálo nádraží. Tuto silnici prosazoval hlavně proněmecký úředník Böhm, ten zadal stavbu vídeňskému inženýrovi Josefu Hanušovi, který stavbu nebyl schopen dokončit a skončil v úpadku. Silnici tak v nákladech 80 000 zlatých zaplatilo a zbudovalo město. V roce 1871 založil Carl Budischowsky dělnický spolek s názvem \"Spolek ku podporování nemocných dělníků v továrně pánů Karla Budischowského a synů\", v roce 1882 dal Budischowsky vysvětit pro tento spolek i prapor – spolek neplnil co měl a nevyplácel svoje zaměstnance, svoji činnost tak ukončil k 1. srpnu 1889.\n\nKolem roku 1880 nebo 1881 začala společnost používat i chemické činění kůží, později si jak občané města, tak v roce 1883 i městská rada stěžovala na přílišný zápach a znečištění vod Stařečského potoka. Tyto spory se vedly přibližně do roku 1910, kdy došlo k zastavení provozu tří mlýnů na toku pod továrnou. Velké rozšíření filtrační stanice a filtračních bazénů proběhlo ještě v roce 1893. V roce 1889 firma postavila novou budovu (74 × 21 metrů), v roce 1900 byla vybudována i barvírna kůží a také 40 metrů vysoký tovární komín. Kolem roku 1899 byla zprovozněna i nová cihelna, předtím byly budovány i kolny na vozy či seno a skleníky u domu pána Budischowského. V roce 1893 byl kolaudován i nový rybník, nynější Borovinský rybník. V osmdesátých letech také mělo dojít k zavedení elektrického proudu v těchto továrnách, první lampy jsou vidět již na fotografiích z roku 1888, v roce 1896 se navyšoval výkon dynama. Samotné město Třebíč získalo přístup k elektřině až v roce 1903, kdy začala fungovat elektrárna firmy Ganz a Gomperz z Budapešti.\n\nDařilo se i filiálkám ve Vídni i jiných městech, vídeňské sídlo společnosti se nacházelo na Untere Donaustrasse, koželužskou výrobu zavedli ještě v Braunhubergasse v Simmeringu a v roce 1892 oznámila filiálka firmy v čele s Augustinem Budischowskym, že se spojuje s firmami Wilhelmsburger Lederfabrik S. a J. Flesch, Wilhelmsburg, J. Krumpöck a R. Weingartner. Název nového uskupení, které vedl opět Augustin Budischowsky byl \"Lederindustriegesellschaft für Heeresausrüstung von Budischowsky, Flesch et Consorten\". Společnost se tak stala největším výrobcem kůží i obuvi v Rakousku. V devadesátých letech 19. století se začaly rozvíjet odborová hnutí dělnictva a začala se zvětšovat jejich jednací síla, již 3. srpna 1890 byla svolána schůze obuvnického dělnictva, která byla obratem zakázána a konala se tak až o týden později. Jednalo se o: \"dnešních poměrech a bytech dělníků obuvnických, o obuvnickém sjezdu ve Vídni a o volných návrzích\", k prvnímu bodu mluvil blízký spolupracovník Josefa Hybeše anarchista František Hořák, ten prohlásil, že veškeré dělnictvo světa je mizerně placeno a je nutno vést boj proti veškerému kapitálu, dalším mluvčím byl František Beneš, jenž mluvil o nadcházejícím sjezdu ve Vídni. Po tomto sjezdu bylo oznámeno, že by měl být vytvořen obuvnický odborný spolek, v čele přípravného výboru stál František Beneš. Tento spolek byl důležitým pro celou Moravu, jeho jméno bylo \"Odborný obuvnický spolek pro celou Moravu se sídlem v Třebíči\", počátkem roku 1893 začal v Třebíči vycházet odborový časopis \"Obuvník\" – tento byl cenzurován jak v Třebíči, tak i v tiskárnách v Brně.\n\nV červnu roku 1895 se konala v Třebíči konference obuvníků, tato konference byla okresním komisařem rozpuštěna a svolavatelé byli v Jihlavě odsouzeni na několik dní vězení. I podle dalších zpráv z Kubešových \"Listů ze západní Moravy\" žili dělníci velmi nuzně, vydělávali si 4–6 zlatých týdně, také se v prosinci roku 1898 psalo, že byli propuštěni dělníci ze Subakovy továrny. Dalším časopisem, který v Třebíči vycházel a také se zmiňoval o nuzných poměrech dělníků byla \"Stráž\", dělníci podle článku \"Boj o chleba\" pracují od 4 hodin ráno do 8 hodin večer.\nV lednu roku 1902 v borovinské továrně vypukl požár, který poškodil strojovnu, koželužskou dílnu a přípravnu pro dílny, na půl roku byla omezena výroba, nicméně již od letních měsíců téhož roku byla výroba modernizována a znovu spuštěna. Téhož roku byla postavena i závodní restaurace a během dalších dvou roků i obytný dům pro mistry a v roce 1905 začaly být stavěny první domky v dělnické kolonii ve staré Borovině, tato kolonie byla dokončena v roce 1912. Roku 1907 byl u budovy sušárny postaven nákladní výtah a došlo i k nadstavbě na této budově, za další tři roky byl postaven nový obuvnický sál (hala), také roku 1910 byl nedaleko nádraží ve Starči postaven srubový hotel (náklad 1000000 rakouských korun), hotel měl sloužit k ubytování zákazníků a hostů z Vídně a měl být přepychově zařízen, v roce 1914 vyhořel a nebyl znovu obnoven.\n\nO velkém rozvoji společnosti v prvních letech 20. století vypovídá, že pro tuto pracovalo 1000 zaměstnanců již v roce 1906, společnost také rozšiřovala své portfolio a zakupovala další společnosti. Vídeňský pobočný závod byl rozšířen o další koželužnu v Simmeringu, o výrobnu řemenů a potřeb z kůže, o koželužnu ve Štadlavě. Společnost také převzala a vlastnila společnost dodávající vojenskou výstroj (\"Lederindustriegesellschaft für Heeresausrüstung von Budischowsky, Flesch et Consorten\") a řídila také koželužnu firmy \"Josef Schmidts Nachfolger\" v Bošanech u Trenčína. V souvislosti se společností Budischowsky se uvádí ještě podíly v koželužnách v Temešváru v Rumunsku, obchod s obuví ve Štýrském Hradci. V roce 1908 byl Jan Budischowsky oceněn rytířským křížem řádu Františka Josefa a byl mu udělen titul \"císařský rada\", o rok později se ze společnosti stala společnost s ručením omezeným (vedení společnosti: Jan Budischowsky, Augustin Budischowsky, Arnošt Budischowsky) a o rok později se oficiálním sídlem společnosti stala Vídeň.\n\nNa konci 19. století nechala společnost \"Karla Budischowského\" postavit první budovy v areálu tehdejšího BOPO, mimo jiné hlavní bránu a přilehlé objekty. Během první světové války pak vznikla společnost Busi, továrna na obuv, ta byla založena společnostmi Carl Budischowsky & Söhne a J. Sigle a spol.. Působila v Třebíči a v Brně, kdy však společnost měla velké finanční problémy a nepomohla ani reorganizace. Později získala firemní akcie Moravská banka, od této banky pak majetek společnosti zakoupila společnost Baťa. V roce 1932 pak zrušila provoz v Třebíči.\n\nV roce 1931 tyto budovy odkoupil zlínský podnikatel \"Tomáš Baťa\", někdy po roce 1936 měly být postaveny i další budovy. Ty byly postaveny podle standardních plánů společnosti Baťa. Ve stejné době začaly být stavěny známé borovinské dvojdomky, tyto domky i zbylé budovy postavené v areálu společnosti navrhli \"František Gahura\", \"Vladimír Karfík\" a \"Miroslav Lorenc\".\n"}
{"id": "551010", "url": "https://cs.wikipedia.org/wiki?curid=551010", "title": "Takanot ha-kehila", "text": "Takanot ha-kehila\n\nTakanot ha-kehila ( , \"pl. f.\", „obecní statuta“) je pojem označující lokální pravidla jednotlivých židovských obcích nebo ve svazů obcí. Důležitý předpoklad pro vznik takanot představuje uznání autonomie židovských obcí místními autoritami, takže takanot pak regulují především samosprávné záležitosti příslušné obce a záležitosti občanského a trestního práva. Takanot schvalují dvě autority příslušné obce: místní \"bejt din\" (náboženský soud) na základě povolení hlavního rabína a představenstvo místní obce (\"parnasim\").\n\nPrvní takanot vznikly zřejmě v 6. století. Ve světovém měřítku se jedněmi z nejvýznamnějších obecních statut staly Takanot Šum (statuta svazu židovských obcí ve Špýru, Wormsu a Mohuči). V českých zemích sehrály zásadní roli Šaj takanot – statuta moravského židovstva.\n\n"}
{"id": "551012", "url": "https://cs.wikipedia.org/wiki?curid=551012", "title": "Film Music Guild", "text": "Film Music Guild\n\nFilm Music Guild (FMG) je studentská organizace na Biola University v La Mirada, Kalifornie, USA. Organizace vznikla, aby mohla učit studenty film a hudbu.\n\nFilm Music Guild vznikl roku 2006 studentem Davem Martinou, aby zaplnil mezeru mezi univerzitními obory filmu a hudby.\n\n3. října 2009 se konala první Film Music Guild konference (pojmenovaná jako FMG Conference 2009). Mezi hlavní představitele patřili Pete Docter (režisér filmů \"Vzhůru do oblak\" a \"Příšerky s.r.o.\"), John Ottman (střihač a skladatel pro filmy \"Valkýra\", \"Superman se vrací\" a \"X-Men 2\"), Christopher Young (skladatel pro filmy \"Spider-Man 3\", \"Nenávist\" a \"Ghost Rider\") a mnoho dalších.\n\n"}
{"id": "551013", "url": "https://cs.wikipedia.org/wiki?curid=551013", "title": "60 Wall Street", "text": "60 Wall Street\n\n60 Wall Street je mrakodrap nacházející se na Dolním Manhattanu v New Yorku. Má 55 pater a dosahuje výšky 227 m. V budově má ředitelství banka Deutsche Bank. Výstavba probíhala v letech 1987–1989. V budově měla sídlo firma J.P. Morgan & Co. (dnešní JPMorgan Chase). V roce 2001 budovu koupila firma Deutsche Bank za 600 milionů dolarů. Budova nabízí 160 000 m kancelářských ploch a patří tak mezi největší kancelářské budovy ve Financial District. Budovu navrhla firma Kevin Roche, John Dinkeloo & Associates.\n\n\n"}
{"id": "551014", "url": "https://cs.wikipedia.org/wiki?curid=551014", "title": "Pekárna", "text": "Pekárna\n\nPekárna je menší nebo větší provozovna, kde se peče pečivo ve velkém.\n\nMenší provozovny zpravidla zásobují nevelká sídla s jejich okolím, častěji používají nekontinuální neboli periodické pece s přetržitým provozem. Příkladem může být elektrická výtažná etážová pec VP10 EK, která má čtyři etáže, nezávisle vytápěné horní a dolní řadou odporových topných tyčí, pečnou plochu vytahovací etáže tvoří síťový pás podložený plechem. Podobná elektrická sázecí etážová pec SP10E má opět čtyři etáže vzájemně nezávislé z hlediska vytápění, přívodu a odvodu páry. Pečnou plochu tvoří betonové desky, osazované pomocí lopaty.\n\nZa nejvýhodnější z hlediska obsluhy, úsporného řešení pečné plochy i menších tepelných ztrát se pokládají vozíčkové konvekční pece. Pečnou plochu těchto pecí tvoří samostatné plochy, které se zasunují nad sebou do rámu vozíku, a to v počtu 16 až 24. Vozík s osazenými plechy se zaváží do boxu, kde se upevní na závěsné a otáčecí zařízení. Po zavření dveří boxu se toto zařízení uvede do chodu a vozík s plechy rotuje kolem svislé osy po celou dobu pečení. Teplo se předává pečivu převážně prouděním horkého vzduchu.\n\nV některých starších pekárnách se vyskytují ještě parní sázecí pece. Jsou vytápěny nepřímo pomocí Perkinsových trubek, které jsou zataveny a z 1/3 naplněny vodou. Snížené konce těchto trubek zasahují do topeniště a pára, která se v nich tvoří, předává teplo pečnému prostoru. Tyto pece se stavěly jako dvou nebo tříetážové.\nAčkoliv jsou menší provozovny z hlediska ekonomického a potřeby pracovní síly náročnější, jejich výrobky jsou oblíbené pro kvalitu, čerstvost, více osobitý sortiment a v neposlední řadě i to, že spotřebitelé v menších oblastech výrobce znají.\n\nVětší provozovny (velkopekárny) zpravidla zásobují větší spádová území či velká města, častěji používají zařízení s kontinuálním (nepřetržitým) procesem a to nejen pece, ale i zkrácené postupy přípravy těst s použitím rychlohnětacích strojů - mixérů. Nevýhody jsou zvýšené náklady na elektrickou energii, droždí a na oxidační zlepšovadla a hlavně pro nás nezvyklý charakter výrobku. Pečivo takto vyrobené má příliš jemně pórovitou, až vatovitou střídu, která se špatně krájí, má méně výraznou chuť a vůni, a pokud do něj nejsou přidány další typy zlepšovadel, také dříve tvrdne.\n\nMívají také průběžnou kynárnu (prostor - box pro dokynutí), ze které těstové kusy plynule procházejí na sázecí stůl, kde probíhá vlažení i sypání. Funkci vlažícího zařízení plní buď rotující kartáč smáčený vodou, nebo řada trysek, které rozprašují na pečivo vodní mlhu, k sypání slouží rotující drážkovaný válec. Následuje sázení do průběžných pecí, kde se výrobky pečou bez plechů, přímo na ocelovém pletivovém dopravníku, který tvoří pečnou plochu a upečené pečivo potom z něho padá přímo do přepravek.\n\nVětší i menší provozovny mají ještě zařízení na krájení některých druhů pečiva (nejčastěji chléb nebo vánočky a na balení některých druhů pečiva a to buď do mírně lepkavé průhledné tenké polyetylénové fólie, nebo jiné do nejčastěji papírových sáčků. V maloprovozu tato zařízení bývají ovládána ručně, ve větších provozovnách bývají více automatizovaná.\n\n\n"}
{"id": "551015", "url": "https://cs.wikipedia.org/wiki?curid=551015", "title": "Happy with What You Have to Be Happy With", "text": "Happy with What You Have to Be Happy With\n\nHappy with What You Have to Be Happy With je studiové EP britské rockové skupiny King Crimson. Bylo vydáno v říjnu 2002 (viz 2002 v hudbě).\n\nDeska \"Happy with What You Have to Be Happy With\" předchází o půl roku později vydanému klasickému albu \"The Power to Believe\". Obsahuje tři skladby, jež se následně objevily právě na \"The Power to Believe\" ale v odlišné úpravě. Jedná se o „Shogonai“, z níž se stala „The Power to Believe“, titulní „Happy With What You Have to Be Happy With“ je delší o jeden refrén, výraznější změna je patrná v „Eyes Wide Open“, která se na EP vyskytuje v akustické verzi. EP \"Happy with What You Have to Be Happy With\" doplňuje několik dalších nových skladeb a živá nahrávka „Larks' Tongues in Aspic (Part IV)“ z koncertu, jenž se konal v listopadu 2001 v americkém Nashvillu.\n\n\n"}
{"id": "551018", "url": "https://cs.wikipedia.org/wiki?curid=551018", "title": "Veni Creator Spiritus", "text": "Veni Creator Spiritus\n\nVeni Creator Spiritus (Duchu Tvůrce, přijď) je gregoriánský hymnus. Napsal ho patrně v devátém století teolog Rabanus Maurus. Je velmi znám a zpívá se při celé řadě liturgických příležitostí (např. při letnicích o nešporách a třetí hodince, při vstupu kardinálů do konkláve, biřmování, pomazání kněží, korunovaci atd.). Hymnus užívá také anglikánská církev a luteráni (Martin Luther podle něj napsal svůj chvalozpěv \"Komm, Heiliger Geist, Herre Gott\"). Byl také mnohokrát zhudebněn (např. Gustavem Mahlerem či Hectorem Berliozem) a patří k nejznámějším hymnům gregoriánského chorálu. Text je psaný v osmislabičných verších a vyjadřuje touhu církve po darech Ducha svatého a jeho pomoci; působivou básnickou formou se v něm tak odráží postoj katolické teologie k Duchu svatému. Hymnus je vždy spojen s částečnými odpustky, s plnomocnými, pokud je přednášen nebo zpíván veřejně o letnicích nebo v první den roku.\n\nV Českobratrské církvi evangelické se zpívá Lutherova verze s českým textem Samuela Vernera (1897–1976) \"Ó Tvůrce, Duchu svatý, přijď\" v \"Evangelickém zpěvníku\" zařazená pod číslem 368.\n\n"}
{"id": "551020", "url": "https://cs.wikipedia.org/wiki?curid=551020", "title": "David Nicolle", "text": "David Nicolle\n\nDavid Nicolle (* 4. dubna 1944 Londýn) je britský historik specializující se na vojenské dějiny středověku a Středního východu.\n\nPracoval pro arabskou BBC a přednášel na \"Yarmouk University\" v Jordánsku. V současnosti žije ve Velké Británii. Je autorem několika desítek publikací věnovaných především vojenské historii. Velká část z nich vyšla v nakladatelství Osprey a byly přeloženy do mnoha světových jazyků.\n\n"}
{"id": "551026", "url": "https://cs.wikipedia.org/wiki?curid=551026", "title": "Brouk v hlavě", "text": "Brouk v hlavě\n\nBrouk v hlavě (1907, La Puce à l'oreille) je divadelní hra ve vaudevillovém stylu respektive fraška od francouzského dramatika Georgese Feydeaua. Jde o nejhranější autorovo dílo.\n\nJedná se o \"lechtivou\" situační komedii, která srší ironií, humorem, vtipem i osobitým šarmem. Dílo je založeno na triviálním příběhu neuskutečněné nevěry. Hra má mistrně vystavěnou zápletku, která je plná omylů, záměn jednotlivých osob, nedorozumění i převleků. Hlavními postavami jsou zde dvě velmi podobné osoby V. E. Champsboisy a Bouton, která jsou zde inscenačně řešeny jakožto klasická divadelní dvojrole.\n\nHra se odehrává někdy na přelomu 19. a 20. století v Paříži, kdy v jednom hodinovém hotýlku \"U galantní kočičky\" dojde k tomu, že má být ověřena partnerova věrnost. Paní Marcela Champsboisy hodlá ověřit věrnost svého manžela pana Victora-Emmanuela Champsboisyho. Situaci ale výrazně zkomplikuje existence dvou velmi podobných osob, které o sobě nic nevědí, z nichž jedna je hotelový sluha Bouton a druhá ředitel pojišťovny pan V. E. Champsboisy.\n\nSituaci navíc komplikuje bratranec pana V. E. Champsboisy Kamil, který velmi špatně vyslovuje souhlásky, což samo o sobě vytváří další komické záměny a nedorozumění.\n\n\n\n"}
{"id": "551028", "url": "https://cs.wikipedia.org/wiki?curid=551028", "title": "Balada pro banditu (divadelní hra)", "text": "Balada pro banditu (divadelní hra)\n\nBalada pro banditu je divadelní hra Milana Uhdeho a Miloše Štědroně na motivy \"Nikoly Šuhaje loupežníka\" Ivana Olbrachta. Vystupují herci brněnského divadla Husa na provázku, v hlavní roli Nikoly Miroslav Donutil, v roli jeho milé Eržiky Iva Bittová.\n\nHra dostala i svoji filmovou podobu.\n\nTato divadelní hra se dočkala také svého znovuzrození, kterého se v roce 2005 ujal režisér Vladimír Morávek. Hra prošla hudebním oživením Petra Hromádky, který původní trampské melodie Miloše Štědroně převedl do dynamického hudebního stylu evropské world music. Velmi účinná je scéna se dvěma protilehlými hledišti i děním mezi řadami diváků. Milan Uhde dopsal pár dalších slok k nejchytlavějším písním \"Zabili, zabili\" a \"Nepovídej milá mamince\". Na scéně můžeme vidět ohořelé dřevěné havrany visící ze stropu, absence kulis. Hraje se v divadle Husa na provázku, v roli Nikoly Jan Zadražil, v roli Eržiky Eva Vrbková. Hra trvá 180 minut.\n\n"}
{"id": "551031", "url": "https://cs.wikipedia.org/wiki?curid=551031", "title": "Seznam kardinálů", "text": "Seznam kardinálů\n\nSeznamy kardinálů:\n\n\n\n"}
{"id": "551034", "url": "https://cs.wikipedia.org/wiki?curid=551034", "title": "Christian Rohlfs", "text": "Christian Rohlfs\n\nChristian Rohlfs (22. listopadu 1849 v Groß Niendorfu – 8. ledna 1938 v Hagenu) byl německý expresionistický malíř. Jeho talent byl objeven po zranění nohy, když se musel léčit. Námět jeho díla tvoří krajiny a květinová zátiší, spolupracoval s Emilem Noldem. Nacisty byl označen jako zvrhlý umělec a zemřel krátce poté, co mu byla zakázána umělecká činnost.\n\n\n"}
{"id": "551035", "url": "https://cs.wikipedia.org/wiki?curid=551035", "title": "Albert Steffen", "text": "Albert Steffen\n\nAlbert Steffen (10. prosince 1884, Wynau – 13. července 1963, Dornach) byl švýcarský spisovatel a antroposof. Po smrti Rudolfa Steinera (1861-1925) byl Steffen od roku 1925 jeho nástupcem jako předseda Antroposofické společnosti.\n\nAlbert Steffen se narodil jako třetí ze šesti dětí vesnického lékaře. Jako pětiletý ztratil svého o dva roky staršího bratra. Jednotřídku navštěvoval ve Wynau, poté dvoutřídku v Langenthalu. Jako čtrnáctiletý obstál při přijímacích zkouškách na gymnázium v Bernu; nejdříve propadal ale potom místo do tercie, přešel do kvarty. Cítil se ponížený a proto se uzavíral do ústraní. Své myšlenky a pocity si důvěrně zapisoval do deníku - ten vedl až do své smrti. – maturoval v roce 1904.\n\nOd roku 1904 studoval v Lausanne na přání otce lékařství, protože otec mu chtěl předat svou lékařskou praxi. Kvůli studiu lékařství se dostal do střetu a do existenciální krize, během níž se rozhodl pracovat jako básník a takto pracovat na léčení slovem. Intenzivně se zabýval Friedrichem Nietzsche (1844-1900) a Fjodorem Michajlovičem Dostojevským (1821-1881). Přírodovědný přístup lékařství ho neuspokojoval, v dubnu 1905 začal studovat duchovní vědy v Curychu a od podzimu 1906 pokračoval ve studiu v Berlíně.\n\nV Berlíně předal svůj první román \"Ott, Alois und Werelsche\" berlínskému nakladateli Samuel Fischer (1859-1934), který mu román vydal a Steffena jako nového švýcarského básníka představil. Roku 1907 vyslechl v Berlíně první přednášku Rudolfa Steinera, potkal se s ním po čtyřech letech v Mnichově, kde mezi lety 1908 a 1920 tu žil. Zde vznikly také čtyři romány, které všechny vydalo nakladatelství S. Fischer Verlag.\n\nV období Steffenova pobytu v Mnichově tenkrát Steiner vedl \"Německou sekci teosofické společnosti\" (DSdTG), nějakou odbočku Adyar. Na rozhraní let 1912/1913 přiměl oddělení DSdTG z Adyar-TG na ustavení Antroposofické společnosti. Steffen následoval směr Steinera v antroposofii. V létě 1914 spolupracoval na stavbě prvního Goetheanumu.\n\nV Mnichově vyučoval Albert Steffen polského malíře Stanislava Stückgolda (1868-1933) a jeho paní Alžbětu a těžce postiženou dceru Felicitas. V roce 1920 Elisabeth Stückgold (1889-1961) v doprovodu Alberta Steffena jela do Dornachu kvůli poskytnutí rady Steinera pro svou dceru. Tam Steffen převzal na přání Steinera redakci nově založeného týdeníku Das Goetheanum, který pak vedl až do své smrti.\n\nNa přelomu roku 1923/1924 jmenoval Steiner Alberta Steffena zastupujícím předsedou Všeobecné Antroposofické Společnosti. Kvůli stálému úzkému spojení Steffena s antroposofií nevydával Steffens svá díla po roce 1919 u Fischerova nakladatelství, ale od roku 1928 vydával vlastním nakladatelství, „Verlag für schöne Wissenschaften“, které založil.\n\nV roce 1925, kdy zemřel Rudolf Steiner, byl předsedou „Všeobecné Antroposofické Společnosti“. V roce 1935 se oženil s již ovdovělou Elisabeth Stückgold (1889–1961).\n\nV roce 1951 obdržel za svůj román \"Aus Georg Archibalds Lebenslauf und nachgelassenen Schriften\" cenu Schillerovy nadace.\n\nAlbert Steffen zemřel 13. července 1963 ve věku 79 let. Jeho odkaz spravuje nadace Alberta Steffena ve Dornachu.\n\nLyrická práce Christiana Morgensteina (1871-1914), významnému básníkovi v raných dějinách antroposofického hnutí. Albert Steffens je literárně činný, sám ve svém stěžejním díle, mimo antroposofii je sotva známý. Přes jeho objemné dílo patří k zapomenutým švýcarským básníkům, společně asi s Alfrédem Fankhauserem (1890-1914), Siegfriedem Langem (1887-1970) nebo Otto Wirzem (1877-1946).\n\nJeho literární kvalita je podle odborníků sporná. Zatímco jeho dílo od germanistů jako je Walter Muschg (1898-1965) nebo Fritz Strich (1883-1963) a rakouského filologa Friedrich Hiebel (1903-1989) – antroposof a přítel Steffense - jeho výrazná část literárních novot 20. století, hodnotil Emil Ermatinger (1873-1953) jeho časné básně, pozdější průhlednost umělých květin, obecné náboženské sekty. Další v jeho dílech vidí dosti často postavy bez individuálního života, tedy pouhé alegorie.\n\nJeště Steffensův jevištní kousek „Der Sturz des Antichrist\" - kromě samotných básní - díky zhudebnění Viktorem llmannem má určitou popularitu. Po repríze této mysterijní hry roku 1995 v Bielefeldu a 2008 divadla Greifswald získal nový zenit.\n\n\n\n\n\n\n\n\nVšechny posmrtně objevené práce byly vydány \"Nadací Alberta Steffena\".\n\n\n \n\n\n"}
{"id": "551036", "url": "https://cs.wikipedia.org/wiki?curid=551036", "title": "Surianovité", "text": "Surianovité\n\nSurianovité (\"Surianaceae\") je čeleď dvouděložných rostlin z řádu bobotvaré (\"Fabales\"). Jsou to dřeviny s jednoduchými nebo zpeřenými, střídavými listy a pravidelnými pětičetnými květy. Čeleď zahrnuje 5 druhů ve 4 rodech a je rozšířena v tropech Starého i Nového světa. Nejvíce druhů je v Austrálii. Některé druhy mají význam v medicíně nebo se těží pro dřevo.\n\nZástupci čeledi jsou keře a malé stromy se střídavými listy bez palistů nebo s drobnými prchavými palisty. Listy jsou jednoduché. Monotypický rod \"Suriana\" má listy nahloučené na koncích větví. Květy jsou pravidelné, většinou oboupohlavné, pětičetné, v úžlabních či vrcholových, vrcholíkovitých nebo latovitých květenstvích. Výjimečně jsou květy jednotlivé, úžlabní. Kalich i koruna jsou složeny z 5 lístků, koruna je volná, kališní lístky jsou na bázi srostlé. Tyčinek je 10 a jsou volné.\nGyneceum je svrchní apokarpní, složené ze 2 až 5 volných plodolistů se 2 vajíčky. Čnělky jsou volné a vyrůstají z báze plodolistů. Plodem je souplodí jednosemenných peckovic nebo oříšků).\n\nČeleď surianovité zahrnuje 5 druhů ve 4 rodech. Celkem 3 monotypické rody jsou endemity Austrálie. Druh \"Suriana maritima\" je rozšířen podél tropických pobřeží téměř celého světa s výjimkou západní Afriky.\n\nO mechanismu opylování a šíření semen je známo málo. O plodech \"Suriana maritima\" se předpokládá, že se šíří mořskou vodou. Vzhledem k tomu, že tento druh osídlil tropická pobřeží téměř celého světa, se jedná o efektivní způsob.\n\nČeleď byla jako samostatná popsána již v roce 1834, později ji Engler vřadil jako podčeleď do čeledi \"Simaroubaceae\".\nCronquist a Dahlgren řadili čeleď \"Surianaceae\" do řádu růžotvaré (\"Rosales\"),\nTachtadžjan do řádu routotvaré (\"Rutales\"). V systému APG byla vřazena do řádu bobotvaré\n(\"Fabales\"). Rod \"Suriana\" má rovněž pohnutou taxonomickou historii a byl postupně řazen do čeledí \"Crassulaceae\", \"Spiraeaceae\", \"Geraniaceae\" nebo do samostatné monotypické čeledi \"Surianaceae\".\nAustralský rod \"Stylobasis\" se dvěma druhy byl oddělován do samostatné čeledi \"Stylobasiaceae\".\nPodle kladogramů APG je čeleď \"Surianaceae\" sesterskou skupinou čeledi vítodovité (\"Polygalaceae\"). Rod \"Recchia\" byl přeřazen do čeledi \"Simaroubaceae\".\n\n\nJádrové dřevo \"Suriana maritima\" je tvrdé a dobře se leští. Je používáno k výrobě drobných předmětů.\nDruh \"Suriana maritima\" je používán v medicíně k čištění hnisavých boláků, na revmatismus, krvácení z konečníku,\nk zastavení průjmu a na afty.\n\n\"Cadellia\", \"Guilfoylia\", \"Stylobasium\", \"Suriana\"\n\n\n"}
{"id": "551044", "url": "https://cs.wikipedia.org/wiki?curid=551044", "title": "Autotomie", "text": "Autotomie\n\nAutotomie je obranné chování některých živočichů spočívající v odvrhnutí určité okrajové části těla. Jsou jí schopni někteří měkkýši, korýši a ostnokožci, ale také mnozí obratlovci. Nejčastěji jsou odvrhována chapadla, končetiny či ramena, ale i ocas (tzv. kaudální autotomie čili odtržení ocasu). Odvrhnout ocas jsou v případě nebezpečí schopni konkrétně mnozí ocasatí obojživelníci, hatérie novozélandská, někteří ještěři, amfisbény, ale i několik hadů a dokonce někteří hlodavci. Do různé míry jsou tyto orgány schopné regenerovat. Např. slepýši ale ocas nedoroste a zůstává doživotně zmrzačen.\n\n"}
{"id": "551047", "url": "https://cs.wikipedia.org/wiki?curid=551047", "title": "James Dutton", "text": "James Dutton\n\nJames Patrick \"Mash\" Dutton Jr. (20. listopadu 1968, Eugene, Oregon) je americký astronaut. Do vesmíru se zatím dostal jen jednou, v misi STS-131 k Mezinárodní vesmírné stanici, která odstartovala 5. dubna 2010. Je ženatý a má tři syny.\n\n"}
{"id": "551051", "url": "https://cs.wikipedia.org/wiki?curid=551051", "title": "Mydlokor", "text": "Mydlokor\n\nMydlokor (\"Quillaja\") je jediný rod čeledi mydlokorovité (\"Quillajaceae\") z řádu bobotvaré (\"Fabales\") vyšších dvouděložných rostlin. Zahrnuje 2 nebo 3 druhy stromů, rostoucí v mírných oblastech Jižní Ameriky. Mydlokor tupolistý je využíván jako přírodní mýdlo.\n\nMydlokory jsou stálezelené, až 25 metrů vysoké stromy se střídavými jednoduchými listy. Listy jsou zubaté, kožovité, s palisty. Květy jsou uspořádané v krátkých úžlabních latách. Kalich i koruna jsou pětičetné. Tyčinek je 10. Gyneceum je částečně srostlé, z 5 plodolistů. Květy mají zajímavou morfologii. Tyčinky, které jsou naproti korunním lístkům, vyrůstají od báze hvězdovitého semeníku, zatímco tyčinky naproti kališním lístkům vyrůstají z disku, který je rozšířen na plochu kališních lístků.\n\nRod zahrnuje 2 nebo 3 druhy, rostoucí v temperátních oblastech Jižní Ameriky v jižní Brazílii, Bolívii, Peru a Chile.\n\nV dřívějších taxonomických systémech byl rod \"Quillaja\" řazen do čeledi růžovité (\"Rosaceae\").\n\n\nVnitřní kůra mydlokoru tupolistého (\"Quillaja saponaria\") obsahuje pěnivé saponiny a je využívána jako přírodní mýdlo a v kosmetice. V lidovém lékařství je využívána např. při bronchitidě.\n\n"}
{"id": "551055", "url": "https://cs.wikipedia.org/wiki?curid=551055", "title": "Vackářův oscilátor", "text": "Vackářův oscilátor\n\nVackářův oscilátor je elektronický oscilátor LC, který v roce 1949 popsal a analyzoval český inženýr Jiří Vackář. Je variantou oscilátoru s rozdělenou kapacitou, podobně jako Collpittsův nebo Clappův oscilátor. Jeho významnou vlastností je, že úroveň výstupního napětí se jen minimálně mění při přelaďování, kterého se dosahuje změnou kapacity kondenzátoru C.\n\nV roce 1949 český inženýr Jiří Vackář publikoval práci o návrhu stabilních oscilátorů. Jako výsledek hluboké analýzy elektronkových oscilátorů navrhl variantu Collpittsova oscilátoru, kde zpětnovazební napětí na mřížkovém vstupu je snižováno na potřebnou hodnotu přidaným kapacitním děličem napětí, který současně kompenzuje nežádoucí kapacity elektronky.\n\nZde zobrazené schéma odpovídá obrázku č. 5 v jeho práci, s tím, že elektronka byla nahrazena FET tranzistorem.\n"}
{"id": "551056", "url": "https://cs.wikipedia.org/wiki?curid=551056", "title": "Ančia", "text": "Ančia\n\nAnčia (vyslov Anča) je řeka v Litvě, v Žemaitsku, pravý přítok řeky Šešuvis. Protéká okresy Kelmė, Šilalė a Tauragė. Pramení ve vísce Varlakojai 3 km na západ od města Kražiai. Zpočátku teče na jihozápad, po soutoku s říčkou Dubė se stáčí na jih, jihozápad, tvoří hranici mezi Šiauliaiským a Tauragėským krajem, 4 km na západ od Kryžkalnisu přes řeku vede stará \"Žemaitská magistrála\" č. 197 Kryžkalnis - Klaipėda, vzápětí dálnice A1 Klaipėda - Vilnius, přičemž meandruje již od Gudelių piliakalnisu směrem jižním, dále přes řeku vede dálnice A12 Šiauliai – Kryžkalnis – Tauragė, brzy na to protéká městem Skaudvilė, ve kterém protéká rybníkem o ploše 12,5 ha, dále městem Batakiai, míjí z východu městys Eidintai, za kterým se vlévá do Šešuvisu 46 km od jeho ústí do řeky Jūra jako jeho pravý přítok. Průměrný spád je 191 cm/km. Maximální průtok u Pužů je 98,6 m³/s, minimální – 0,02 m³/s.\n\nAnčia je řeka významná i z historického hlediska: byla mnohokrát zmiňována v \"Raportech\" zvědů Řádu německých rytířů mezi lety 1348 – 1402, také \"pomohla\" Litevcům při obraně před nájezdy křižáků. Ves Santakai (bývalá), u které je soutok Anči se Šešuvisem je také historicky významná, zde měli křižáci svoji základnu, výchozí bod, ze kterého prováděli svoje výpady a pozorování a důležitý orientační bod pro svoje zprávy. Odtud vycházeli při svých průzkumech.\n\nNázev Ančia souvisí se slovem \"antis\" – lit. kachna ve významu: bohatá na kachny.\n\n"}
{"id": "551061", "url": "https://cs.wikipedia.org/wiki?curid=551061", "title": "Perugino", "text": "Perugino\n\nPietro Perugino, vlastním jménem Pietro di Cristoforo Vannucci (asi 1450, Città della Pieve - 1523, Fontignano), byl italský malíř činný v Perugii, Florencii a Římě na přelomu 15. a 16. století. Jeho dílo je přínosem do vývoje malířství od rané k vrcholné renesanční tvorbě. Ve své době patřil mezi přední umělce, dnes je známý především jako učitel Raffaela Santiho.\n\nGiorgio Vasari mylně uvádí, že Perugino vyrůstal v chudých poměrech, které ho nutili k pilnému studiu malířství, jež pro něj bylo klíčem k nabytí bohatství. Perugino se narodil do rodiny bohatého perugijského měšťana kolem roku 1450. Vyučil se v dílně neznámého malíře v Perugii, po přestěhování do Florencie mezi lety 1470-1471 se jeho učitelem stal Andrea del Verrocchio. V jeho dílně se mohl seznámit s dalšími umělci, jako byli Leonardo da Vinci či Domenico Ghirlandaio. Dalším učitelem mu zřejmě byl Piero della Francesca, k čemuž sice nejsou zachovány žádné dokumenty, ale jeho vliv je patrný v raných Peruginových dílech. Roku 1472 byl již zapsán ve florentském bratrstvu sv. Lukáše (Compagnia di San Luca) jako samostatný mistr.\n\nV raných pracích se již vyskytuje architektonický design a figurální styl odpovídající pokročilejším dílům. První monumentální zakázkou byl obraz \"Klanění králů\" pro kostel servitů v Colle Landone z roku 1475, ve kterém komponuje krajinu pod vlivem Verrocchia. Jeho dílo charakterizují lokální barvy a zvýšený smysl pro realismus.\n\nPro papeže Sixta IV. provedl roku 1479 fresku v Cappella della Concezione ve starém chrámu sv. Petra v Římě. Malba \"Madony s klečícím papežem Sixtem IV.\" byla zničena při přestavbě chrámu. Papež následně Perugina pověřil prací na dekoraci Sixtinské kaple. Podle Vasariho vytvořil celkové schéma výzdoby Sandro Botticelli, z dochovaných dokumentů je ale zřejmé, že plány i hlavní přínos pochází od Perugina. Provedl zde celkem šest obrazů s náměty \"Nalezení Mojžíše\", \"Narození Páně\", \"Nanebevzetí Panny Marie\", \"Křest Krista\", \"Mojžíšův návrat do Egypta\" a \"Odevzdání klíčů sv. Petrovi\". První tři jmenované výjevy později ustoupily fresce \"Posledního soudu\" od Michelangela Buonarottiho. Malby byly dokončeny na jaře 1482.\n\nRoku 1482 se zavázal k vyzdobení jedné ze stěn florentského Palazzo Vecchio, od zakázky ale ustoupil a tak byl místo něj vytvořením pověřen Filippino Lippi. Obraz \"Vize sv. Bernarda\" z roku 1490 se vyznačuje typickým klasicizujícím stylem Peruginových děl 90. let 15. století. Perspektivní průhledy skrz oblouky směřují k harmonické idyle. Omezená paleta barev a chvějivé obrysy postav řadí obraz mezi jeho mistrovská díla.\n\nRoku 1493 se oženil s Chiarou Fancelli, dcerou architekta Luca Fancelli. Díky jejímu věnu si zřídil studio ve Florencii, kde tvořil přibližně do 1495. V této době provádí svá nejznámější florentská díla – oltářní obraz \"Oplakávání\" pro jeptišky z kláštera Santa Chiara nebo monumentální fresku \"Ukřižování\" v kapitule Santa Maria Maddalena dei Pazzi, která je dokladem Peruginova mistrovského ovládnutí perspektivy.\n\nV katedrále v Orvietu měl v kapli San Brizio dokončit fresky, které započal Fra Angelico. Zakázku však neprovedl a následně byl dokončením pověřen Luca Signorelli. Místo toho Perugino odcestoval do Říma, kde přijal několik zakázek pro kardinála Giuliana della Rovere (budoucího papeže Julia II.). Jednalo se o oltářní obraz \"Narození Páně\", které se však v provedení jeví téměř archaicky.\n\nPeruginova pověst byla značně vysoká i mimo Řím, proto byl roku 1494 pozván do Benátek k výzdobě Sala del Gran Consiglio v Dóžecím paláci. Obdržel částku 400 dukátů, ale od zakázky ustoupil a výzdoby se ujal až o dvacet let později Tizian.\n\nV druhé polovině 90. let 15. století se politická a ekonomická situace ve Florencii výrazně změnila, proto Perugino přesunul svou aktivitu převážně do Perugie, kde byl zahrnován zakázkami. Roku 1495 podepsal smlouvu na polyptych \"Nanebevstoupení\" do kostela San Pietro. V době své plné umělecké zralosti si založil další dílnu v Perugii, která přijímala nejrůznější druhy zakázek, stala se však kvůli své komerčnosti terčem Vasariho kritiky.\n\nRoku 1496 získal Perugino svou nejvýznamnější zakázku, výzdobu audienčního sálu v Collegio del Cambio v Perugii. Výzdobný program pochází od perugijského učence Francesca Maturanzia, který je také autorem dvouverší doprovázejících fresky. Sál je rozdělen do pěti klenutých ploch. Na dvou jsou zobrazeni význační muži starověku – v každém poli se nachází skupina šesti mužů, tvořená čtyřmi Římany a dvěma Řeky. V první lunetě jsou vyobrazeni osobnosti Fabius Maximus, Sokrates, Numa Pompilius, Furius Camillus, Pittacus a Traján, nad nimi se nachází personifikace dvou z kardinálních ctností Mírnost a Spravedlnost označené nápisovými destičkami s latinským dvojverším. V druhé lunetě skupinu tvoří Lucius Sicinius, Leonidas, Horatius Cocles, Publius Scipio, Perikles a Quintus Cincinnatus, nad nimi trůní personifikace Statečnosti a Mírnosti. Uspořádání slavných osobností převzal od Domenica Ghirlandaia.\n\nMezi lunetami se nachází Peruginův autoportrét s oslavným dvojverším a letopočtem. Umístění na pilíři mezi vzory starověku ukazuje, že je Perugino hrdý na své úspěchy a rád by se připojil mezi slavné osobnosti.\n\nV dalších dvou lunetách na zadní stěně jsou vyobrazeny křesťanské scény Narození s klaněním pastýřů a Proměnění Páně. V páté lunetě se nachází skupina šesti proroků a šesti Sibyl s nápisovými páskami, nad nimi je v gloriole zobrazen Bůh otec obklopený anděly. Nástropní freska zobrazuje římské bohy planet a znamení zvěrokruhu.\n\nKolem roku 1500 Perugino patřil mezi nejlepší malířské mistry v Itálii, avšak jeho umělecké kvality a invenčnost začaly postupně upadat do rutinního provedení a jeho díla se stávala archaickými.\n\nPapež Julius II. mu spolu s dalšími umělci roku 1508 zadal výzdobu nových apartmá ve Vatikánu, tzv. Stanzí, které byly ale záhy přemalovány Raffaelem. Zachovala se pouze nástropní freska v Sala dell’Incendio, pro kterou se inspiroval u raně křesťanských mozaik. Pro neapolského kardinála Oliviera Carafu namaloval obraz \"Nanebevzetí Panny Marie se sv. Januariem a donátorem\". Perugino zemřel na mor během prací na freskách ve Fontignano.\n\nVe Florencii se stal členem dvou významných uměleckých cechů \"Compagnia di San Luca\" a \"Arti de’Medici e Speziali\". Často zastával roli poradce v různých uměleckých záležitostech (např. při umístění Michelangelova Davida). Perugino žil okázalým způsobem a z korespondence s Isabellou d’Este lze vyčíst jeho přehnané sebevědomí. Svou profesionalitu demonstroval spíše velkým počtem zakázek než invenčností.\n\nV Peruginově tvorbě je patrný rozdíl mezi díly tvořenými ve Florencii a v Perugii. Je zřejmé, že svůj styl uzpůsobil prostředí a vkusu místa, ve kterém tvořil. V perugijských obrazech užívá výraznou modelaci postav a světelné barvy typické pro umbrijský styl, zatímco v dílech z Florencie se uchyluje k tlumené barevné paletě a pulsujícím tahům štětce. Odlišnosti lze pravděpodobně přičíst rozdílným pomocníkům v dílnách. Ve Florencii patřili k jeho nejvýznamnějším žákům Raffael, Pinturicchio, Rocco Zoppo, Roberto da Montevarchi, Gerino da Pistoa a Bacchiacco, v Perugii pro něj pracovali Giovanni Spagna, Andrea d’Assisi, Eusebio San Giorgio a Giovan Battista Caporali.\n\nPerugino byl spisovateli často kritizován pro svůj povrchní vztah k náboženství. Vasari uvádí, že Perugino nevěřil v nesmrtelnost duše.\n\nPeruginova práce byla žádána nejen v Itálii, ale i ve Francii, Španělsku a dalších zemích. Přijímal značné množství zakázek, které nemohl sám provádět, proto jejich realizací pověřoval dílnu, což vedlo k poklesu jeho stylu. Byl kritizován za opakování kompozičních schémat ze svých předchozích obrazů.\n\n\n\n\n"}
{"id": "551062", "url": "https://cs.wikipedia.org/wiki?curid=551062", "title": "Maarten Tromp", "text": "Maarten Tromp\n\nMaarten Harpertszoon Tromp (23. dubna 1598 – 10. srpna 1653) byl nizozemský admirál a vrchní velitel nizozemského námořnictva.\n\nJako velitel nizozemské floty upřednostňoval rychlost a manévrovatelnost svých lodí před dělostřeleckou výzbrojí. Jeho vlajková loď Brederode měla jen 59 děl, a přesto byla nejvyzbrojenější z celé nizozemské floty.\n\nRoku 1639 porazil španělskou flotilu v bitvě u Downs.\n\nJeště před vypuknutím vlastní války se Tromp v květnu 1652 zúčastnil incidentu s anglickým loďstvem. Lodě pod velením generála moře Roberta Blakea se pokusilo prohledat konvoj nizozemské Východoindické společnosti, avšak Tromp jim v tom zabránil. Po vypuknutí války porazil Blakea v bitvě u Dungenessu, čímž znovuotevřel Lamanšský průliv pro nizozemské lodě. Podle legendy nechal na vrchol hlavního stěžně své vlajkové lodi přibít koště na znamení jeho vymetení Angličanů z La Manche. Ti se však nevzdávali a 28. února 1653 napadli velký obchodní konvoj o 280 lodích, který měl Tromp se svými 75 válečnými loďmi chránit. V následující třídenní bitvě u Portlandu sice utrpěl velké ztráty (kolem 10 válečných a 40 obchodních lodí), ale nakonec se mu podařilo uniknout a konvoj bezpečně dovést do nizozemských přístavů.\n\nTromp se nezalekl a pokračoval ve vyhledání nepřítele. Dne 12. června 1653 se střetl s anglickou flotou v bitvě u Gabbardu. I přes počáteční vyrovnanost sil byl díky anglickému nasazení nové bojové taktiky, tzv. bojové linie, a těžší dělostřelecké výzbroji anglických lodí poražen.\n"}
{"id": "551065", "url": "https://cs.wikipedia.org/wiki?curid=551065", "title": "Pela", "text": "Pela\n\nPela je řeka v Litvě, v Žemaitsku, pravý přítok řeky Ančia. Protéká okresy Šilalė a Tauragė. Pramení u obce Košiai I, 11 km na sever od města Skaudvilė. Klikatí se v celkovém směru jižním. Za obcí Košiai II přes řeku vede stará \"Žemaitská magistrála\" č. 197 Kryžkalnis–Klaipėda, po necelých 2 km dálnice A1 Klaipėda–Vilnius, dále městysem Bijotai, ve kterém protéká rybníkem a vlévá se do Anči 29,2  km od jeho ústí do Šešuvisu jako její pravý přítok.\n\nLevé:\n\n"}
{"id": "551067", "url": "https://cs.wikipedia.org/wiki?curid=551067", "title": "Edward Popham", "text": "Edward Popham\n\nEdward Popham († 1651) byl anglický důstojník, jeden ze tří velitelů anglického loďstva v letech 1649–1651.\n\nPůvodně se angažoval v anglické občanské válce jako pozemní důstojník, dosáhl hodnosti plukovníka a stal se členem parlamentu. V roce 1649 mu bylo uděleno velení nad anglickou flotou spolu s Robertem Blakem a Richardem Deanem, obdržel hodnost generála moře (\"general-at-sea\"), tj. ekvivalent admirálské hodnosti. Zemřel v roce 1651 a na jeho postu ho nahradil William Penn.\n"}
{"id": "551069", "url": "https://cs.wikipedia.org/wiki?curid=551069", "title": "Ekonomický nacionalismus", "text": "Ekonomický nacionalismus\n\nEkonomický nacionalismus (jinak i hospodářský nacionalismus) je termín používaný k popisu politiky, která klade důraz nad domácí kontrolou ekonomiky (např. práci a kapitálu), i když to vyžaduje zavedení cel a dalších omezení (omezení pohybu pracovních sil, zboží a kapitálu). Ekonomický nacionalismus je v opozici vůči globalizaci. Ekonomický nacionalismus ve 14. století byl obsažen v merkantilismu. Dnes může ekonomický nacionalismus zahrnovat takové doktríny jako jsou protekcionismus a substituce dovozu.\n\nEkonomické vlastenectví je chování spotřebitelů a podniků, kteří se snaží zvýhodňovat zboží či služby produkované ve své zemi. Ekonomické vlastenectví může být vykonáváno buď prostřednictvím stimulace poptávky (povzbuzení spotřebitele k nákupu zboží a služeb vyrobených v jeho vlastní zemi) nebo prostřednictvím ochrany, která má chránit domácí trh před zahraniční konkurencí prostřednictvím cel a kvót (protekcionismus).\n\nV poslední době se objevuje nová forma hospodářského vlastenectví a to \"finanční protekcionismus\", což je nepřátelství proti akvizice domácích podniků, které jsou pro domácí trh strategické, zahraničními skupinami. \n\nCílem je podpořit hospodářskou aktivitu a podporovat sociální soudržnost. Stoupenci ekonomického vlastenectví to popisují jako druh sebeobrany místních ekonomických zájmů.\n\n\n"}
{"id": "551070", "url": "https://cs.wikipedia.org/wiki?curid=551070", "title": "George Monck", "text": "George Monck\n\nGeorge Monck, 1. vévoda z Albemarle (6. prosince 1608 – 3. ledna 1670) byl anglický generál a námořní velitel. Sehrál velkou roli při znovunastolení Stuartovců (v osobě krále Karla II.) na anglický trůn. Za tyto služby obdržel v roce 1660 vévodský titul (\"Duke of Albemarle\"), a to v rámci tzv. druhého udělení (\"second creation\") tohoto titulu. Je jedním z tvůrců nové lineární taktiky, používané v anglickém námořnictvu.\n\nZa anglické občanské války sloužil v poli a dosáhl hodnosti generálporučíka dělostřelectva. Poté byl převelen k námořnictvu, stal se námořním generálem (\"general-at-sea\"). Po smrti anglického lorda protektora Olivera Cromwella změnil strany a stal se podporovatelem restaurace Stuartovců. \n\nJeho kariéra u námořnictva vyvrcholila za druhé anglo-holandské války, když v roce 1666 vedl jádro anglického loďstva proti holandské flotile. Svého protivníka dobře znal, neboť od roku 1629 žil devět let právě ve Spojených nizozemských provinciích. Ve snaze dosáhnout potřebného výsledku (zničení hlavní holandské flotily) však extrémně riskoval a ve výsledku utrpěl v tzv. čtyřdenní bitvě drtivou porážku, pročež byl z velení odstraněn.\n"}
{"id": "551072", "url": "https://cs.wikipedia.org/wiki?curid=551072", "title": "Vale tudo", "text": "Vale tudo\n\nVale-tudo z portugalského \"vale–tudo\" (všechno povoleno, všechno se smí).\n\nJedná se o boje bez zbraní s minimálními pravidly. Někdy se považuje za bojový sport. V Brazílii byl název Vale-tudo poprvé spojován s booth fighting (boje v kleci) v brazilských cirkusech v letech 1920. Přesto se tento cirkusový pojem neuchytil až do let 1959–1960, kdy se použil při pojmenování zápasů v televizní show z Ria de Janeira, tzv. styl-proti-stylu v show nazvané Heróis do Ringue (Hrdinové ringu).\n"}
{"id": "551073", "url": "https://cs.wikipedia.org/wiki?curid=551073", "title": "Yunnanozoon", "text": "Yunnanozoon\n\nYunnanozoon je vyhynulý primitivní strunatec ze spodního kambria (před 525 miliony lety). Byl nalezen v čínské provincii Jün-nan v lokalitě Čcheng-ťiang (anglický přepis Chengjiang). Zřejmě již má chordu zasahující až k hlavě, endostyl, žaberní oblouky, segmentované svalstvo a gonády. Jeho zařazení není jasné, často býval považován za bezlebečného, ačkoliv některé studie ho považují za žaludovce.\n"}
{"id": "551077", "url": "https://cs.wikipedia.org/wiki?curid=551077", "title": "Ladies of the Road", "text": "Ladies of the Road\n\nLadies of the Road je koncertní album britské rockové skupiny King Crimson. Bylo vydáno v listopadu 2002 (viz 2002 v hudbě).\n\nPrvní disk alba \"Ladies of the Road\" je kompilací živých záznamů z koncertů, které King Crimson odehráli během roku 1971, a nahrávky pro rádio z jara roku 1972. Všechny tyto písně pochází z předtím vydaných limitovaných alb, které vyšly v rámci sběratelské edice King Crimson Collector's Club. Na druhém disku dvojCD se nachází netradiční verze skladby „21st Century Schizoid Man“, kterou tvoří sestříhaná sóla z různých koncertů té doby, takže celá píseň má délku téměř 54 minut.\n\n"}
{"id": "551080", "url": "https://cs.wikipedia.org/wiki?curid=551080", "title": "Robert Blake", "text": "Robert Blake\n\nRobert Blake (27. září 1599 – 17. srpna 1657) byl anglický důstojník, od roku 1649 jeden z velitelů anglického loďstva za anglo-holandských válek. Patřil k nejvýznamnějším anglickým admirálům 17. století, je dokonce nazýván \"otcem Royal Navy\".\n\nPůvodně se angažoval v anglické občanské válce jako pozemní důstojník, dosáhl hodnosti plukovníka. V roce 1649 mu bylo uděleno velení nad anglickou flotou spolu s Edwardem Pophamem a Richardem Deanem, obdržel hodnost generála moře (\"general-at-sea\"), tj. ekvivalent admirálské hodnosti. Podařilo se mu rozšířit anglické loďstvo na více než 100 lodí a roku 1653 se spolupodílel na vypracování bojových směrnic, které nesly název \"Instructions for the Better Ordering of the Fleet in the Fighting\" (Instrukce pro lepší uspořádání floty v boji), ve které je navrženo nové bojové uspořádání – bitevní linie.\n\nV květnu 1652, ještě před vyhlášením války, se Blake zúčastnil jednoho námořního incidentu. Velel oddílu 20 lodí, které měly v úmyslu prohledat konvoj nizozemské Východoindické společnosti, avšak zabránil jim v tom nizozemský admirál Maarten Tromp. Po vyhlášení války vedl 60 anglických lodí proti stejně silnému nizozemskému protivníkovi v bitvě u Kentish Knocku, které dokázal porazit. Ještě ve stejném roce v prosinci utrpěl od Trompa porážku v bitvě u Dungenessu. Mezi 28. únorem a 2. březnem pak svedl opět s Trompem třídenní bitvu o nizozemský obchodní konvoj, která vešla do dějin jako bitva u Portlandu. V té sice dosáhl taktického vítězství (potopil nebo zajal na 50 nizozemských lodí), ale hlavní cíl (přerušit nizozemský obchod se zámořím) se mu podařit nesplnilo. Navíc byl během bitvy raněn do stehna. Toto zranění mu neumožňovalo vést loďstvo, avšak když se dne 12. června 1653 dozvěděl o probíhající bitvě u mělčiny Gabbard, vyplul na lodi Essex v čele dalších 17 lodí, aby zabránil Nizozemcům ustoupit na jejich domovské základny.\n\nPo tomto vítězství odplul s 24 loďmi do Středozemního moře, kde zabránil vévodovi de Guise v dobytí Neapole. Následně za anglo-španělské války blokoval Cádiz, hlavní kotviště španělské floty. V roce 1657 obsadil Jamajku. Podařilo se mu zničit dvě španělské flotily přepravující stříbro do Evropy. Při návratu z dalšího tažení zemřel na následky starých zranění nedaleko Portsmouthu. Byl pohřben ve Westminsterském opatství, ale po restauraci Stuartovců byl exhumován a pohřben v neznámém hromadném hrobě.\n"}
{"id": "551081", "url": "https://cs.wikipedia.org/wiki?curid=551081", "title": "Skliaustis", "text": "Skliaustis\n\nSkliaustis je řeka v Litvě, v Žemaitsku, pravý přítok řeky Ančia. Protéká okresem Šilalė. Pramení 2 km na východ od jezera Paežrės ežeras, 2 km na severovýchod od Upyny. Klikatí se v celkovém směru severoseverovýchodním. Před obcí Tūjainiai přes řeku vede dálnice A1 Klaipėda – Vilnius, před soutokem s říčkou Raubeda stará \"Žemaitská magistrála\" č. 197 Kryžkalnis – Klaipėda. Vlévá se do Anči 52,6 km od jeho ústí do Šešuvisu jako její pravý přítok.\n\nLevé:\n\nPravé:\n\n"}
{"id": "551083", "url": "https://cs.wikipedia.org/wiki?curid=551083", "title": "Bývalá britská ambasáda v Cetinje", "text": "Bývalá britská ambasáda v Cetinje\n\nVelvyslanectví Spojeného království Velké Británie a Irska v Cetinje (anglicky: \"Embassy of the United Kingdom of Great Britain and Ireland\") byl jeden z mnoha zahraničních zastupitelských úřadů Spojeného království, které mělo obdobné zřízené v mnoha zemích světa. Bylo provozováno \"Ministerstvem pro zahraniční věci\" a nacházelo se v Cetinje, hlavním městě tehdejšího Černohorského království. \n\nVelvyslanectví bylo zřízeno v roce 1912, ke svým účelům sloužilo jen 4 roky. Nacházelo se ve \"vile Luborđeva\" na ulici \"Njegoševa\" a mělo významnou polohu blízko královské zahrady a cetinjského královského paláce. \n\n\"Vila Luborđeva\" je klasicistní stavba, postavená v roce 1814. Původně sloužila jako rezidence pro rodiny vyšší společnosti v Cetinje, v roce 1853 ji následně odkoupil kníže Danilo II.. Jako rezidence však nebyla využita a postupně byla zanedbávána. V roce 1911 prošla budova rozsáhlou rekonstrukcí a o rok později se stala sídlem britského velvyslenectví. Prvním a jediným velvyslencem se stal sir Anthony Macduff. \n\nZřízením velvyslanectví se více upevnily mezinárodní vztahy mezi Velkou Británií a Černou Horou a již v roce 1913 navštívil černohorského krále Nikolu I. a jeho rodinu v Cetinje britský král Jiří V. s korunním princem Eduardem VIII. a královnou Marií z Tecku.\n\nV současnosti hostí budova velvyslanectví hudební akademii Univerzity Černé Hory. Akademie vznikla roku 1980 a je jednou z nejvýznamnějších fakult Univerzity Černé Hory, do Cetinje se ale přemístila až v roce 1996, po požáru původní budovy v hlavním městě Podgorice. \n\n"}
{"id": "551089", "url": "https://cs.wikipedia.org/wiki?curid=551089", "title": "Ivana Levá", "text": "Ivana Levá\n\nIvana Levá (* 16. června 1950) je česká politička, v letech 2002 až 2013 poslankyně Parlamentu ČR za KSČM.\n\nPo maturitě v roce 1968 na gymnáziu v Blovicích vystudovala roku 1973 pedagogickou fakultu v Plzni s aprobací český jazyk, dějepis. V letech 1973—2002 vyučovala na základní škole ve Starém Plzenci. S manželem Petrem vychovala syna Petra a dceru Ivanu.\n\nV roce 1978 vstoupila do KSČ.\n\nV senátních volbách roku 1998 byla kandidátkou KSČM za senátní obvod č. 7 - Plzeň-město, avšak se ziskem 17,32 % skončila až na 4. místě. V komunálních volbách roku 1998, komunálních volbách roku 2002 a komunálních volbách roku 2010 byla za KSČM zvolena do zastupitelstva města Starý Plzenec. Profesně se k roku 1998 uvádí jako učitelka ZŠ.\n\nV krajských volbách roku 2000 byla zvolena do Zastupitelstva Plzeňského kraje za KSČM.\n\nVe volbách v roce 2002 byla zvolena do poslanecké sněmovny za KSČM (volební obvod Plzeňský kraj). Byla členkou sněmovního výboru pro vědu, vzdělání, kulturu, mládež a tělovýchovu. Poslanecký mandát obhájila ve volbách v roce 2006. Byl nyní členkou výboru pro sociální politiku a působila i jako místopředsedkyně poslaneckého klubu komunistů. Opětovně byla do sněmovny zvolena ve volbách v roce 2010. Je členkou výboru pro vědu, vzdělání, kulturu, mládež a tělovýchovu a místopřesedkyní volebního výboru. Působí také jako místopředsedkyně podvýboru pro heraldiku a vexilologii.\n\nVe stínové vládě KSČM spravuje resort kultury a průřezový resort mediání politiky. V březnu 2014 byla zvolena Poslaneckou sněmovnou PČR členkou Rady České televize. Do Rady ČT ji navrhl Českomoravský odborový svaz pracovníků školství, získala 89 hlasů od přítomných poslanců.\n\nV komunálních volbách v roce 2014 obhájila za KSČM post zastupitelky města Starý Plzenec. Na kandidátce přitom byla na posledním místě, vlivem preferenčních hlasů však skončila první. Profesně se uvádí jako důchodce. V roce 2015 na mandát zastupitelky rezignovala.\n"}
{"id": "551098", "url": "https://cs.wikipedia.org/wiki?curid=551098", "title": "Bitva u Portlandu", "text": "Bitva u Portlandu\n\nBitva u Portlandu bylo námořní střetnutí loďstev Anglické republiky a Spojených nizozemských provincií, odehrávající se roku 1653 za první anglo-holandské války. Trvala od 28. února do 2. března a skončila taktickým vítězstvím anglického loďstva.\n\nPrvní anglo-holandská válka propukla v roce 1652. Její součástí byly hlavně námořní boje. Anglické loďstvo se pokoušelo přerušit pro Nizozemce tolik důležitý zámořský obchod. V prosinci 1652 však bylo poraženo v bitvě u Dungenessu, což umožnilo Nizozemcům pokračovat v obchodní dopravě přes Lamanšský průliv. V únoru 1653 dostal nizozemský admirál Maarten Tromp za úkol bezpečně přepravit přes kanál konvoj 280 nizozemských obchodních lodí, vracejících se ze zámoří. Dne 28. února narazli nedaleko Portlandu na anglickou flotu čítající 70 válečných lodí pod velením generála moře Roberta Blakea, jejímž cílem bylo zastavit a zneškodnit konvoj.\n\nTromp měl k dispozici na 75 válečných lodích, které rozdělil podle tehdejších zásad boje do 3 eskader. Levému křídlu velel admirál Michiel de Ruyter, pravému Cornelis Evertsen starší a středu samotný Tromp (vlajková Brederode). Také anglických 75 válečných lodí bylo rozděleno na tři eskadry. Červené (vlajková HMS Triumph) velel Blake, modré (vlajková HMS Speaker) William Penn a bílé (vlajková HMS Vanguard) George Monck.\n\nNizozemci využili lepšího větru, který jim vanul do zadoboku a zaútočili jako první. Tromp a de Ruyter napadli Blakea z obou stran, zatímco Evertsen vyzval Moncka. Z počátku měli navrch Holanďané, ale následně se do bojů zapojil i Penn, který zaútočil na bok Trompovy eskadry. Lodě se brzy promísily a veškerá taktika se ztratila ve změti bojů vedených na blízko. Boje trvaly tři dny a obě floty se dostaly k mysu Gris Nez. Zde se Blake rozhodl ke stažení a přeskoupení svých sil. Boje nebyly obnoveny, neboť se Blake domníval, že kvůli silnému severozápadnímu větru nedokáže Tromp obeplout Gris Nez a uvízne tedy u francouzského pobřeží, kde by s ním druhý den odpočatý Blake svedl rozhodující bitvu. Jenže Trompovi se za tmy tento mys podařilo obeplout a dokázal tak uniknout.\n\nAngličanům se podařilo zničit či zajmout přes deset nizozemských válečných a 43 obchodních lodí, avšak hlavního cíle, tedy přerušení zámořského obchodu, nedosáhli. Lze tedy proto mluvit o taktickém vítězství Anglie, ale strategickém vítězství Nizozemska.\n"}
{"id": "551100", "url": "https://cs.wikipedia.org/wiki?curid=551100", "title": "Klávesa Insert", "text": "Klávesa Insert\n\nKlávesa Insert (anglicky \"vložit\") se nachází na počítačové klávesnici v oblasti systémových kláves. Klávesa přepíná režim vkládání a přepisování textu. Při režimu vkládání se nové znaky přidávají za pozici kurzoru, naopak při režimu přepisování znaky nahrazují text za kurzorem. Některé textové editory zvolený režim indikují ve stavovém řádku.\n\nNavíc se klávesa insert používá pro práci se schránkou pro kopírování a vkládání.\n\nJako klávesa Insert může sloužit i znak 0 na numerické klávesnici.\nAktivace/deaktivace - kombinací kláves SHIFT+0.\n\n"}
{"id": "551104", "url": "https://cs.wikipedia.org/wiki?curid=551104", "title": "Prežihov Voranc", "text": "Prežihov Voranc\n\nPrežihov Voranc, občanským jménem Lovro Kuhar (10. srpna 1893 Podgora – 18. února 1950 Maribor), byl slovinský spisovatel a komunistický politik.\n\nNarodil se do chudé venkovské rodiny. Jeho rodina neměla vlastní dům ani půdu, proto se stěhovali ze statku na statek. Protože byl nejstarší z dětí, musel již velmi brzy chodit pást dobytek, později zastával také těžkou práci na poli. Ve škole patřil mezi nejlepší, po matce zdědil touhu po znalostech, při jejich vyprávěních se utvářel také jeho vyprávěcí talent. Přál si jít studovat na gymnázium, ovšem otec mu to nedovolil, protože mu velmi pomáhal při práci. Na gymnázium šel jeho bratr. To Vorence velmi zasáhlo, přesto se začal vzdělávat sám. V šestnácti letech poslal své první črty do časopisu, následně na to byly otisknuty. Tak začala autorova spisovatelská kariéra. Na jeho činnost měly vliv události první a druhé světové války. Během první světové války odešel z rakousko-uherského vojska na sočské frontě do Itálie, kde byl vězněn až do jejího konce. Roku 1919 se vrátil domů. Začal pracovat jako dělník, poté jako úředník v ocelárně v Ravnah. Roku 1924 se oženil s Marií Šisernik, měli spolu dvě dcery – Vidu a Mojcu. Protože se aktivně podílel na činnosti ilegální KPJ (Komunistická strana Jugoslávie), musel roku 1930 odejít do emigrace, nejprve do Vídně, poté do Paříze a Moskvy. Jako agent kominterny cestoval po Evropě, kvůli komunistické činnosti byl několikrát ve vězení. V prosinci roku 1932 se stal redaktorem listu slovinských komunistů – Delo. Nová práce mu umožnila cestu do Celovce, kde se alespoň na okamžik setkal se ženou a dcerami. Tehdy ho opět zavřeli, brzy na to se mu však podařilo uprchnout. Pozvolna se stával jedním z vedoucích mužů KPJ. Po sporu s Josipem Brozem, novým generálním sekretářem KPJ, se roku 1939 ilegálně vrátil do Slovinska. Do dubna 1941, začátku druhé světové války, se stáhl z politického světa a dále se věnoval pouze psaní.\n\nPo ustanovení OF začal znovu aktivně působit ve stranických orgánech a různých komisích OF. Na začátku roku 1943 byl zatčen příslušníky MVAC, kteří ho předali Italům. Při vyslýchání od začátku spolupracovali také Němci. Po kapitulaci Itálie ho odvezli do vězení v Begunje, brzy na to do Berlína, kde začalo gestapo s novými výslechy. Za jeho svědectví mu Němci nabídli předsednické místo slovinského loutkového státu, který by se kromě Ljubljany, jejího okolí a Přímoří, skládal také z Gorenjska a Štajerska. Nabídku odmítl. Poté byl poslán do koncentračního tábora Sachsenhausen a v lednu 1945 do Mauthausen, odkud se po 2. světové válce vrátil domů.\n\nJeho bratr Alojzij Kuhar byl katolický duchovní a jeden z vedoucích politiků SLS (Slovinská lidová strana).\n\nLiterární činnost autora spadá do období sociálního realismu, který ve Slovinsku převládal v letech 1930 – 1941. Do daného období je řazen na základě převládajících témat – téma venkovského člověka, proletariátu, osudy \"malých\" lidí.\n\nRomány:\n\n\nNovely:\n\nCestopisy:\n\n\nČrty:\n\n\nPovídky:\n\n\nPsal také brožury:\n\n\nČrty:\n\n\nPovídky:\n\n\n\nAutor je nositelem Levstikovy (1949) a Prešernovy ceny (1950) za dílo \"Solzice\", tehdy byly tyto ceny uděleny prvně.\n\n"}
{"id": "551105", "url": "https://cs.wikipedia.org/wiki?curid=551105", "title": "Vzdušný záběr", "text": "Vzdušný záběr\n\nVzdušný záběr se obvykle provádí pomocí jeřábu nebo speciální kamerou připevněnou k vrtulníku k záběru širšího okolí. Tento typ techniky se používá u vnějších lokalit. Dobrým místem pro tento záběr je prostor zabírající budovy.\n"}
{"id": "551106", "url": "https://cs.wikipedia.org/wiki?curid=551106", "title": "Zemský okres Alb-Donau", "text": "Zemský okres Alb-Donau\n\nOkres Alb-Donau (německy: \"\") je zemský okres v německé spolkové zemi Bádensko-Württembersko, ve vládním obvodě Tübingen. Sídlem správy okresu je město Ulm, které však není jeho součástí, ale tvoří samostatný městský okres. V roce 2014 zde žilo 189 129 obyvatel.\n\nSeverní část okresu Alb-Donau tvoří pohoří Švábská Alba. Přes jeho jižní území protéká řeka Dunaj, a to od jihozápadu na severovýchod. Do okresu vstupuje u obce Obermarchtal a opouští jej u města Ulm. Okres sousedí (ze severu ve směru hodinových ručiček) s okresy Biberach, Reutlingen, Göppingen a Heidenheim, dvěma bavorskými okresy Günzburg a Neu-Ulm, a s nezávislým městským okresem, městem Ulm.\n\nVývoj počtu obyvatelstva okresu Alb-Donau od roku 1973:\n\n"}
{"id": "551109", "url": "https://cs.wikipedia.org/wiki?curid=551109", "title": "Zemský okres Zollernalb", "text": "Zemský okres Zollernalb\n\nOkres Zollernalb (německy: \"\") se nachází v německé spolkové zemi Bádensko-Württembersko. Sousedí (ze severu ve směru hodinových ručiček) s okresy Tübingen, Reutlingen, Sigmaringen, Tuttlingen, Rottweil a Freudenstadt.\n\nPodstatnou část okresu Zollernalb zabírá pohoří Švábská Alba a nachází se zde její druhý nejvyšší vrchol, 1011 metrů vysoký Oberhohenberg. Na jihovýchodě okres dosahuje téměř až k řece Dunaji.\n\nVývoj počtu obyvatelstva okresu Zollernalb od roku 1973:\n\n"}
{"id": "551112", "url": "https://cs.wikipedia.org/wiki?curid=551112", "title": "Zemský okres Göppingen", "text": "Zemský okres Göppingen\n\nZemský okres Göppingen () se nachází v německé spolkové zemi Bádensko-Württembersko. Sousedí (ze severu ve směru hodinových ručiček) s okresy Rems-Murr, Ostalb, Heidenheim, Alb-Donau, Reutlingen a Esslingen.\n\nOkres Göppingen se nachází v severním podhůří Švábské Alby \"(Schwäbische Alb)\". Přes něj protéká řeka Fils, která u města Plochingen (okres Esslingen) ústí jako pravý přítok do řeky Neckar.\n\nVývoj počtu obyvatelstva okresu Göppingen od roku 1973:\n\n"}
{"id": "551114", "url": "https://cs.wikipedia.org/wiki?curid=551114", "title": "Calderův pohár", "text": "Calderův pohár\n\nCalderův pohár ( ) je každoroční trofej pro vítěze play off hokejové American Hockey League. Pohár je druhým nejdéle pravidelně udělovaným (po Stanley Cupu v NHL) klubovým hokejovým oceněním na světě, poprvé byl předán vítězi AHL v roce 1937 po její premiérové sezoně 1936/37 a od té doby byl udělen každoročně.\n\nPohár je pojmenován po Franku Calderovi, který byl prvním prezidentem NHL. Je po něm pojmenována i Calder Memorial Trophy, kterou je každoročně oceněn v NHL nejlepší nováček.\n\nNejvícekrát trofej získal klub Hershey Bears, který slavil jedenáctkrát. Cleveland Barons jsou druzí nejúspěšnější s devíti primáty a Springfield Indians/Kings získali sedm titulů. Osmička týmů dokázala trofej obhájit, Springfield Indians v letech 1960–62 byli jediným celkem, který dokázal vyhrát trofej třikrát po sobě.\n\nČtyřikrát v historii se jedné organizaci povedlo vyhrát současně Stanley Cup i Calderův pohár. Poprvé v roce 1950, kdy současně slavili Detroit Red Wings i Indianapolis Capitals. V letech 1976 a 1977 Montreal Canadiens i farma Nova Scotia Voyageurs získaly obě trofeje. V roce 1995 se totéž povedlo New Jersey Devils a Albany River Rats.\n\nNejlepší hokejista v play off je oceněn trofejí Jack A. Butterfield Trophy. V roce 2009 ji získal český brankář Michal Neuvirth. Současnými držiteli poháru jsou Hershey Bears.\n\nMezi držiteli Calderova poháru je i 30 českých hokejistů. Michal Neuvirth je jediným, který pozvedl trofej nad hlavu dvakrát. Prvním českým vítězem byl v roce 1992 s Cape Breton Oilers Vladimír Vůjtek, v roce 1978 s Maine Mariners získal pohár jako první československý hokejista Rudolf Tajcnár.\n\nKvarteto hokejistů dokázalo být ve vítězném týmu pětkrát, což je maximum. Trenér Fred \"Bun\" Cook je rekordmanem tím, že dovedl svůj celek k trofeji sedmkrát(Providence Reds v letech 1938 a 1940 + Cleveland Barons v letech 1944, 1948, 1951, 1953 a 1954).\n"}
{"id": "551115", "url": "https://cs.wikipedia.org/wiki?curid=551115", "title": "Zemský okres Breisgau-Hochschwarzwald", "text": "Zemský okres Breisgau-Hochschwarzwald\n\nZemský okres Breisgau-Hochschwarzwald (německy: \"\") se nachází v jižní části německé spolkové země Bádensko-Württembersko. Sousedí (ze severu ve směru hodinových ručiček) s okresy Emmendingen, Schwarzwald-Baar, Waldshut, Lörrach a s francouzským departementem Haut-Rhin. Zároveň je jím obklopený nezávislý městský okres Freiburg.\n\nOkres Breisgau Hochschwarzwald je tvořen třemi výraznými krajinnými celky:\n\n\nVývoj počtu obyvatelstva okresu Breisgau-Hochschwarzwald od roku 1973:\n\n"}
{"id": "551118", "url": "https://cs.wikipedia.org/wiki?curid=551118", "title": "Cathaymyrus", "text": "Cathaymyrus\n\nCathaymyrus je vyhynulý primitivní strunatec ze spodního kambria (asi před 525 miliony lety). Byl nalezen v čínské provincii Jün-nan v lokalitě Čcheng-ťiang (anglický přepis Chengjiang). Je znám pouze v jednom exempláři. Podobnou fosílií je \"Yunnanozoon\".\n"}
{"id": "551119", "url": "https://cs.wikipedia.org/wiki?curid=551119", "title": "Haikouella", "text": "Haikouella\n\nHaikouella je vyhynulý primitivní strunatec ze spodního kambria (před 530 miliony lety). Byl nalezen v Chaj-kchou u Kchun-mingu v Číně. Zřejmě měl již srdce, dorzální a ventrální aortu, neurální trubici a mozek, ale veškeré interpretace měkkých orgánů u takto starých fosilií jsou velice komplikované. Nicméně uvedené znaky by ho řadily mezi obratlovce. \"Haikouella\" byla nalezena již nejméně v 300 jedincích (stav k r. 2002).\n"}
{"id": "551120", "url": "https://cs.wikipedia.org/wiki?curid=551120", "title": "Nectocaris", "text": "Nectocaris\n\nNectocaris je vyhynulý primitivní mořský živočich ze středního kambria. Byl nalezen v kanadské lokalitě burgesské břidlice v Britské Kolumbii, kde jediný exemplář vyfotografoval Charles Doolittle Walcott. Dále se mu však již nevěnoval.\n\nJedná se nejspíše o primitivního zástupce hlavonožců. V roce 1976 ho paleontolog Simon Conway Morris popsal podle jediného nalezeného exempláře, dnes už je známo několik desítek exemplářů.\n\nTělo \"Nectocaris\" bylo rozděleno na přední krunýř s očima a chapadélky a zadní protáhlý úsek s ploutevním lemem.\n"}
{"id": "551123", "url": "https://cs.wikipedia.org/wiki?curid=551123", "title": "Takanot Nikolsburg", "text": "Takanot Nikolsburg\n\nTakanot Nikolsburg ( ) je název statut židovské obce v Mikulově. V oxfordské knihovně se zachoval rukopis \"takanot\" z roku 1720/21, který vznikl poté, co dřívější verze \"takanot\" vzaly za své při požáru Mikulova v roce 1719. K tomuto základu se v pozdějších desetiletích připojilo několik dodatků. Mikulovské \"takanot\" byly zapsány v hebrejštině s příměsí mnoha slov v jidiš.\n\n\"Takanot\" obsahují především pravidla společných modliteb (§ 1–87), jež regulují zejména dobu scházení se k bohoslužbě, prodej práva předčítat z Tóry (prodej tzv. \"micvot\"), vybírání příspěvků do fondu \"cdaka\" a záležitosti svatby. Dále se mikulovské \"takanot\" věnují organizaci výuky (§ 88–98) a otázkám spjatých s učiteli (§ 89–103). Velký oddíl statut se zaobírá volbě představenstva obce: volebnímu právu (§ 104–113), vlastnostem kandidátů (§ 114–130) a volebnímu procesu samotnému (§ 131–192). \"Takanot\" řeší rovněž otázky majetkoprávní a obchodní (§ 193–229), pojednávají o problematice potulných žebráků (§ 230–232), vinobraní (§ 233–234) a oblečení (§ 235–237). Konečně se tyto \"takanot\" zabývají postupem při přijímání rabína a šocheta (§ 238–266) a vybírání daní (§ 267–286).\n\nPozdější dodatky se věnují především finančním záležitostem, například dani z hlavy nebo zpřísnění kontroly obecních výdajů.\n\n\n"}
{"id": "551124", "url": "https://cs.wikipedia.org/wiki?curid=551124", "title": "Manchester Monarchs", "text": "Manchester Monarchs\n\nManchester Monarchs byl profesionální americký klub ledního hokeje, který sídlil v Manchesteru ve státě New Hampshire. Své domácí zápasy hráli \"Monarchové\" v tamní aréně Verizon Wireless Arena. Klub působil v AHL v letech 2001-2015 a po celou existenci fungoval jako záložním tým klubu NHL Los Angeles Kings.\n\nKlub hrál své první utkání 6. října 2001 proti Lowell Lock Monsters a prohrál 6:3. O týden později, 13. října 2001, však slavil první vítězství, konkrétně nad Norfolk Admirals. Ve všech čtrnácti sezonách existence se tým pokaždé dostal do play off, ale vždy ztroskotal na prvním kole – výjimkou byly ročníky 2006/2007, 2009/10 (v těchto sezonách došel do finále konference) a 2014/15 (zisk Calderova poháru).\n\nV lednu 2015 bylo oznámeno, že licence na AHL bude od ročníku 2015/16 postoupena klubu Ontario Reign. Klub s tímto názvem nyní působí v ECHL, od zmíněné sezony bude tuto soutěž hrát v Manchesteru celek vystupující také pod názvem Monarchs.\n\n\nZdroj: \n\nZdroj: \n\n"}
{"id": "551126", "url": "https://cs.wikipedia.org/wiki?curid=551126", "title": "Mojžíš (rozcestník)", "text": "Mojžíš (rozcestník)\n\nMojžíš může být:\n\n\n\n"}
{"id": "551128", "url": "https://cs.wikipedia.org/wiki?curid=551128", "title": "Christian Rakovskij", "text": "Christian Rakovskij\n\nChristian Georgijevič Rakovskij (rusky \"Христиан Георгиевич Раковский\", 1. srpna 1873, Gradec, Osmanská říše - 11. září 1941, Orel, SSSR) byl bulharský revolucionář a sovětský politik a diplomat.\n\nChristian Rakovskij se narodil jako Kristo Georgijev Stančev v bohaté rodině. Učil se v Gradeckém gymnáziu, odkud byl dvakrát vyloučen za revoluční činnost.\n\nV roce 1887 si Rakovskij změnil jméno Kristo Stančev na ruské Christian Rakovskij. Roku 1890 se seznámil s marxismem.\n\nV témže roce emigroval Rakovskij do Ženevy, kde na tamní univerzitě získal titul MUDr. V té době se setkal s ruským emigrantem a marxistou Georgijem Plechanovem, který Rakovskému zaručil účast na Ženevském sjezdu studentských socialistů.\n\nV roce 1893 odešel studovat medicínu v Berlíně, nicméně za šest měsíců byl z učiliště vyhnán. Začal spolupracovat se socialistou Wilhelmem Liebknechtem a jeho novinami novin Vorwärts.\n\nV roce 1896 odjel Rakovskij do Ruska, kde vstoupil do Ruské sociálně demokratické dělnické strany. Když se strana roku 1903 rozdělila na bolševiky a menševiky, nemohl se Rakovskij rozhodnout, k jaké frakci přistoupit.\n\nBěhem první světové války, kterou Rakovskij považoval za imperialistickou, byl ve vězení v Rumunsku, protože byl obviněn ze špionáže. Ve vězení zůstal až do 1. května 1917, kdy ho osvobodila ruská armáda.\nPo osvobození odjel do Petrohradu, kde se po říjnové revoluci připojil k bolševikům (často bývá chybně uváděn mezi staré bolševiky). V roce 1918 odjel Rakovskij s Adolfem Joffe do Německa, aby mimo jiné podpořil listopadovou revoluci. Roku 1919 se stal místopředsedou Ukrajinské SSR.\n\nV roce 1922 se Rakovskij dostal do konfliktu se Stalinem, který byl zastáncem vzniku autonomních oblastí. Roku 1923 zkritizoval Stalina za podporu nacionalismu a centralizace, za což byl zbaven postu Ukrajinského místopředsedy a byl poslán jako diplomat do Rakouska a Francie.\n\nRoku 1928 byl Rakovskij ze strany vyloučen a deportován do Astrachaně. Do Moskvy se vrátil roku 1934 poté, co se mu Stalin omluvil.\n\nRoku 1936 byl Rakovskij v rámci Velkého teroru zatčen. V roce 1938 se stal jedním z hlavních obžalovaných při čtvrtém moskevském procesu. Byl obviněn z plánování atentátu na Lenina a Stalina a různých vymyšlených zločinů.\n\nMěl však větší štěstí než Bucharin, Rykov nebo Jagoda. Na rozdíl od nich nedostal trest smrti, ale \"pouze\" 20 let vězení.\n\nPropuštění se Rakovskij nedočkal, 11. září 1941 byl ve své cele zastřelen na osobní příkaz Beriji a Stalina.\n"}
{"id": "551129", "url": "https://cs.wikipedia.org/wiki?curid=551129", "title": "František Věnceslav Jeřábek", "text": "František Věnceslav Jeřábek\n\nFrantišek Věnceslav Jeřábek (25. ledna 1836 Sobotka – 31. března 1893 Královské Vinohrady) byl český dramatik, básník, pedagog, novinář a politik.\n\nNarodil se v chudé, ale vážené rodině. V deseti letech jej otec Václav Jeřábek poslal na gymnázium do Chomutova, kde tehdy vyučoval jeho strýc František Rolejček, aby se naučil německy. Odtud přestoupil do Mladé Boleslavi (1849–51), rok strávil na pražském akademickém gymnáziu a středoškolská studia dokončil v roce 1854 v Jičíně. Nakonec absolvoval teologii v Litoměřicích a filozofii na Karlo-Ferdinandově univerzitě v Praze.\n\nV roce 1863 se stal suplujícím učitelem na vyšší české reálce a o tři roky později profesorem na obecním reálném gymnáziu malostranském.\n\nV letech 1872–86 vyučoval český jazyk, dějepis a estetiku na Vyšší dívčí škole v Praze. Roku 1879 získal titul doktora filozofie.\n\nVedle studia a učitelských povinností působil v letech 1857–77 v redakci několika novin, přispíval básněmi do časopisů a účastnil se veřejného života. V období let 1861–1867 pracoval jako redaktor deníku Národní listy, v němž působil od samotného počátku (první číslo vyšlo 1. ledna 1861), pak od roku 1867 byl redaktorem staročeského listu Pokrok.\n\nRoku 1870 byl v Sobotce zvolen do Českého zemského sněmu. Hájil tam státní a jazyková práva českého národa. Poslancem zemského sněmu byl v letech 1870–1871 a 1878–1889.\n\nV prvních přímých volbách do Říšské rady roku 1873 získal i mandát v Říšské radě (celostátní zákonodárný sbor), kde reprezentoval kurii venkovských obcí, obvod Mladá Boleslav, Nymburk, Turnov, Mnichovo Hradiště atd. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil, čímž byl jeho mandát i přes opakované zvolení prohlášen za zaniklý.\n\nV roce 1879 Eduard Taaffe, tehdy představitel konzervativního německorakouského tábora, inicioval jednání s českou opozicí (liberální i šlechtickou), na jejichž konci byl český vstup na Říšskou radu, zahájení aktivní politiky a přechod Čechů do provládního tábora. Ve volbách do Říšské rady roku 1879 byl Jeřábek zvolen za kurii venkovských obcí, obvod Mladá Boleslav, Nymburk atd. Nyní mandát převzal. Rezignaci na poslanecké křeslo oznámil na schůzi 4. prosince 1884. Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\n10. června 1866 se oženil s Luisou Šolcovou ze Sobotky. Uskutečnil několik cest do zahraničí – do Itálie (1869 a 1873), Ruska (Petrohrad a Moskva 1872) a do Německa (1877).\n\nLiterárně tvořil zhruba do roku 1884, kdy se odmlčel v reakci na ostrou a podle jeho názoru nespravedlivou kritiku. Poté strávil určitý čas ve Švýcarsku. V roce 1886 vážně onemocněl a ze zdravotních důvodů se vzdal profesorského místa. 30. července 1890 byl zvolen za řádného člena IV. třídy České akademie. Zemřel na Velký pátek 31. března 1893. Pohřben byl 2. dubna na Vyšehradském hřbitově.\n\nJeřábek byl známý především jako dramatik, ale i jako lyrický básník. Oceňovaná byla také jeho činnost novinářská a své rozsáhlé znalosti uplatnil při psaní literárně-historické studie. Publikoval i pod pseudonymy Josef Souček a Miloslav Toužimský.\n\n\nLyrické básně psal od svých patnácti let zhruba do roku 1865. V roce 1852, jako student pražského gymnázia, přispíval spolu s Vítězslavem Hálkem do časopisu \"Varito\"; tato aktivita vyvolala nelibost pedagogů a vedla k tomu, že studium musel dokončit v Jičíně. Většina básní je roztroušena po časopisech: \"Lumír\", \"Obrazy života\", \"Rodinná kronika\" a almanach \"Kytice\". Autor je řadil do tří skupin:\nZnámé byly jeho básně \"Můj národ\" (1853), \"Umělci\", \"Dívčin sen\", \"Utajená msta\". Také překládal, např. z ruštiny (Fjodor Ivanovič Ťutčev), němčiny (Nikolaus Lenau, Hartmann) a italštiny (Grossio).\n\nPůsobil postupně v redakcích následujících periodik:\nByl novinářem s rozsáhlými znalostmi historie a dobrým úsudkem ve vnitropolitických otázkách i zahraničních událostech, zejména ze slovanských zemí.\n\nV roce 1883 se pokoušel habilitovat na univerzitního profesora. Přitom mu měla pomoci rozsáhlá studie \"Stará doba romantického básnictví\", v níž popisoval a porovnával předromantickou a romantickou literaturu různých národů Evropy. Za počátek doby staroromantické považoval 12. století. Oproti podobným zahraničním dílům věnoval dostatečný prostor slovanským literaturám – české, polské a dubrovnické. Spis doplnil ukázkami děl a překlady J. V. Sládka, Vrchlického i svými vlastními. Dílo, určené pro odbornou i širokou veřejnost, mělo ohlas, ale vyvolalo také nesouhlas vědecké obce a Jeřábek profesorský titul nezískal. I toto zklamání vedlo k tomu, že v dalších podobných pracích už nepokračoval a brzy poté skončil s literární činností.\n\n\n"}
{"id": "551130", "url": "https://cs.wikipedia.org/wiki?curid=551130", "title": "Chase Tower (Indianapolis)", "text": "Chase Tower (Indianapolis)\n\nChase Tower je nejvyšší mrakodrap ve městě Indianapolis a je i nejvyšší ve státě Indiana (USA). Oficiální uznávaná výška je 253 m (výška vrcholu antén). Má 48 pater a střecha posledního z nich je ve výšce 214 m. Na střeše má 2 antény, ale pouze jedna z nich je v provozu a vysílá. Ta druhá slouží jen jako architektonický prvek. Práce na stavbě začaly v roce 1988 a skončily v roce 1990. V budově se nacházejí hlavně kanceláře a v nižších patrech i maloobchodní prostory, tyto prostory obsluhuje 27 výtahů. Její adresa je Monument Circle 111.\n\n\n"}
