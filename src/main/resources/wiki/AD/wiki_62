{"id": "481525", "url": "https://cs.wikipedia.org/wiki?curid=481525", "title": "Ma'ale Levona", "text": "Ma'ale Levona\n\nMa'ale Levona ( מַעֲלֵה לְבוֹנָה, doslova „\"Kadidlový svah\"“, podle biblické lokality, kterou zmiňuje Kniha Soudců 21,19 - „\"jižně od Lebóny\"“, v oficiálním přepisu do angličtiny Ma'ale Levona) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se v nadmořské výšce 770 metrů v centrální části hornatiny Samařska. Leží cca 7 kilometrů jihovýchodně od města Ariel, cca 30 kilometrů severně od historického jádra Jeruzalému a cca 45 kilometrů východně od centra Tel Avivu.\n\nNa dopravní síť Západního břehu Jordánu je napojena pomocí dálnice číslo 60, která prochází nedaleko od obce a která tvoří hlavní severojižní dopravní osu Samařska. Ma'ale Levona leží v menším ale územně kompaktním bloku izraelských osad (tzv. Guš Šilo) v centrální horské části Samařska. Zhruba 2 kilometry na severovýchodě se nachází velká izraelská obec Eli,5 kilometrů na východě podobně významné sídlo Šilo. V těsné blízkosti se ale rozkládají i palestinská sídla Sinjil a Al-Lubban ash-Sharqiya.\n\nObec byla zřízena roku 1983. Na místě současné vesnice stála nejdříve osada typu nachal, tedy kombinace vojenského a civilního sídla. 20. března 1983 rozhodla izraelská vláda o jejím převodu na ryze civilní obec. To bylo provedeno v květnu 1984. Územní plán obce předpokládal výhledovou kapacitu 252 bytových jednotek a byl plně realizován. K založení civilní osady došlo na den nezávislosti v květnu 1984. Její vznik iniciovala skupina nábožensky založených Izraelců včetně politika Chanana Porata (člena Knesetu). První skupina osadníků sestávala jen ze čtyř rodin.\n\nVe vesnici působí v současnosti zařízení pro předškolní péči o děti, obchod se smíšeným zbožím a zdravotní středisko. Základní školy jsou dostupné v nedaleké vesnici Šilo. V Ma'ale Levona funguje synagoga a veřejná knihovna. Obec je napojena na veřejnou autobusovou dopravu. Linky číslo 148 a 477 vedou do Jeruzalému, Tel Avivu i do města Ariel.\n\nPočátkem 21. století nebyla obec s okolím zahrnuta do Izraelské bezpečnostní bariéry. Ta byla zbudována mnohem blíže k Zelené linii. Budoucí existence vesnice závisí na parametrech případné mírové smlouvy mezi Izraelem a Palestinci.\n\nObyvatelstvo Ma'ale Levona je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 758 lidí. Během roku 2014 evidovaná populace stoupla o 3,3 %.\n\n\n"}
{"id": "481526", "url": "https://cs.wikipedia.org/wiki?curid=481526", "title": "Asír", "text": "Asír\n\nAsír (arabsky عسير) je geograficko-historický region a zároveň správní jednotka (provincie) v Saúdské Arábii. Centrem Asíru je město Abhá.\n\nRozloha současné provincie je cca 81 000 km² a přibližná populace je 2 563 000 lidí. Historický Asír je však o něco větší. Po první světové válce k němu patřilo území nejjižnější saúdskoarabské provincie Džizán, takže byl Asír přímořským územím. Stejně jako sousední region Hidžáz nese Asír označení od místního pohoří, které ale zasahuje dále na sever, téměř až k městu Mekka. \n\nÚzemí současné provincie Asír je někdy nazýváno jako Horní Asír, naopak o provincii Džizán se někdy hovoří jako o Dolním Asíru, jelikož toto území bylo roku 1919 k Asíru dočasně připojeno.\n\nPřed první světovou válkou spadal stejně jako sousední Hidžáz pod vládu Osmanské říše. Před válkou proběhlo na jih od Asíru v severním Jemenu povstání imámů, v němž byla Osmanská říše poražena a tak získala oblast severního Jemenu v roce 1911 značnou autonomii. Po první světové válce bylo na tomto území vyhlášeno samostatné Jemenské království, které sdílelo v Asíru vliv s Hidžázem. \n\nV roce 1925 dobyl území Hidžázu saúdský vladař Ibn Saúd vládnoucí sousednímu Nadždu, přijal titul krále Hidžázu a nechal se jím korunovat ve Velké mešitě v Mekce. Roku 1932 připojil ke svému království Hidžázu a Nadždu ještě území Al-Hasa, Kátif, čímž vzniklo království Saúdská Arábie. Nadžd měl v Asíru silný vliv už od roku 1920 a již v roce 1923 nadždská vojska Asír okupovala.\n\nV roce 1934 proběhla válka mezi Jemenským královstvím a Saúdskou Arábií o provincie Džizán, Asír a Nadžrán, bohaté na ropu. Tuto válku Jemenské království prohrálo a o dotyčná území přišlo. V knížectví (emirátu) Asír ale Ibn Saúd ponechal u vlády místního knížete jako vazalského panovníka, kterého sesadil o něco později.\n\n"}
{"id": "481528", "url": "https://cs.wikipedia.org/wiki?curid=481528", "title": "La Chapelle (stanice metra v Paříži)", "text": "La Chapelle (stanice metra v Paříži)\n\nLa Chapelle je nadzemní stanice pařížského metra na lince 2 na hranicích 10. a 18. obvodu v Paříži. Nachází se na viaduktu, který vede po \"Boulevardu de la Chapelle\". Ze stanice je možný přestup na linky RER.\n\nStanice byla otevřena 31. ledna 1903 při prodloužení linky ze stanice Anvers do Alexandre Dumas (tehdy pod názvem \"Bagnolet\").\n\nOd roku 1993 je stanice spojena dlouhou podzemní přestupní chodbou se Severním nádražím, kde je možné přestoupit na linky RER B a D, případně na další linky metra.\n\nV roce 2004 stanice sloužila v televizní reklamní kampani na podporu projektu pořádání letních olympijských her v roce 2012 v Paříži.\n\nJméno stanice je odvozeno od názvu \"Boulevardu de la Chapelle\". La Chapelle (česky kaple) byla vesnice, která ležela mezi vesnicemi Montmartre a Belleville a byla připojena k Paříži v roce 1860. Za svůj název vděčí kapli zasvěcená sv. Jenovéfě.\n"}
{"id": "481532", "url": "https://cs.wikipedia.org/wiki?curid=481532", "title": "Volby do Knesetu 1988", "text": "Volby do Knesetu 1988\n\nVolby do 12. Knesetu se v Izraeli konaly 1. října 1988. Volební účast byla 78,9 %.\n\n\nJicchak Šamir z Likudu vytvořil 22. prosince 1988 v pořadí 23. vládu zahrnující strany Ma'arach, Národní náboženskou stranu, Šas, Agudat Jisra'el a Degel ha-Tora. Jeho koalice čítala 25 ministrů.\n\nV roce 1990 se Šimon Peres pokusil zformovat Ma'arachem vedenou koalici při pokusu známém jako „špinavý trik,“ avšak neuspěl při získání dostatečné podpory. Šamir nakonec 11. června 1990 vytvořil 24. vládu jako koalici Likudu, Národní náboženské strany, Šasu, Agudat Jisra'el, Degel ha-Tora, Nové liberální strany, Techije, Cometu, Moledet, Jednoty za mír a imigraci a Geulat Jisra'el. Trojice stran Techija, Comet a Moledet vystoupily z koalice na přelomu let 1991 a 1992 na protest proti Šamirově účasti na Madridské konferenci.\n\nBěhem funkčního období dvanáctého Knesetu došlo k vzestupu ultraortodoxních náboženských stran coby významné síly v izraelské politice.\n\n\n"}
{"id": "481537", "url": "https://cs.wikipedia.org/wiki?curid=481537", "title": "Josef Hardtmuth", "text": "Josef Hardtmuth\n\nJosef Hardtmuth (pokřtěn 13. února 1758 Asparn an der Zaya – 23. května 1816 Vídeň) byl rakouský architekt, vynálezce a průmyslník a stavební ředitel knížete Lichtenštejna. Založil ve Vídni továrnu Koh-i-noor Hardtmuth, která byla později přesunuta do Českých Budějovic.\n\nNarodil se v rodině truhlářského mistra Antona Hartmutha a Theresie, rozené Meißl. Často mu bývá chybně připisováno datum narození 1752; v tomto roce se narodil jeho bratr stejného jména \"Joseph\", který ve věku dvou let zemřel. V té době bývalo obvyklé, že se dalšímu synovi dávalo jméno zemřelého syna. Špatné datum narození je uvedeno i na pamětní desce umístěné na rodném domě.\n\nUž v raném dětství se u něho projevily umělecké sklony. Jako dítě pomáhal v dílně otci a stále něco kreslil a navrhoval nábytek. Chodil do vesnické školy v Asparnu. Ve třinácti letech byl na 3 roky poslán do učení ke svému strýci staviteli Meißlovi, jenž měl v Poysdorfu stavitelskou provozovnu a prováděl stavby na panství knížete Lichtenštejna. Strýc vycítil Josefův talent a v mnohém jeho znalostí využíval, čímž také podporoval jeho odborný růst. Po večerech se Josef učil a zdokonaloval v kreslení i v teorii.\n\nStavitel Meißl získal větší zakázky ve Vídni a přemístil sídlo firmy do Vídně a Josefa Hardtmutha vzal do firmy jako společníka. Navzdory svému sobectví stavitel uznal, že Josef příliš oceněný není, když ještě pracuje s kladivem a fankou. Díky neúnavné práci zvláště v kreslení a nabývání znalostí i z jiných oborů byl pověřován složitými úkoly.\n\nTehdejší vládnoucí kníže Alois I. z Lichtenštejna si nechal od zedníků z Poysdorfu či Asparnu postavit nový palác v Herrenstraße. Průčelí paláce navrhoval Josef Hardtmuth sám, stejně jako vnitřní a vnější uspořádání paláce a jeho zařízení do všech detailů. Když Franz Meißl zemřel, kníže povolal Josefa Hardtmutha jako knížecího stavitele i přes varování okolí. Hardtmuth měl totiž poněkud hrubší a vznětlivé vystupování. Bydlel v několika místnostech paláce.\n\nJosef Hardtmuth byl zakladatelem firmy Koh-i-noor Hardtmuth. Po jeho smrti převzala řízení firmy manželka Elisabeth. Po jejím skonu roku 1828 přešlo vedení podniku na syna Carla Hardtmutha, který továrnu ve 40. letech 19. století přestěhoval do Českých Budějovic.\n\n\nDne 6. ledna 1793 Josef Hardtmuth uzavřel sňatek s ovdovělou Elisabeth Marchandovou (1762–1828), vdovou po knížecím kuchaři, dcerou knížecího komorníka Josefa Kieslera a Elisabeth Marklové. Po Josefově smrti v roce 1816 se Elisabeth provdala potřetí, za Johanna rytíře von Ziolecki. Zemřela 26. února 1828 na astma v Gruberově domě v Herengasse č. 249 ve Vídni. \n\nZ manželství Josefa a Elisabeth Hardtmuthových se narodili čtyři synové:\n\nJoseph Hardtmuth (*1793)\n\nGeorg Hardtmuth (*1797)\n\nLudwig Hardtmuth (*1800)\n\nCarl Hardtmuth (*1804)\n\nZ pramenů se dovídáme, že rodina Hardtmuthů pochází z Bavorska, kam se v 17. století přistěhovala z Badenu. Rodina se rozšiřovala v Bavorsku a celém Německu.\nPravopis jména je rozličný: Hartmueth (1619, 1715–1749), Hardtmuth (1628), Hatmuth (1698–1826), Hartmuet (1722), Harmuth (1724) Harttueth (1728), Hartmuett (1813, 1818). Josef Hardtmuth je uvedene ve farní matrice pokřtěných v Asparn an der Zaya jako Hartmuth, stejně tak i ve výučních listech zedníka a kameníka z Poysdorfu. V žádostech na Majestát je podepsán jako Hadtmuth a tento pravopis jména bude nadále užívat rakouská větev rodu.\n\n\n\n"}
{"id": "481539", "url": "https://cs.wikipedia.org/wiki?curid=481539", "title": "John Bodkin Adams", "text": "John Bodkin Adams\n\nJohn Bodkin Adams (21. leden 1899 – 4. červenec 1983) byl britský vesnický lékař irského původu a sériový vrah. \n\nAdams se narodil ve městě Randalstown v Severním Irsku. V roce 1922 si v Eastbourne otevřel lékařskou praxi. Byl velmi úspěšný a v roce 1956 „byl pravděpodobně nejbohatším praktickým lékařem v celé Anglii“. Většina jeho majetku (mj. dva vozy Rolls-Royce) ale pocházela z pozůstalostí jeho pacientů: byl uveden minimálně ve 132 závětích, převážně od postarších žen, které zemřely nedlouho poté, co jim Adams pomohl sepsat novou závěť.\n\nTo nakonec vedlo v roce 1956 k velkému vyšetřování, během nějž vládní patolog Francis Camps shledal z celkem 310 úmrtí 163 případů podezřelých. Adams prý mnohokrát požádal sestry, které se o pacienta staraly, aby opustily místnost, před tím, než aplikoval pacientům „speciální injekci“ látky, o které sestrám odmítal říct, co je zač.\n\nProces s Adamsem si získal pozornost novinářů z celého světa a byl v té době popisován jako „proces století“. Porota shledala Adamse v hlavním případu nevinným, místní soud v Lewesu ho jen usvědčil z podvodů s lékařskými předpisy, lhaní na kremačních formulářích, maření policejního vyhledávání a nedostatečného zabezpečení skříně s léčivy, za což v souhrnu zaplatil Adams pokutu 2400 £.\n\nJeho příběh byl v roce 1986 zfilmován ve snímku \"The Good Doctor Bodkin Adams\".\n\n"}
{"id": "481541", "url": "https://cs.wikipedia.org/wiki?curid=481541", "title": "Ménilmontant (stanice metra v Paříži)", "text": "Ménilmontant (stanice metra v Paříži)\n\nMénilmontant je nepřestupní stanice pařížského metra na lince 2 na hranicích 11. a 20. obvodu v Paříži. Nachází se pod \"Boulevardem de Ménilmontant\", pod kterým vede linka metra, u křižovatky s ulicí \"Rue Oberkampf\".\n\nStanice byla otevřena 31. ledna 1903 při prodloužení linky ze stanice Anvers do Alexandre Dumas (tehdy pod názvem \"Bagnolet\").\n\nJiž 10. srpna 1903 způsobil požár na poškozené vlakové soupravě, která právě projížděla stanicí, největší neštěstí v dějinách pařížského metra. Stanice \"Ménilmontant\" byla sice včas evakuována, ovšem v sousední stanici Couronnes zahynuly udušením 84 osoby.\n\nJméno stanice je odvozeno od názvu ulice \"Boulevard de Ménilmontant\". Ménilmontant je dnes název zdejší čtvrti odvozený od staré vesnice, připojené v roce 1860 k Paříži.\n\nStanice má jen jeden vchod na \"Boulevardu de Ménilmontant\" u domu č. 137.\n\n"}
{"id": "481546", "url": "https://cs.wikipedia.org/wiki?curid=481546", "title": "Koh-i-Noor", "text": "Koh-i-Noor\n\nKoh-i-Noor, též Koh-i-noor, Kohinoor, Koh-e Noor nebo Koh-i-Nur (v perštině [\"Kúh-e núr\"], v telugštině , český překlad je \"Hora světla\") je diamant o hmotnosti 105 karátů (21,6 gramů). Je součástí Britských korunovačních klenotů.\n\nByl vystaven na Světové výstavě v roce 1851 v Londýně – v době jejího konání patřil mezi největší známé drahokamy.\n\nÚdajně byl nalezen před čtyřmi tisíci lety v náplavě řeky Godávarí. Byl ve vlastnictví indických šáhů, později Peršanů a potom vládců Paňdžábu. V roce 1849 dobyli Angličané Paňdžáb, kde byl diamant uložen.\n\nKámen získala britská královna Viktorie a Koh-i-noor se stal součástí britských korunovačních klenotů – byl zbroušen z původních 186 karátů na 105 karátů do kapky podle tehdejší módy. Koh-i-Noor patří mezi nejkrásnější diamanty světa nejen díky svému perfektnímu stylu vybroušení.\n\nTento diamant se objevil ve druhém díle druhé série anglického seriálu \"Doctor Who\" a královna Viktorie ho použila jako ochranu před vlkodlakem.\n\nTaké se objevil v nejvýdělečnějším filmu indické historie \"Bang Bang!\" (2014), kde byl hlavním hrdinou ukraden a celý film se právě kolem diamantu točí. Ve filmu, který je remakem amerického filmu \"Zatím spolu, zatím živí\" (2010), si zahrály indické filmové hvězdy Katrina Kaif a Hrithik Roshan a film se natáčel mimo jiné i v Praze. Objevil se i v americkém seriálu \"The Royals\".\n\n"}
{"id": "481549", "url": "https://cs.wikipedia.org/wiki?curid=481549", "title": "Vilínovité", "text": "Vilínovité\n\nVilínovité (\"Hamamelidaceae\") je čeleď vyšších dvouděložných rostlin z řádu lomikamenotvaré. Jsou to dřeviny s jednoduchými střídavými listy, rozšíření v mírném a subtropickém pásu severní polokoule i v tropech. V Evropě čeleď není zastoupena. Některé druhy, zejména vilíny a lískovníčky, jsou v Česku pěstovány jako okrasné rostliny nápadné zejména brzkým kvetením a podzimním zbarvením listů.\n\nVilínovité jsou opadavé nebo stálezelené keře a stromy s jednoduchými střídavými (nebo výjimečně vstřícnými) listy s palisty. Odění je nejčastěji složeno z hvězdovitých chlupů nebo z hvězdovitých až štítkovitých šupin. Pupeny jsou nahé nebo kryté šupinami. Listy jsou obvykle dvouřadě usporádané a řapíkaté. Čepel je celistvá nebo dlanitě členěná, s peřenou nebo dlanitou žilnatinou, celokrajná nebo zubatá. Palisty jsou drobné až velké, vyrůstající z větévky a přilehlé k řapíku, u většiny zástupců v páru, u rodu \"Mytilaria\" jednotlivé a obklopující pupen, u rodoleji (\"Rhodoleia\") palisty chybějí.\nKvěty jsou malé až středně velké, jedno nebo oboupohlavné, pravidelné nebo výjimečně lehce souměrné (rodoleja), v úžlabních nebo vrcholových květenstvích, většinou v klasech nebo hlávkách, méně často v hroznech, stažených thyrsech nebo latách. Okvětí je rozlišené na kalich a korunu, kališní lístky v počtu 4 nebo 5 (nebo až 10), korunní lístky v počtu 4 nebo 5. Tyčinky jsou volné v počtu 4 nebo 5 a střídající se se staminodii, výjimečně je tyčinek mnoho. Semeník je spodní nebo polospodní, částečně až zcela srostlý ze 2 plodolistů s jedním nebo několika vajíčky. Čnělky jsou volné. Plodem je kožovitá nebo dřevnatá, jedno až mnohosemenná tobolka. Semena jsou s tenkým endospermem.\n\nCharakteristickými obsahovými látkami jsou zejména třísloviny.\n\nČeleď zahrnuje asi 30 rodů a 140 druhů. Vyskytuje se v jihozápadní a střední až jihovýchodní Asii, v severní Austrálii a na Nové Guineji, ve východní a jižní Africe a na Madagaskaru, ve východních oblastech Severní Ameriky, ve Střední Americe a navazující nejsevernější oblasti Jižní Ameriky. Centrum diversity je ve východní Asii. V tropické Americe jsou vilínovité omezeny na horské polohy.\n\nVilínovité opylovány větrem i hmyzem, především mouchami a včelami. Opylovače láká buď nektar nebo pyl. Květy rodoleji (\"Rhodoleia\"), uspořádané v hlávkách podepřených nápadnými listeny, jsou opylovány ptáky. Větrem jsou opylovány např. květy \"Distylium\". U rodu fotergila (\"Fothergilla\") jsou opylovači lákáni nápadnými dlouhými tyčinkami se zploštělými nitkami, nahrazujícími korunní plátky. Hmyzosprašnost je u tohoto rodu považována za druhotnou.\nSemena jsou z vysychajících dřevnatých tobolek vystřelována do okolí, u vilínů až do vzdálenosti 10 metrů. Mnohé druhy rostou podél vodních toků a jejich semena jsou přinejmenším z části šířena vodou.\nNejstarší nálezy fosílií předků dnešních vilínovitých pocházejí z konce druhohor, z období křídy. Tyto nálezy jsou dosti řídké, náleží mezi ně †\"Archamamelis\", †\"Allonia\" a †\"Androdecidua endressii\". Naproti tomu nálezy ze spodních třetihor jsou již poměrně hojné. Nejstarší nálezy fosílií vilínu (\"Hamamelis\") pocházejí z počátku třetihor, z paleocénu.\nLískovníček †\"Corylopsis reedae\" je datován do spodního eocénu, do doby před 50 miliony let. V období třetihor se tento rod vyskytoval i v Evropě a Severní Americe. Do období spodního eocénu spadají i nálezy fotergily †\"Fothergilla malloryi\".\n\nČeleď vilínovité je v současném pojetí dělena na 4 podčeledi:\n\nV některých systémech (např. Cronquist) byly do vilínovitých řazeny i rody ambroň (\"Liquidambar\") a \"Altingia\", jimž je v současné taxonomii vyčleněna čeleď \"Altingiaceae\".\n\n\nV medicíně je využíváno svíravého účinku tříslovin obsažených v listech a kůře zejména vilínu viržinského (\"Hamamelis virginiana\"). Je používán na různé kožní choroby, při léčbě hemoroidů a snižuje také horečku. V domorodé medicíně byly vilíny používány při léčbě různých neduhů jako je bolest ledvin, průjmy, silné menstruace, krvácení z nosu a podobně a také jako tonikum.\n\nNěkteré druhy vilínovitých jsou v ČR pěstovány jako zajímavé parkové a zahradní dřeviny s atraktivním podzimním olistěním a neobvyklými květy. Vilín (\"Hamamelis\"), nejčastěji pěstovaný rod, je zajímavý kvetením v zimním až předjarním období. Dále se pěstuje lískovníček (\"Corylopsis\") a fotergila (\"Fothergilla\"), v botanických zahradách a arboretech i parotie (\"Parrotia\"), parociovka (\"Parrotiopsis\"), dvoukvětec (\"Disanthus\"), sinowilsonie (\"Sinowilsonia\") aj. V subtropických zemích je vysazován krásně kvetoucí stálezelený okrasný keř \"Loropetalum chinense\".\n\n\"Chunia\", \"Corylopsis\", \"Dicoryphe\", \"Disanthus\", \"Distyliopsis\", \"Distylium\", \"Embolanthera\", \"Eustigma\", \"Exbucklandia\", \"Fortunearia\", \"Fothergilla\", \"Hamamelis\", \"Loropetalum\", \"Maingaya\", \"Matudaea\", \"Molinadendron\", \"Mytilaria\", \"Neostrearia\", \"Noahdendron\", \"Ostrearia\", \"Parrotia\", \"Parrotiopsis\", \"Rhodoleia\", \"Sinowilsonia\", \"Sycopsis\", \"Trichocladus\"\n\n\n"}
{"id": "481554", "url": "https://cs.wikipedia.org/wiki?curid=481554", "title": "Stromořadí Lažánky-Jedovnice", "text": "Stromořadí Lažánky-Jedovnice\n\nStromořadí Lažánky-Jedovnice se nachází podél silnice mezi obcemi Lažánky a Jedovnice, která odbočuje na místě zvaném „Převážka“ i k Rudici. Jedná se o památnou alej mohutných lip a jasanů, která je chráněná státem. Největší lípa u zastávky v Jedovnicích má v roce 2009 obvod téměř 5 metrů. \n\n"}
{"id": "481555", "url": "https://cs.wikipedia.org/wiki?curid=481555", "title": "Peridiscaceae", "text": "Peridiscaceae\n\nPeridiscaceae je čeleď vyšších dvouděložných rostlin z řádu lomikamenotvaré (\"Saxifragales\") Je to malá čeleď zahrnující asi 10 druhů ve 4 rodech. Jsou to stromy s jednoduchými listy a drobnými květy. Dva druhy rostou na severovýchodě Jižní Ameriky, ostatní v tropické západní Africe. Jednotlivé rody této čeledi byly v minulosti řazeny do různých čeledí.\n\nZástupci čeledi \"Peridiscaceae\" jsou opadavé nebo stálezelené stromy s jednoduchými, střídavými, celokrajnými nebo jen mělce zubatými listy s palisty. Rostliny jsou lysé nebo s jednoduchými chlupy. Žilnatina je zpeřená, často triplinervní. Na obou koncích řapíku je ztlustlina (pulvinus). Květy jsou drobné, uspořádané v úžlabních hroznech nebo svazečcích (podle jiné interpretace se jedná o stažený hrozen). Kališní lístky jsou v počtu 4 až 7, volné, koruna je přítomna jen u rodu \"Soyauxia\" v počtu 5 plátků, u ostatních rodů chybí. Tyčinek je 10 nebo mnoho, jsou přirostlé na nektáriovém disku nebo jsou v kruhu kolem něj. Semeník je svrchní nebo polospodní (zanořený v nektáriovém disku), srostlý ze 3 až 4 (až 5) plodolistů. Obsahuje jedinou komůrku se 6 až 8 vajíčky na středním sloupku. Čnělky jsou volné. Plodem je jednosemenná peckovice nebo tobolka pukající 2 až 4 chlopněmi. V semenech je hojný olejnatý endosperm a drobné dobře vyvinuté embryo.\n\nČeleď zahrnuje 4 rody a 9 až 11 druhů. Největší rod je \"Soyauxia\", zahrnující 5 až 7 druhů rozšířených v západní Africe v okolí Guinejského zálivu. Rod \"Medusandra\" (2 druhy) pochází rovněž z tropické Afriky. Zbývající 2 americké rody jsou monotypické, \"Peridiscus lucidus\" roste ve Venezuele a Brazílii, \"Whittonia guianensis\" je známa pouze z několika sběrů v Guyaně.\n\nAfrické druhy rostou v tropických deštných lesích. Oba druhy z tropické Ameriky jsou svým výskytem vázané na poříční a zaplavované tropické deštné lesy.<ref name=\"flaf1/2\"></ref>\n\nČeleď v dnešním pojetí zahrnuje 4 rody, které byly v dřívějších systémech řazeny do různých čeledí. Rod \"Peridiscus\" byl (především vlivem nedostatečného herbářového materiálu a chyb v morfologickém popisu) řazen do čeledi oreláníkovité (\"Bixaceae\"), kaparovité (\"Capparaceae\") a nakonec \"Flacourtiaceae\". Později byla ustavena monotypická čeleď \"Peridiscaceae\". Do ní byl posléze vřazen rovněž monotypický rod \"Whittonia\". V pozdějších systémech včetně APG I a APG II se čeleď objevuje v tomto pojetí se 2 monotypickými rody endemickými pro severovýchodní oblast Jižní Ameriky.\n\nVětšina taxonomických systémů až do roku 1990 řadila čeleď \"Peridiscaceae\" do řádu violkotvaré (\"Violales\"). Systém APG I ji ponechává v kategorii čeledí s nejasným zařazením. V systému APG II je vedena v široce pojatém řádu \"Malpighiales\", jehož součástí jsou i čeledi dřívějšího řádu \"Violales\". V systému APG III z roku 2009 je již zařazena v řádu \"Saxifragales\" a je rozšířena o další 2 rody ze západní Afriky - \"Medusandra\" (2 druhy, dříve řazen nejčastěji do monotypické čeledi \"Medusandraceae\") a \"Soyauxia\" (5-7 druhů, dříve v čeledích \"Flacourtiaceae\", \"Passifloraceae\" nebo \"Medusandraceae\").\n\n\n\"Medusandra\", \"Peridiscus\", \"Soyauxia\", \"Whittonia\"\n\n\n"}
{"id": "481557", "url": "https://cs.wikipedia.org/wiki?curid=481557", "title": "Hrubá lípa", "text": "Hrubá lípa\n\nHrubá lípa se nachází na severním konci obce Jedovnice při silnici k Vilémovicím. Tato výrazná krajinná dominanta byla vyhlášena památným stromem v roce 1982. Roku 2007 činil její obvod 5 metrů. \n\nZákladní údaje\n\n"}
{"id": "481561", "url": "https://cs.wikipedia.org/wiki?curid=481561", "title": "Aphanopetalum", "text": "Aphanopetalum\n\nAphanopetalum je jediný rod čeledi Aphanopetalaceae z řádu lomikamenotvaré (\"Saxifragales\") vyšších dvouděložných rostlin (\"Rosopsida\"). Jsou to šplhavé keře s jednoduchými kožovitými listy a drobnými čtyřčetnými květy s redukovanou korunou. Rod zahrnuje pouze 2 druhy a je rozšířen ve východní a západní Austrálii.\n\nZástupci rodu \"Aphanopetalum\" jsou šplhavé keře se vstřícnými, zubatými, kožovitými listy s opadavými palisty. Květy jsou drobné, čtyřčetné, jednotlivé nebo v úžlabních vrcholičnatých květenstvích. Kalich je složen ze 4 na bázi srostlých kališních lístků. Koruna je drobná, pravidelná, kratší než kalich nebo zcela chybí. Tyčinek je 8. Semeník je polospodní, srostlý ze 4 plodolistů a obsahující 4 komůrky. Čnělky jsou až téměř k vrcholu srostlé, zakončené suchými bliznami. Plodem je jednosemenný oříšek.\n\nRod zahrnuje 2 druhy a vyskytuje se pouze v Austrálii. \"Aphanopetalum clematideum\" roste v západní Austrálii, \"A. resinosum\" při pobřeží východní Austrálie ve státech Queensland a Nový Jižní Wales.\n\nRod \"Aphanopetalum\" byl dříve řazen do čeledi \"Cunoniaceae\" v řádu šťavelotvaré (\"Oxalidales\"), případně v samostatné čeledi \"Aphanopetalaceae\" v tomtéž řádu. V systému APG se objevuje až ve verzi APG III z roku 2009 a je zařazen do řádu \"Saxifragales\".\n\n\n"}
{"id": "481563", "url": "https://cs.wikipedia.org/wiki?curid=481563", "title": "Couronnes (stanice metra v Paříži)", "text": "Couronnes (stanice metra v Paříži)\n\nCouronnes je nepřestupní stanice pařížského metra na lince 2 na hranicích 11. a 20. obvodu v Paříži. Nachází se pod \"Boulevardem de Belleville\", pod kterým vede linka metra, u křižovatky s ulicí \"Rue des Couronnes\".\n\nStanice byla otevřena 31. ledna 1903 při prodloužení linky ze stanice Anvers do Alexandre Dumas (tehdy pod názvem \"Bagnolet\").\n\n10. srpna 1903 se ve stanici událo doposud největší neštěstí v dějinách pařížského metra. V důsledku elektrického zkratu, začal na stanici Barbès hořet vlak. Souprava byla evakuována a požár uhašen. Aby nedošlo k zablokování linky, bylo nutné poškozený vlak odtáhnout do konečné stanice Nation. Ale ve stanici Ménilmontant se oheň opět rozhořel a nešel uhasit. Ve stejné době dorazil do sousední stanice \"Couronnes\" vlak, který vezl zhruba 300 osob z evakuovaného vlaku. Řidič ukončil jízdu a požádal cestující, aby vyšli po schodech ze stanice. Někteří cestující se však domáhali vrácení jízdného. Během dohadování se do stanice dostal kouř z hořícího vlaku v sousední stanici. V nastalé tlačenici cestující místo aby utíkali po schodech, utekli na druhý konec nástupiště, kde se však zadusili kouřem. Po několika hodinách hasiči objevili 84 mrtvých osob.\n\nPo neštěstí byla přijata nová bezpečnostní opatření. Postupně se přešlo od celodřevěných vlaků, kde byl motor uložen pod dřevěnou podlahou, na kovové (plně od roku 1906). Elektrické napájení bylo do té doby stejné pro vlaky i pro osvětlení, takže pokud došlo k výpadku, zůstali lidé na nástupištích ve tmě. Proto byly vytvořeny dvě samostatné sítě pro napájení vlaků a pro osvětlení stanic. Také byly instalovány osvětlené nápisy „Východ“ a osvětlení všech tunelů bylo povinné. Napájení bylo rozděleno do sekcí, aby v případě nehody nedošlo k výpadku na celé lince.\n\nJméno stanice znamená česky \"koruny\" a je odvozeno od názvu ulice \"Rue des Couronnes\", která za svůj název vděčí pomístnímu jménu \"Les Couronnes-Sous-Sanses\".\n\nStanice má jen jeden vchod na \"Boulevardu de Belleville\" u domu č. 37.\n\n"}
{"id": "481569", "url": "https://cs.wikipedia.org/wiki?curid=481569", "title": "Seznam zápasů české fotbalové reprezentace 2008", "text": "Seznam zápasů české fotbalové reprezentace 2008\n\nV roce 2008 odehrála česká fotbalová reprezentace celkem 12 mezistátních zápasů, z toho 3 na ME 2008, 4 kvalifikační o MS 2010 a 5 přátelských. Celková bilance byla 5 výher, 3 remízy a 4 prohry. Hlavním trenérem byl nejprve Karel Brückner, kterého po mistrovství Evropy vystřídal Petr Rada.\n"}
{"id": "481570", "url": "https://cs.wikipedia.org/wiki?curid=481570", "title": "Rozvaliny Gorlanu", "text": "Rozvaliny Gorlanu\n\nRozvaliny Gorlanu (v anglickém originále \"The Ruins of Gorlan\") je první kniha ze série \"Hraničářův učeň\" od autora Johna Flanagana. Flanagan napsal knihu, aby přilákal svého tehdy dvanáctiletého syna ke čtení. Hlavní postava série, Will, má vlastnosti právě jeho syna Mika.\n\nPatnáctiletý Will, sirotek který vyrůstal v opatrovně na hradě Redmontu, dostal možnost požádat o učení u hradních mistrů. Willovým přáním bylo jít do učení do bojové školy, ale tam ho pro jeho malý vzrůst nevzali. Najednou se objevil Halt, zachmuřený a tajemný hraničář, a předal baronovi list papíru, který měl určit, co s Willem bude dál.\n\nWill se tedy rozhodl vylézt po věži do pracovny barona Aralda, ve které baron list ponechal. Podařilo se mu to, ale než si list stačil přečíst, chytil ho za zápěstí Halt a odvedl ho za baronem, který Willovi prozradil, že na něj čekali. Dostal nabídku vyučit se hraničářem.\nDruhého dne ráno Will nastoupil do učení u Halta. U Halta se naučil zacházet s lukem, saxonským a vrhacím nožem a když byl v učení měsíc, zavedl ho Halt ke Starému Bobovi, který cvičil koně pro hraničářský sbor. Pro Willa Bob vycvičil poníka Cuka. Když se vrátili do chaty, Will dostal jeden den volna, aby se mohl setkat s kamarády z opatrovny na dožínkové slavnosti. Tam se potkal s Horácem, kamarádem z opatrovny, kterého v bojové škole šikanují. Horác Willa kvůli slabomyslným myšlenkám vyprovokoval a chlapce od sebe odtrhl až Horácův bojový mistr, sir Rodney.\n\nHalt učil Willa také stopování a společně narazili na stopy divokého kance. Všichni rytíři byli nadšeni lovem a sir Rodney s sebou vzal také Horáce. Horác mimořádně vynikal v zacházení s mečem, ale šikanovali ho tři starší kadeti a on to nikomu neřekl. Halt s Willem se lovu účastnili také. Jejich úkolem bylo zabít kance, kdyby pronikl linií lovců. Když jeden rytíř skolil kance, všichni mu blahopřáli, ale v houští byl druhý divočák, o němž nikdo nevěděl, a zaútočil na Horáce.\n\nWill odlákal pozornost kance na sebe, a zachránil tak Horácovi život. Když kanec zaútočil na Willa, nejdříve ho zachránil Cuk a poté Halt kance zastřelil. Horác nabídl Willovi přátelství a pomoc v nouzi. Když se ale Horác vrátil do bojové školy, tři kadeti, kteří ho šikanovali, si ho našli a pořádně ho zmlátili. Horác zaslechl, že chtějí to samé udělat i Willovi, a tak se přemohl a spěchal mu na pomoc. Když tam dorazil, už začali Willa bít. Když se chystali na Horáce zaútočit znovu, Halt je odzbrojil a nechal Horáce, aby jim svým cvičným mečem splatil měsíce šikany. Tři učni byli poté vyhoštěni z Araluenu. Horác ani nestihl poděkovat, protože brzy poté odjeli Halt s Willem na každoroční hraničářský sněm. Cestou se spojili s Gilanem, bývalým Haltovým učněm. Na sněmovišti ale všichni balili, hraničářský sněm se nekonal. Crowley, velitel hraničářů, poslal Halta, Gilana a Willa, aby zabili kalkary. Kalkarové jsou příšery, podobní medvědům, chodící po zadních a sloužící lordu Morgarathovi, který připravuje druhou válku proti zemi, ve které Will a jeho přátelé žijí, proti Araluenu. Hraničáři tedy stopují kalkary a když se přiblížili k rozvalinám Gorlanu, bývalému hradu Morgaratha, Halt poslal Willa pro pomoc na hrad Redmont. Will střídal svého a Gilanova koně a proto zvládl dvoudenní cestu za jeden den. Gilan mezitím šel za Haltem pěšky. Baron Arald a sir Rodney se hned vydali na cestu na pomoc Haltovi. Halta našli poté, co zabil jednoho ze dvou kalkarů a byl zraněný. Druhý kalkara ale zranil oba rytíře a Will se tedy rozhodl vystřelit na kalkara zápalný šíp, protože jeho srst ho sice skvěle chrání, ale je velice hořlavá. Will potom ošetřil Halta i oba rytíře.\n\nNa hradě Redmontu se baron Arald rozhodl poděkovat Willovi za svou záchranu nabídkou přestupu do bojové školy, kam Will moc chtěl. Will odmítl, protože se mu víc zamlouval hraničářský výcvik a tak pokračoval u Halta v učení na hraničáře.\nKnížka v roce 2004 dostala ocenění Aurealis Award v kategorii Children’s Long Fiction. O rok později byla knížka zvolena v The Children's Book Council of Australia do kategorie Notable Book.\n\n"}
{"id": "481572", "url": "https://cs.wikipedia.org/wiki?curid=481572", "title": "Eeny, meeny, miny, moe", "text": "Eeny, meeny, miny, moe\n\n„Eeny, meeny, miny, moe“ je anglická dětská říkanka, která má různé podoby. Používá se jako rozpočítadlo například při hrách a obdobných činnostech. Rýmovačka existuje v různých podobách v různých zemích od 50. let 19. století.\n\nSoučasná moderní verze říkanky je:\n\nProstřední část říkanky doslova znamená „chyť tygra za prst, když zakřičí, nech ho jít“. Ve Spojeném království se ve variacích této říkanky namísto slova \"tiger\" (tj. tygr) používá \"tinker\" (tj. potulný dráteník) či \"chicken\" (tj. kuře) a spíše než slovo \"hollers\" (tj. zakřičí) používá synonymum \"squeals\". Existuje rovněž verze, která je dnes považována za rasistickou, v níž se namísto \"tiger\" říká \"nigger\" (vulgární označení černocha) – tato verze se objevila například ve filmu \"\". Pochází však z doby, kdy bylo slovo \"nigger \"běžně používáno bez rasistického podtextu, který má v angličtině dnes.\n"}
{"id": "481575", "url": "https://cs.wikipedia.org/wiki?curid=481575", "title": "Rohovitky", "text": "Rohovitky\n\nRohovitky (Gorgonacea) je řád přisedlých koloniálních žahavců (konkrétně korálnatců) žijících v mnoha oceánech světa, ale především v tropech a subtropech. Jsou podobní pérovníkům, tedy dalším žahavcům tvořícím korály. Rohovitky se totiž rovněž vyznačují drobnými polypy, kteří se seskupují a vytváří nápadné vzpřímené, velice ploché a větvící se kolonie typického „vějířovitého“ tvaru. Jiní však mohou mít tvar tyčkovitý, keřovitý nebo i jiný. Některé vějířovité kolonie mohou mít na výšku až metr na výšku, ale jsou třeba jen pár centimetrů široké. Bývají pestrobarevní, například růžové, červené nebo žluté barvy. Mohou být úspěšně chovány v akváriích.\n\n"}
{"id": "481578", "url": "https://cs.wikipedia.org/wiki?curid=481578", "title": "Boris II. Bulharský", "text": "Boris II. Bulharský\n\nBoris II. (cca 930 - cca 978) byl bulharský car vládnoucí v letech 970 – 971.\n\nNa trůn se dostal v době, kdy Bulharsku hrozil vpád kyjevského knížete Svjatoslava a kdy spolu se svým bratrem Romanem pobýval v byzantském zajetí v Konstantinopoli. Krom nebezpečí nepřátelské invaze se na západě země zmocnili části území čtyři bulharští bratři zvaní komitopulové, kteří odtud začali rozšiřovat svojí vládu. Tehdejší byzantský císař Jan I. Tzimiskes nehodlal připustit vznik nového státu pod komitopulskou nadvládou a uvolil se proto pustit oba Petrovy syny zpět do Bulharska, kde Boris následně nastoupil na bulharský trůn. V jarních měsících roku 970 zasáhl do situace Svjatoslav, který dobyl sídelní Borisovo město Preslav, přičemž car i jeho bratr upadli do zajetí. Kyjevský kníže se se získáním Bulharska nespokojil a vytáhl dále na byzantské území, kde byl v bitvě u Arkadiopole byzantskou armádou poražen. Byzantský císař následně vtáhl do Bulharska a 14. dubna 971 získal zpět Preslav, kde byli drženi v zajetí car Boris i jeho bratr Roman. Po dalších urputných bojích byl posléze kníže Svjatoslav nucen žádat o mír, na jehož základě opustil Bulharsko.\n\nBoris se nicméně na trůn již nevrátil, protože celá východní část bulharského území byla obsazena byzantskými vojsky a byzantský císař již nehodlal toto území vydat zpět. Naopak nechal oba Petrovy syny odvést nazpět do Konstantinopole, kde sňal symbolicky z Borisovy hlavy carskou korunu, čímž naznačil, že Bulharsko se opět stalo součástí byzantské říše. Zatímco Boris se následně začlenil do konstantinopolské aristokracie, jeho mladší bratr Roman byl z rozkazu císaře vykastrován. Oba sourozenci žili v Konstantinopoli až do roku 976, kdy se jim po smrti císaře Jana Tzimiska podařilo uprchnout na území pod vládou komitopulů. Při přechodu hranic však příslušníci bulharské stráže Borise nepoznali a zabili jej, takže novým carem se stal Roman. Protože však nemohl zplodit žádné děti, byl v tehdejším myšlení degradován a namísto něj vládl poslední žijící komitopulos Samuel, který se po Romanově smrti stal bulharským carem.\n\n"}
{"id": "481579", "url": "https://cs.wikipedia.org/wiki?curid=481579", "title": "Volby do Knesetu 1984", "text": "Volby do Knesetu 1984\n\nVolby do 11. Knesetu se v Izraeli konaly 23. července 1984. Volební účast byla 78,1 %.\n\n\nKvůli patu vzniklému po volbách bylo rozhodnuto o vytvoření vlády národní jednoty, ve které se budou u vedení střídat po dvou letech Likud s Ma'arachem. Ma'arach Šimona Perese vytvořil 13. září 1984 v pořadí 21. vládu a kromě Likudu zahrnovala koalice Národní náboženskou stranu, Agudat Jisra'el, Šas, stranu Moraša, Šinuj a Omec. Kromě vlád národní jednoty vytvořených v čase války (zejména vláda vytvořená během šestidenní války během funkčního období šestého Knesetu, která disponovala 111 poslanci), se jednalo o největší vládu v izraelské politické historii, neboť disponovala celkem 97 poslanci.\n\nNa základě dohody o rotaci na premiérském postu Peres v roce 1986 rezignoval a Jicchak Šamir z Likudu vytvořil 20. října 1986 v pořadí 22. vládu. Šinuj opustila koalici 26. května 1987.\n\nJedenáctý Kneset rovněž zahrnoval dvě kontroverzní strany, a to Kach a Progresivní kandidátku za mír (PLFP). Kach byla ultrapravicovou stranou, která obhajovala vyhnání izraelských Arabů a ačkoliv kandidoval již v minulých volbách, tehdy nedokázala překročit volební práh. Strana byla nakonec zakázána poté, co byl schválen zákon, který zrušil strany podněcující rasismus. Progresivní kandidátka za mír byla zase platformou radikální levice.\n\n\n"}
{"id": "481583", "url": "https://cs.wikipedia.org/wiki?curid=481583", "title": "Ptilodactylidae", "text": "Ptilodactylidae\n\nPtilodactylidae je čeleď brouků z nadčeledi Byrrhoidea.\n\n"}
{"id": "481587", "url": "https://cs.wikipedia.org/wiki?curid=481587", "title": "Zooey Deschanelová", "text": "Zooey Deschanelová\n\nZooey Deschanelová, celým nepřechýleným jménem Zooey Claire Deschanel (* 17. ledna 1980 Los Angeles, Kalifornie), je americká herečka, zpěvačka a textařka. Nejvíce se proslavila rolí Jessicy Day v seriálu stanice FOX \"Nová holka\", za kterou získala tři nominace na Zlatý glóbus a nominaci na cenu Emmy.\n\nZahrála si i ve filmech: \"Hodná holka\" (2002), \"Vánoční skřítek \"(2003), \"Stopařův průvodce po Galaxii \"(2005), \"Yes Man\" (2008), \"500 dní se Summer\" (2009) a dalších.\n\nNarodila se v Los Angeles v Kalifornii. Je dcerou na Oscara nominovaného kameramana a režiséra Caleba Deschanela a herečky Mary Jo Deschanelové. Její starší sestra Emily Deschanelová je hvězdou televizního seriálu \"Sběratelé kostí\".\n\nNavštěvovala Crossroads School, soukromou přípravku v Santa Monice, kde se skamarádila s Kate Hudson a Jakem Gyllenhaalem. Po devět měsíců navštěvovala Severozápadní univerzitu, ale školu kvůli herectví opustila.\n\nV roce 1999 Zooey Deschanelová debutovala v americké komedii \"Mumford\" a brzy se proslavila vedlejšími rolemi ve filmech \"Na pokraji slávy\" (2000) a \"Z nuly hrdinou\" (2002). Poté se objevila v hlavních rolích několika filmů, například \"All the Real Girls\" (2003), \"Samá chvála\" (2004), \"Návrat\" (2005).\n\nPozději v roce 2003 si zahrála po boku Willa Ferrella ve filmu \"Vánoční skřítek\", který se stal hitem. V roce 2008 získala hlavní roli po boku Jima Carreyho v komediálním filmu \"Yes Man\". S Josephem Gordon-Levittem si zahrála hlavní roli ve filmu \"500 dní se Summer\". Film získal nominaci na Zlatý glóbus.\n\nV roce 2009 si zahrála roli Margaret Whitesellové v seriálu \"Sběratelé kostí\", kde působila v jedné z hlavních rolí její sestra Emily Deschanelová.\n\nV září 2011 byla obsazena do hlavní role Jess Day v seriálu stanice FOX \"Nová holka\". Za roli získala tři nominace na Zlatý glóbus a nominaci na cenu Emmy.\n\nKromě filmu se věnuje také hudbě. Hraje na piano a ukulele a je rovněž schopnou zpěvačkou. Ve filmu \"Most do země Terabithia\" (2007) ztvárnila roli učitelky zpěvu. Svým hlasem již obohatila soundtracky několika filmů. Kromě zmíněného \"Mostu do země Terabithia\" se její písničky objevily například ve filmu \"The Go-Getter\" (2007), v pohádkovém muzikálu \"Once Upon a Mattress\" (2005) nebo ve filmu \"500 dní se Summer\" (2009).\n\nPři práci na soundtracku k filmu \"The Go-Getter\" (2007) se seznámila s folkovým zpěvákem M. Wardem, s nímž později založila skupinu She & Him. Dne 18. března 2008 vydali své první album \"Volume 2\". Následovala alba \"Volume Two\" (2010), \"A Very She & Him\" Christmas (2011), \"Volume 3 \"(2013) a \"Classics\" (2014).\n\nV prosinci roku 2008 se zasnoubila s muzikantem Benem Gibbardem. Vzali se 19. září 2009 poblíž Seattlu. Dne 1. listopadu 2011 však oznámili rozchod a k rozvodu došlo 12. prosince 2012.\n\nDne 13. ledna 2015 oznámila, že čeká své první dítě s přítelem, producentem Jacobem Pechenikem. Pár spolu chodil od poloviny roku 2014. V červnu roku 2015 se tajně vzali v Texasu. V červenci toho roku se jim narodila dcera Elsie Otter. Syn Charlie Wolf se jim narodil v květnu roku 2017.\n\n\n"}
{"id": "481593", "url": "https://cs.wikipedia.org/wiki?curid=481593", "title": "Nannorrhops ritchiana", "text": "Nannorrhops ritchiana\n\nNannorrhops ritchiana (Mazari palma) je jediný zástupce rodu Nannorrhops z čeledi arekovité. Roste v jihozápadní Asii, od Arábie přes Írán a Afghánistán až do Pákistánu a severozápadní Indie (stát Kašmír). Vyskytuje se až do nadmořské výšky 1600 m. Patří mezi nejmrazuvzdornější palmy (až do -23 °C).\n\n"}
{"id": "481594", "url": "https://cs.wikipedia.org/wiki?curid=481594", "title": "Military muzeum generála Sergěje Jana Ingra", "text": "Military muzeum generála Sergěje Jana Ingra\n\nMilitary muzeum generála Sergěje Jana Ingra je muzeum s vojenskou tematikou ve Vlkoši u Kyjova v okrese Hodonín. Hlavní expozice je věnována místnímu rodákovi Sergěji Ingrovi. Další expozice jsou věnovány holokaustu, konfliktům druhé světové války a osobě MUDr. Karla Antonína Macháče, spoluzakladatele Mezinárodního dne studentstva.\n\nMuzeum rovněž pořádá a účastní se akcí s tematikou druhé světové války a přispívá k dokumentaci regionálních událostí a osobností.\n\n"}
{"id": "481595", "url": "https://cs.wikipedia.org/wiki?curid=481595", "title": "Roman I. Bulharský", "text": "Roman I. Bulharský\n\nRoman I. († 997, Konstantinopol) byl bulharský car vládnoucí v letech 976–997.\n\nKdyž zemřel jeho otec car Petr, pobýval právě se svým bratrem Borisem v Konstantinopoli jako rukojmí. Tehdejší byzantský císař Jan I. Tzimiskes dovolil oběma bratrům vrátit se do Bulharska, kde se Boris stal novým chánem. Ne však na dlouho – na území bulharské říše vtrhla vojska kyjevského knížete Svjatoslava, jež dobyla carovo sídelní město Preslav a oba bratry zajala. Přestože Jan I. Tzimiskes bratry osvobodil a Svjatoslava z Bulharska vyhnal, Borisovi vládu nad Bulharskem nevrátil a naopak jej spolu s Romanem odvedl zpět do Konstantinopole, kde byl dosavadní car zbaven své hodnosti a začleněn do byzantské aristokracie. Naproti tomu Roman dopadl hůře – byzantský císař jej nechal vykastrovat.\n\nPo Tzimiskově smrti oba bratři utekli z Konstantinopole do západní části Bulharska, jež se po Petrově smrti dostalo pod kontrolu čtyř šlechtických bratrů zvaných komitopulové. V době příchodu bratrů do Bulharska však vládl již jen nejmladší z nich Samuel. Protože Borise omylem zabila při přechodu hranic bulharská hlídka, stal se novým carem Roman. Vzhledem k neschopnosti zplodit potomky byl ale v tehdejším dobovém mínění považován za méněcenného, takže většinu rozhodovacích pravomocí držel ve svých rukou Samuel. Místo panování se Roman věnoval podpoře církve a péči o kláštery. V roce 991 byl s velkou pravděpodobností Roman opět zajat byzantským vojskem a odveden do Konstantinopole, kde roku 997 zemřel. Po jeho smrti si přivlastnil titul cara Samuel, který vládl dalších téměř dvacet let.\n\n\n"}
{"id": "481598", "url": "https://cs.wikipedia.org/wiki?curid=481598", "title": "Tlusticovité", "text": "Tlusticovité\n\nTlusticovité (\"Crassulaceae\") je čeleď vyšších dvouděložných rostlin z řádu lomikamenotvaré (\"Saxifragales\"). Tato čeleď je kosmopolitně rozšířena a zahrnuje asi 900 až 1500 druhů ve 35 rodech. Její zástupci jsou převážně suchomilné sukulenty se zdužnatělými listy. Některé druhy jsou používány jako skalničky nebo pokojové rostliny.\n\nTlusticovité jsou sukulentní byliny, polokeře a keře s jednoduchými, střídavými, vstřícnými nebo i přeslenitými listy. U řady zástupců jsou listy uspořádané v přízemní růžici. Rostliny jsou lysé nebo s oděním složeným z jednoduchých chlupů. Povrch pokožky je často pokryt izolující voskovou vrstvou, která zabraňuje ztrátám vody odpařováním. Listy jsou dužnaté a zpravidla celistvé, zřídka zpeřeně členěné a výjimečně i zpeřené, bez palistů, s celokrajnou, vroubkovanou nebo zubatou čepelí. Žilnatina je zpeřená nebo jsou listy jednožilné. Květy jsou jednotlivé nebo uspořádané ve vrcholících či chocholících, pravidelné, většinou pětičetné a oboupohlavné, obvykle bez hypanthia. Kalich i koruna jsou zpravidla čtyř nebo pětičetné, výjimečně trojčetné nebo mnohočetné, volné nebo srostlé. Tyčinek je nejčastěji 5 (3 až 30), jsou volné nebo přirostlé ke koruně, na bázi srostlé nebo nesrostlé. Gyneceum je složeno z 5 (3 až 30) volných nebo na bázi srostlých plodolistů, s 5 až mnoha (výjimečně jen 1) vajíčky a laterální placentací. Plodem je měchýřek nebo výjimečně tobolka, vznikající srůstem plodolistů. Semena jsou drobná.\n\nČeleď je kosmopolitní, není zastoupena v jihovýchodní Asii a v Polynésii. Největší druhové bohatství je v Mexiku a jihoafrickém Kapsku.\n\nV České republice se jako původní rostliny vyskytuje 12 druhů v 5 rodech. Rozchodník (\"Sedum\") je zastoupen 6 druhy, rozchodníkovec (\"Hylotelephium\", dříve řazen do rodu rozchodník) 3 druhy. Další 3 rody jsou zastoupeny jediným druhem: masnice vodní (\"Tillaea aquatica\"), rozchodnice růžová (\"Rhodiola rosea\") a netřeskovec výběžkatý (\"Jovibarba globifera\"). Dosti často zplaňují některé pěstované druhy: rozchodník pochybný (\"Sedum spurium\"), rozchodník suchomilný (\"Sedum rupestre\"), rozchodník španělský (\"Sedum hispanicum\") a netřesk střešní (\"Sempervivum tectorum\").\n\nCharakteristickým stanovištěm jsou suché a skalnaté oblasti. Existují však zcela netypické výjimky, některé mexické druhy rodu rozchodník (\"Sedum\") rostou jako epifyty, přinejmenším jeden druh tlustice (\"Crassula\") je vodní. Vlhkomilnou rostlinou je i evropská masnice vodní (\"Tillaea aquatica\").\n\nKvěty většiny zástupců jsou opylovány hmyzem. Některé velkokvěté druhy kolopejky (\"Kalanchoe\") opylují ptáci. Častá je protandrie, zabraňující samoopylení tím, že nejdříve dozrají prašníky a po jejich vyprášení se teprve stávají čnělky schopné opylení. Drobná semena jsou šířena především větrem. Charakteristický je CAM metabolismus. Oxid uhličitý je přijímán v noci, kdy se otevírají průduchy, je metabolizován a ve dne probíhá jeho štěpení fotosyntézou. Rostlina tak zabraňuje ztrátám vody. Mykorhiza chybí.\n\nTlusticovité často obsahují třísloviny a alkaloidy.\n\nV Cronquistově systému byla čeleď řazena do řádu růžotvaré (\"Rosales\").\nDříve bylo rozlišováno 6 podčeledí, některé se však ukázaly nemonofyletické. V současné taxonomii jsou rozlišovány dvě podčeledi - \"Kalanchoideae\" a \"Sempervivoideae\".\nRodové členění je dosud značně neustálené.\n\nTlusticovité nemají velký ekonomický význam. Některé rody jsou pěstovány jako skalničky (rozchodník, dužnatka, netřesk, netřeskovec), jiné jako pokojové rostliny (tlustice, kolopejka). Četné druhy jsou pěstovány ve sbírkách sukulentů.\n\n\"Adromischus\", \"Aeonium\", \"Afrovivella\", \"Aichryson\", \"Chaloupkaea\", \"Chiastophyllum\", \"Cotyledon\", \"Crassula\", \"Cremnophila\", \"Dudleya\", \"Echeveria\", \"Graptopetalum\", \"Hylotelephium\", \"Hypagophytum\", \"Kalanchoe\" (včetně \"Bryophyllum\"), \"Kungia\", \"Lenophyllum\", \"Meterostachys\", \"Monanthes\", \"Orostachys\", \"Pachyphytum\", \"Perrierosedum\", \"Petrosedum\", \"Phedimus\", \"Pistorinia\", \"Prometheum\", \"Pseudosedum\", \"Reidmorania\", \"Rhodiola\", \"Rosularia\", \"Sedum\" (včetně \"Sedella\"), \"Sempervivum\" (vč. \"Jovibarba\"), \"Sinocrassula\", \"Thompsonella\", \"Tylecodon\", \"Umbilicus\", \"Villadia\"\n\n\n"}
{"id": "481600", "url": "https://cs.wikipedia.org/wiki?curid=481600", "title": "Letenská vodárenská věž", "text": "Letenská vodárenská věž\n\nLetenská vodárenská věž nebo také Letenská vodárna je 38,3 metrů vysoká pětipodlažní vodárenská stavba postavená v novorenesančním slohu, která se nachází v Praze-Bubenči na Letné nedaleko od fotbalového stadionu Sparty Praha na adrese Korunovační 1000/3, Na výšinách 1000/1. Objekt v současnosti slouží jako knihovna, mateřská školka, prostor pro klubovny a v nejvyšším patře je také společenský sál. Stanová střecha oplývá vikýři, na špičce střechy je v nástavbě umístěn hodinový stroj. V posledním patře se nachází vnější ochoz umístěný na krakorcích.\n\nStavba pochází z roku 1887 až 1888 a byla vybudována podle návrhu architekta Jindřicha Fialky.\n\nVěž s přilehlou vodárnou původně zásobovala vodou část Holešovic a Bubenče. Svému účelu přestala sloužit po 25 letech, již v roce 1913. Posléze byla přestavěna na bytový objekt s tím, že přilehlá strojovna, vodojem a další provozní budovy byly zbourány. K celkové demolici někdejších budov vodárny kromě věže samotné došlo až v 80. letech 20. století poté, co byly ponechány bez patřičné péče. Na jejich místě vystavěn dům mládeže a mateřská školka. \n\nV současné době pozůstalý objekt věže s přistavěným domem dětí slouží dětem a mládeži, nachází se zde klubovny, výtvarné ateliéry a čajovna. Jen přilehlé uličce mezi Molochovem a věží zůstalo jméno „U letenské vodárny“.\n\nMezi listopadem 2016 až květnem 2018 probíhala rekonstrukce věže investovaná Prahou 7 podle návrhu ateliéru Petr Hájek architekti. Proběhla citlivá obnova věže i jejího okolí, jež nebylo v dobrém stavu. V nejvyšším patře věže kde byla původně nádrž vznikl společenský sál s přístupem na ochoz, kde přibyl periskop. V úrovni pod sálem, která původně sloužila pro hlavního topiče vznikla knihovna. V zbývajících dolních prostorech vznikly prostory různých kluboven. Nové prostory získala také zdejší mateřská škola. Fasáda získala původní pískovcovou barvu. Rekonstrukce vyšla na 62 milionů korun, z čehož 61 % (38 milionů) pokryly dotace od hl. m. Prahy a také z Evropské unie.\n\n\n\n"}
{"id": "481605", "url": "https://cs.wikipedia.org/wiki?curid=481605", "title": "Seznam zápasů české fotbalové reprezentace 1997", "text": "Seznam zápasů české fotbalové reprezentace 1997\n\nV roce 1997 odehrála česká fotbalová reprezentace celkem 14 mezistátních zápasů, z toho 7 kvalifikačních o MS 1998, 5 na Konfederačním poháru 1997 a 2 přátelská. Celková bilance byla 8 výher, 1 remíza a 5 proher. Hlavním trenérem byl Dušan Uhrin.\n"}
{"id": "481609", "url": "https://cs.wikipedia.org/wiki?curid=481609", "title": "Clodovil Hernandes", "text": "Clodovil Hernandes\n\nClodovil Hernandes (17. června 1937, Elisiário, São Paulo – 17. březen 2009, Brasília Distrito Federal) byl brazilský módní návrhář, televizní moderátor a politik.\n\nMódnímu návrhářství se věnoval v 60. a 70. letech, poté byl pozván k práci v televizi jako moderátor, kde moderoval mnoho programů na několika stanicích. Byl prvním brazilským kongresmanem, který otevřeně přiznal, že je gay.\n"}
{"id": "481610", "url": "https://cs.wikipedia.org/wiki?curid=481610", "title": "Mezinárodní letiště Šardžá", "text": "Mezinárodní letiště Šardžá\n\nMezinárodní letiště Šardžá (arabsky مطار الشارقة الدولي) je vojensko-veřejné letiště na okraji města Šardžá v Spojených arabských emirátech. Letiště je základnou arabské nízkonákladové společnosti Air Arabia založené v roce 2003. Letiště se nachází jihovýchodně od města ve čtvrtích Saif Zone, Al Juraina 1 a Al Gharaien. Vyjma nízkonákladových společností slouží i nákladní dopravě.\n"}
{"id": "481611", "url": "https://cs.wikipedia.org/wiki?curid=481611", "title": "Gabriel Radomír", "text": "Gabriel Radomír\n\n__BEZOBSAHU__\n\nGabriel Radomír († 1015) byl bulharský car letech 1014–1015. Nastoupil na trůn po smrti svého otce Samuela, jež byla způsobena mrtvicí po prohrané bitvě u Belasice roku 1014. Nový car se pokusil uzavřít s tehdejším byzantským císařem Basileem II. mír, byl ale odmítnut. Nespokojenosti s nekončící válkou a pokračujícími prohrami využil Gabrielův bratranec a syn komitopula Árona Ivan Vladislav, který bulharského vládce zavraždil a sám se prohlásil novým carem.\n\nPo carovi Radomírovi je pojmenována hora Radomir (2013 m n. m.), nejvyšší hora pohoří Belasica na bulharsko-řeckých hranicích.\n\n"}
{"id": "481612", "url": "https://cs.wikipedia.org/wiki?curid=481612", "title": "Morový sloup (Zábřeh)", "text": "Morový sloup (Zábřeh)\n\nMorový sloup, který nyní zdobí horní část zábřežského Masarykova náměstí, byl postaven roku 1713. \n\nMorový sloup dal postavit zdejší sládek Karel Josef Počta, který pracoval v nedalekém pivovaru jako památku na morovou epidemii, která tehdy na Zábřežsku a okolí mohutně řádila. Byl postaven z maletínského pískovce.\n\nVlastní sloup je uzavřen ve čtverhranné zahrádce vymezené kuželkovým zábradlím, ukončeným kamennou parapetní deskou. V nároží zahrádky jsou umístěny po všech stranách malé pilíře, na nichž figurují sochy svatého Rocha, svatého Šebestiána, svatého Jana Nepomuckého a svatého Floriána. Uprostřed zahrádky se tyčí\n\nBěhem třicátých let 20. století byl zrekonstruován. Poté již byl chráněnou památkou.\n\nRoku 2008 podstoupilo sochařské dílo další rekonstrukci, jelikož řádily velké bouře a mnoho sloupů z jiných měst spadlo na zem a roztříštilo se. Byl rozebrán a na krátkou dobu odvezen pryč. Po několika týdnech byl navrácen v zrekonstruované podobě.\n"}
{"id": "481617", "url": "https://cs.wikipedia.org/wiki?curid=481617", "title": "Ivan Vladislav", "text": "Ivan Vladislav\n\nIvan Vladislav byl bulharský car v letech 1015–1018. Roku 1015 zavraždil svého bratrance Gabriela Radomíra a prohlásil se carem. Záhy po získání titulu nechal zabít i Gabrielovu manželku Irenu a také oslepit jejich nejstaršího syna. Nadále, podobně jako jeho předchůdci Samuel a Gabriel, vedl válku s byzantskou říší, proti které se pokusil poštvat Pečeněhy, ti ale byli v Podunají poraženi byzantskou armádou.\n\nVladislav ke konci své vlády držel již pouze některá území v Albánii a Makedonii. Roku 1018 se rozhodl dobýt jaderský přístav Drač, během jeho obléhání byl však zabit, zbytek první bulharské říše se záhy nato rozpadl a byl přičleněn byzantským císařem Basileem II. k byzantské říši. Bulharsko se na dalších více jak 150 let stalo byzantskou provincií.\n\n"}
{"id": "481618", "url": "https://cs.wikipedia.org/wiki?curid=481618", "title": "Turbiv", "text": "Turbiv\n\nTurbiv (; ) je sídlo městského typu na střední Ukrajině v Lypoveckém rajónu Vinnycké oblasti, v regionu Podolí. Nachází se ve východní části Podolí nad řekou Desenka. Žije zde obyvatel. První písemná zmínka pochází z roku 1545 v souvislosti s popisem zámku ve Vinnycji. Nedaleko městečka je jedno z nejbohatších nalezišť kaolinu v Evropě, který zpracovává místní kaolinový a sklářský závod. Ve městečku se nachází jedna základní škola a dvě střední všeobecné školy.\n"}
{"id": "481624", "url": "https://cs.wikipedia.org/wiki?curid=481624", "title": "Jaroslav Lonek", "text": "Jaroslav Lonek\n\nJaroslav Lonek (22. prosince 1904, Chrudim – 26. ledna 1945, Drážďany) byl český letecký konstruktér, pilot a představitel československého protinacistického odboje.\nNarodil se roku 1904 v rodině poštovního kontrolora Josefa Lonka a Marie Lonkové, rozené Šelové. Vystudoval tři ročníky vyšší státní reálky v Pardubicích, z prospěchových důvodů ale odešel a vyučil se jemným mechanikem. V letech 1924–1926 absolvoval vojenskou službu u leteckého pluku č. 1, kde získal pilotní průkaz. Poté odešel do zálohy. Na konci 20. let (1929/30) byl jedním ze zakládajících členů Východočeského aeroklubu v Pardubicích, kde pak působil i jako instruktor a letecký konstruktér. Postavil zde několik letadel vlastní konstrukce, například L-1 Lump, L-5 a L-8 Ginette.\n\nJeho první letoun Lonek L-1 Lump měl mít přidělenu imatrikulaci OK-VAF, avšak zůstal nedokončen a proto imatrikulace OK-VAF byla použita až pro letoun Lonek L-5. S letounem typu L-5 (a motorem Walter Polaris), který byl registrován pod imatrikulační značkou OK-VAF, se zúčastnil Memoriálu ing. Kašpara při Leteckém dnu Východočeského Aeroklubu, kde však 9. října 1932 havaroval a jeho spoluletkyně Ginette Ferron zahynula. Při letu nad Chrudimí se totiž letadlo vzňalo, Lonek s ním stačil rychle přistát, ale jeho spolucestující se přitom vzňaly šaty a utrpěla popáleniny, kterým v nemocnici podlehla. Ve vlastním Memoriálu ing. Kašpara pro dvoumístní letadla s maximálním motorickým výkonem 44 kW (60 HP) prvá tři místa obsadila letadla Avia BH-9, Avia BH-11 a Aero A-34 Kos, všechna vybavena motorem Walter NZ-60.\n\nNa podzim 1934 bylo představeno v časopisu Letectví letadlo Lonek L-8 Ginette. Byl to čtyřmístný dolnokřídlý jednoplošník, kde zdvojené řízení bylo umístěno před zadními sedadly. Letoun byl poháněn pětiválcovým hvězdicovým motorem Walter NZ-60, který byl zakrytován prstencem typu NACA. Letoun s tímto motorem dosahoval maximální rychlosti 205 km/h. Tento letoun byl zapsán do leteckého rejstříku s imatrikulací OK-LON dne 3.9.1935 a vymazán byl po necelém roce 4.7.1936 (zrušen po havárii).\nV letech 1935-1938 byl Jaroslav Lonek šéfkonstruktérem ve zlínské letecké akciové společnosti, založené v roce 1934 a vlastněné koncernem Baťa (ZLAS, Zlínská letecká společnost, a. s., pozdější Moravan Otrokovice, současný ZLIN Aircraft). V koncepci jeho L-8 Ginette zpracoval projekt svého prvního letounu pro ZLAS, dvousedadlový dolnoplošník Zlín Z-XII. Zlín-XII poprvé vzlétl v dubnu 1935 a celkem bylo vyrobeno dvě stě jedna letadel. Podle jeho projektu byly pak postaveny sportovní letoun Zlín Z-IX, větroň Zlín Z-X a rychlý cestovní a kurýrní dolnoplošník Zlín Z-XIII, což byl vrchol jeho konstruktérské práce ve Zlíně. Pro určité neshody s vedením závodu společnost v dubnu 1938 opustil a vrátil se do Pardubic.\n\nPo vzniku Protektorátu Čechy a Morava Lonek odešel do Polska, kde byl po vypuknutí války a okupaci jeho východní části SSSR internován Rudou armádou. Zde si ho v internačním táboře v Jarmolincích vytipovala sovětská tajná služba a v únoru 1940 ho poslala zpět do Protektorátu se zpravodajskými úkoly. Vytvořil zde špionážní síť s jádrem v Pardubicích, pokrývající však téměř celé území protektorátu. Ta ovšem byla počátkem roku 1941 odhalena a zlikvidována. Lonek byl v březnu 1941 zatčen, roku 1943 odsouzen k trestu smrti a 26. ledna 1945 popraven v Drážďanech. \n\nZa své hrdinství v odboji byl po válce vyznamenán In memoriam Československým válečným křížem 1939. Na jeho paměť je v Pardubicích - Polabinách od roku 1991 Lonkova ulice.\n\n\n\n"}
{"id": "481626", "url": "https://cs.wikipedia.org/wiki?curid=481626", "title": "Porte de Saint-Ouen (stanice metra v Paříži)", "text": "Porte de Saint-Ouen (stanice metra v Paříži)\n\nPorte de Saint-Ouen je nepřestupní stanice pařížského metra na severovýchodní větvi linky 13. Leží na hranicích 17. a 18. obvodu v Paříži na křižovatce \"Avenue de Saint-Ouen\" a \"Boulevard Bessières\".\n\nStanice byla otevřena 26. února 1911 jako součást prvního úseku tehdejší linky B, kterou provozovala \"Compagnie Nord-Sud\", a jejíž první úsek vedl ze stanice Saint-Lazare a ve stanici \"Porte de Saint-Ouen\" končil. Po sloučení se společností \"Compagnie du Métropolitain de Paris\" obdržela linka v roce 1931 číslo 13.\n\n30. června 1952 přestala být stanice konečnou, neboť trať byla prodloužena dále do stanice Carrefour Pleyel.\n\nStanice byla pojmenována po bývalé městské bráně, která v těchto místech stála (\"porte\" = brána). Branou procházela silnice z Paříže do sousedního města Saint-Ouen.\n\nStanice má po dvou schodištích na každé straně \"Avenue de Saint-Ouen\" u křižovatky s \"Boulevardem Bessières\". Další východ je eskalátor v jižní části stanice vedoucí na \"Avenue de Saint-Ouen\" poblíž ulice \"Rue Leibniz\". Tato stanice je jednou z mála, kde jezdicí schody vedou z nástupiště přímo až na povrch.\n"}
{"id": "481629", "url": "https://cs.wikipedia.org/wiki?curid=481629", "title": "Hlízenec", "text": "Hlízenec\n\nHlízenec (\"Cynomorium\") je jediný rod čeledi hlízencovité vyšších dvouděložných rostlin. Jsou to nezelené parazitické byliny, svým vzhledem připomínající spíše houbu než kvetoucí rostlinu. Vyskytují se ve dvou druzích v oblasti od Středomoří po Čínu a Mongolsko.\n\nHlízence jsou nezelené dužnaté byliny parazitující na kořenech jiných rostlin. Svým vzhledem připomínají spíše houby než kvetoucí rostliny. Střídavé listy jsou redukovány na nezelené šupinky. Květy jsou povětšině jednopohlavné, drobné, v dužnatých klasovitých květenstvích. Okvětí v počtu 1 až 5 (u samčích květů až 8) plátků. Tyčinka je jediná, volná. Gyneceum je monomerické, spodní, s jednou čnělkou a jediným vajíčkem. Plodem je nažka (někdy je plod označován jako oříšek). Semena s endospermem a redukovaným embryem.\n\nRod zahrnuje pouze 2 druhy. \"Cynomorium coccineum\" roste ve Středomoří, jihozápadní Asii a na Kanárských ostrovech, \"C. songaricum\" v Asii v oblasti od Íránu a Střední Asie po Čínu a Mongolsko.\n\nRod \"Cynomorium\" byl ve většině systémů řazen do habituelně podobné čeledi \"Balanophoraceae\". Ve starších verzích systému systému APG byl ponechán v nezařazené čeledi \"Cynomoriaceae\". Pozice této čeledi v taxonomickém systému je s každým novým vydáním APG zpřesňována.\nVe verzi APG IV z roku 2016 se objevuje v řádu \"Saxifragales\".\n\nNěkdy jsou oba druhy spojovány do jediného druhu, \"C. coccineum\".\n\n\n\n \n"}
{"id": "481631", "url": "https://cs.wikipedia.org/wiki?curid=481631", "title": "Pittensko", "text": "Pittensko\n\nPittensko nebo i Püttensko je historické území na jihovýchodě rakouské spolkové země Dolní Rakousy ležící při hranici s Burgenlandem a Štýrskem. Od roku 1042 území tvořilo Pittenské hrabství, s centrem v Pittenu. Roku 1158 území získal Otakar III., markrabě štýrský a v letech 1180-1254 náleželo ke Štýrskému vévodství. Na základě Budínského míru ze 3. dubna 1254 si Pittenské hrabství a Travensko ponechal český král Přemysl Otakar II., zatímco zbytek Štýrského vévodství připadl uherskému králi Bélovi IV. Do konce 15. století pak území patřilo střídavě k Dolním Rakousům a Štýrsku, až se nakonec definitivně stalo součástí Dolních Rakous.\n"}
{"id": "481635", "url": "https://cs.wikipedia.org/wiki?curid=481635", "title": "Umor", "text": "Umor\n\nUmor byl bulharský chán vládnoucí od srpna do září 766. Za svého nástupce jej vybral Sabin poté, co byl donucen utéci kvůli vzpouře bojarů do Byzance. Umor vládl pouze 40 dní a následně byl svržen. Na jeho místo nastoupil chán Tokt.\n\n"}
{"id": "481636", "url": "https://cs.wikipedia.org/wiki?curid=481636", "title": "Tokt", "text": "Tokt\n\nTokt byl bulharský chán v letech 766–767. Stal se jím poté, co bulharští velmoži svrhli předchozího chána Umora. Zemřel roku 767, když se snažil odrazit invazi byzantského námořnictva.\n\n"}
{"id": "481637", "url": "https://cs.wikipedia.org/wiki?curid=481637", "title": "Pagan Bulharský", "text": "Pagan Bulharský\n\nPagan byl bulharský chán vládnoucí v letech 767–768. Titul chána získal na základě volby bulharských velmožů (bojarů). Za jeho vlády došlo k podepsání mírové smlouvy s Byzancí a k dočasnému ukončení vzájemných ozbrojených potyček. Jeho nástupcem se stal chán Telerig.\n\n"}
{"id": "481640", "url": "https://cs.wikipedia.org/wiki?curid=481640", "title": "Mřina", "text": "Mřina\n\nMřina (\"Daphniphyllum\") je jediný rod čeledi mřinovité, náležející do řádu lomikamenotvaré dvouděložných rostlin. Jsou to stálezelené keře a stromy s jednoduchými listy nahloučenými na koncích větví a drobnými květy v hroznovitých květenstvích. Rod zahrnuje asi 30 druhů a je rozšířen v Asii a Australasii. Nejvíc druhů roste v tropické jihovýchodní Asii. Některé druhy jsou v zemích s teplejším klimatem pěstovány jako okrasné dřeviny, poskytují dřevo či olej nebo jsou využívány v medicíně.\n\nMřiny jsou dvoudomé stálezelené keře a stromy. Listy jsou jednoduché, dlouze řapíkaté, střídavé a obvykle nahloučené na koncích větví, výjimečně vstřícné nebo přeslenité. Čepel listů je tenká až kožovitá, celokrajná, se zpeřenou žilnatinou. Palisty chybějí. Květy jsou jednopohlavné, malé, pravidelné, uspořádané v úžlabních hroznech. Kalich je zvonkovitý až miskovitý, tvořený 3 až 6 laloky, nebo chybí. Koruna chybí. Samčí květy obsahují 5 až 14 tyčinek. Tyčinky jsou volné nebo na konci spojené. V samičích květech je spodní semeník, srostlý ze 2 plodolistů a neúplně rozdělený na 2 (až 4) komůrky, obsahujícími obvykle po 2 vajíčkách. Plodem je jednosemenná peckovice.\n\nRod zahrnuje 30 až 35 druhů a je rozšířen pouze v Asii a Australasii. Areál rozšíření sahá od jižní a severovýchodní Indie, východního Nepálu a Srí Lanky přes Čínu po Japonsko a jihovýchodní Asii a dále až po Papuu-Novou Guineu a Šalomounovy ostrovy. Na australském kontinentu není rod zastoupen. Nejvíce druhů se vyskytuje v tropické jihovýchodní Asii. V Číně roste 10 druhů. Mřiny nejčastěji rostou v horských lesích, na travnatých pláních a křovinách v nadmořských výškách od 300 do 4000 metrů.\n\nČeleď \"Daphniphyllaceae\" je v současné taxonomii řazena do řádu \"Saxifragales\". Nejblíže příbuznými skupinami jsou čeledi zmarličníkovité (\"Cercidiphyllaceae\") a vilínovité (\"Hamamelidaceae\").\n\nV minulosti nebylo zařazení této čeledi jednoznačné. Cronquist i Tachtadžjan řadili čeleď \"Daphniphyllaceae\" do samostatného řádu \"Daphniphyllales\" v rámci podtřídy \"Hamamelidae\". V jiných systémech byl rod vřazen např. do čeledi \"Euphorbiaceae\" (Bentham & Hooker) nebo do řádu \"Buxales\" (Dahlgren).\n\nVšechny druhy mřiny obsahují alkaloidy ze skupiny dafnifylinu, odvozené od triterpenu skvalenu. Z dalších alkaloidů jsou přítomny yuzurin a dafnilakton. Z listů \"D. macropodum\" byly dále izolovány iridoidní glukosidy asperulin a dafnylosid. Semena jsou bohatá na bílkoviny a tuky a neobsahují škrob.\n\nNěkteré druhy jsou pěstovány jako okrasné dřeviny a existují i zahradní kultivary např. s různě variegátními listy. Pro druh \"D. macropodum\" je udávána minimální zóna odolnosti 8 (v některých případech až zóna 7) a je možno jej pěstovat v teplejších oblastech Evropy. Pěstuje se též druh \"D. teijsmannii\".\nDřevo některých druhů (\"D. macropodum\", \"D. paxianum\") je v Číně používáno např. k výrobě nábytku. Olej ze semen \"D. calycinum\" slouží k výrobě mýdla a jako mazadlo. Kořeny a listy mají význam v čínské medicíně.\n\nDruh \"D. macropodum\" je vysazen v Pražské botanické zahradě v Tróji.\n\n"}
{"id": "481641", "url": "https://cs.wikipedia.org/wiki?curid=481641", "title": "Atletika na Letních olympijských hrách 1976", "text": "Atletika na Letních olympijských hrách 1976\n\nAtletické soutěže na LOH 1976 se konaly ve dnech 23. až 30. července na olympijském stadionu v Montrealu. Soutěžilo se v 37 disciplínách, z toho 23 soutěží mužů a 14 žen.\nDo závodů nastoupilo celkem 1006 atletů, z toho 703 mužů a 303 žen.\n"}
{"id": "481642", "url": "https://cs.wikipedia.org/wiki?curid=481642", "title": "Taneční podložka", "text": "Taneční podložka\n\nTaneční podložky (dancepady, pady) se používají při hraní tanečních her na počítači či playstationu.\n\nTaneční podložka je deska se senzory, které snímají hráčův pohyb. Pomocí padu pak může hra vyhodnotit výsledky. Taneční podložka je rozdělena na 9 polí v 3x3 matici a běžně obsahuje i tlačítka start a select v horní části.\n\nTaneční podložky se dělí na dva druhy - softpady a hardpady. Softpady jsou levnější varianty, které se běžně dají složit a lehce přenést. Také méně vydrží a nejsou vhodné na hraní těžších skladeb. Hardpady bývají vyrobené z pevných materiálů a také na rozdíl od softpadů umožňují hraní v botách; zato bývají dražší.\n\nRozměry jednoho pole by měly být 11x11 palců, avšak to je dodržováno převážně jen u hardpadů.\n\nSoftpady jsou základní varianty tanečních podložek, které jsou určeny především pro začínající nebo pokročilé hráče. Softpady jsou vyrobeny z plastových materiálů a jsou skladné. Softpady jsou určeny pouze pro hraní bez bot. Cena se pohybuje od 200 Kč u nejzákladnějších podložek až po cca 2500 Kč u špičkových modelů. Softpady se snadno opotřebují a nevydrží příliš dlouho, avšak na běžné hraní postačují.\n\nSpecifickým typem softpadů jsou tzv. softpady s výplní. Tyto softpady obsahují pěnovou výplň (molitan nebo EVA), která tlumí nárazy nohou. Díky tomu je hraní šetrnější na klouby, odrážení je však náročnější. Díky tomu se na těchto podložkách obtížněji hrají náročnější skladby. Těmto podložkách se občas říká Ignition jako reference na RedOctane Ignition, což je první taneční podložka s výplní. Určitým kompromisem mezi podložkou s výplní a normální je podložka Impact Dance Pad. Díky absenci výplně umožňuje rychlé odrazy a tak i překonání náročných skladeb, avšak není tak tenká jako klasické podložky.\n\nDruhým druhem tanečních podložek jsou hardpady, tedy pevné taneční podložky určené pro hraní v botách. Hardpady jsou typicky vhodné na náročnější hraní. Nejrozšířenějším typem hardpadů jsou takzvané TX hardpady, jedná se o nejlevnější a nejméně kvalitní hardpady. Tyto hardpady stojí běžně od 3500 Kč do 5000 Kč. Asi nejslavnějším hardpadem je Cobalt Flux, který byl dlouhou dobu uznáván jako špička. Jelikož se hlavně v západních zemích taneční hry stávají čím dál více populárnější pro použití ve fitness centrech, vznikly podložky na tuto zátěž stavěné. Některé z nich lze zakoupit pouze v rámci setu, jiné i samostatně pro domácí použití. Cena u těchto hardpadů se pohybuje od 20 000 do 120 000 Kč za nejdražší modely.\n\nHardpady se snaží co nejvíce přiblížit hraní na skutečném tanečním automatu. Proto je prakticky u všech hardpadů stejné rozložení šipek jako na automatech, které je standardizované. Také volba materiálů je podobná - šipky jsou dělané z plexiskla nebo polykarbonátu, neaktivní plochy pak z kovu.\n\nKromě klasických tanečních podložek určených pro hraní her jako jsou Dance Dance Revolution, In The Groove apod., existují i jiné druhy tanečních podložek. Některé z tanečních podložek jsou podobné softpadům, avšak místo do počítače či herní konzole se připojují rovnou do televize. Tyto taneční podložky běžně obsahují pouze pár skladeb bez možnosti jejich dalšího rozšíření navíc ani životnost nebývá vysoká.\n"}
{"id": "481643", "url": "https://cs.wikipedia.org/wiki?curid=481643", "title": "Porte de Vanves (stanice metra v Paříži)", "text": "Porte de Vanves (stanice metra v Paříži)\n\nPorte de Vanves je nepřestupní stanice pařížského metra na lince 13 ve 14. obvodu v Paříži. Nachází se pod \"Boulevardem Brune\" na křižovatce s ulicemi \"Rue Vercingétorix\" a \"Rue Raymond Losserand\".\n\nStanice byla otevřena 21. ledna 1937 při zprovoznění tehdejší linky 14 jako její jižní konečná. Linka končila ve stanici Bienvenüe.\n\n9. listopadu 1976 byla trať prodloužena na jih do stanice Châtillon – Montrouge. Téhož dne linka 14 zanikla, neboť byla ve stanici Invalides spojena s linkou 13.\n\n16. prosince 2006 se stanice stala rovněž zastávkou tramvajové linky T3.\n\nStanice byla pojmenována po bývalé městské bráně, která v těchto místech stála (\"porte\" = brána). Brána nese jméno sousedního města Vanves.\n"}
{"id": "481645", "url": "https://cs.wikipedia.org/wiki?curid=481645", "title": "Uxmal", "text": "Uxmal\n\nUxmal (vyslovováno \"Ušmál\") je ruina velkého a kulturně významného mayského města v Mexiku. Leží na poloostrově Yucatán asi 80 km jižně od Méridy v mírně zvlněné krasové oblasti. Město zažilo svůj rozkvět na konci 10. století n.l. Bezprostřední okolí Uxmalu se vyznačuje bohatými přírodními zdroji vody, ve kterých přetrvává dešťová voda z období dešťů po velkou část roku. Výhoda polohy mohla být pro založení města rozhodující. Uxmal byl spojen s jihovýchodně ležícím městem Kabah širokými a upravenými cestami (\"sacbe\"), avšak výchozí bod silnice v Uxmalu není znám.\nJméno Uxmal pochází pravděpodobně ze slova \"ox-mal\", což v yucatánské mayštině znamená \"třikrát\". Vychází se z toho, že v oblasti města, které bylo obehnáno nízkou hradbou, žilo asi 25 000 lidí. Ze stylu, ve kterém byly dnes známé budovy postaveny, se odhaduje, že byly vystavěny mezi lety 700 a 1000. Uxmal je jediné místo, na jehož stavbách se setkáváme s charakteristickým pozdně Uxmalským stylem.\n\nCharakteristické pro Uxmal jsou velká, sbíhající se kvadratická náměstí, která jsou na všech stranách obklopena protáhlými budovami v klasickém Puuckém stylu a jen zde se vyskytující pozdní variantě. Ve městě se tyčí pyramidy, které, jako většina budov v Uxmalu během osídlení města, byly neustále přestavovány a rozšiřovány. Mocná samostatná budova ležící na vyvýšené plošině je tzv. guvernérský palác.\n\nUxmal je dnes jedna z nejnavštěvovanějších památek Mayů, nabízející, díky zrestaurovanými budovám, pěkný pohled na původní vzhled města. Město bylo při připlutí Španělů v 16. století již nějakou tu dobu opuštěno.\n\n"}
{"id": "481646", "url": "https://cs.wikipedia.org/wiki?curid=481646", "title": "Zoltán Lajos Meszlényi", "text": "Zoltán Lajos Meszlényi\n\nBlahoslavený Zoltán Lajos Meszlényi (2. ledna 1892 - 4. března 1951) byl maďarský katolický duchovní a mučedník, pomocný biskup arcidiecéze ostřihomské (1937-1951), umučený komunisty v koncentračním táboře Kistracsa. Blahoslaven byl 31. října 2009.\nPocházel z tradiční katolické rodiny, vystudoval benediktinské gymnázium v Ostřihomi a později teologii v Římě. Kněžské svěcení přijal 28. října 1915. Od roku 1917 pracoval v ostřihomské kurii, v roce 1931 se stal kapitulním vikářem.\n\n22. září 1937 byl jmenován titulárním biskupem ze Sinope a pomocným biskupem ostřihomské arcidiecéze, biskupské svěcení přijal 28. října téhož roku z rukou primase kardinála Serédiho. Za druhé světové války kritizoval nacismus a snažil se pomáhat pronásledovaným Židům.\n\nPo nástupu komunismu v Maďarsku a propuknutí pronásledování katolické církve se stal proti vůli komunistických úřadů správcem arcidiecéze za uvězněného Józsefa Mindszentyho a byl opět zvolen kapitulním vikářem. Deset dní po zvolení byl zatčen a odvlečen do koncentračního tábora Kistracsa, kde zemřel na následky mučení. Jeho smrt byla oznámena až o tři roky později a jeho popel byl tajně pohřben v ostřihomské katedrále až v roce 1966.\n\nPo pádu komunistického režimu v Maďarsku byl otevřen jeho kanonizační proces, 31. října 2009 byl v Ostřihomi prohlášen za blahoslaveného. Beatifikační mši svatou sloužil kardinál Erdő a samotný akt blahořečení provedl z pověření Benedikta XVI. prefekt Kongregace pro svatořečení, arcibiskup Angelo Amato.\n\n"}
{"id": "481648", "url": "https://cs.wikipedia.org/wiki?curid=481648", "title": "Malpertuis", "text": "Malpertuis\n\nMalpertuis je hororový román z roku 1943, jediný román belgického autora Jeana Raye (vlastním jménem Raymundus Joannes De Kremer) označovaného „belgický Poe“. Vypráví příběh obyvatel titulního tajemného domu (výraz Malpertuis značí „doupě zlovolného“), v němž pološílený vědec uvěznil v lidské podobě božstva starého Řecka. V roce 1971 se román dočkal zfilmování v hlavní roli s Orsonem Wellesem.\n"}
{"id": "481652", "url": "https://cs.wikipedia.org/wiki?curid=481652", "title": "Tetracarpaea tasmannica", "text": "Tetracarpaea tasmannica\n\nTetracarpaea tasmannica je druh rostliny a jediný zástupce čeledi Tetracarpaeaceae z řádu lomikamenotvaré. Je to drobnolistý keř s malými bílými květy v hroznovitých květenstvích. Vyskytuje se výhradně na Tasmánii.\n\n\"Tetracarpaea tasmannica\" je stálezelený nízký keř s drobnými střídavými jednoduchými listy bez palistů. Čepel listů je vejčitá, se zpeřenou žilnatinou a dvakrát zubatým okrajem. Květy jsou čtyř nebo pětičetné, oboupohlavné, malé, pravidelné, v koncových hroznech. Kalich v počtu 4 nebo 5 plátků, na bázi srostlý. Koruna je bílá, složená ze 4 opadavých korunních plátků. Tyčinek je 8 a jsou uspořádané ve dvou kruzích. Gyneceum je svrchní, apokarpní, složené ze 4 volných plodolistů s mnoha vajíčky. Plodem je mnohosemenný měchýřek. Semena mají endosperm.\n\nDruh je endemit subalpínských horských poloh na Tasmánii.\n\nRod vystřídal od doby publikování v roce 1840 řadu čeledí. Nejprve byl zařazen do čeledi kunoniovité (\"Cunoniaceae\"), později zábludovité (\"Escalloniaceae\"), lomikamenovité (\"Saxifragaceae\") nebo do samostatné čeledi \"Tetracarpaeaceae\". Cronquist jej řadil do široce pojaté čeledi meruzalkovité (\"Grossulariaceae\").\n\n\n"}
{"id": "481654", "url": "https://cs.wikipedia.org/wiki?curid=481654", "title": "Vinech", "text": "Vinech\n\nVinech byl bulharský chán vládnoucí zhruba v letech 753–760. Značnou část jeho vlády vyplnily boje s byzantským císařem Konstantinem V. Ten roku 755 odmítl Bulharům odevzdat dříve smluvený tribut, načež bulharské vojsko v odpověď vypálilo Thrákii. Císař nato odpověděl vojenskou výpravou do Bulharska, jež skončila byzantským vítězstvím u Markelli a uzavřením míru, kterým se chán zřekl dosavadního poplatku a odstoupil Byzanci oblast ležící jižně od pohoří Stara Planina. O několik let později se Konstantin rozhodl úplně Bulhary porazit a zamířil se svou armádou do centrálních oblastí Bulharska, jenže během bitvy ve Veregavském průsmyku se podařilo bulharskému vojsku Byzantince porazit. Vinech nevvyužil výhodné situace a místo razantního postupu nabídl císaři mír. To vyvolalo odpor bulharských velmožů, kteří Vinecha svrhli, jeho rod Ukil pobili a novým vládcem zvolili chána Telece z rodu Ugain.\n\n"}
{"id": "481655", "url": "https://cs.wikipedia.org/wiki?curid=481655", "title": "Telec", "text": "Telec\n\nTelec byl bulharský chán vládnoucí v letech 760–763. K moci se dostal na základě převratu zorganizovanému proti dosavadnímu chánovi Vinechovi.\n\nNový panovník po svém nástupu na trůn zahájil vojenské operace proti Byzanci a jeho vojsko zpustošilo Thrákii. Byzantský císař Konstantin V. na to zareagoval uspořádáním odvetné výpravy, jež vyvrcholila srážkou mezi Byzantinci a Bulhary v bitvě u Anchiala, v níž byla bulharská armáda poražena. To vyvolalo nový převrat, tentokrát proti Vinechovi, jež stál chána život. Na jeho místo dosedl nový chán Sabin.\n\n"}
{"id": "481656", "url": "https://cs.wikipedia.org/wiki?curid=481656", "title": "Sabin", "text": "Sabin\n\nSabin byl bulharský chán vládnoucí v letech 763–766, který se dostal na trůn svržením předchozího vládce Telece. Nový chán musel čelit novému útoku byzantského císaře Konstantina V., který již předtím zorganizoval několik vojenských výprav do Bulharska. Ten se roku 765 vypravil proti Bulharům s mohutnou armádou, jež dovezly byzantské lodě do přístavů Anchiala a Mesembrie, kde měly vojáky vyložit. Sabin se pokusil vyjednat s císařem mír, ten ale jakékoliv vyjednávání odmítl. Při vyloďování však došlo k potopení několika lodí vezoucích vojáky. Císař se tak musel vrátit zpět do Konstantinopole, načež mu Sabin znovu nabídl mír. To se nesetkalo se sympatiemi bojarů, kteří chána svrhli. Sabin utekl do Konstantinopole a za svého nástupce určil Umora, jenž se stal novým vládcem Bulharska.\n\n"}
{"id": "481658", "url": "https://cs.wikipedia.org/wiki?curid=481658", "title": "Milan Buben", "text": "Milan Buben\n\nMilan Michael Buben (* 25. května 1946 Praha) je český historik, heraldik, vyučující na Katolické teologické fakultě a Filozofické fakultě UK, magistrální rytíř Suverénního řádu maltézských rytířů. Vystudoval na FF UK obor angličtina – čeština, v roce 1973 složil rigorózní zkoušku s volitelným předmětem obecné dějiny, roku 2011 úspěšně zakončil doktorské studium na katolické teologické fakultě UK.\n\nRoku 2015 mu bylo uděleno čestné členství v Koruně České (monarchistické straně Čech, Moravy a Slezska).\n\n\n"}
{"id": "481666", "url": "https://cs.wikipedia.org/wiki?curid=481666", "title": "Vladimír I. Bulharský", "text": "Vladimír I. Bulharský\n\nVladimír I. byl bulharský kníže v letech 889–893. Stal se jím poté, co jeho otec Boris I., za jehož panování přijala oficiálně bulharská říše křesťanství, odešel do kláštera. Vladimír se během své vlády pokusil obnovit pohanský kult v zemi a začal pronásledovat křesťany. Boris na synovo počínání zareagoval tím, že se z kláštera načas vrátil, Vladimíra sesadil a novým knížetem ustanovil svého nejmladšího syna Symeona.\n\n"}
{"id": "481671", "url": "https://cs.wikipedia.org/wiki?curid=481671", "title": "Smartbook", "text": "Smartbook\n\nSmartbook je dnes označení pro systémy inteligentních knih. V minulosti bylo Smartbooks také krátkou dobu označení pro mobilní zařízení charakterem spadající mezi smartphony a netbooky. Nabízejí mnohé funkce typické spíše smartphony (například úsporné procesory ARM, celodenní výdrž na baterii, 3G či GPS) ve větším těle s plnohodnotnou klávesnicí, někdy je použit také dotykový displej.\n\nPříkladem těchto zařízení mohou být Wistron Pursebook, Sharp PC-Z1 \"Netwalker\", Always Innovating Touch Book, Lenovo Skylight či Mobinnova Beam.\n\n"}
{"id": "481674", "url": "https://cs.wikipedia.org/wiki?curid=481674", "title": "Commonwealth Bank Tournament of Champions 2009", "text": "Commonwealth Bank Tournament of Champions 2009\n\nTenisový turnaj WTA Commonwealth Bank Tournament of Champions 2009 se konal ve dnech 4.–8. listopadu na indonéském ostrově Bali v hale na tvrdém povrchu. Turnaje se účastnily nejvýše postavené hráčky na žebříčku WTA, které nestartovaly na předchozím Turnaji Mistryň. Podmínkou bylo alespoň jedno vítězství na turnaji kategorie International. Hrála se pouze dvouhra. Odměny činily 600 000 USD.\n\n\n\n\n"}
{"id": "481678", "url": "https://cs.wikipedia.org/wiki?curid=481678", "title": "Páni z Homberka", "text": "Páni z Homberka\n\nPáni z Homberka byli český šlechtický rod, pocházející z jedné větve rodiny Buziců. Jejich rodovým hradem byl Homberk nedaleko Příkosic. Poprvé se jméno rodu objevuje v predikátu Heřmana z Homberka, jmenovaného roku 1284 mezi pány, kteří stáli proti Závišovi z Falkenštejna. Heřman z Homberka je dále zmiňován v listině z roku 1298 týkající se podacího práva k jednomu z pražských kostelů a ještě jednou roku 1315 spolu s Vilémem Zajícem z Valdeka a Protivou z Rožmitálu, kdy stál na straně krále v jeho rozepři s Jindřichem z Lipé. V erbu měl rod černou hlavu svině na zlatém štítě.\n"}
{"id": "481680", "url": "https://cs.wikipedia.org/wiki?curid=481680", "title": "Valencia Open 500 2009", "text": "Valencia Open 500 2009\n\nTenisový turnaj ATP Valencia Open 500 2009 se konal ve dnech 2. – 8. listopadu ve španělské Valencii venku na kurtech s tvrdým povrchem. Odměny činily 2 019 000 dolarů.\n\n\n"}
{"id": "481683", "url": "https://cs.wikipedia.org/wiki?curid=481683", "title": "Elektronický papír", "text": "Elektronický papír\n\nElektronický papír nebo e-papír je plochá zobrazovací jednotka, která odráží světlo jako normální papír, je schopna uchovat text i obrázky natrvalo bez spotřeby elektřiny, s možností změny obsahu a často je také ohýbatelný. Z důvodu nízké energetické náročnosti a tenkosti se stále více prosazuje ve čtečkách elektronických knih. Elektronický papír lze číst na slunci nebo pod lampou.\n\nMezi významné výrobce elektronického papíru patří společnost E-ink, známá zejména na trhu elektronických čteček. Její e-papír se skládá z vrstvy milionů malých mikrokapslí v rámci matrice podobné těm, které se používají v LCD displejích. Mikrokapsle obsahují opačně nabité bílé a černé částice, které jsou přesouvány do popředí nebo do pozadí. Barva se dosahuje přidáním několika vrstev filtrů.\n\nSpolečnost Kent Display je první firma na trhu, která přišla s barevným displejem na bázi e-papíru. Technologie s názvem ChLCD byla použita v elektronické čtečce Flepia od firmy Fujitsu. Používá vrstvu mikrokapslí obsahujících cholesterické tekuté krystaly, které mají spirálovitou strukturu. Ta může být aktivována pomocí změny napětí tak, aby byla průsvitná nebo odrazivá. Společnost se zaměřuje na vývoj LCD „bez potřeby napájení“ - optimalizací technologie Reflex Electronic Skin.\n\nDalší technologie elektronického papíru je P-ink (zkratka pro Photonic Ink) společnosti Opalux. Technologie čerpá inspiraci ze způsobu, jak opál vytváří barevné odrazy: efekt vyplývá z mikrostruktury, v níž shluky mikrokuliček odrážejí při změně úhlu dopadajícího světla různé barevné složky.\n\nZajímavé řešení za použití jiné technologie, než které jsou zmíněny výše, přináší technologie od Pixel Qi s názvem 3Qi, určená pro projekt OLPC. Displej je určen pro mininotebooky a elektronické čtečky, přičemž pracuje ve třech módech. Prvním je barevný mód s vysokým rozlišením, druhým je nízkoenergetický černobílý mód a třetím je režim e-papír. Displej může pracovat s podsvícením, které podle potřeby zapíná a vypíná. Společnost pracuje i na verzi s dotykovým ovládáním.\n\nSpolečnost QMT založila technologii barevného papíru, kterou se nechala inspirovat u motýlích křídel. S pomocí miniaturních otvorů, které se otevírají a zavírají, se promítá jedna z barev modelu RGB.\n\n\n"}
{"id": "481686", "url": "https://cs.wikipedia.org/wiki?curid=481686", "title": "Geopolymer", "text": "Geopolymer\n\nGeopolymer je výraz pro všechny anorganické polymerní materiály, které jsou připravovány z hlinitokřemičitanových materiálů jejich geopolymerací v zásaditém prostředí za normální teploty a tlaku. Při geopolymerizaci vznikají polymerní vazby Si-O-Al-O. Název \"geopolymer\" byl poprvé použit na tento druh materiálu Josephem Davidovitsem v roce 1970, i když podobný materiál byl vyvíjen již v Sovětském svazu od roku 1950 pod názvem \"gruntocementy\".\n"}
{"id": "481687", "url": "https://cs.wikipedia.org/wiki?curid=481687", "title": "Papír (rozcestník)", "text": "Papír (rozcestník)\n\nPapír může být:\n\n"}
{"id": "481694", "url": "https://cs.wikipedia.org/wiki?curid=481694", "title": "Hasely Crawford", "text": "Hasely Crawford\n\nHasely Crawford (* 16. srpna 1950 San Fernando, Trinidad a Tobago) je bývalý trinidadský sprinter. Je první sportovec z Trinidadu, který vyhrál olympijské hry. Na jeho počest byl národní stadion v Port of Spain, hlavním městě Trinidadu, přejmenován na Hasely Crawford Stadium.\n\n\n"}
{"id": "481696", "url": "https://cs.wikipedia.org/wiki?curid=481696", "title": "Davidoff Swiss Indoors 2009", "text": "Davidoff Swiss Indoors 2009\n\nTenisový turnaj ATP Davidoff Swiss Indoors 2009 se konal ve dnech 2. - 8. listopadu ve švýcarské Basileji v hale na kurtech s tvrdým povrchem. Odměny činily 1 755 000 EUR.\n\nRadek Štěpánek měl v semifinálovém zápase proti Novaku Djokovićovi tři mečboly za stavu 7–6, 5–4 a 40:0 při podání soupeře, které neproměnil a zápas prohrál ve třetím rozhodujícím setu 2–6.\n\n\n"}
{"id": "481699", "url": "https://cs.wikipedia.org/wiki?curid=481699", "title": "Klub", "text": "Klub\n\nKlub může být:\n\n\n\n\n"}
{"id": "481702", "url": "https://cs.wikipedia.org/wiki?curid=481702", "title": "Gorgonia", "text": "Gorgonia\n\nGorgonia (česky někdy rohovitka) je rod korálnatců, tedy žahavců tvořících korály, řazených mezi rohovitky (Gorgonacea). Tvoří rozvětvené kolonie polypů (korály) a vyskytuje se pouze v mořích. Řadí se k nim například druh rohovitka Venušina (\"Gorgonia flabellum\"), označovaný jako Venušin vějíř, nebo rohovitka obecná (\"Gorgonia ventalina\").\n\n"}
{"id": "481703", "url": "https://cs.wikipedia.org/wiki?curid=481703", "title": "Hiroaki Tóno", "text": "Hiroaki Tóno\n\nHiroaki Tóno (: 東野 弘昭, \"Tōno Hiroaki\", narozen 22. července 1939) je profesionální hráč go.\n\nTóno se stal profesionálním hráčem v roce 1951. Roku 1970 získal 9. dan. Je členem Kansai Ki-inu.\n\n"}
{"id": "481706", "url": "https://cs.wikipedia.org/wiki?curid=481706", "title": "Hazydecay", "text": "Hazydecay\n\nHAZYDECAY je olomoucká kapela hrající moderní metal s melodickým zpěvem. Kapela existuje od roku 1996, až v roce 2000 se však ustálila sestava a začala se psát novodobá historie.\n\n\n\n\n"}
{"id": "481708", "url": "https://cs.wikipedia.org/wiki?curid=481708", "title": "Bitva u Markelli", "text": "Bitva u Markelli\n\nPoblíž pevnosti Markelli (\"Marcellae\", dnešní Karnobat) se odehrálo více bitev:\n\n"}
{"id": "481714", "url": "https://cs.wikipedia.org/wiki?curid=481714", "title": "Bitva u Arcis-sur-Aube", "text": "Bitva u Arcis-sur-Aube\n\nBitva u Arcis-sur-Aube byla ozbrojeným střetem napoleonských válek. V bitvě porazil maršál Schwarzenberg armádu francouzského císaře Napoleona.\n\nJiří Kovařík: Napoleonova tažení IV\n"}
{"id": "481716", "url": "https://cs.wikipedia.org/wiki?curid=481716", "title": "Jiřetice (Neustupov)", "text": "Jiřetice (Neustupov)\n\nJiřetice je vesnice v okrese Benešov, součást městyse Neustupov. Nachází se 2,5 km jihovýchodně od Neustupova. Prochází tudy silnice II/124. Je zde evidováno 48 adres. V katastrálním území Jiřetice u Neustupova leží i části obce Hojšín a Žinice.\n\nPrvní písemná zmínka o vesnici pochází z roku 1318.\n"}
{"id": "481718", "url": "https://cs.wikipedia.org/wiki?curid=481718", "title": "Saint-François-Xavier (stanice metra v Paříži)", "text": "Saint-François-Xavier (stanice metra v Paříži)\n\nSaint-François-Xavier je nepřestupní stanice pařížského metra na lince 13 v 7. obvodu v Paříži. Nachází se pod náměstím \"Place André-Tardieu\", kde se kříží ulice \"Boulevard des Invalides\", pod kterým vede linka metra, a \"Avenue de Villars\".\n\nStanice byla otevřena 30. prosince 1923 jako součást prvního úseku linky 10 mezi stanicemi Invalides a Croix-Rouge (od roku 1939 uzavřená). 27. července 1937 byla část tratě od stanice \"Invalides\" ke stanici Duroc připojena k tehdejší lince 14, která tam byla prodloužena ze stanice Bienvenüe. 9. listopadu 1976 byla tato linka zrušena a spojena s linkou 13.\n\nStanice je pojmenována podle nedalekého kostela Saint-François-Xavier-des-Missions-Étrangères zasvěceného sv. Františku Xaverskému. Vlastním jménem Francisco de Jaso y Azpilicueta (1506–1562) byl španělský jezuita, který konal misie po Indii, Japonsku a Číně.\n\nStanice má jen jeden vchod na náměstí \"Place André Tardieu\" naproti kostelu.\n\n"}
{"id": "481720", "url": "https://cs.wikipedia.org/wiki?curid=481720", "title": "Bitva u Markelli (792)", "text": "Bitva u Markelli (792)\n\nBitva u Markelli byla ozbrojená srážka mezi vojsky první bulharské říše a Byzance. Z bitvy, jež se odehrála 20. července 792 vyšla vítězně strana bulharská.\n\nRoku 777 se dostal k moci v Bulharsku chán Kardam, který začal upevňovat bulharský stát. Ve chvíli, když si byl jist svojí sílou, zahajíl proti Byzanci vojenské akce a roku 789 porazil v údolí řeky Strumy byzantské oddíly. Byzantský císař Konstantin VI. v odpověď na to vyrazil s vojskem proti Bulharům, ale kvůli silnému bulharskému odporu v menší bitvě u Adrianopole se musel stáhnout zpět a na výpravu novou se vydal až příštího roku. \n\nCísař dotáhl k pevnosti Markelli a zde se obě armády 20. července 792 střetly. Výsledkem bylo naprosté bulharské vítězství.\n\nKonstantin se při následujících jednáních zavázal platit roční tribut, ale odváděl ho pouhé čtyři roky a poté původní dohodu vypověděl. To vedlo k novému tažení, jež tentokrát mezi oběma vládci skončilo uzavřením míru bez jakýchkoliv vojenských akcí. Nedlouho nato byl Konstantin svržen z trůnu vlastní matkou Irene a oslepen.\n\n\n"}
{"id": "481725", "url": "https://cs.wikipedia.org/wiki?curid=481725", "title": "Tři generace lidských práv", "text": "Tři generace lidských práv\n\nDělení lidských práv na tři generace pochází z pera českého právníka Karla Vašáka, jenž působil při Mezinárodním ústavu pro lidská práva ve Štrasburku. Navrhl je v roce 1979.\n\nVašákovo pojetí, jež částečně vychází z hesla francouzské revoluce \"Volnost, rovnost, bratrství\", zapustilo kořeny především v evropském pojetí lidských práva, mj. si našlo cestu do Listiny základních práv Evropské unie.\n\nPrvní generace lidských práv se týká především svobody a účasti na politickém životě. Spadají sem mimo jiné svoboda projevu, právo na spravedlivý soud, svoboda vyznání či právo volební.\n\nDo druhé generace lidských práv spadají práva, jež začala být uznávána po druhé světové válce, týkají se sféry sociální, ekonomické a kulturní. Spadají sem např. otázky zaměstnanosti, bydlení, sociálního pojištění aj.\n\nTřetí generace pokrývá práva, jejichž univerzální platnost začala být diskutována a postupně uznávána teprve v nedávné době, od 70. let 20. století. Spektrum je široké a poměrně vágní. Spadají sem otázky sebeurčení, životního prostředí, udržitelnosti rozvoje či práv kolektivních.\n"}
{"id": "481726", "url": "https://cs.wikipedia.org/wiki?curid=481726", "title": "Stéphane Bohli", "text": "Stéphane Bohli\n\nStéphane Bohli (* 25. července 1983 v Ženevě, Švýcarsko) je současný švýcarský profesionální tenista. Na okruhu ATP zatím nevyhrál žádný turnaj. Nejvýše na žebříčku ATP byl umístěn na 126. místě ve dvouhře (8. září 2008) a na 255. místě ve čtyřhře (6. srpen 2007).\n\nStéphane Bohli se zúčastnil 4 zápasů v Davisově poháru za tým Švýcarska s bilancí 4-2 ve dvouhře.\n\n\n"}
{"id": "481728", "url": "https://cs.wikipedia.org/wiki?curid=481728", "title": "Bitva u Mišaru", "text": "Bitva u Mišaru\n\nBitva u Mišaru byla střetem, v němž srbští povstalci rozdrtili osmanskou armádu. V bitvě zahynulo mnoho osmanských velitelů.\n"}
{"id": "481735", "url": "https://cs.wikipedia.org/wiki?curid=481735", "title": "Čára v písku (Hvězdná brána)", "text": "Čára v písku (Hvězdná brána)\n\nČára v písku (anglicky: \"Line in the sand\") je dvanáctá epizoda 10. řady americko-kanadského sci-fi Hvězdná brána.\n\nSG-1 se vrátila ze zkušebního testu nového zařízení používajícího Merlinovu technologii k tomu, aby přesunula osobu do jiné dimenze (viz epizoda \"Plášť krále Artuše\"). Po vyslechnutí hlášení se tým dozvídá , že planetu P9C 882 nedávno navštívil převor, a že se brzy vrátí. gen.Landry informuje tým, zvláště Carterovou, že zařízení bude vzato \"z laboratoře\" a použito pro skrytí celé vesnice. Překvapená, Carterová namítá, že nezná žádný způsob jak zjistit jestli dokáže skrýt vesnici. Landry věří, že toto je dobrý způsob jak zařízení otestovat.\n\nPo příchodu na planetu, je SG-1 vítána Thilanou, vůdkyní vesničanů. Ona a Matar, její muž, jsou neobyčejně vděčni za pomoc SG-1. Carter připojuje tři Naquadahové generátory pro vyzkoušení zařízení. Poté co se fázový posuv spustí vesnice zmizí. V oslepujícím blesku světla byl svědkem další SG tým hlídající hvězdnou bránou. Věříce tomu, že je jejich práce hotová, další SG tým vytáčí adresu domů.\n\nVečer vesničané oslavují a pořádají hostinu. Thilana a vesničané děkují týmu za jejich dobré skutky. Za několik sekund po tom, se vesnice odhalí. Carterová říká, že příčina je v generátorech a odchází, aby problém vyřešila. U generátoru Carterová říká ostatním, že když napájení kolísá, generátory se vypnou. Nyní musí najít způsob jak rozložit výkon více rovnoměrně, ale není si jistá, zda to dokáže udělat včas.\n\nRáno Mitchell zjišťuje, že Carterová pracovala celou noc . V tu chvíli Teal'c varuje před přilétající lodí, která se blíží k vesnici. Teal'c vidí vysunující se transportní kruhy. Pokouší se zastavit vetřelce, aby se nedostali do vesnice. Matar má pochybnosti o plánu SG-1 a říká Thilaně, aby přijali učení Ori. Thilana je odhodlaná; ona a její lid byli dříve otroci Goa'uldů, a nechce být zotročena falešnými bohy znovu. Mitchell ukazuje Matarovi, jak se střílí z P-90. Ostatní vesničané, kteří vidí tuto demonstraci se rozhodnou také pomoci.\nSG 1 s vesničany brání vesnici; oběti jsou na obou stranách. Velitel Ori nařizuje svým vojákům, aby napadli nepřátele z boku. Mitchell si toho všimne a běží k nim, aby je zadržel. Jeden z vojáků Ori se objeví za Carterovou, která stále horečně pracuje na zařízení. Všimne si jej a pokouší se uhnout výstřelu z tyčové zbraně; vyhne se přímému zásahu, přece však utrpí hrozné zranění. Výstřel pokračoval skrz ní a zničil dva generátory. Vojak se pokouší Carterovou zabít, ale je zastřelen zezadu Mitchellem.\n\nBitva venku vzala obrat k horšímu, protože většině pozemským zbraním došlo střelivo a deseti sekundový trénink nezahrnul lekce v nabíjení zbraní. Vesničané a Vala se vzdávají. Mitchell se ptá Carterové jak jí může pomoct s generátory. Carterová, trpící obrovskou bolestí, se ptá kolik generátorů funguje, a Mitchell odpoví: \"jen jeden\". Carterová mu vysvětlí jak obejít další dva a připojit ten, který pracuje. Jeden z Ori venku si všimne pohybu v budově a jde ji prozkoumat. Navzdory mnoha různým položkám v Laptopu Carterové, Mitchell nalézá program a aktivuje ho. Před Orijským vojákem budova mizí. Běží zpět a ptá se chycených vesničanů na budovu. Vala odpovídá: \"možná to byla vůle bohů.\".\nVoják se chystá popravit Valu, když se náhle objeví mladý Orijský velitel, který přikazuje, že Vala bude vyjmuta ze skupiny. Potom se odhaluje a ukáže se, že je to Tomin, Valin manžel. Tomin přikazuje, aby ostatní byli zabiti. Vala se jej zoufale pokouší přesvědčit, aby to nedělal, ale selhává.\n\nCarterová se probudí, když jí Mitchell sešívá její zranění. Teal'c se objeví znovu ve vesnici a nalézá Thilanu, která ošetřuje zraněné. Ptá se Teal'ca na zbytek jeho týmu, ale on se chtěl právě zeptat na totéž.\nTomin se zatím pokouší přesvědčit Valu, aby přijala učení Ori Počátek. Uprostřed jeho přednášení z knihy počátku, se Vala ptá, kde je v knize kázána vražda nevinných. Tomin odejde z místnosti ve vzteku. Tomin žádá převora, aby jej znovu přiřadil do vedení pozemních vojsk na planetě. Převor Tomina pokárá. Když Převor nesprávně cituje pověst z knihy Počátku, aby ospravedlnil zničení vesnice na planetě, začne Tomin pochybovat.\n\nNa planetě se Převor ptá Teal'ca proč zmizela budova. Teal'c, typicky, neodpovídá, Převor ne něj použije svou sílu, až se Teal'c zhroutí. Mitchell vidí Převora, jak jde směrem k místu, kde budova zmizela. Zastavuje se v stejné místnosti, kde je Mitchell a Carterová. Pokouší se použít svou sílu k tomu, aby je našel. Převor je zmatený, když jeho síla nepomáhá. Pak hrozí, že zničí vesnici, pokud se neodhalí.\n\nCarterová žádá Mitchella , aby nahradil původní krystaly v Naquadahových generátorech, krystaly z Orijské tyčové zbraně. Poté se pokouší s pomocí laptopu zařízení pro fázový posuv spustit.\nPřevor nařizuje palbu z lodě a vystřelí na vesnici z oběžné dráhy. Potom se loď chystá odletět.\nTomin nalézá Valu, zavede jí transportním kruhům. Vala mu říká, aby šel s ní, ale Tomin odmítá a říká Vale, že jí stále miluje. Tomin přesouvá Valu na planetu. Vala, procházející na místě, kde stála vesnice, nevidí nic než krátery. Náhle se kolem ní objeví vesnice i s vesničany.\n• Seznam epizod seriálu Hvězdná brána\n"}
{"id": "481740", "url": "https://cs.wikipedia.org/wiki?curid=481740", "title": "Bitva u Belasice", "text": "Bitva u Belasice\n\nBitva u Belasice, jež se odehrála 6. října 1014, byla jednou z rozhodujících porážek bulharské armády během byzantsko-bulharských válek. \n\nRoku 976 usedl na byzantský trůn císař Basileios II., který si vytkl za cíl dobýt bulharský stát a přičlenit jej k byzantské říši. Císař pomocí trvalého postupu a soustavného dobývání měst a pevností postupně podroboval bulharská území své vládě. Bulharská říše pod vedením cara Samuela tak dokázala udržovat svoje postavení jen za cenu neustálých válek.\n\nRozhodující bitva se odehrála poblíž údolí mezi horskými hřebeny Belasica a Ogažden. Samuel se zde opevnil v horské soutěsce Kleidon, ale císař zde jeho vojsko obklíčil a na hlavu porazil. Zajetí či zabití se vyhnulo krom Samuela pouze malé množství jeho mužů. \n\nByzantský císař následně nechal 14 000 zajatých Bulharů oslepit a pouze každému stému z nich nechal jedno oko, aby mohl dopravit své společníky domů. Ve chvíli, kdy Samuel průvod oslepených spatřil, ranila jej mrtvice a záhy nato zemřel. Po jeho smrti se již bulharský stát začal pomalu rozpadat, až byl roku 1018 připojen k byzantské říši a stal se jednou z jejích provincií.\n\n"}
{"id": "481742", "url": "https://cs.wikipedia.org/wiki?curid=481742", "title": "Americká hypotéka", "text": "Americká hypotéka\n\nAmerická hypotéka je pojmenování hypotečního úvěru, který není účelově vázán. Jedná se o neúčelový úvěr zajištěný zástavním právem k nemovitosti. Finanční prostředky z tohoto úvěru můžete využít k uspokojení všech svých potřeb, není tedy určen vyloženě na nákup nemovitosti, pozemku, provedení rekonstrukce apod.\nV USA se tento typ úvěru nazývá home equity loan.\n\nMožnost využití finančních prostředků pro jakékoli účely (výstavba, rekonstrukce – pokud chcete mít peníze připravené ihned na Vašem účtu a nechcete dokládat faktury bance k postupnému čerpání, koupě automobilu, dovolené, domácích spotřebičů apod.).\n\n\nMožnost využít finančních prostředků pro jakékoliv účely k sobě váže nemožnost čerpat na hypotéku státní podporu nebo si odečíst úroky z daní, jak je to běžné při účelově hypotéce. Tato možnost nenastane ani v momentě, kdy je americká hypotéka použita účelově, tedy na bydlení.\n\nFinanční obnos, který jsou banky schopné žadateli o hypotéku poskytnout na základě určitých podmínek:\n\nSplatnost americké hypotéky je doba, po kterou je klient povinen hradit bance úvěr. Obecně se pohybuje od 5 do 20 let (dnes i od 1 do 25 let). Žadatel musí splňovat podmínku, kdy doba splatnosti úvěru nesmí překročit 70 let jeho věku. Čím je delší doba splatnosti úvěru, tím je nižší splátka a naopak.\n\nÚrok je procentní vyjádření navýšení vypůjčené částky za určité časové období. Pro hypotéky je uváděna úroková sazba roční (per annum – zkratka p. a.). Jedná se o finanční odměnu pro banku (věřitele) za vypůjčení peněz. Oproti klasickému hypotečnímu úvěru má americká hypotéka vyšší úrokové sazby, které jsou však stále výhodnější než u běžných spotřebitelských úvěrů. Úrokové sazby začínají při roční fixaci přibližně na 5 % ročně. U pětileté fixace je běžný roční úrok 6 % až 7 %. Některé banky také nabízejí pevnou úrokovou sazbu platnou po celou dobu splácení hypotéky, obvykle od 7 % p.a.\n\nPři fixaci americké hypotéky platí obdobný systém jako u běžných hypoték. Fixace mohou být na 1 rok, 3 roky, 4 roky, 5 let nebo i 10 let. Čím delší doba fixace je zvolena, tím vyšší je úroková sazba.\n\nHypoteční banka (tehdy ještě pod názvem Českomoravská hypoteční banka, a.s.) podala 28. ledna 2004 na Úřad průmyslového vlastnictví přihlášku k zápisu slovní ochranné známky „americká hypotéka“, byla ale zamítnuta. Slovní spojení je tak považováno za obecné označení, které může využívat kdokoli. Neúčelové hypotéky pod tímto jménem poskytuje několik finančních institucí, např. Česká spořitelna a Československá obchodní banka; jiné nabízejí srovnatelný produkt pod jinými názvy (např. „Hypotéka na cokoliv“ spořitelny Wüstenrot).\n\n"}
{"id": "481745", "url": "https://cs.wikipedia.org/wiki?curid=481745", "title": "Luzern-Stans-Engelberg-Bahn", "text": "Luzern-Stans-Engelberg-Bahn\n\nLuzern-Stans-Engelberg-Bahn (LSE) byla společnost, která provozovala úzkorozchodnou ozubnicovou dráhu s rozchodem 1000 mm ve Švýcarsku, spojující Lucern, Stansstad a Engelberg. Po sloučení s Brünigbahn je Luzern-Stans-Engelberg-Bahn součástí Zentralbahn.\n\nV roce 1890 byla vydána koncese na vybudování železniční tratě z Stansstadu u Lucernského jezera do Engelbergu, tedy bez napojení na jiné tratě. Otevření tratě Stansstad-Engelberg-Bahn (StEB) bylo slavnostně provedeno v roce 1898. Trať byla elektrifikována od počátku provozu a byla v té době nejdelší elektrifikovanou tratí ve Švýcarsku. Vzhledem k maximálnímu stoupání 250‰ na traťovém úseku mezi Grafenortem a Engelbergem bylo rozhodnuto použít třífázový střídavý proud. V Grünenwaldu byl vybudován i most, aby se předešlo úrovňovému křížení tratě s automobilovou dopravou.\n\nŽelezniční trať končila v té době ve stanici Stansstad a cestující do Luzernu museli pokračovat parníkem po jezeře nebo autobusem. Z tohoto důvodu bylo snahou propojit trať s národní železniční sítí, a to v Hergiswilu, kde již byla v provozu Brünigbahn se stejným rozchodem, vlastněná SBB. Koncese na toto propojení byla vydána v roce 1956. Stavba spojovací tratě a ražba tunelu však byla zahájena až po zajištění finančních prostředků. K tomuto přispělo i založení nové společnosti v roce 1959, ještě s názvem Elektrische Stansstad-Engelberg Bahn. V roce 1960 byly započaty práce na tunelu Lopper a dne 27. srpna 1964 projel první třífázový vlak do Engelbergu. Lokální trať byla přestavěna podle standardů Brünigbahn včetně přechodu na nové trakční napájení 15 kV 16 ⅔ Hz.\n\nDne 19. prosince 1964 byla trať i společnost přejmenována na Luzern-Stans-Engelberg-Bahn (LSE). Nové lokomotivy a vozy byly dále stavěny na stejnou maximální rychlosti jako u Brünigbahn (75 km/h).\n\nV roce 2005 byly LSE a SBB Brünigbahn sloučeny a vznikla společnost Zentralbahn AG. Sloučení proběhlo tak, že SBB prodala Brünigbahn do vlastnictví LSE, která zaplatila za nákup vlastními akciemi. LSE byla následně přejmenována na Zentralbahn, ale 2/3 jejích akcií jsou nyní v držení SBB.\n\nPři povodních 22. srpna 2005 byla zničena dolní část tratě mezi Aaschlucht Matt a Grafenort sesuvem půdy a podemletím vodou. 15. prosince 2005 byl provoz obnoven.\n\n\n"}
{"id": "481752", "url": "https://cs.wikipedia.org/wiki?curid=481752", "title": "Jeff Koons", "text": "Jeff Koons\n\nJeff Koons (* 21. ledna 1955, York, Pensylvánie, USA) je americký umělec, známý především svými obrovskými zvětšeninami banálních předmětů – například zvířecími postavičkami z nafukovacích balonků, reprodukovanými v pestrobarevné leštěné nerezové oceli. Koonsovy práce se prodávají za značné sumy. Cena přes 25 milionů dolarů za jednu z jeho \"Balonkových květin\" byla dokonce nejvyšší, za jakou kdy bylo vydraženo dílo dosud žijícího umělce. Názory kritiků jsou ale často protichůdné. Někteří jej uznávají jako objevitele nových možností a postavu dalekosáhlého významu, jiní naopak považují jeho práce za pouhý kýč, primitivní a propagující pouze sebe samé. On sám tvrdí, že jeho díla nemají žádné skryté významy.\n\nNarodil se ve městě York v Pensylvánii. Jeho otec Henry Koons vlastnil obchod s bytovými doplňky, rodina matky Glorie se angažovala v obchodu a komunální politice. Jeff jako dítě získával kapesné podomním prodejem dárkového balicího papíru a sladkostí. Už v dětství se u něj projevovalo výtvarné nadání. V roce 1963 vystavil jeho otec ve výkladu svého obchodu reprodukce obrazů starých evropských mistrů, které Jeff namaloval.\n\nV letech 1972–1974 studoval umění a design na Maryland Institute College of Art v Baltimore, kde v roce 1976 získal titul bakalář umění. V té době už ale žil v Chicagu, kde studoval v School of the Art Institute of Chicago. V době studií v Baltimore natolik obdivoval Salvadora Dalího, že se roku 1974 za ním vypravil do hotelu St. Regis v New Yorku. V Chicagu patřili k jeho učitelům Ed Paschke (1939–2004), Karl Wirsum (* 1939) a Jim Nutt (* 1938).\n\nPo studiích ho uchvátil New York se svou bohatou kulturní scénou a kluby. Obdivoval Patti Smith a spřátelil se s Julianem Schnabelem. V letech 1977–1979 pracoval v Muzeu moderního umění v oddělení komunikace s veřejností. Pak byl zaměstnaný na Wall Street jako realitní makléř a zároveň se věnoval umělecké tvorbě. Jeho první sérií byli \"Inflatables\" (Nafukovací). Jednalo se o nafukovací hračky, např. zajíce nebo květiny, připevněné pod různými úhly k zrcadlům. Koncem 70. let vytvořil sérii objektů později nazvanou \"Pre-New\". Jednalo se o domácí spotřebiče, nejčastěji vysavače, umístěné v osvětlených skříňkách a připevněné na zdi.\n\nV 80. letech začal být uznávaným výtvarníkem. Na počátku byla jeho první samostatná výstava v The New Museum of Contemporary Art v New Yorku v roce 1980 s názvem \"The New\" (Nové), které rozvíjelo postupy z konce 70. let. V roce 1982 se však musel na půl roku vrátit k rodičům do Sarasoty na Floridě. Neměl dostatečné příjmy na život v New Yorku a také se snažil získat prostředky na výrobu další série, kterou zamýšlel. Jednalo se o \"Equilibrium\" (Rovnováha). To byla akvária, v nichž plavaly basketbalové míče a bronzové odlitky sportovního náčiní. Koons spolupracoval s renomovanými fyziky, aby dosáhl efektu, kdy částečně ponořené míče zůstávají nehnutě ve vzájemně symetrické poloze. Tyto jeho rané práce měly podobu konceptuálních objektů, příkladem je \"Three Ball 50/50 Tank\" z roku 1985, představující tři basketbalové míče napůl ponořené ve vodě a zatavené ve skleněném boxu.\n\nV roce 1986 přišel Koons s další sérií nazvanou \"Luxury and Degradation\" (Luxus a degradace), kterou vystavil v galerii International With Monument v New Yorku. Jejím obsahem byly předměty každodenní potřeby in natura a jejich malířská zobrazení, které znázorňují představy o luxusu různých společenských tříd. V témže roce uzavřel smlouvu s Ileanou Sonnabend (1914–2007), která se stala jeho galeristkou na dalších dvacet let. V roce 1987 Koons definitivně vstoupil do povědomí uměleckého světa. Jeho ikonické dílo \"Rabbit\" (Králík), vyrobené z nerezové oceli, bylo použité na obálku katalogu londýnské výstavy \"NY Art Now\". Na sochařské výstavě v Münsteru vystavil ve středu starého města plastiku \"Kiepenkerl\" (Chlapík s nůší), což byla kopie jednoho z münsterských městských symbolů, pojednaná opět v nerezové oceli.\n\nČasem si Koons otevřel ateliér na manhattanském předměstí SoHo. Každý z více než třiceti jeho asistentů zde měl za úkol pracovat na určité části \"výroby\", podobně jako tomu bylo ve studiu Factory Andyho Warhola. Novinář Arifa Akbar ve svém článku pro britský deník The Independent napsal, že v době, kdy nebylo obvyklé vnímat výtvarné umělce jako celebrity, Koons pro pěstování svého veřejného image dělal všechno možné, dokonce s pomocí zvláštního poradce. Do mezinárodních výtvarných časopisů zasílal fotografie sebe sama od Matta Chedgeyho, reklamní články a poskytoval rozhovory, ve kterých o sobě mluvil ve třetí osobě.\n\nPozději vytvořil sérii zvětšených hraček z leštěné nerezové oceli, nazvanou \"Statuary\" (Sochy). Roku 1988 představil sérii \"Banality\" (Banalita), která vyvrcholila třemi porcelánovými sousošími Michaela Jacksona s jeho šimpanzem Bubblesem v životní velikosti, pokrytými plátkovým zlatem. Podle Koonsových skic je vyrobily vybrané řemeslnické dílny v Itálii a Německu. O tři roky později bylo jedno z nich prodáno v aukční síni Sotheby's v New Yorku za 5,6 milionu dolarů a nyní se nachází v sanfranciském Muzeu moderního umění. Sousoší se objevilo také na Koonsově retrospektivní výstavě v Muzeu moderního umění v Oslu v roce 2004, další rok bylo přesunuto do Městského muzea umění v Helsinkách. Vystaveno bylo také na druhé autorově retrospektivní výstavě v Muzeu současného umění v Chicagu v roce 2008.\n\nKoonse přitahovala pornoherečka maďarského původu Ilona Staller, známá jako Cicciolina. Její fotografie použil již v sérii \"Banality\". Roku 1989 se s ní seznámil na jedné diskotéce v Miláně, navázal s ní známost a v roce 1991 se s ní v Budapešti oženil. Pár se usadil v Mnichově, aby mohl Koons osobně dohlížet na výrobu svých artefaktů v evropských dílnách. Staller kromě toho v letech 1987–1992 působila v italském parlamentu za stranu zelených. Koons v roce 1991 dokončil sérii obrazů, fotografií a plastik nazvanou \"Made in Heaven\" (Vyrobeno v nebi), jež zobrazovala pár v různých sexuálních polohách. Byla vystavena na Benátském bienále, v New Yorku a galerii Maxe Hetzlera v Kolíně nad Rýnem, vyvolala ale kontroverzní reakce. Společný syn Ludwig se narodil roku 1992, manželství se ale brzy poté rozpadlo. V roce 1993 už oba manželé žili odděleně a o rok později se rozvedli. Ačkoli se rodiče dohodli na společné péči, Staller se synem utekla z New Yorku do Říma. To vyvolalo vleklý soudní spor. Navzdory tomu, že americký soud v roce 1998 svěřil syna do péče jeho otci, zůstal Ludwig s matkou. V roce 2008 Stallerová Koonse zažalovala za neplnění vyživovací povinnosti.\n\nV roce 1992 dostal Koons zakázku vytvořit dílo pro výstavu v Bad Arolsen v Německu. Výsledkem byla 12,4 m vysoká socha \"Štěně\", představující westhighlandského bílého teriéra, vytvořená z květin na ocelové konstrukci. Socha byla roku 1995 rozložena a znovu postavena v Muzeu současného umění v Sydney, doplněná o trvanlivější konstrukci z nerezové oceli a vnitřní zavlažovací systém. O dva roky později ji zakoupila Nadace Solomona R. Guggenheima a \"Štěně\" se přesunulo na terasu před Guggenheimovým muzeem v Bilbau. V roce 2000 byla socha zapůjčena na krátkodobou výstavu do Rockefellerova centra v New Yorku. Koonsem vyrobenou přesnou kopii bilbajské sochy vlastní mediální magnát Peter Brant a má ji vystavenou na svém pozemku v Connecticutu.\n\n\"Štěně\" bylo součástí další série s názvem \"Celebration\" (Oslava), na níž Koons pracoval až do roku 1999. Jejím obsahem byly olejomalby a barevné sochy z nerezové ocele, např. kytice, hračky, karnevalové čepice apod. Práce zhotovovali Koonsovi asistenti v ateliéru v SoHo. Umělec byl frustrovaný pomalým postupem prací a vysokými náklady. Proto se v roce 1999 vrátil k jednodušším, převážně skleněným objektům upevňovaným na zeď. Sérii nazval \"Easyfun\" (Snadná zábava či Rozptýlení). Námětem jsou stylizovaná zvířata (např. mrož), případně květiny.\n\nV roce 2001 vznikla série nazvaná \"Easyfun-Ethereal\" (Éterické rozptýlení), kde jsou kolážovým způsobem kombinovány obrazy bikin, jídla a krajin, namalované pod Koonsovým dohledem jeho asistenty. Francouzský prezident Jacques Chirac jmenoval Koonse v roce 2002 rytířem Řádu čestné legie. Roku 2003 vystavil v Sonnabend Gallery první výtvory ze série \"Popeye\" (Popové oko). V ní se Koons vrátil k nafukovacím hračkám v kombinaci s předměty denní potřeby. Příkladem je objekt \"Caterpillar Ladder\" (Stonožčin žebřík), v němž je nafukovací stonožka propletena v hliníkovém žebříku.\n\nV roce 2005 se Koons pustil do další série objektů a maleb, pojmenovaných \"Hulk\" podle komiksové postavy a stejnojmenného filmu.\nV roce 2006 se Koons objevil v improvizovaném televizním seriálu Artstar, odehrávajícím se v newyorském uměleckém prostředí. Téhož roku také představil \"Hanging Heart\" (Visící srdce), 2,7 m vysoké srdce z leštěné oceli. Pět různobarevných exemplářů tohoto díla je součástí série \"Celebration\" (Oslava). Rozměrné sochy z této série byly vystaveny na střeše Metropolitního muzea umění v New Yorku v roce 2008.\n\nVe dnech 30. dubna – 1. května 2008 se kresba připomínající \"Tulipánové balonky\" objevila na hlavní stránce vyhledávače Google.\nZa \"Prasklé vejce (modré)\" získal roku 2008 cenu Charlese Wollastona za nejvýraznější dílo na letní výstavě Královské akademie. Prezentace souboru sedmnácti Koonsových soch ve Versailles byla vůbec první autorovou retrospektivní výstavou ve Francii a zároveň i první velkou versailleskou přehlídkou současného amerického umění. Podle deníku New York Times se dokonce před branami paláce konala demonstrace, organizovaná málo známým pravicovým uskupením bojujícím za čistotu francouzského umění.\n\nNa začátku 2. desetiletí 21. století se jeho osobnosti dostalo dvojího významného ocenění. Nejprve byl roku 2010 jmenovaný čestným členem Royal Academy of Arts v Londýně a rok nato mu ministryně zahraničních věcí Spojených států amerických Hillary Clintonová udělila státní medaili za umění. V roce 2013 navrhl zpěvačce Lady Gaga obal jejího alba s názvem \"ARTPOP\". Roku 2014 proběhly jeho retrospektivy ve Whitney Museum of American Art a v Centre Georges Pompidou. Součástí té newyorské bylo vystavení obří plastiky \"Split-Rocker\" na Rockefeller Center. V roce 2015 byly uspořádány další Koonsovy výstavy v Museo Guggenheim v Bilbau a v Norwichi.\n\nKoonsova práce \"Christ and the Lamb\" (Kristus a beránek) z cyklu \"Banality\" z roku 1988 byla na podzim 2016 vystavena v Galerii Rudolfinum. Tvořila součást výstavy \"Film jako umění. Loni v Marienbadu\", věnované inspiračním zdrojům a recepci stejnojmenného filmu.\n\nKoons byl původně inspirován pop-artovými pracemi umělců šedesátých let. Postupně se začal zajímat o vliv konzumu na moderní společnost. Jeho dílo ze začátku osmdesátých let, napodobující obrazový svět reklamy, tvoří často výrobky pro domácnost, jako jsou vysavače, jež pod názvem \"The New\" v roce 1980 vystavoval v New Museum of Contemporary Art v New Yorku, nebo basketbalové míče ponořené v akváriích ze série \"Equilibrium\" z roku 1985. Tyto práce jsou příklady konceptuálního umění. To – zjednodušeně – tvrdí, že tvůrcova koncepce či záměr tvoří podstatu uměleckého díla více, než tradiční náhled na dílo optikou estetiky a kvality technického zpracování. Koonsovi je rovněž blízký Duchampův přístup k umění vytvářením tzv. ready-made. Příkladem je Duchampův pisoár, který pod názvem \"Fontána\" vystavil v roce 1917. V tomto myšlenkovém okruhu se pohyboval i dadaismus.\n\nOd konce 80. let se začal Koons zabývat zkoumáním, co je veřejností ještě akceptovatelné jako téma v umění. Nejproblematičtější výtvory v této oblasti jsou některé plastiky a fotografie ze série \"Made in Heaven\", znázorňující jeho samotného s manželkou Ilonou Staller v explicitně sexuálních pozicích. Koons tak napadal obvyklé definice tzv. dobrého nebo špatného vkusu, které se liší i podle sociálního zakotvení diváka. Sérií \"Made in Heaven\" nastolil otázku, co lze ještě považovat za umělecké dílo.\nKurátory a uměleckými sběrateli je jeho tvorba označována za neo-pop nebo post-pop, od 80. let 20. století reagující především na předcházející minimalismus a konceptualismus. Svým povýšením kýče mezi vysoké umění vyvolal Koons velmi kontroverzní reakce. Autor sám však jakékoli pokusy o kategorizaci svého díla odmítá a především popírá, že by jeho práce měly jakýkoli skrytý význam.\n\n\n\n"}
{"id": "481754", "url": "https://cs.wikipedia.org/wiki?curid=481754", "title": "Bitva u Skopje", "text": "Bitva u Skopje\n\nBitva u Skopje byla jednou z rozhodujících bitev byzantsko-bulharských válek. Odehrála se roku 1004 v blízkosti města Skopje a skončila velkým byzantským vítězstvím.\n\nRoku 976 nastoupil na trůn byzantský císař Basileios II. Bulgaroktonos (\"Bulharobijce\"), jenž se rozhodl definitivně podmanit bulharskou říši. Od uzavření míru s Fátimovci roku 1001 se proto důsledně věnoval válce s Bulharskem a trvalým postupem získával jeden bulharský opěrný bod za druhým. Jedním z velkých střetnutí mezi ním a bulharským carem Samuelem se stala v polovině roku 1004 bitva poblíž Skopje, kde měla bulharská vojska zamezit získání tohoto města. Bitva ovšem skončila naprostým byzantským vítězstvím a Skopje záhy nato otevřelo Byzantincům své brány. Od roku 1001 se tak Basileiovi během pěti let podařilo získat polovinu Samuelova území.\n\n\n"}
{"id": "481758", "url": "https://cs.wikipedia.org/wiki?curid=481758", "title": "Inti (rozcestník)", "text": "Inti (rozcestník)\n\nInti může být:\n"}
{"id": "481761", "url": "https://cs.wikipedia.org/wiki?curid=481761", "title": "Obléhání Adrianopole (813)", "text": "Obléhání Adrianopole (813)\n\nObléhání Adrianopole roku 813 byla vojenská operace bulharských armád chána Kruma, jež skončila dobytím města a odvedením části jeho obyvatel do bulharského zajetí na levém břehu Dunaje.\n\nPo vítězství nad císařem Nikeforem I. roku 811 se bulharský chán Krum rozhodl zaútočit na byzantské hlavní město Konstantinopol, přičemž část své armády poslal oblehnout i další významný byzantský opěrný bod v Thrákii – Adrianopol. Zatímco se obléhání Konstantinopole nezdařilo a bulharská vojska pouze vyplenila okolí města, podařilo se Krumovi na zpáteční cestě dobýt Adrianopol. Bulharský chán odtud odtáhl do oblastí na sever od Dunaje na 10 000 obyvatel města včetně tamějšího arcibiskupa Manuela.\n\n\n"}
{"id": "481763", "url": "https://cs.wikipedia.org/wiki?curid=481763", "title": "Inti (měna)", "text": "Inti (měna)\n\nInti ( „slunce“) byla oficiální měnou Peru od 1. února 1985 do 30. června 1991. Dělila se na 100 céntimos. ISO kód byl PEI.\n\nInti zasáhla vysoká inflace. Byla poté nahrazena měnou Nuevo Sol v směnném kurzu 1 mil. Inti = 1 Nuevo Sol. Inti sama byla pokračovatelkou měny Sol de Oro, ve směnném poměru 1000 Soles de Oro = 1 Inti.\n"}
{"id": "481765", "url": "https://cs.wikipedia.org/wiki?curid=481765", "title": "Britta Bilačová", "text": "Britta Bilačová\n\nBritta Bilačová, rozená Britta Vörösová (* 4. prosince 1968, Saalfeld, NDR) je bývalá německá atletka, která od roku 1992 reprezentovala Slovinsko ve skoku do výšky. Je mistryní Evropy (1994) a halovou vicemistryní světa (1995) a Evropy (1990).\n\nV roce 1992 se provdala za slovinského atleta, dálkaře Boruta Bilače. Na halovém mistrovství Evropy 1992 v Janově skončila těsně pod stupni vítězů, na čtvrtém místě. V témže roce reprezentovala Slovinsko na letních olympijských hrách v Barceloně, kde se umístila na patnáctém místě. O rok později získala zlatou medaili na Středomořských hrách ve francouzském městě Narbonne a obsadila jedenácté místo na mistrovství světa ve Stuttgartu.\n\nV roce 1994 triumfovala na evropském šampionátu v Helsinkách, kde jako jediná v soutěži překonala dvoumetrovou hranici. Stříbro získala o rok později na halovém mistrovství světa v Barceloně, kde prohrála jen s Němkou Alinou Astafeiovou. Reprezentovala také na olympiádě v Atlantě v roce 1996, kde ve finále obsadila společně s Američankou Tishou Wallerovou deváté místo. V následujícím roce získala bronzovou medaili na Středomořských hrách v italském Bari a na světovém šampionátu v Athénách skončila sedmá.\n\n"}
{"id": "481772", "url": "https://cs.wikipedia.org/wiki?curid=481772", "title": "Zoufalci", "text": "Zoufalci\n\nZoufalci jsou česká filmová tragikomedie, kterou jako svůj celovečerní debut a zároveň jako absolventský film v roce 2009 režírovala studentka FAMU Jitka Rudolfová. Producentem filmu je společnost Negativ (\"Indiánské léto\", \"Návrat idiota\", \"Mistři\").\n\nFilm soutěžil v sekci \"Na východ od Západu\" na karlovarském filmovém festivalu v roce 2010.\n\nŠest třicátníků (Simona Babčáková, Jakub Žáček, Zuzana Onufráková, Václav Neužil, Pavlína Štorková, Michal Kern), dlouholetých přátel, kteří se postupně přestěhovali z Jablonce do Prahy, společně bilancuje své životy. Štěstí zkusí najít v dlouho zamýšleném přestěhování se na jeden venkovský statek. \n\n\n"}
{"id": "481773", "url": "https://cs.wikipedia.org/wiki?curid=481773", "title": "Philip Larkin", "text": "Philip Larkin\n\nPhilip Arthur Larkin (9. srpna 1922, Coventry, Anglie – 2. prosince 1985, Kingston upon Hull) byl anglický básník, prozaik a jazzový kritik. Obecně je považován za jednoho z nejvýznamnějších anglických básníků druhé poloviny 20. století.\nPoprvé se dostal do popředí v roce 1955 publikací své druhé básnické sbírky \"The Less Deceived\", po níž následovaly \"The Whitsun Weddings\" (1964) a \"High Windows\" (1974). Po smrti Johna Betjemana v roce 1984 mu byl nabídnut post dvorního básníka Spojeného království, který však Larkin nepřijal.\n\nLarkin se narodil v anglickém městě Coventry ve West Midlands. V letech 1930 – 1940 navštěvoval tamní King Henry VIII School. V roce 1940, za druhé světové války, odešel Larkin studovat anglický jazyk a literaturu na St. John’s College v Oxfordu. Protože nebyl pro svůj špatný zrak povolán k vojenské službě, mohl na rozdíl od mnoha svých současníků absolvovat standardní studijní program. V roce 1943 graduoval s vyznamenáním. V Oxfordu se setkal s Kingsley Amisem, jenž se stal jeho životním přítelem a častým korespondentem. Krátce po absolvování studia na Oxfordu přijal Larkin místo knihovníka ve Wellingtonu (Shropshire). V roce 1946 se stal knihovníkem-asistentem na University College v Leicesteru a starším knihovníkem na Queen’s University v Belfastu. Tou dobou mu již vyšly dva romány a první básnická sbírka. V březnu 1955 přijal Larkin místo knihovníka na University of Hull a na této pozici pracoval až do smrti.\nBěhem třiceti let v Hullu napsal Larkin velkou část své publikované tvorby. Byl ovlivněn především díly W. H. Audena, W. B. Yeatse a Thomase Hardyho, a píše tak „vysoce strukturované, avšak flexibilní veršové formy“ a jeho poezie se vyznačuje „pikantní směsí lyričnosti a nespokojenosti“. Mnozí kritici hovoří v souvislosti s jeho poezií o „zarputilém pesimismu nespokojené střední třídy“. Někteří kritici v ní však rozeznávají jiné, pozitivnější, rysy skryté pod \"slupkou poraženectví\".\n\nPublikace Larkinových dopisů a oficiálního životopisu byla příčinou vzniku mnohých kontroverzí ohledně pohledu na jeho postoje a osobní život. Přesto byl Larkin po dvaceti letech, v roce 2003, zvolen v anketě Poetry Book Society „nejoblíbenějším národním básníkem“. V roce 2008 pak Larkina list \"The Times\" prohlásil za největšího britského poválečného básníka.\n\n"}
{"id": "481776", "url": "https://cs.wikipedia.org/wiki?curid=481776", "title": "Polesí (rozcestník)", "text": "Polesí (rozcestník)\n\nPolesí může být:\n\n"}
{"id": "481779", "url": "https://cs.wikipedia.org/wiki?curid=481779", "title": "Rozvor", "text": "Rozvor\n\nRozvor je parametr vozidel označující vzdálenost předních a zadních kol. U dvoustopých vozidel je možné ho definovat jako osovou vzdálenost dvou náprav umístěných za sebou na téže straně vozidla.\n\n"}
{"id": "481781", "url": "https://cs.wikipedia.org/wiki?curid=481781", "title": "Iberská anarchistická federace", "text": "Iberská anarchistická federace\n\nFederación Anarquista Ibérica (šp. Iberská anarchistická federace, zkr. FAI) byla španělská anarchistická organizace, proslavila se především v období Španělské občanské války. Byla založena roku 1927 ve Valencii jako sdružení všech španělských, katalánských, baskických a portugalských anarchistů, syndikalistů a libertariánských socialistů. Pro svou historickou, personální, pracovní i ideovou provázanost s revolučně-odborovým hnutím Národní konfederace práce (CNT) se někdy mluví o organizaci CNT-FAI. FAI od roku 1927 až do svého zákazu fašistickým režimem roku 1939 vydávala list „Tierra y Libertad“ (šp. Půda a Svoboda). V letech 1931 až 1936 se FAI aktivně zapojovala do politických bojů, provozovala levicovou politiku, významně se podílela na generální stávce roku 1934. Roku 1936 vstoupila do jednotné levicové Lidové fronty a tím se dostala do vlády. Po vypuknutí války spolu s CNT zřídila milice které bojovaly na straně republikánů proti fašistům. K FAI a CNT se také hlásili milicionáři, kteří v průběhu války bořili a vypalovali kostely a účastnili se vraždění kněží, mnichů a jeptišek. S porážkou republikánů a nástupem fašismu FAI prakticky zaniká, většina členů emigruje, ostatní jsou pozatýkáni a většinou popraveni nebo umučeni.\n"}
{"id": "481782", "url": "https://cs.wikipedia.org/wiki?curid=481782", "title": "Rhea Silvia", "text": "Rhea Silvia\n\nRhea Silvia nebo Rea Silvia byla podle římské mytologie královská dcera a matka Romula a Rema, jež zplodila s bohem Martem. Její jméno nese planetka Sylvia a kráter na planetce Vesta.\n\nPodle legendy byla Rhea Silvia dcerou Numitora Silvia, krále Alby Longy. Z vůle svého strýce Amulia se stala Vestálkou. Amulius jejího otce Numitora svrhl z trůnu a usmrtil jeho syny. Jako vestálka měla Rhea Silvia zůstat bezdětnou, aby se ani její potomci nemohli pomstít. Navzdory tomuto údělu však byla Rhea Silvia svedena bohem války Martem. Porodila dvojčata Romula a Rema. Když se to její strýc dověděl, nechal ji zaživa pohřbít. Její syny dostal za úkol usmrtit jeden sluha, avšak ten je ve vaničce pustil po Tibeře a tam je nalezl říční bůh Tiberinus. Ten péči o ně přenechal vlčici Lupě. Současně zachránil i Rheu Silvii a oženil se s ní.\n\nPodle jiných zdrojů byla Rhea Silvia, opatřená připjatým kamenem, vržena do Tibery. Slitoval se však nad ní říční bůh, pojal ji za ženu a daroval jí věčný život. Podle týchž zdrojů měly být Tibeře obětovány i děti Rhei Silvie. Avšak vykonavatelé nemohli najít místo, odkud by dosáhli proudu řeky. Tibera se tou dobou rozlila v povodeň a vykonavatelé děti odložili do jednoho zátopového jezera s tím úmyslem, že až řeka ustoupí, vezme děti s sebou. Tak se však nestalo. Říční bůh jejich úmysl prohlédl a děti před smrtí uchránil.\n\nVýznamný římský historik Titus Livius ve svém díle \"Ab Urbe condita\" zcela otevřeně připouští, že Rhea Silvia byla znásilněna a otcem mohl být kdokoliv. Aby to bylo čestnější, mohla prý vinu svést na boha. Když pak měli chlapci zahynout v řece, byli zachráněni vlčicí, od které je pastýř Faustulus (Titus Livius jeho jméno zpochybňuje) dal do stáje ke své manželce Larentii, která je vychovala. Stejně tak připouští, že slovo \"vlčice\" mohla být ženina přezdívka znamenající totéž co \"nevěstka\".\n\nJméno Sylvie nese planetka \"(87) Sylvia\" podle Rhei Silvie, a podle jejích synů Romulovi a Removi byly po svém objevení pojmenovány její oba měsíce.\n"}
{"id": "481783", "url": "https://cs.wikipedia.org/wiki?curid=481783", "title": "Bitva u Acheloje", "text": "Bitva u Acheloje\n\nBitva u Acheloje nebo též Anchiala byla vojenským střetnutím mezi byzantskou a bulharskou armádou, jež skončila bulharským vítězstvím.\n\nPoté, co konstantinopolský patriarcha Nikolaos Mystikos korunoval bulharského knížete Symeona na cara Bulharů, se proti dosavadní vládnoucí skupině soustředěné kolem něj vzmohla vlna odporu a místo do čela regentské rady vládnoucí za mladého císaře Konstantina VII. Porfyrogenneta se dostala císařovna–vdova Zoe Karbonopsina. Nová vláda začala s ostrou protibulharskou politikou, jež vyústila v nový konflikt mezi Byzancí a carem Symeonem. Bulharský vládce dobyl následně dvě významná byzantská města – Adrianopol a Drač. Byzantská vláda na to odpověděla vysláním armády, jež měla bulharskou vojenskou moc zničit a obnovit postavení Byzance. Obě armády se střetly poblíž řeky Acheloje nacházející se v blízkosti města Anchiala (dnešní Pomorje) 20. srpna 917, přičemž z bitvy vyšla vítězně vojska cara Symeona.\n\n"}
{"id": "481791", "url": "https://cs.wikipedia.org/wiki?curid=481791", "title": "Elektřin komplex", "text": "Elektřin komplex\n\nElektřin komplex je termín používaný v psychoanalýze k označení milostné náklonnosti dcery k otci. Alternativa Elektřina komplexu – milostný vztah syna s matkou – se nazývá Oidipovský komplex.\n\nZdravě se vyvíjející dítě si Elektřiným komplexem prochází zhruba ve věku mezi 3 a 6-7 lety, tj. ve falické vývojové fázi.\n\n"}
{"id": "481798", "url": "https://cs.wikipedia.org/wiki?curid=481798", "title": "Susumu Fukui", "text": "Susumu Fukui\n\nSusumu Fukui (: 福井進, \"Fukui Susumu\", narozen 21. května 1947) je profesionální hráč go.\n\nSusumu se stal profesionálním hráčem v roce 1965. V roce 1994 získal 9. dan. Roku 1959 se stal studentem Kaora Iwamota. V roce 1990 měl na svém kontě 500 profesních výher. Jeho starší bratr Masaaki Fukui je 8. dan.\n\n\n"}
{"id": "481799", "url": "https://cs.wikipedia.org/wiki?curid=481799", "title": "Charles Mawhinney", "text": "Charles Mawhinney\n\nCharles Benjamin „Chuck“ Mawhinney (* 1949 Lakeview, Oregon) je bývalý americký odstřelovač. Během vietnamské války sloužil v Námořní pěchotě Spojených států amerických. V této době díky svým výjimečným schopnostem překonal rekord legendárního odstřelovače Carlose Hatchcocka v počtu potvrzených zabití.\n\nMawhinney, syn mariňáckého veterána z druhé světové války, byl již v dětství nadšeným lovcem. Do Námořní pěchoty vstoupil v roce 1967, se kterou o rok později odjel na 16 měsíců do Vietnamu. Mawhinney je méně známý, přestože má o deset potvrzených zabití (103) více než slavný odstřelovač Hatchcock (93 potvrzených a 300 nepotvrzených zabití) a celkem 216 zabití nepotvrzených.\n\nNámořní pěchotu Mawhinney opustil v roce 1970. Poté upadnul v zapomnění a více než dvacet let se o jeho excelentních odstřelovacích úspěších nemluvilo, což Mawhinney preferoval. Vrátil se zpět do Oregonu, oženil se a začal pracovat pro americkou Lesní správu, kde působil až do konce 90.let, poté odešel do důchodu.\n\nMawhinney o své službě v armádě nikdy nemluvil a velmi se mu nelíbilo, když o něm ve své knize \"Dear Mom: A Sniper's Vietnam\" psal jeho kolega, taktéž odstřelovač, Joseph T. Ward. V této knize se uvádí, že Mawhinney má na svém kontě 101 potvrzených zabití. Tato skutečnost vyvolala bouřlivé pochyby, protože za nejúspěšnějšího soudobého amerického odstřelovače byl považován Carlos Hatchcock s 93 potvrzenými smrtelnými zásahy. Následné šetření ukázalo, že nejlepším odstřelovačem je Adelbert Waldron, příslušník Armády Spojených států amerických, který má na kontě 109 potvrzených zabití. Také se zjistilo, že Mawhinney má o dvě potvrzené zabití více než uvádí výše zmíněná kniha a 216 nepotvrzených zabití. V neposlední řadě šetření ukázalo, že třetím nejlepším odstřelovačem v té době byl Eric R. England s 98 potvrzenými smrtelnými zásahy. Tyto skutečnosti způsobily, že Mawhinney nahradil Carlose Hatchcocka coby nejlepšího odstřelovače Námořní pěchoty Spojených států amerických a zároveň se stal 2. nejlepším americkým odstřelovačem vůbec.\n\nPo tomto období se Mawhinney stává známějším. Po odchodu do důchodu vystupuje na veřejnosti a účastní se národních soutěží odstřelovačů. Od roku 2006 přednáší profesionálním odstřelovačům ve výcviku.\nPuška, kterou Mawhinney používal ve Vietnamu je vystavena v oddělení vietnamské války muzea Námořní pěchoty Spojených států amerických v Quantico.\n\nV současnosti Mawhinney působí jako mluvčí firmy na výrobu nožů Strider Knives. Jeden z jejich nejlepších výrobků má vyryto jeho jméno na čepeli. \n\n\n\n"}
{"id": "481801", "url": "https://cs.wikipedia.org/wiki?curid=481801", "title": "Confederación Nacional del Trabajo", "text": "Confederación Nacional del Trabajo\n\nConfederación Nacional del Trabajo (šp. Národní konfederace práce, zkr. CNT) je španělské anarchosyndikalistické revoluční odborové hnutí založené v roce 1910. CNT je členem federace Mezinárodní asociace pracujících. \n\nSdružuje \"anarchisty\", \"anarchokomunisty\" a \"libertariánské socialisty\". Od vzniku Republiky v roce 1931 bylo jednou z hlavní politických sil a páteří španělské radikální levice. Tvořilo protiváhu proti jinému odborovému svazu - UGT (Unión General de Trabajadores, šp. Všeobecná strana pracujících), které bylo pod kontrolou sociálních demokratů a umírněných komunistů. Nicméně nedocházelo mezi nimi k vážnějším sporům a většinou spolu CNT i UGT aktivně spolupracovaly. V roce 1936 CNT spolu s anarchistickou organizací FAI (někdy se kvůli úzké provázaností obou organizací mluví o organizaci CNT-FAI) vstoupila do Lidové fronty, která vyhrála volby. Po vypuknutí občanské války vytvořilo CNT spolu s FAI anarchistické milice, které bojovaly proti frankistům. Jejich velitelem byl člen CNT, levicový politik Buenaventura Durruti, který se stal pro republikány legendou Španělské občanské války jako muž, jež ubránil Madrid před frankisty. Nicméně roku 1939 frankisté válku vyhráli a CNT byla zakázána a přešla do ilegality. Její členové buď emigrovali nebo byli frankistickým režimem pozatýkáni nebo zabiti. Navzdory desetiletím fungování v ilegalitě dnes CNT pokračuje v činnosti na principech samosprávy pracujících, federalismu a vzájemné pomoci. \n"}
{"id": "481808", "url": "https://cs.wikipedia.org/wiki?curid=481808", "title": "Důchodky", "text": "Důchodky\n\nDůchodky jsou zateplené boty (bačkory) s mělce vroubkovanou podrážkou. Svršek je vyroben z plsti, která kryje kotník a má jednoduché uzavírání (např. pomocí zdrhovadla). Jejich název je lidového původu a pochází z dob reálněsocialistického režimu v Československu. Vzhledem k celkově malému výběru obuvi a k tomu, že důchodky byly poměrně levné a dost teplé, nenosili je pouze důchodci, ale byly oblíbené i mezi mládeží. Dnes se k jejich nošení často vracíme jako k domácí obuvi na jednu sezónu.\n"}
{"id": "481812", "url": "https://cs.wikipedia.org/wiki?curid=481812", "title": "Paulínia", "text": "Paulínia\n\nPaulínia je město v Brazílii, ve státu São Paulo. Město má 83 544 obyvatel (údaj z roku 2008) a rozkládá se na 139 km².\n"}
{"id": "481815", "url": "https://cs.wikipedia.org/wiki?curid=481815", "title": "Rusko-polská válka", "text": "Rusko-polská válka\n\nRusko-polská válka může označovat jeden z těchto vojenských konfliktů mezi Ruskem/Sovětským svazem a Polskem/polsko-litevskou Republikou obou národů:\n\n"}
{"id": "481818", "url": "https://cs.wikipedia.org/wiki?curid=481818", "title": "Kfar Masaryk", "text": "Kfar Masaryk\n\nKfar Masaryk ( כְּפַר מַסָּרִיק, doslova „Masarykova vesnice“, v oficiálním přepisu do angličtiny Kefar Masaryk) je kibuc na severu Izraele, v Severním distriktu, v Oblastní radě Mate Ašer.\n\nKfar Masaryk byl založen v roce 1938. Šlo o opevněnou osadu typu Hradba a věž. Zakladateli kibucu byli židovští imigranti z Československa a Litvy, kteří se v roce 1932 usadili ve městě Petach Tikva. Následující rok založili kibuc Čecho-lita „česko-litevský“ a přesunuli jej do haifské čtvrti Bat Galim. V roce 1934 jej přesunuli do oblasti písečných dun poblíž města Kirjat Chajim a přejmenovali jej na Mišmar Zevulun (Strážci Zebulóna). V roce 1937 se spojili se skupinou polských imigrantů, kteří byli členy \"Hajocer\".\n\nNavzdory odporu Židovské agentury (ti jako důvod uváděli to, že písčitá půda není vhodná pro zemědělství) byl Mišmar Zevulun založen 29. listopadu 1938 jako v pořadí 29. osada typu „hradba a věž“. V roce 1940 došlo k přestěhování kibucu na jeho dnešní místo a k přejmenování na Kfar Masaryk. Své nynější jméno má po Tomáši Garrigue Masarykovi, prvním československém prezidentovi. V zakládací listině se konkrétně uvádí, že rozhodnutí přejmenovat kibuc po Masarykovi bylo učiněno „na znamení úcty k jeho osobnosti, jeho humanismu, k jeho boji za pravdu, za osvobození národů a z vděčnosti za jeho podporu svobody Izraele“. Během druhé světové války se objevila myšlenka zřídit v kibucu studijní institut T. G. Masaryka. V letech 1947 a 1948 na toto téma jednaly četné česko-izraelské delegace, až nakonec v roce 1948 československá (již komunistická) vláda na zřízení institutu finanční prostředky uvolnila. Stavba však začala až za dalších 40 let.\n\nV prvních letech osadníci trpěli malárií, která se šířila z nedalekých močálů podél řeky Belus. Před vznikem státu Izrael byl Kfar Masaryk jedním z center židovských jednotek Hagana. Před rokem 1949 měl Kfar Masaryk 350 obyvatel a rozlohu katastrálního území 1 615 dunamů (1,615 kilometrů čtverečních). 29. listopadu 1984 došlo v kibucu ke zmizení vojačky Hadas Kedmy, jejíž tělo bylo objeveno po dvou týdnech (její vražda nebyla nikdy objasněna). V roce 1988 byl v den 70. výročí založení Československa v kibucu položen základní kámen kulturního a dokumentačního centra T. G. Masaryka.\n\nMístní ekonomika je založena na zemědělství, průmyslu, turistickém ruchu a službách. Kibuc prošel privatizací. Udržuje si sice kolektivní životní styl, ale ekonomické vztahy ve vesnici již jsou řešeny individuálně.\n\nLeží v nadmořské výšce 5 metrů v intenzivně zemědělsky využívaném a hustě osídleném Zebulunském údolí, v západní Galileji, cca 2 kilometry od břehů Středozemního moře (Haifský záliv). Na východním okraji vesnici obtéká vádí respektive řeka Belus, do které tu od východu přitéká vádí Nachal Chilazon. Na západ od vesnice se rozkládá dopravní koridor se silničním i železničním tahem a průmyslové areály. Bezprostředně při mořském břehu jsou pak torza původních písečných dun, které až do 1. poloviny 20. století tvořily zdejší pobřeží.\n\nObec se nachází 4 kilometry jihovýchodně od města Akko, cca 95 kilometrů severoseverovýchodně od centra Tel Avivu a cca 13 kilometrů severovýchodně od centra Haify. Kfar Masaryk obývají Židé, přičemž osídlení v tomto regionu je převážně židovské. Oblasti centrální Galileji, které obývají izraelští Arabové, začínají až dále k východu. Nedaleké město Akko ale má částečně arabskou populací.\n\nKfar Masaryk je na dopravní síť napojen pomocí severojižní tepny dálnice číslo 4. Tu by ovšem měla na průchodu aglomerací Haify nahradit budovaná dálnice číslo 22, která má spojit centrum Haify se severními předměstími Krajot. Čtyřkilometrový úsek od Haifského přístavu k ústí řeky Kišon byl dokončen roku 2005, zbývajících 15 kilometrů ještě zbývá dostavět. Již v roce 2009 ale byly stavební práce zadány na základě výběrového řízení firmě Šafir. Nový úsek dálnice číslo 22 má na původní dálnice číslo 4 vyústit jižně od Kfar Masaryk. Prochází tudy i železniční trať z Haify do města Naharija. Ta zde ale nemá zastávku (nejbližší je v Akku).\n\nObyvatelstvo kibucu Kfar Masaryk je sekulární. Podle údajů z roku 2014 tvořili naprostou většinu obyvatel v Kfar Masaryk Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 761 lidí. Během roku 2014 populace stoupla o 4,2 %.\n\n"}
{"id": "481821", "url": "https://cs.wikipedia.org/wiki?curid=481821", "title": "Finský špic", "text": "Finský špic\n\nFinský špic je inteligentní psí plemeno. Do Skandinávie se dostal již s prvními obyvateli \"země močálů a jezer\", jimiž byli ugrofinští Aslandové. Finský špic tak má velmi blízko k ruským lajkám a karelskému medvědímu psu. Jeho využití bývalo všestranné: převažoval lov, využíval se však také jako pes saňový.\n\nFinský špic má svůj původ u dávných psů žijících ve Finsku a v Rusku. Původní využití není známé, ani záznamy o křížení nejsou, ale nejspíše se využíval pro hlídání příbytku a lov. Avšak s objevením jiných plemen psů začalo finských špiců postupně ubývat a zbylo jich pár pouze v severních krajích Finska, Laponska a Karélie. Díky práci dvou skandinávských myslivců Chugo P. Sandberga a Chugo Rosa bylo toto vzácné plemeno zachráněno. První standard byl vytvořen v roce 1892. První speciální výstava plemene byla uspořádána v témž roce. V roce 1979 byl finský špic prohlášen finským národním plemenem.\n\nV současnosti (květen 2015) je plemeno hojné ve Finsku i ve Švédsku. Toto plemeno se v České republice stále vyskytuje pouze vzácně, převládají zde němečtí špicové.\n\nMenší než střední velikosti, téměř čtvercového formátu, štíhlý, šlachovitý pes s jistým pohybem. Má lehké tělo jemné konstrukce s huňatou a na dotek jemnou srstí, která skvěle izoluje proti vodě i zimě. Nízké teploty mu nevadí, naopak ty vysoké špatně snáší. Hlava je mírně vyklenutá, dobře tvarovaná i nasazená. Stop je jen málo výrazný. Uši jsou poměrně vysoko nasazené a vždy nošené vzpřímeně. Trojúhelníkovitého tvaru. Krk je svalnatý, dlouhý a srst na něm většinou vytváří límec. Hřbet je poměrně krátký a rovný. Je úzký, ale huňatá a hustá srst dodává dojmu, že je široký. Ocas je dlouhý a nošený zatočený nad hřbetem, ať už při akci nebo ne. Končetiny jsou dlouhé, dobře osvalené a tlapky kulaté a malé.\n\nVýška se pohybuje od 39 do 50 cm, váha okolo 10 kg.\n\nVyznačuje se jako skvělý hlídač hlavně díky svému hlasu \"–\" hlas je vysoký a velmi hlasitý, i když to občas vede k problémům se sousedy. S cizími lidmi může mít v dospělosti problém, proto je důležité ho naučit, aby návštěvy ignoroval. Své rodině je oddaný a udělá všechno v jejím zájmu \"–\" třeba zaútočí. Jinak je to plemeno velmi učenlivé, bystré a věrné. S ostatními zvířaty moc nevychází, ale děti mu nevadí \"–\" stejně jako jiní psi ale může mít pud chránit \"své\" děti při hře s cizími. Hodí se spíše pro zkušenějšího psovoda \"–\" pro svoji tvrdohlavost. Výcvik je velmi nutný.\n\nSrst stačí občas vyčesat, v době línání každý den, speciální péči nepotřebuje. Do vnějších zvukovodů je lepší nezasahovat, drápky občas zastřihnout. Výcvik i pohyb jsou pro něj velmi důležité a nejlepší je spojit je v jedno \"–\" trénovat na procházkách. Tak se naučí mnohem více, než doma, kde nemá tolik rozptylujících podnětů. Pohyb vyžaduje, může být ve formě běhání u kola, dlouhé túry, canicrossu nebo plavání. Právě kvůli výcviku se hodí pro zkušené psovody — je tvrdohlavý a pokud nemá jasné místo v rodinné \"smečce\", nebude jen tak poslouchat.\n\n\n"}
{"id": "481823", "url": "https://cs.wikipedia.org/wiki?curid=481823", "title": "Zavíječ voskový", "text": "Zavíječ voskový\n\nZavíječ voskový (\"Galleria mellonella\" Linaeus, 1758) je drobný motýl z rodu zavíječovitých. Jde o běžného škůdce ve včelařských provozech. Svým vývojem je vázán na prostředí včelího úlu. Enzymatická výbava jeho trávicí soustavy umožňuje trávení včelího vosku – po chemické stránce komplikované a těžko odbouratelné struktury. Dokáže strávit dokonce i polyethylen, jeden z nejběžnějších plastů. Tato jeho unikátní vlastnost je předmětem vědeckého výzkumu.\n\nMotýl zavíječe voskového je dlouhý 8-16 mm o rozpětí křídel až 38 mm.\nPo spáření naklade samička do trhlinek a štěrbin ve stěnách úlu vajíčka. Po pěti dnech se líhnou velmi pohyblivé larvičky. V úlu se rozptýlí a zavrtají do voskového díla. Nejprve vykousávají chodbičky ve středové ose plástu (v mezistěně). Později konzumují i voskové přihrádky buněk, až z plástu zůstane chumáč pavučiny a trusu. Během svého vývoje se larvy sedmkrát svlékají. Po celé vývojové období larvy produkují snovacími žlázami hedvábné vlákno. Hedvábí slouží jako vystýlka ve vykousaných chodbičkách ve včelích plástech. Včely nemohou vystýlku nijak překonat a larvy jsou před nimi v bezpečí. V závěrečné fázi před zakuklením se larvy zapřádají do pevného zámotku pro podobný ochranný účel. Vylíhlý dospělec už potravu nepřijímá. Jeho jediným posláním je spáření a nakladení vajíček.\nV přirozeném ekosystému má zavíječ nezastupitelnou roli při odbourávání voskové hmoty. Včelí vosk je organická látka vykazující vysokou odolnost proti rozkladu.\n\nV podmínkách umělého chovu včel se zavíječ neváže jen na prostředí úlu, ale napadá též plásty uskladněné mimo úl.\n\nÚčinná ochrana proti nežádoucímu přemnožení zavíječe:\n\nZavíječ voskový je významným objektem základního výzkumu v experimentální entomologii. Tento motýl je využíván jako modelový organismus v laboratořích zabývajících se výzkumem fyziologie, biochemie, patologie a metabolismu hmyzu. Zavíječ voskový je citlivý na hmyzí hormony (ekdysteroidy, juvenilní hormony, bílkovinné neurohormony). Je proto vhodným objektem pro studium hmyzí metamorfózy. Oblíbenost zavíječe pro výše zmiňované výzkumy je podmíněna též snadným chovem v umělých podmínkách. Jako krmení stačí med, včelí vosk a obilný šrot.\n\nV podstatě náhodou se přišlo na to, že housenky zavíječe jsou schopny požírat polyethylen a možná i některé jiné plasty. Produkují při tom alkohol ethylenglykol. Housenky likvidují tento plast podstatně rychleji, než všechny dosud zjištěné organismy (většinou různé bakterie). Pokusy ukázaly, že 100 jedinců je schopno výrazně „prožrat“ jeden igelitový sáček v řádu hodin. Na trávení plastů se podílí chemikálie obsažené v trávicím traktu housenky, nikoliv bakteriální mikroflóra.\n\n\n"}
{"id": "481824", "url": "https://cs.wikipedia.org/wiki?curid=481824", "title": "Bitva u Bulgarofygu", "text": "Bitva u Bulgarofygu\n\nBitva u Bulgarofygu byla vojenským střetnutím mezi armádami byzantské říše a bulharského státu, jež se odehrála roku 896 a skončila bulharským vítězstvím.\n\nRoku 894 přenechal Stylianos Zautzes, ministr císaře Leona VI., práva na výběr daní týkajících se obchodu s bulharskými zeměmi dvěma obchodníkům, kteří přenesli centrum obchodu do Soluně, kde byli dále od kontroly císařských úřadů, a uvalili na bulharské obchodníky vysoké poplatky, díky nimž se tak sami obohacovali. Bulharský kníže Symeon proti jejich jednání protestoval. Když ale císař na obranu bulharských obchodníků nezasáhl, bulharský vládce jeho chování pojal jako důvod k válce a začal podnikat výpady na byzantské území. Byzantinci se pokusili proti Bulharům poštvat Maďary, Symeon se ovšem spojil s dalším turkickým kmenem Pečeněhů, kteří proti Maďarům zasáhli a donutili je přesunout se do Panonie. Díky tomu se mohl kníže soustředit na boj proti Byzanci. K rozhodující bitvě došlo právě u Bulgarofygu, v níž byzantská vojska prohrála, a císař Leon byl nucen uzavřít mír, na základě něhož byla předchozí povinnost platit nespravedlivé poplatky zrušena. \n\n\n"}
{"id": "481829", "url": "https://cs.wikipedia.org/wiki?curid=481829", "title": "Jeff Bridges", "text": "Jeff Bridges\n\nJeffrey Leon „Jeff“ Bridges (* 4. prosince 1949 v Los Angeles v Kalifornii, USA) je americký herec a hudebník. \n\nMezi jeho nejvýznamnější filmy patři \"Poslední představení\" (v originále \"The Last Picture Show\"), \"Tron\", \"Starman\", \"Báječní Bakerovi hoši (The Fabulous Baker Boys)\", \"Král rybář (The Fisher King)\", \"Beze strachu (Fearless)\", \"Big Lebowski\", \"Kandidáti (The Contender)\" a \"Iron Man\".\n\nNarodil se v Los Angeles v Kalifornii manželům Lloydovi a Dorothy Bridgesovým. Má staršího bratra Beaua a mladší sestru Lucindu. Jeho druhý bratr Garret zemřel v roce 1948 na syndrom náhlého úmrtí kojenců. Se svým bratrem Beauem, který se o něj staral, když byl jeho otec zaneprázdněn prací, měl velice blízký vztah. Spolu se svými sourozenci vyrůstal ve čtvrti Holmby Hills v Los Angeles.\n\nJe strýcem Jordana Bridgese. V roce 1977 se oženil se Susan Gestonovou, se kterou se setkal během natáčení filmu \"Rancho Deluxe\" na ranči, kde Susan pracovala jako služebná. Mají spolu tři dcery: Isabellu (narozená v roce 1981), Jessicu Lily (1983) a Hayley Roselouise (1985). Je také kuřákem marihuany; v rozhovoru přiznal, že v průběhu natáčení filmu Big Lebowski sice nekouřil, ale „návyku se natrvalo nezbavil“.\n\nObdržel humanitární cenu Action Against Hunger.\n\nJako teenager se spolu se svým bratrem Beauem objevoval v pořadu jejich otce \"The Lloyd Bridges Show\".\n\nSvoji první velkou filmovou roli získal ve snímku \"Poslední představení (The Last Picture Show)\" z roku 1971, za kterou získal nominaci na Oscara za nejlepší mužský herecký výkon ve vedlejší roli. Na tutéž cenu byl opět nominován za svůj výkon po boku Clinta Eastwooda ve filmu \"Thunderbolt a Lightfoot\" (1974). Mezi jeho známější role patří také postava Kevina Flynna v kultovním sci-fi filmu \"Tron\" nebo mimozemšťan ve snímku \"Starman\", za kterého byl nominován na Oscara. Hrál i Jeffa „Dudea“ Lebowského v kultovním snímku \"Big Lebowski\". Jeho výkon ve filmu \"Fearless\" je některými kritiky označován za jeden z jeho nejlepších. Jeden z nich ho nazval mistrovským dílem; Pauline Kaelová napsala, že „je možná ten nejpřirozenější a nejméně rozpačitý filmový herec, který kdy žil.“ \n\nV roce 2000 byl za svou roli v \"Kandidátech\" (v originále \"The Contender\") nominován na svého čtvrtého Oscara. Hrál také ve filmu \"Krajina přílivu (Tideland, 2005)\" režiséra Terryho Gilliama, což byla už druhá role, kterou pod jeho vedením ztvárnil (tou první byl \"Král rybář (The Fisher King)\" v roce 1991). Ve snímku společnosti Marvel \"Iron Man\" z roku 2008 hraje postavu Obadiaha Stane. V roce 2010 si si zopakoval roli Kevina Flynna ve snímku \"\".\n\nV roce 2010 vyhrál Zlatý glóbus v kategorii Nejlepší herec v dramatu a Oscara za Nejlepší mužský herecký výkon v hlavní roli za roli ve filmu \"Crazy Heart\".\n\n"}
{"id": "481832", "url": "https://cs.wikipedia.org/wiki?curid=481832", "title": "Matouš Ruml", "text": "Matouš Ruml\n\nMatouš Ruml (* 4. října 1985 Praha) je český herec známý především z televizního seriálu \"Comeback\". Vystudoval hudebně dramatické oddělení Pražské konzervatoře. Školu ukončil absolutoriem v roce 2008. Během studia hostoval v absolventských představeních starších ročníků i v Divadle ABC a ve Stavovském divadle. Od srpna 2008 je členem souboru Městského divadla v Mladé Boleslavi, hostuje ale i v jiných divadlech. S Janem Cinou účinkuje na festiválku pantomimy, pohybu a improvizace Jsem spokojenej v kině Aero. Vystupoval také v televizním pořadu \"Hřiště 7\" a uvádí televizní magazín \"Za obzorem\". Je laureátem Ceny Zuzany Navarové a Thálie pro mladého činoherce za rok 2012.\n\nOd roku 2007 je ženatý s Terezou Rumlovou a má syna Nathanaela a dceru Miu. V roce 2019 se jim narodila ještě jedna dcera.\n\nV roce 2019 se zúčastnil 10. ročníku taneční soutěže StarDance, kde skončil na druhém místě.\n\n\n\n\n\n\nPředstavení se hrála v Žižkovském divadle Járy Cimrmana, pouze \"Hodina mezi psem a vlkem\" se hrála v Divadle Na Prádle.\n\n\n\n\n\n\n\n\n\n\n\n\n\nHraničářův učeň, Rozvaliny Gorlanu, načetl Matouš Ruml, vydala Audiotéka, 2017\n\nHraničářův učeň, Hořící most, načetl Matouš Ruml, vydala Audiotéka, 2017\n\nHraničářův učeň, Ledová země, načetl Matouš Ruml, vydala Audiotéka, 2017\n\n"}
{"id": "481835", "url": "https://cs.wikipedia.org/wiki?curid=481835", "title": "Bitva u Trajánovy brány", "text": "Bitva u Trajánovy brány\n\nBitva u Trajánovy brány, jež se odehrála roku 17. srpna 986, byla srážka armád byzantské říše a bulharského státu, jež skončila bulharským vítězstvím.\n\nRoku 985 se bulharský car Samuel zmocnil významného města Larissa a následujícího roku oblehl Berrhoiu. Na to zareagoval byzantský císař Basileios II., jenž se rozhodl získat strategický bod Serdiku (dnešní Sofie). Obléhání tohoto města však vlivem špatné přípravy nevyšlo a císař se tedy rozhodl pro ústup. Samuel pak rychlým pochodem překvapil císaře i jeho vojska v horské soutěsce zvaná Trajánova brána a většinu byzantských vojáků zde pobil. Basileiovi se poté podařilo s velkým úsilím se dostat s několika muži zpět na byzantské území v Thrákii.\n\n"}
{"id": "481836", "url": "https://cs.wikipedia.org/wiki?curid=481836", "title": "Čarodějky (seriál)", "text": "Čarodějky (seriál)\n\nČarodějky (v anglickém originále Charmed) jsou americký dramatický televizní seriál, jehož autorkou je Constance M. Burge. Premiérově byl vysílán v letech 1998–2006 na stanici The WB. Celkově bylo natočeno 178 dílů v osmi řadách. V roce 2018 vznikl televizní reboot, seriál \"Charmed\".\n\nPhoebe Halliwellová se vrací z New Yorku do San Franciska, do rodinného domu za svými dvěma sestrami Prue a Piper. Na půdě najde Phoebe knihu, o které si myslí, že jde o fikci. Přečte z ní úvodní text, kterým ale aktivuje magické schopnosti všech tří sester, tzv. Moc tří. Dívky jsou totiž mocnými čarodějkami, které jsou předurčeny chránit lidi a svět před démony, černokněžníky a dalšími zlými bytostmi. Sestry zjistí, že každá z nich disponuje jedinečnými schopnostmi. Nejstarší Prue ovládá telekinezi, Piper, prostřední ze sester, dokáže „zmrazit“ v čase lidi a předměty., zatímco nejmladší Phoebe ovládá schopnost vidění do budoucnosti. Sestrám začne pomáhat světlonoš Leo, který je jejich patronem a ochráncem a za kterého se později Piper provdá. K dispozici mají Knihu stínů, plnou zaklínadel, návodů na lektvary a popisů zlých bytostí, kterou zdědily po svých předkyních z dlouhé linie čarodějek. Na konci třetí řady je Prue zabita, objeví se však polorodá sestra Paige, díky níž je síla čarodějek obnovena. V poslední, osmé sérii, se sestry schovávají před světem, protože už nechtějí být čarodějkami, ovšem osud je přivede zpět. Setkají se s mladou čarodějkou Billie, která zoufale hledá svoji sestru.\n\n\nPrvní řada byla v Česku poprvé vysílána na TV Nova v roce 2000. Druhou až pátou řada seriálu uvedla premiérově TV Prima mezi lety 2002 a 2005. Poslední dvě série byly poprvé odvysílány na TV Nova v letech 2007 a 2008.\n\n"}
{"id": "481840", "url": "https://cs.wikipedia.org/wiki?curid=481840", "title": "Pernety (stanice metra v Paříži)", "text": "Pernety (stanice metra v Paříži)\n\nPernety je nepřestupní stanice pařížského metra na lince 13 ve 14. obvodu v Paříži. Nachází se na křižovatce ulic \"Rue Permety\" a \"Rue Raymond Losserand\".\n\nStanice byla otevřena 21. ledna 1937 při zprovoznění tehdejší linky 14 ze stanice Porte de Vanves do Bienvenüe. 9. listopadu 1976 linka 14 zanikla, neboť byla spojena s linkou 13.\n\nJméno stanice je odvozeno od názvu ulice \"Rue Permety\". Vikomt Joseph Marie de Pernety (1766–1856) byl francouzský generál a majitel pozemků, na kterých se dnes rozkládá ulice nesoucí jeho jméno.\n\nStanice má dva východy. Schodiště je umístěno přímo v budově č. 72 na \"Rue Raymond Losserand\". Eskalátor pro výstup z nástupiště ve směru Châtillon – Montrouge se nachází na \"Rue Raymond Losserand\" u domu č. 56.\n"}
{"id": "481843", "url": "https://cs.wikipedia.org/wiki?curid=481843", "title": "Beaufortovo moře", "text": "Beaufortovo moře\n\nBeaufortovo moře ( ) je část Severního ledového oceánu na pobřeží Aljašky a kanadského teritoria Yukon a kanadských Severozápadních teritorií. Na východě hraničí s Amundsenovým zálivem, průlivem McClure a Banksovým ostrovem. Na severu má hranici u ostrova Prince Patrika.\nBylo pojmenováno po siru Francisi Beaufortovi (* 1774; † 1857)\n\nMoře má rozlohu 450 000 km² a dosahuje maximální hloubky 4683 metrů. Průměrná hloubka je 1004 metrů. V moři jsou značné zásoby ropy a zemního plynu.\n\nMořská hranice v Beaufortově moři mezi Kanadou a USA je sporná.\n"}
{"id": "481845", "url": "https://cs.wikipedia.org/wiki?curid=481845", "title": "Plaisance (stanice metra v Paříži)", "text": "Plaisance (stanice metra v Paříži)\n\nPlaisance je nepřestupní stanice pařížského metra na lince 13 ve 14. obvodu v Paříži. Nachází se na křižovatce ulic \"Rue d'Alésia \" a \"Rue Raymond Losserand\".\n\nStanice byla otevřena 21. ledna 1937 při zprovoznění tehdejší linky 14 ze stanice Porte de Vanves do Bienvenüe. 9. listopadu 1976 linka 14 zanikla, neboť byla spojena s linkou 13.\n\nJméno stanice je odvozeno od názvu zdejší čtvrti \"Plaisance\", což byl název hradu, který zde kdysi stál. V roce 1842 byl zakoupen i s přilehlými pozemky, zbořen a na jeho místě vznikla nová městská čtvrť.\n\nStanice má několik východů:\n"}
{"id": "481846", "url": "https://cs.wikipedia.org/wiki?curid=481846", "title": "Rozhledna Bára", "text": "Rozhledna Bára\n\nRozhledna Bára se nachází na severozápadním hřbetu vrchu Hůra, kóta 403 m n. m., západně od Slatiňan, sv. obce Rabštejnská Lhota. Vrch Hůra náleží Sečské vrchovině. Rozhledna stojí nedaleko křemencového skalního útvaru Čertův hrádek, poblíž starého lomu na křemenec.\n\nV roce 2008 byla na témže místě otevřena stejnojmenná rozhledna (21. června). Již čtyři dny po otevření však byla smetena větrnou vichřicí. Proto byla konstrukce architekta Martina Rajniše vylepšena a doplněna dalšími moderními bezpečnostními prvky, díky čemuž by měla odolat větru do rychlosti 200 km/h. Stavba proběhla od dubna do srpna 2009. Slavnostní otevření bylo 3. září 2009. Jde o dřevěný trojboký jehlan s vnitřním točitým schodištěm a jediným vyhlídkovým ochozem na vrcholu věže. Celková výška je 17 metrů, k plošině nás přivede 78 dubových schodů.\n\nAutem do osady Podhůra, odtud pěšky po žluté turistické značce. Lze též zaparkovat v Rabštejnské Lhotě, dále po modré a žluté, popř. po naučné stezce Lesní stezka Podhůra. Rozhledna je přístupná zdarma. V zimních měsících (od ledna do března) je uzavřena.\n\nSměrem na jih a západ je to hřbet Železných hor, dále pak Chrudimsko, Polabí v okolí Pardubic. Na severu při velmi dobré viditelnosti lze spatřit Krkonoše a Orlické hory.\n\n"}
{"id": "481848", "url": "https://cs.wikipedia.org/wiki?curid=481848", "title": "Milan Hein", "text": "Milan Hein\n\nMilan Hein (* 13. srpna 1946 Hranice) je český divadelní publicista, herec, moderátor a divadelní podnikatel, bratr moderátorky Marty Skarlandtové-Heinové, majitel a provozovatel pražského Divadla Ungelt.\n\nKoncem 60. let studoval žurnalistiku na Karlově univerzitě, svá studia však nedokončil. v letech 1970 až 1973 pracoval jako herec v Divadle v Českém Těšíně. Od roku 1973 pak působil jako umělec ve svobodném povolání. Od roku 1984 spolupracoval na autorských divadelních představeních v pražské Redutě se svojí sestrou, moderátorkou a tlumočnicí Martou Skarlandtovou-Heinovou.\n\nS moderováním a konferováním začínal už v 60. letech, později spolupracoval při uvádění různých pořadů Československé televize. Během sametové revoluce působil v Československé televizi jako televizní reportér. Na počátku 90. let uváděl v České televizi pořad \"Nedělní ráno\". V roce 1993 natočil televizní triptych rozprav s Milošem Kopeckým, nazvaný Co za to stálo... V roce 1994 vyšlo i knižně. Od roku 1995 je majitelem, dramaturgem a provozovatelem pražského Divadla Ungelt (v pražském Týně na Starém městě pražském).\n\nByl jednou z osobností, o které byl natočen v roce 2008 pořad \"13. komnata\" České televize, kde otevřeně mluví kromě jiného o své sexuální orientaci. Dne 12. srpna 2016 u příležitosti svých 70. narozenin slavnostním obřadem stvrdil svůj osmiletý vztah s partnerem Martinem Šimkem.\n\n\n\n"}
{"id": "481852", "url": "https://cs.wikipedia.org/wiki?curid=481852", "title": "Seznam zápasů české fotbalové reprezentace 1996", "text": "Seznam zápasů české fotbalové reprezentace 1996\n\nV roce 1996 odehrála česká fotbalová reprezentace celkem 16 mezistátních zápasů, z toho 6 na ME 1996, 3 kvalifikační o MS 1998, 2 na Poháru Hassana II. a 5 přátelských. Celková bilance byla 8 výher, 4 remízy a 4 proher. Hlavním trenérem byl Dušan Uhrin.\n"}
{"id": "481863", "url": "https://cs.wikipedia.org/wiki?curid=481863", "title": "Štípací klín", "text": "Štípací klín\n\nŠtípací klín je jedna z aplikací klínu a používá se pro štípání dřeva, typicky dále používaného pro palivové účely. \n\nŠtípací klín je většinou vyroben ze železa a používá se společně s velkou dvouruční palicí, nebo se do něj může udeřit tupou stranou kalače.\nŠtípací klín se používá k podélnému rozdělení velkého polena či spíše klády, typicky metr a více dlouhého, o průměru od 25 do 60 cm.\nObvykle se používají štípací klíny dva, první se použije na naštípnutí polena poblíž jednoho konce a po rozšíření praskliny se do ní vkládá druhý, kterým se zpravidla již podaří poleno rozštípnout.\n\nKlíny se běžně vyrábí v různých tvarech (progresivní, s vroubky, spirálový) a hmotnostech, většinou od 1000 do 3000 gramů. Moderní klíny mohou mít spirálový tvar, i odolný, například polyamidový nástavec s kovovým prstencem. To snižuje nebezpečí zranění odlétajícími střepinami oceli a také redukuje nebezpečí vzniku poškození z opakovaných rázů.\n"}
{"id": "481864", "url": "https://cs.wikipedia.org/wiki?curid=481864", "title": "Karel Anton", "text": "Karel Anton\n\nKarel Anton, v zahraničí též Karl Anton či Charles Anton, (25. října 1898 Praha – 12. dubna 1979 Západní Berlín, Spolková republika Německo) byl český herec, filmový scenárista, režisér a producent.\n\nPocházel z česko-německé rodiny, na přání svých rodičů nejprve studoval medicínu, toto studium však nedokončil a od roku 1918 se plně věnoval pouze umělecké činnosti. Již během první světové války hrál v divadle a společně s Karlem Lamačem a Ottou Hellerem natáčel i svůj první němý dokumentární film. Od roku 1921 se stal šéfem dokumentárního a reklamního oddělení nově založené společnosti A-B Barrandov. Od počátku 20. let se věnoval také scenáristické a režisérské tvorbě, během svého života napsal přibližně 20 scénářů k celovečerním filmům.\n\nV roce 1928 založil s Otakarem Štorchem-Marienem filmovou společnost \"Aventinum-Anton film\", ve které plánovali natočit v produkci Voskovce a Wericha jejich úpravu Nestroyovy hry \"\"...si pořádně zařádit\"\". K realizaci nedošlo.\n\nMezi jeho nejznámější filmy patří jeho první zvukový film \"Tonka Šibenice\" z roku 1930 a \"Aféra plukovníka Redla\" z roku 1931. Od počátku 30. let také natáčel v cizině, od roku 1934 až do roku 1960 pak trvale točil ve Francii a v Německu.\n\nJeho bratrancem byl český divadelní a filmový herec Raoul Schránil .\n\n\n"}
{"id": "481892", "url": "https://cs.wikipedia.org/wiki?curid=481892", "title": "Bordž-e mílád", "text": "Bordž-e mílád\n\nBordž-e mílád je věž v Íránu, stojicí na malém kopečku v Teheránu, od jehož centra je vzdálena 6,9 km. Po dokončení v roce 2008 byla 5. nejvyšší televizní věží na světě. Má 12 pater a s anténou měří 435 metrů. Výstavba probíhala v letech 2000–2008.\n\nStavbu navrhl íránský architekt Dr. Mohammad Reza Hafezi. V roce 2000 se do země začaly kotvit první základy věže, což trvalo až do roku 2007, kdy se začala stavět samotná věž. Stavba byla dokončena v roce 2008.\n\nCelková výška věže je 435 metrů; má 12 pater, z nichž nejvyšší je ve výšce 315 metrů. Podlažní plocha všech 12 pater je 154 000 m². Ve věži se nachází luxusní hotel, obchodní centra, restaurace, vyhlídkové patro a vyhlídková terasa.\n\n"}
{"id": "481898", "url": "https://cs.wikipedia.org/wiki?curid=481898", "title": "Seznam zápasů české fotbalové reprezentace 2004", "text": "Seznam zápasů české fotbalové reprezentace 2004\n\nV roce 2004 odehrála česká fotbalová reprezentace celkem 15 mezistátních zápasů, z toho 5 na ME 2004, 4 kvalifikační o MS 2006 a 6 přátelských. Celková bilance byla 9 výher, 2 remízy a 4 prohry. Hlavním trenérem byl Karel Brückner.\n"}
{"id": "481900", "url": "https://cs.wikipedia.org/wiki?curid=481900", "title": "Anton Rintelen", "text": "Anton Rintelen\n\nAnton Rintelen (15. listopadu 1876, Štýrský Hradec, Rakousko-Uhersko – 28. ledna 1946 tamtéž) byl rakouský akademik, právník a politik, člen Rakouské křesťanskosociální strany a později nacista.\n\nRintelen studoval na Karlově univerzitě v Praze. Po první světové válce pracoval jako hejtman spolkové země Štýrsko a to dvakrát: nejprve v letech 1919 až 1926 a znovu v letech 1928 až 1933, přitom pracoval také jako ministr školství v letech 1926 až 1932. Po ukončení mandátu hejtmana a ministra školství pracoval do Římě jako velvyslanec v Itálii. Výrazně podporoval polovojenskou organizaci Heimwehr.\n\nV křesťanskosociální straně měl jako přítele předsedu Engelberta Dollfusse. Při puči, kde měla být svržena dosavadní rakouská vláda, byl Dollfuss smrtelně zraněn. Rintelen měl s umírajícím Dollfussem projednat nástupnictví ve straně a v kancléřství. Dollfuss však jeho nástupnictví odmítl. Při soudním procesu s Dollfussovými vrahy byl Rintelen odsouzen za zradu na doživotí. Po anšlusu Rakouska byl v roce 1938 propuštěn, přesto však žádnou další výraznou roli v politice nesehrál.\n\n"}
{"id": "481910", "url": "https://cs.wikipedia.org/wiki?curid=481910", "title": "Zarážka", "text": "Zarážka\n\nZarážka je nástroj většinou ve tvaru klínu používaná pro zajištění pohyblivých předmětů proti nechtěnému pohybu.\n\nNejčastěji se zarážka používá u dopravních prostředků, u kterých se vloží před a/nebo za kolo. Dalším častým použitím je zajištění dveří proti zavírání.\n\nKromě tvaru klínu se používají tvary specializované pro konkrétní použití. Tyto tvary z tvaru klínu mnohdy vycházejí.\n\n"}
{"id": "481911", "url": "https://cs.wikipedia.org/wiki?curid=481911", "title": "Forte do Amparo", "text": "Forte do Amparo\n\nPevnost Forte de Nossa Senhora do Amparo leží několik desítek metrů od pobřeží v zálivu Machico na ostrově Madeira.\n\nByla vybudována roku 1706. Podle nápisu na erbu nad vchodem do pevnosti, řídil její stavbu kapitán Francisco Dias Franco. Pevnosti budované v té době na Madeiře měly chránit vzkvétající města před piráty.\n\nPevnost má půdorys rovnostranného trojúhelníku – jeden jeho vrchol je směřován k pobřeží. Vzdálenější strana trojúhelníku, rovnoběžná s pobřežím, má uprostřed úzkou bránu nahoře s půlkruhovým obloukem z kamenných kvádrů s barokní nástavbou s erbem.\n\nV souvislosti s portugalskou občanskou válkou (1828–1834) se na Madeiře roku 1828 vylodili Miguelisté. Forte do Amparo se jim podařilo dobýt až jako poslední pevnost na ostrově. Po vyhlášení Portugalské republiky (1910) byla z erbu nad bránou odstraněna korunka. Roku 1940 byla pevnost dekretem přidělena finanční stráži a konečně roku 1993 přešla do vlastnictví madeirské regionální vlády. Dnes v ní sídlí turistická informační kancelář.\n"}
{"id": "481915", "url": "https://cs.wikipedia.org/wiki?curid=481915", "title": "Zrnulovité", "text": "Zrnulovité\n\nZrnulovité (\"Haloragaceae\") je čeleď vyšších dvouděložných rostlin z řádu lomikamenotvaré (\"Saxifragales\"). Jsou to převážně vodní byliny se vstřícnými nebo přeslenitými listy a pravidelnými drobnými květy v klasech. Čeleď zahrnuje asi 145 druhů v 9 rodech a je rozšířena po celém světě. Nejznámějším zástupcem je stolístek.\n\nVytrvalé nebo zřídka i jednoleté vodní byliny, méně často suchozemské byliny až polokeře s přeslenitými,\nvstřícnými nebo vzácněji střídavými listy bez palistů. Rostliny jsou jednodomé nebo dvoudomé, s jednopohlavnými nebo výjimečně oboupohlavnými květy. Čepel listů je jednoduchá nebo zpeřeně členěná, celokrajná nebo zubatá. Květy jsou pravidelné, drobné, jednotlivé nebo v úžlabních klasech. Kališní i korunní lístky v počtu 2 až 4 nebo chybějí. Tyčinek je 4 nebo 8. Gyneceum je spodní, synkarpní, ze 4 nebo 2 plodolistů s 1 až 2 vajíčky. Plodem je peckovice nebo poltivý plod (schizokarp) rozpadající se na jednosemenné plůdky (oříšky).\n\nČeleď zahrnuje 8 až 9 rodů a asi 145 druhů. Rozšíření je kosmopolitní s těžištěm na jižní polokouli, zejména v Austrálii.\n\nKvěty jsou opylovány převážně větrem.\n\nV dřívějších systémech byla čeleď \"Haloragaceae\" dávána do přímé příbuznosti s čeledí \"Gunneraceae\",\npřípadně s ní i spojována. Výsledky molekulárních studií taxonomické skupiny APG tuto příbuznost nepotvrdily.\n\nNěkteré druhy rodu stolístek (\"Myriophyllum\") jsou invazivní rostliny v jezerech.\nZástupci rodů stolístek a trojuška \"Proserpinaca\" se pěstují jako akvarijní rostliny.\n\n\"Glischrocaryon\" (včetně \"Haloragodendron\"), \"Gonocarpus\", \"Haloragis\", \"Laurembergia\", \"Myriophyllum\" (včetně \"Meziella\"), \"Proserpinaca\", \"Trihaloragis\"\n\n\n"}
{"id": "481917", "url": "https://cs.wikipedia.org/wiki?curid=481917", "title": "Koncil v Rimini", "text": "Koncil v Rimini\n\nKoncil v Rimini se konal roku 359 v severoitalském Rimini (Arminiu) a zabýval se řešením sporu mezi stoupenci Nikajského koncilu a ariány.\n\nKoncil v Rimin svolal císař Constantius II. a účastnilo se ho na 400 biskupů. Přijal umírněně ariánské tvrzení, že Syn (Ježíš) je podobný Otci. Je považován za prohru ortodoxního tábora stojícího za Nicejským vyznáním.\n"}
{"id": "481919", "url": "https://cs.wikipedia.org/wiki?curid=481919", "title": "Shericka Williamsová", "text": "Shericka Williamsová\n\nShericka Williamsová (* 17. září 1985, Black River, Saint Elizabeth Parish) je jamajská atletka, sprinterka. Její hlavní disciplínou je běh na 400 metrů, věnuje se také dvoustovce a štafetovým běhům na 4×400 metrů.\n\nPrvním úspěchem jamajské atletky byla stříbrná medaile ze štafety na 4×400 m z mistrovství světa 2005 v Helsinkách. Na čtvrtce skončila její cesta v semifinálovém běhu. O dva roky později v Ósace získala z jamajskou štafetou další stříbro. V individuálním závodě skončila těsně před branami finále, když byla první nepostupující.\nNa letních olympijských hrách 2008 v Pekingu doběhla ve finále na druhém místě v čase 49,69 s. Do sbírky přidala i bronz ze štafety, ve které společně běžely také Shereefa Lloydová, Rosemarie Whyteová a Novlene Williamsová-Millsová.\n\nV roce 2009 se stala v Berlíně vicemistryní světa v běhu na 400 metrů. V cíli byla rychlejší jen Američanka Sanya Richardsová. Později zajistila jamajské štafetě stříbrné medaile, když běžela poslední úsek štafety a cílem proběhla v čase 3:21,15. Třetí Rusky, za které finišovala bronzová medailistka ze čtvrtky Antonina Krivošapková doběhly v konečném čase 3:21,64. Na Mistrovství světa v atletice 2011 v jihokorejském Tegu doběhla ve finále v čase 50,79 s na 6. místě. Stříbrnou medaili poté získala ve štafetovém běhu na 4×400 metrů, kde společně s Rosemarie Whyteovou, Davitou Prendergastovou a Novlene Williamsovou-Millsovou zaběhly nový jamajský rekord 3:18,71.\n\n\n"}
{"id": "481921", "url": "https://cs.wikipedia.org/wiki?curid=481921", "title": "Kleine Scheidegg", "text": "Kleine Scheidegg\n\nKleine Scheidegg (2.061 m n. m.) je vysokohorský průsmyk mezi vrcholy Eiger a Lauberhorn v oblasti Berner Oberland ve Švýcarsku.\n\nPrůsmyk spojuje městečka Grindelwald a Lauterbrunnen. Název Kleine Scheidegg znamená \"menší předěl\", i když je ve skutečnosti vyšší, než sousední Grosse Scheidegg. Možná je to i proto, Kleine Scheidegg, je předěl mezi vodami Lütschinen, zatímco Grosse Scheidegg odděluje údolí Lütschinen od údolí Reichenbach.\n\nKleine Scheidegg je turistická oblast s hotely, ale je přístupná pouze ozubnicovou železnicí.\n\nV průsmyku se setkávají tři tratě, které jsou ve správě společnosti Jungfraubahnen. Trať Lauterbrunnen - Kleine Scheidegg a Kleine Scheidegg - Grindelwald spravuje část společnosti Wengernalpbahn. Vrcholový úsek Kleine Scheidegg - Jungfraujoch sparvuje část společnosti Jungfraubahn.\n\nV zimě je Kleine Scheidegg centrem lyžařské oblasti Grindelwald a Wengen.\n\nV létě je tento průsmyk oblíbenou turistickou destinací, a je jedním z průsmyků, přes které vede cesta Alpského průsmyku. Z Kleine Scheideggu je možno pohodlně vystoupat na Männlichen, tj. protilehlou stranu než Jungfrau.\n\nKaždoročně se v oblasti, v září, koná maratonský závod, který končí na Kleine Scheidegg.\n\n\n\n"}
{"id": "481925", "url": "https://cs.wikipedia.org/wiki?curid=481925", "title": "Herbert Henry Asquith", "text": "Herbert Henry Asquith\n\nHerbert Henry Asquith, 1. hrabě z Oxfordu a Asquithu (12. září 1852 – 15. únor 1928) byl britský státník, člen Liberální strany a premiér. Byl nejdéle souvisle sloužícím premiérem ve 20. století až do doby, kdy ho v 80. letech překonala Margaret Thatcherová.\n\nJeho funkční období se vyznačovalo mnohými sociálními změnami, jakými bylo národní pojištění a penze. Byl předsedou vlády v prvních dvou letech první světové války, než byl roku 1916 nahrazen Davidem Lloydem Georgem.\n\nNarodil se 12. září 1852 jako syn Josepha Dixona Asquitha a jeho ženy Emily. Jeho otec byl obchodníkem s vlnou a rodina patřila ke střední společenské třídě. Po smrti otce, v době kdy mu bylo sedm let, se s matkou přestěhovali do domu jejího otce v Huddersfieldu. Studoval nejdříve na místní škole a později byl poslán na studium do školy jednoty bratrské nedaleko Leedsu. Roku 1863 byl poslán ke svému strýci do Londýna, kde studoval na City of London School. Roku 1870 získal stipendium pro studium na Balliol College v Oxfordu.\n\nPoslancem Dolní sněmovny byl zvolen za liberály roku 1886 v obvodu East Fife ve Skotsku. Do vládní funkce nastoupil hned jako ministr vnitra ve čtvrté Gladstoneho kabinetu roku 1892. V této pozici zůstal i v následujícím období pod premiérem Primrosem. Po volbách roku 1895 přešli liberálové na deset let do opozice.\n\nPo pádu konzervativní vlády Arthura Balfoura a následných volbách se dostali k moci liberálové a premiérem se stal Henry Campbell-Bannerman, který nabídl Asquithovi křeslo ministra financí. V této pozici podporoval rozvoj podmínek pro volný obchod. Začal realizovat liberální reformy včetně penzijního systému, ale nebyl tak úspěšný jako jeho následník Lloyd George v jejich schvalování v dolní komoře.\n\nCampbell-Bannerman v dubnu 1908 pro zdravotní problémy rezignoval na funkci premiéra a krátce nato zemřel. Jeho nástupcem se stal Asquith.\n\nJeho vláda se zapojila do nákladných závodů ve zbrojení s Německým císařstvím a zároveň zahájila budovat rozsáhlý sociální systém. Návrhy sociálních programů se setkaly se silným odporem konzervativců. Spor vyvrcholil poté, co ministr financí Lloyd George předložil roku 1909 provokativní návrh \"lidového rozpočtu\". Konzervativci jeho přijetí zablokovali ve Sněmovně lordů. Tato komora obvykle nevetovala zákony týkající se financí, její odmítnutí způsobilo ústavní krizi a vyvolalo nové volby.\n\nV nich získali liberálové sice o dvě křesla více než konzervativci, ale neměli v dolní komoře potřebnou většinu. Spojili se tak s irskými nacionalisty a vytvořili menšinovou vládu. V této situaci horní komora přijala rozpočet, ale spory pokračovaly. Sněmovna lordů odmítla návrh vytvoření irské samosprávy. V prosinci 1910 se tak konaly nové, tento rok již druhé, všeobecné volby. Liberálové získali o křeslo více než konzervativci a znovu byli závislí na irských nacionalistech. Asquithovi se podařilo roku 1911 omezit pravomoc horní komory prosazením zákona, který sněmovně lordů umožňoval pouze zdržení zákona maximálně na dva roky. Sněmovna lordů mohla nově zákon dvakrát odmítnout, pokud ho dolní sněmovna schválila i potřetí, vstoupil v platnost.\n\nCenou za podporu irských nacionalistů byl třetí zákon o irské autonomii, jehož návrh Asquith předložil roku 1912. Úsilí věnované irské autonomii téměř vyprovokovalo občanskou válku v Irsku. Ulsterští protestanti nechtěli slyšet o irské autonomii a vytvářeli oddíly ozbrojených dobrovolníků. Britští důstojníci upřednostňovali rezignaci před útokem proti ulsterským, které považovali za loajální občany Británie. Po rezignaci Seeleyho byl Asquith nucen převzít i funkci ministra války. Platnost irské autonomie byla nakonec odložena o dva roky, aby mohly být prodiskutovány možnosti řešení pro šest ulsterských hrabství, ale do této debaty zasáhla válka.\n\nBritánie vyhlásila Německému císařství válku 4. srpna 1914 jako odpověď na napadení Belgie. Podle dohody z roku 1839 se Spojené království zavazovalo chránit v případě napadení belgickou neutralitu. Zpočátku byly hlavními postavami války Winston Churchill (ministr námořnictva) a polní maršál lord Kitchener.\n\nPo rozdělení vlády 25. května způsobené skandálem s nedostatkem střeliva a neúspěchem v bitvě o Gallipoli se stal premiérem koaliční vlády, do které byli zařazeni i zkušení politici opozice. Podporoval T. G. Masaryka při jeho zahájení přednášek na londýnské univerzitě 19. října 1915. Jeho malá rozhodnost v záležitostech války neuspokojovala některé liberály a většinu konzervativců. Lloyd George, který byl ministrem války, se cítil frustrován omezením svých pravomocí a ve spolupráci s tiskovým magnátem lordem Northcliffem navrhl, aby byl vytvořen malý výbor pro řízení války. Asquith zpočátku souhlasil s podmínkou, že bude o jeho činnosti pravidelně informován, ale poté co noviny uveřejnily informaci o tom, že je přesouván do ústraní zrušil svůj souhlas a trval na tom, že jeho případnou práci bude řídit sám.\n\nV reakci na to, Lloyd George rezignoval a bez podpory tisku a vůdčích postav Konzervativní strany 5. prosince 1916 odstoupil i Asquith. Odmítl se stát i členem příští vlády, ať už by byl premiérem kdokoli (zřejmě se domníval, že nikdo jiný nebude schopen sestavit novou vládu). Poté co odmítl vytvoření vlády Andrew Bonar Law stal se předsedou koaliční vlády Lloyd George a podle svého původního návrhu se stal i předsedou mnohem menšího válečného kabinetu.\n\nSpolu s mnoha ostatními představiteli liberálů se odmítl účastnit v Georgeho vládě. Vůdcem Liberální strany nicméně zůstal až do roku 1916. Strana se nakonec roku 1918 úplně rozštěpila po obvinění Lloyda George (téměř jistě oprávněném) z toho, že zadržoval vojáky v Británii, zamezil tak zahájení ofenzívy a způsobil britskému vojsku velké ztráty.\n\nRoku 1918 se stal velmi nepopulárním, protože Lloyd George byl přijímán jako vítěz války, který toho dosáhl i tím, že Asquitha odstavil od moci. Ten poté neuspěl ve volbách do parlamentu a liberálové se rozdělili na dvě frakce. Poté co na konci roku 1922 dostal Lloyd George nabídku na sestavení vlády, uzavřela obě křídla křehké příměří.\n\nRoku 1925 byl povýšen do šlechtického stavu jako hrabě z Oxfordu a Asquithu. Na konci života byl odkázán po infarktu na kolečkové křeslo. Roku 1928 zemřel na rodinném sídle v Sutton Courtenay.\n\n"}
{"id": "481928", "url": "https://cs.wikipedia.org/wiki?curid=481928", "title": "Maláčová", "text": "Maláčová\n\nPříjmení Maláčová má více nositelek:\n\n"}
{"id": "481936", "url": "https://cs.wikipedia.org/wiki?curid=481936", "title": "Milena Soukupová", "text": "Milena Soukupová\n\nMilena Soukupová (* 25. května 1951) je česká zpěvačka působící převážně v žánru country hudby.\n\nZačínala jakožto profesionální jezdkyně na koních ve Velké Chuchli. Působila ve skupině Newyjou Jiřího Hoška, zpívala s Vítem Tučným a Country beatem Jiřího Brabce, vystupovala i v několika televizních pořadech. Po rozpuštění Country beatu Jiřího Brabce si založila vlastní doprovodnou skupinu Ponny Expres. Vystupuje i se skupinou Kučerovci.\n\n\n\n"}
{"id": "481941", "url": "https://cs.wikipedia.org/wiki?curid=481941", "title": "Leiser Berge", "text": "Leiser Berge\n\nLeiser Berge (také \"Leiserberge\" nebo i \"Leisergebirge\"; česky \"Lysé hory\") je nízké vápencové pohoří, mikroregion a přírodní park, zahrnující centrální, nejvyšší polohy Weinviertelu (Vinné čtvrti) v Dolních Rakousích. Nejvyšším vrchem \"Buschberg\" dosahují výšky 491 m n.m. Jedná se o nejvýše vystupující část Západních Vněkarpatských sníženin.\n\nPohoří se jmenuje podle místního jména \"Leis\" (\"Oberleis, Niederleis\"), podoba s německým slovem \"leise\" (\"tichý, mírný\") je jen náhodná. Ve skutečnosti název pochází ze slovanského základu slova \"lysý\". Správný český překlad názvu je tedy spíše \"Lysé vrchy\" než \"Tiché vrchy\", jak se občas objevuje.\n\nLeiser Berge se rozkládají asi 30 km severně od Vídně, 15–20 km od hranice s Českem, na pomezí okresů Mistelbach, Korneuburg a Hollabrunn. Ze severu jsou ohraničeny Dyjsko-svrateckým úvalem, ze západu údolím Schmidy, z jihu údolím Dunaje (Wagram), na jihovýchodě přechází nižší pahorkatinou Weinviertelu v Moravské pole, na severovýchodě pokračují do Jihomoravských Karpat. Nejvyššími vrcholy po Buschbergu (491 m) jsou Oberleiser Berg (457 m) a Steinberg (452 m). Hlavními toky zde pramenícími jsou Göllersbach, Rußbach a Zaya.\n\nRozmanitá krajina se vytvářela v mladší době kamenné. Políčka v geometrických obrazcích se mění barevností na mírných pahorcích podle vegetační doby.\n\nMikroregion \"Leiser Berge - Mistelbach\" byl založen roku 2001 a zahrnuje obce Mistelbach an der Zaya, Ladendorf, Ernstbrunn, Asparn an der Zaya a Niederleis. V jeho západní části se rozkládá přírodní park o ploše asi 40 km², vhodný pro pohodlné rodinné vycházky do lesů a vřesovišť. Oblast je vhodná i k nenáročné cykloturistice. Vrch Oberleiser poskytuje pěkný výhled na rozmanitou krajinu s poli, lesy a travními porosty.\n\n"}
{"id": "481945", "url": "https://cs.wikipedia.org/wiki?curid=481945", "title": "Fotografie architektury", "text": "Fotografie architektury\n\nFotografie architektury nebo městská krajina zahrnuje širokou škálu fotografie architektury snímaných různými technikami a řadí se ke krajinářské fotografii. Tvorbou takových obrazů se zabývá fotograf specialista. Lze ji interpretovat ze tří různých hledisek. Z pohledu investora bude důležitý celkový dojem budovy a její umístění (kompozice obrazu), stavitel bude chtít propagovat stavbu z estetického hlediska a architekt si bude všímat zachycení detailů.\n\nPrvní fotografie architektury začali pořizovat daguerrotypisté společně s fotografiemi krajin a zátiší na počátku 19. století - nevadily jim dlouhé expoziční časy. Jedna z prvních pořízených a dochovaných fotografií byla v podstatě fotografie architektury - nese název \"Pohled z okna v Le Gras\", přibližně z roku 1826, francouzského města Saint-Loup-de-Varennes a jejím autorem byl Francouz Joseph Nicéphore Niépce.\n\nPrůkopníci cestovatelské fotografie fotografující na svých cestách převážně architekturu byli například Francis Bedford, George Wilson Bridges, Maxime Du Camp, Solomon Nunes Carvalho nebo Francis Frith.\n\n\n\n\n\n\n\n\nV roce 1851 vyhlásila francouzská vládní organizace Commission des Monuments historiques (Úřad historických památek) misi Mission héliographique. Jednalo se o přestavbu Paříže během druhého císařství. Úkolem organizace byla fotografická dokumentace architektonických památek ve Francii, především významné historické a kulturní pamětihodnosti podléhající ochraně a zahrnuté do Monument historique. Členové skupiny se skládali z fotografů: Gustave Le Gray, Auguste Mestral, Édouard Baldus, Hippolyte Bayard a Henri Le Secq. Fotografové měli zdokumentovat historické budovy, mosty a památky, z nichž mnohé byly zbourány, aby uvolnily cestu pro velké pařížské bulváry, které nechal postavit na příkaz Napoleona III. prefekt Baron Georges-Eugène Haussmann. Dalším Francouzem se stejnými zájmy byl Séraphin-Médéric Mieusement nebo Jean-Eugène Durand.\n\n\n\n\n\nGeneviève Élisabeth Disdéri (asi 1817 – 1878 Paříž) byla jedna z prvních francouzských fotografek. V roce 1843 si vzala průkopníka fotografie André-Adolphe-Eugène Disdériho, se kterým provozovala daguerrotypický ateliér v Brestu od pozdních 40. let 19. století. Známá je její série 28 pohledů na Brest, zejména architektonických, které byly publikovány pod názvem \"Brest et ses Environs\" v roce 1856.\n\n\n\n\n\n\nFélix Bonfils byl plodný francouzský fotograf architektury, který byl aktivní na Blízkém východě. Fotografoval v Libanonu, Egyptě, Palestině, Sýrii, Řecku a Konstantinopoli (nyní Istanbul). V roce 1872 vydal album \"Antická architektura\", ve které vyšly některé z jeho obrazů pořízené pro společnost Société française de photographie. Jeho práce dobře znali turisté, kteří do těchto zemí cestovali, jeho fotografie si kupovali jako suvenýry. Po urovnání situace na Blízkém východě Bonfils pořídil několik panoramatických fotografií z Konstantinopole a Damašku.\n\n\n\n\n\n\n\n\n\n\n\n\n\n\n\n\n\n\n\n\nV italské Florencii v roce 1852 založili tři bratři – Leopoldo (1832–1865), Romualdo (1830–1890) a Giuseppe (1836–1890) Alinariové nejstarší fotografickou firmu na světě – dosud existující (2011) – s názvem \"Fratelli Alinari\" (\"Bratři Alinariové\"). Ateliér se specializoval na portréty, fotografie uměleckých děl a historických památek.\n\nStudio Sommer and Behles (aktivní 1867–1874) vlastnili němečtí fotografové Giorgio Sommer (1834–1914) a Edmund Behles (1841–1924). Studio se nacházelo v Římě a pobočku mělo v Neapoli, Sommer byl jmenován oficiálním fotografem Viktora Emanuela II. – prvního krále sjednocené Itálie. Zapojil se do všech možných aspektů fotografického podnikání. Vydával své vlastní fotografie, které prodával ve svých studiích a zákazníkům v celé Evropě. V pozdějších letech fotografoval vlastní obrazy pro knižní ilustrace, tiskl svá vlastní alba a pohlednice. Využíval všechny populární formáty své doby: carte de visite, stereofotografie a velké pohlednice na albuminovém papíře. Giorgio Sommer a Roberto Rive začali systematicky sepisovat památky a dokumenty každodenního života a ty sjednotili v úžasné kolekci, která poskytovala informace o Kampánii a Sicílii.\n\n\n\n\n\n\n\nRobert John Welch (1859–1936) byl irský fotograf, který se specializoval na venkovní fotografii a pořídil tisíce fotografií irských měst a scenérií. Byl zručným umělcem a jeho studie o Irsku a irském životě na konci 19. a na počátku 20. století jsou dnes právem vyhlášené.\n\n\n\n\n\n\n\n\n\n\n\n\n\n\n\n\n\n\n\n\n\n\nPrůkopníkem japonské fotografie byl Japonec Jokojama Macusaburó, který se věnoval také litografii a výuce fotografie. V roce 1868 se Yokoyama setkal s Ninagawa Noritane, úředníkem vlády v období Meidži, který ho pověřil, aby fotografoval hrad Edo, před rekonstrukcí, a královský poklad v Shosoinu. Projekt dokončil mezi lety 1871 a 1872 a některé výsledné práce byly zveřejněny v roce 1872 jako album 64 fotografií s názvem \"Kyū-Edo-jō Shashin-chō\" (旧江戸城写真帳, \"Fotografické album bývalého hradu Edo\") a pak ještě jednou jako album 73 fotografií v roce 1878 pod názvem \"Kanko Zusetsu, Jokakau-no-bu\" (\"Historie a popis japonského umění a průmyslu, první část, hrad\"). Některé z fotografií Yokoyamy z japonských uměleckých děl byly prezentovány na Světové výstavě v roce 1873 ve Vídni.\n\n\n\n\n\n\n\n\n\n\n\n\n\n\n\n\n\n\n\nPři snímání architektury má stěžejní význam urbanismus a kvalita architektury v prostoru města. Interpretace na snímku by měla odpovídat kvalitám zvolené architektury a uvědomování si její role v rámci města. Je vhodné používat velkoformátový fotoaparát, vhodně zvolit kompozici a k danému účelu využít světlo v exteriéru nebo v interiéru.\n\nRozlišují se různé druhy architektonické fotografie: plastika nebo socha; důraz na historický sloh; detail charakteristický pro danou stavbu; celek dané stavby; série nebo soubor několika fotografií podávající základní představu o vybrané budově - exteriéry i interiéry.\n\nFotografická realizace obrazu se potýká s některými problémy:\n\n\n\n\n\n\n\n\nKromě umělecko-dokumentárního zobrazení stavby je možné použít fotografických metod pro měření, ke kterému se používají obzvláště stereoskopické fotografie.\n\nVyužití ve fotografii architektury najdou následující fotografické filtry:\n\n\n\n\nCelá řada triků s filtry je možná také v grafickém editoru na počítači.\n\nPohledy na fotografovaný objekt architektury vychází z architektonických plánů. Používaná centrální kompozice se obvykle bere z hlediska pozorovatele, který se pohybuje v blízkosti stavby nebo se dívá z vyvýšeného místa - nadhledu.\n\nV případě fotografování architektury pro umělecké ztvárnění objektu může být obětována přesnost pro umělecký výraz, pro zdůraznění rysů města, země nebo časového období. Rysy architektonického stylu lze zdůraznit výběrem vhodného místa, správného úhlu pohledu a výběrem typu a směru světla.\n\nPři fotografování architektury je nejdůležitější volba místa fotografování a také volba na výšku nebo na šířku, vzdálenost a úhel pohledu. To je tím, co určuje celkovou kompozici snímku, perspektivu a poměr plánů.\n\n\n\n"}
{"id": "481947", "url": "https://cs.wikipedia.org/wiki?curid=481947", "title": "Chinua Achebe", "text": "Chinua Achebe\n\nChinua Achebe (16. listopadu 1930, Ogidi, Nigérie − 21. března 2013, Boston, USA), narozen jako Albert Chinụalụmọgụ Achebe, byl nigerijský romanopisec, básník, profesor a kritik. Známý je především svým prvním románem \"Things Fall Apart\", který je nejčtenější knihou moderní africké literatury.\n\nJeho rodiče Isaiah Okafo Achebe a Janet Anaenechi Iloegbunam Achebe konvertovali ke křesťanství. Po narození jejich nejmladší dcery se rodina přestěhovala do otcova iboského rodného města Ogidi v jihovýchodní Nigérii, kde se pak narodil a vyrůstal Chinua Achebe. Měl pět sourozenců: Frank Okwuofu, John Chukwuemeka Ifeanyichukwu, Zinobia Uzoma, Augustine Nduka a Grace Nwanneka. Matka a jeho starší sestra Zinobia Uzoma mu v dětství vyprávěly spoustu příběhů a jeho pozdější dílo se vztahuje k orální historii a původním hodnotám kmene Igbo v předkolonizační Africe. V roce 1936 započal školní docházku. Díky své inteligenci byl rychle přeřazen do vyššího ročníku. Ve škole dosahoval vynikajících výsledků a získal stipendium pro svá vysokoškolská studia. Začal se velmi zajímat o světová náboženství a tradiční africké kultury a jako student na univerzitě začal psát povídky. Po vystudování pracoval v nigerijském rozhlasu a brzy se přestěhoval do Lagosu. V roce 1958 si získal celosvětovou pozornost románem \"Things Fall Apart\". Dále napsal romány \"No Longer at Ease\" (1960, \"Už nikdy klid\", česky 1964), \"Arrow of God\" (1964), \"A Man of the People\" (1966, \"Muž z lidu\", česky 1979) a \"Anthills of the Savannah\" (1987). Své romány píše anglicky a obhajuje používání angličtiny, jazyka kolonizátorů, v africké literatuře. V roce 1975 se předmětem sporu stala jeho přednáška \"\" (Obraz Afriky: Rasismus v Conradově \"Srdci temnoty\"), v níž\nConrada kritizuje jako rasistu.\n\nKdyž se roku 1967 od Nigérie oddělila Biafra, stal se Achebe oddaným zastáncem nezávislosti Biafry a působil jako diplomat ve službách tohoto nového národa. Občanská válka pustošila obyvatelstvo, a jelikož si hladomor a násilnosti vybíraly krutou daň, žádal o pomoc Evropu a Ameriku. Když roku 1970 nigerijská vláda oblast Biafry opět převzala, byl Achebe i nadále politicky aktivní, ale brzy na politiku rezignoval, neboť byl frustrován korupcí a elitářstvím, jichž byl svědkem. V sedmdesátých letech žil několik roků ve Spojených státech a v roce 1990 se po dopravní nehodě, v jejímž důsledku se stal částečně invalidním, do USA vrátil.\n\nAchebeho romány se zaměřují na tradice iboské společnosti, důsledky působení křesťanství a střet hodnot během koloniální éry a po ní.\n\n\n\n"}
{"id": "481958", "url": "https://cs.wikipedia.org/wiki?curid=481958", "title": "Stavební obklady", "text": "Stavební obklady\n\nStavební obklady jsou skládané materiály, které slouží k překrytí stavebních konstrukcí z důvodů funkčních nebo estetických. Lze je dělit na vnitřní a vnější, svislé a vodorovné, podle jejich umístění jsou kladeny nároky např. na jejich odolnost. Mohou být z různých materiálů, nejčastěji jsou keramické, kamenné, dřevěné, skleněné nebo kovové, ale i kompozitní (např. cementotřískové).\n\nPro obkládání stěn se používají zpravidla obkladačky jinak též kachličky. Stěny (zejména vnější fasády) lze ale obkládat i cihlami. Pro obložení podlah se používají dlaždice či dlaždičky, takový obklad se nazývá dlažba.\n\n\n"}
{"id": "481959", "url": "https://cs.wikipedia.org/wiki?curid=481959", "title": "Miss České republiky 2009", "text": "Miss České republiky 2009\n\nMiss České republiky 2009 je 21. ročník soutěže krásy Miss České republiky. Finálový večer, kde se o držitelce titulu Miss České republiky pro rok 2009 rozhodlo, se konal v sobotu 24. října 2009 v pražském \"Clarion Congress Hotelu\". Přímým přenosem byl vysílán Českou televizí.\n\nSlavnostním večerem provázela dvojice moderátorů Miroslav Etzler a Miroslav Šimůnek.\n\nVedle hlavní soutěže Miss byly vyhlašovány ještě i vítězky dalších soutěží souvisejících se soutěží Miss České republiky. Byly jimi:\n\nFinále soutěže se zúčastnilo celkem 12 dívek:\n\nNarodila se 3. června 1986 a žije v Břeclavi.\n\nNarodila se 5. ledna 1990 a žije v Klatovech. Stala se držitelkou titulů Miss Sympatie 2009 a Miss Online 2009.\n\nNarodila se 1. července 1988 a žije v Chrudimě. Stala se držitelkou titulu Miss Elegance 2009.\n\nNarodila se 10. května 1989 a žije v Kudlovicích. Stala se II. Vicemiss České republiky 2009 a vedle toho je též držitelkou titulu Miss Nej hlas 2009.\n\nNarodila se 11. dubna 1991 a žije v Hradci Králové.\n\nNarodila se 26. září 1988 a žije v Uničově.\n\nNarodila se 11. března 1986 a žije v Kochánkách. Stala se I. Vicemiss České republiky 2009.\n\nNarodila se 23. prosince 1991 a žije v Klášterci nad Ohří. Stala se držitelkou titulu Miss Silueta 2009.\n\nNarodila se 19. ledna 1988 a žije v Praze.\n\nNarodila se 27. října 1987 a žije v Havířově. Stala se Miss České republiky 2009 a vedle toho je též držitelkou titulu Miss Talent 2009.\n\nNarodila se 17. května 1989 a žije v Ivančicích.\n\nNarodila se 16. května 1990 a žije v Praze.\n\n\n\n"}
{"id": "481961", "url": "https://cs.wikipedia.org/wiki?curid=481961", "title": "Markéta Konvičková", "text": "Markéta Konvičková\n\nMarkéta Konvičková (* 17. května 1994) je česká zpěvačka. Věnuje se žánru popové hudby.\n\nPochází z Třince. V roce 2013 úspěšně odmaturovala na Střední škole hotelové a obchodně podnikatelské v Českém Těšíně. Poté začala studovat na Ekonomické fakultě Vysoké školy báňské – Technické univerzity Ostrava.\n\nPoprvé na sebe upozornila jako finalistka soutěže Česko Slovenská SuperStar, kde se probojovala až do nejlepší desítky. V 1. semifinále zpívala píseň \"„Umbrella“\" od zpěvačky Rihanny, za kterou sklidla obrovské ovace a druhé místo v SMS hlasovaní diváků v kategorii dívek. V následujících přímých přenosech zazněl song \"„Pro mě jsi“\" od skupiny 4LIFE, lásku k válečným filmům potvrdila Markéta písní \"„There you´ll be“\" z Pearl Harboru, jako jeden ze svých hudebních vzorů označila Natashu Bedingfield a zazpívala její \"„I bruise easily“\" a přestože \"„Where do I begin“\" od Shirley Bassey zazpívala na jedničku, stejně pro ni bylo kolo písní s orchestrem osudným. Markéta Konvičková skončila na 9. místě z více jak 11 000 přihlášených. Kromě výše zmíněné talent show se účastnila také soutěží \"Werk Anděl Třinec\" a \"Havířovská nota\".\n\nPo soutěži ji manažer Petr Šiška nabídl smlouvu s jeho agenturou Petarda Production. Proto v květnu roku 2010 vyšlo debutové CD \"Na šňůře perel\", na kterém spolupracovala řada známých jmen - Michal David, Petr Bende, a další. V témže období spatřil světlo světa i její první singl a posléze videoklip s názvem \"Co hvězdám šeptají\". Píseň bodovala v rádiích i hitparádách. Stejně jako letní hit \"To holky maj rády\", který napsal legendární kytarista Andonis Civopulos. Videoklip se točil na třineckém koupališti za účasti spousty Markétiných fanoušků. Třetím singlem byla vybrána balada \"Láska se nedá dělit třemi\", kterou napsal Petr Bende. Markéta se může pyšnit nejen tím, že je první interpret, pro kterého Petr psal, ale také krásným klipem, který se točil v Turecku. Na podzim vyrazila společně se svou doprovodnou kapelou No talking band na své první turné \"Křížem krážem tour 2010\". Závěrečný koncert se uskutečnil v pražském Hard rock café. Z této akce vzniklo i DVD s názvem \"Markéta Konvičková a No talking band - Hard rock cafe live 2010\" a čtvrtý singl \"Nenech mě čekat\", který pochází z pera Michala Davida. Na svém kontě má i duet se skupinou Citron - šlo o předělávku písně \"Už couvám\" a vánoční píseň Vánoce v dlani - obě tyto písně se také objevily na kompilačním albu \"Songs for 2011\".\n\nV listopadu 2010 se stala objevem roku v anketě Český Slavík Mattoni a také vítězem kategorie objev roku v Hudebních cenách Óčka.\n\n1. září 2011 vyšlo druhé album \"Kafe, bar a nikotin\". Na podzim 2011 se vydala se skupinou No name na šňůru. 4. června 2013 vydala své třetí album s názvem \"Tablo\". Na podzim roku 2017 vydala své čtvrté album \"JÁ\".\n\n\n\n\n\n"}
{"id": "481963", "url": "https://cs.wikipedia.org/wiki?curid=481963", "title": "Pětirožec", "text": "Pětirožec\n\nPětirožec (\"Penthorum\") je jediný rod čeledi pětirožcovité (\"Penthoraceae\"), náležející do řádu lomikamenotvaré (\"Saxifragales\") dvouděložných rostlin. Jsou to vytrvalé byliny s drobnými květy, vyskytující se ve východní Asii a Severní Americe.\n\nPětirožce jsou vytrvalé byliny s jednoduchými střídavými zubatými listy bez palistů. Květy jsou oboupohlavné, s češulí, ve vrcholových vrcholících. Kalich v počtu 5 (až 8) plátků srostlých na bázi, koruna chybí nebo je složena z 1 až 8 volných plátků. Tyčinky jsou přirostlé k okraji češule, v počtu 10. Semeník svrchní až polospodní, tvořený 5 (4 až 8) plodolisty srostlými jen na bázi. Každý plodolist obsahuje mnoho vajíček. Plodem je mnohasemenná tobolka.\n\nRod pětirožec obsahuje jen dva druhy. \"Penthorum chinense\" roste v Asii od Ruska a Mongolska po Čínu, Japonsko a Thajsko, \"Penthorum sedoides\" se vyskytuje v Severní Americe, především ve východní polovině USA. Oba druhy rostou především na vlhkých místech v okolí řek.\n\nCronquist řadil rod \"Penthorum\" do čeledi lomikamenovité (\"Saxifragaceae\"). Podle systému APG je čeleď \"Penthoracee\" sesterskou větví čeledi zrnulovité (\"Haloragaceae\").\n\n\n"}
{"id": "481964", "url": "https://cs.wikipedia.org/wiki?curid=481964", "title": "Oskar Wolkerstorfer", "text": "Oskar Wolkerstorfer\n\nOskar Wolkerstorfer (2. listopad, 1919 – 11. leden, 1971) byl důstojník Waffen-SS v hodnosti SS-Hauptsturmführer (Kapitán) za druhé světové války. Mimo jiné byl i držitelem Německého kříže ve zlatě a mnoha dalších vyznamenání.\n\n\n"}
{"id": "481968", "url": "https://cs.wikipedia.org/wiki?curid=481968", "title": "Karl Wilhelm Reinmuth", "text": "Karl Wilhelm Reinmuth\n\nKarl Wilhelm Reinmuth (4. dubna 1892 Heidelberg – 6. května 1979) byl německý astronom, objevitel téměř 400 planetek od roku 1914, kdy objevil první planetku označovanou 796 Sarita. Na jeho počest byla také pojmenována planetka 1111 Reinmuthia, kterou objevil v roce 1927.\n\nJe též objevitelem dvou periodických komet 30P/Reinmuth a 44P/Reinmuth.\n"}
{"id": "481975", "url": "https://cs.wikipedia.org/wiki?curid=481975", "title": "Pekingské zelí", "text": "Pekingské zelí\n\nPekingské, napa nebo nappa zelí, je jemná listová zelenina původem z Číny příbuzná s evropským zelím. Někdy se v českých obchodech prodává pod názvem \"čínské zelí\", což není zcela správné, protože takto se jmenuje odrůda zelí bok čoj.\n\nPochází z Číny, kde bylo kulturní plodinou již v 3. století. Předpokládá se, že jde o spontánního křížence čínského zelí a vodnice, neboť prý v přírodě nebylo nikde nalezeno divoce rostoucí. Do Evropy se pekingské zelí dostalo někdy před rokem 1790 přes Vietnam. V Československu se s prvními pěstitelskými pokusy začalo kolem roku 1930.\n\nPěstování pekingského zelí se však v Evropě i v Česku rozbíhalo jen pomalu. Jednou z příčin je jeho citlivá reakce na klimatické podmínky. S velkovýrobním pěstováním se v Česku započalo až v roce 1998.\n\nPekingské zelí je jednoletá rostlina. Klíčí už za 2−4 dny po výsevu. Listy jsou bezřapíkaté se širokými bělavými žebry, čepel neojíněná, světle zelená. Listy tvoří růžici se středovou hlávkou. Lze je sklízet za 60−90 dní po výsevu.\n\nPekingské zelí je nízkoenergetická zelenina. 1 kg má 665 kJ. Je bohaté na vitaminy, zejména čerstvé mladé listy mají více vitaminu C než citrony, obsahuje i karoten, niacin, vitaminy B1, B2 a jiné. Z minerálních látek obsahuje velmi mnoho draslíku, dále vápník, hořčík, železo, síru, malé množství sodíku a dalších látek. Obsahuje protisklerotické složky a látky s hojivým účinkem na zažívací trakt.\n\n\n"}
{"id": "481976", "url": "https://cs.wikipedia.org/wiki?curid=481976", "title": "Hirose Heidžiró", "text": "Hirose Heidžiró\n\nHirose Heidžiró (: 広瀬 平治郎, Hepburnův přepis: \"Heijirō Hirose\"; 1865 – 1940) byl profesionální japonský hráč go organizace Hoenša a Nihon Ki-in, které mu v roce 1902 udělily 5. dan. Hirosemu byl učitelem Iwamota Kaora a Kotó Šina. Dalšími Hiroseho učedníky byli kupříkladu Cujamori Icuró, Iida Harudži a Sakaguči Cunedžiró.\n\n\n\n"}
{"id": "481977", "url": "https://cs.wikipedia.org/wiki?curid=481977", "title": "Ochranná služba Policie České republiky", "text": "Ochranná služba Policie České republiky\n\nOchranná služba Policie České republiky (dříve Útvar pro ochranu ústavních činitelů nebo také Útvar pro ochranu ústavních činitelů ochranné služby) je speciální celostátní útvar Policie České republiky, který má za úkol ochranu vybraných ústavních činitelů, kteří jsou vyjmenováni v nařízení vlády o zajišťování bezpečnosti určených ústavních činitelů České republiky a dalších osob dle mezinárodních dohod. \n\nMezi tyto nejvyšší představitele státu nepatří prezident republiky, o jehož bezpečnost se stará Útvar pro ochranu prezidenta České republiky. Dále se ochranná služba zabývá ochranou představitelů jiných států požívajících mezinárodní ochrany včetně diplomatických zástupců. \n\nOchranná služba PČR vykonává následující činnosti – citováno z oficiálních informací – především poskytuje:\n\nOchrannou službu vede ředitel, který je podřízen náměstku policejního prezidenta pro uniformovanou policii. Ředitel má dva své náměstky. Ochranná služba je členěna na jednotlivé odbory a posléze na oddělení. \n\nTento celorepublikový útvar má svého ředitele, který byl do této funkce jmenován náměstkem policejního prezidenta pro vnější službu Tomášem Tuhým s účinností od 1. srpna 2013 – stal se jím Jiří Komorous. \n\nZ názvu Útvar pro ochranu ústavních činitelů na název Ochranná služba Policie České republiky byl tento útvar s celorepublikovou působností přejmenován s účinností k 1. září 2016. \n\n\n"}
{"id": "481978", "url": "https://cs.wikipedia.org/wiki?curid=481978", "title": "Čínské zelí", "text": "Čínské zelí\n\nČínské, bok čoj nebo pak čoj zelí, pchin-jinem též \"bok choy\" \"(Brassica chinensis)\" pochází z východní Asie, jedná se o významnou zeleninu v jižní a střední Číně a v Japonsku. Existuje značně velké množství různých typů a forem, které se liší nejen vzhledem a velikostí, ale i hospodářskými vlastnostmi a využitím.\n\nJe to jednoletá rostlina, jež tvoří nehlávkující listovou růžici z řapíkatých, tmavě zelených lesklých listů. Jejich řapíky jsou dužnaté, bílé a žlábkovité, u některých odrůd velmi široké. Listová čepel je tuhá, lesklá, různě zbarvená, s hladkým nebo zoubkovaným okrajem, bublinatá nebo zkadeřená.\n\nČínské zelí se na rozdíl od pekingského dá pěstovat celoročně, jelikož se nekonzumují hlávky, ale listy. Listy mladých rostlin lze sklízet už za 3 týdny.\n\n\n"}
{"id": "481979", "url": "https://cs.wikipedia.org/wiki?curid=481979", "title": "Středověká zahrada", "text": "Středověká zahrada\n\nStředověká zahrada, je lidmi upravený pozemek s uměle vysázenou vegetací, zahrada ve stylu typickém pro Evropu v období přibližně od 5. století do začátku renesance v 14. století. Zahrada v tomto období a takto upravená byla určena k výukovým účelům, k reprezentaci, pěstování potravin, léčivých rostlin a volnočasovým aktivitám, nebo byla rozdělena na jednotlivé části, které byly takto zaměřeny. Středověké zahrady jsou geometrické zahrady, vyznačují se pravidelností, nebo i symetrií. Typické úpravy zahradní architektury v zahradě jsou prováděny podle zásad sadovnické tvorby. Středověká zahrada nebo takto koncipovaný park je stejně jako egyptská, římská a perská zahrada zjevně a zřetelně ohraničena budovami a zdmi. Na zdech někdy mohou být namalovány zjednodušené motivy či krajiny. Architektonická úprava středověké zahrady se postupně vyvíjela v další zahradní architektonické styly a svými prvky a mystickými podobenstvími, symbolismem v použití druhů rostlin a dekorativních prvků jimi prorůstala.\n\nPo celé období středověku, v období vývoje Evropy od počátku Byzantské říše v 5. století do začátku renesance ve 14. století, nedošlo k výrazným změnám v architektuře zahrady. Mezi evropskými národy sužovanými chorobami, vyčerpávanými loupeživými výpravami a válkami nebylo mnoho místa pro pěstování květin a okrasných dřevin. Obyvatelé se tísnili ve špinavých městech a sami sešněrovávali své touhy a přání pod vlivem masově šířené ideologie. Středověké zahrady na sever od Pyrenejí, Alp a Balkánu, byly využívány především hospodářsky, což bylo mimo jiné dáno i středověkým náboženským purismem, který považoval za hříšné vše, co bylo pouze pro potěšení. \nBohatost zahrady a její uspořádání bylo odlišné podle polohy. Přepychové zahrady v islámském světě se lišily od středověkých zahrad v Evropě. Evropské zahrady v těchto bezpochyby temných dobách byly v tehdejší podobě na nejvyšší úrovni jako klášterní zahrady. Na venkově i ve městě byla pěstována více zelenina a ovoce, případně spíše léčivé byliny než květiny nebo okrasné dřeviny. Uprostřed válek neměli ani obchodníci dostatek prostředků a jejich zájmem bylo spíše zabezpečit majetek a svůj obchod proti nepřátelským vojskům a lupičům. Jen výjimečně se pro okrasné zahrady našlo místo uvnitř městského opevnění. Příkladem je Nové Město pražské založené Karlem IV., které bylo na zahrady bohaté. Středověké zahrady obyvatel byly obvykle zaměřeny spíše jako užitkové (zeleninové). Středověkou zahradu tak tvořilo třeba i jen několik záhonů se zeleninou.\n\nNa římské zahrady navazují zahrady, které jsou tvořeny hluboce pod vlivem náboženství. Jako celek má v období středověku zahrada i její prvky zakódovaný ikonografický význam a stává se mystickým místem. \n\nStředověká zahrada v byzantské tradici je ovlivněna především vlivem křesťanství jako oficiálního náboženství říše. Nové náboženství se projevilo i odklonem od pohanských plastik řecko-římském stylu zahrady. Dalším vlivem byl větší kontakt s islámskými zeměmi na Blízkém východě, zejména v 9. století. Opulentní vybavení císařského paláce a palácové zahrady jsou dokladem tohoto vlivu. Třetím faktorem byl zásadní posun v designu byzantských měst po 7. století. Nyní města dosahovala menší velikosti a počtu obyvatel, dostávala vesnický charakter. Množství bohatých šlechticů, kteří mohli financovat a udržovat propracované zahrady pravděpodobně také klesá. Konečným faktorem byl posun směrem k tvorbě prostorově více uzavřené zahrady (Hortus conclusus), která se stala dominantním trendem v Evropě té doby. Otevřené výhledy a průhledy tolik favorizované v zahradách velkých římských vil byly nahrazeny zahradní zdí a scenérií namalovanými uvnitř těchto stěn. Pojetí nebeského ráje uzavřené zahradě získalo popularitu té doby a zejména během a po ikonoklastickém období (7. století) s důrazem na Boží trest a pokání.\n\nByzantská říše trvá po období větším než 1000 let (330–1453) a území vlivu zahrnuje geografické oblasti Evropy od Španělska a Británie přes Blízký východ po severní Afriku. Díky takovému časovému a geografickému rozšíření a bouřlivé historii tohoto období, neexistuje jediný dominantní styl zahrady, které mohou být označeny jako zahrady \"byzantského stylu“. Romantické romány jako Hysmine a Hysminias \" (12. století), včetně podrobných popisů zahrad a jejich obliba dokládá nadšení pro potěšení zahrady (locus amoenus) obyvatel Byzance. Formálnější texty, jako je zahradnická Geoponika (10. století) byly ve skutečnosti encyklopedií nahromaděné zemědělské praxe (roubování, zalévání) a pohanské tradice (astrologie, citové vztahy k rostlinám), sahající až do doby Hesiod. Jejich opakované publikace a překlady do jiných jazyků až do 16. století, jsou důkazem důležitosti přisuzované zahradnickým znalostem starověku. Tyto literárních prameny byly použity jako příručky konceptu zděných zahrady s rostlinami uspořádány podle typu. Tyto ideály nacházely využití v tvorbě příměstského parku (Philopationu Aretai) a palácové zahrady (Mesokepion, Mangana) v Konstantinopoli.\n\nZáklady tvorby uzavřené zahrady byly popsány v pojednání Pietro Crescenzi v Bologni, Liber ruralium commodorum, který byl často kopírován a znovu přetištěn v patnáctém a šestnáctém století. Až v patnáctém století, nejprve v Itálii, v italských zahradách (italská terasovitá zahrada) později v některých dalších evropských zahradách se začínají používat jako významný estetický prvek výhledy do okolí.\n\nVýstava vizuálních reprezentací pozdně středověké zahrady byly instalovány v Dumbarton Oaks, Washington DC, Výstava rozlišuje mezi reprezentací zahrady jako tematické podoby a ty, které reprezentují zahrady jako předmět sám o sobě. Pozdně středověké zahrady mají symbolický či alegorický záměr, odráží více stav mysli než realitu, obsahují jinotaje a podobenství. \n\nZahradnictví v celé dlouhé historii Byzance bylo praktikováno především v klášterech. Ačkoli archeologické zkoumání neposkytlo dostatečné důkazy klášterního zahradnictví, lze hodně informací zjistit studiem základních dokumentů (τυπικόν, typikon) z četných křesťanských klášterů a životopisů svatých, popisují se v nich zahradnické činnosti. Z těchto zdrojů vyplývá, že zahrady byly napojené na zavlažovací systémy zásobované prameny nebo dešťovou vodou. Tyto zahrady zahrnovaly vinice, zeleninu a ovocné stromy jako obživu mnichů a poutníků. Role zahradníka je často pro mnichy symbolem aktu pokory (rituál sebeponižování nebo odpírání si, tzv. sebezápor). Klášterní zahradnické postupy stanovené v této době se stále používají v křesťanských klášterech v celém Řecku a na Středním východě.\n\nHortus Conclusus je latinský termín, znamená doslova \"uzavřená zahrada\". Slovo zahrada původně znamená totéž jako slovo \"dvůr\". Derek Clifford se na začátku série esejů na téma designu zahrad zmiňuje o Hortus Conclusus. Hortus conclusus je nejen označení zahrady, je atributem, titulem Panny Marie ve středověké a renesanční poezii a umění. Náhle se objevuje v obrazech a iluminací rukopisů kolem roku 1400, a jako námět skutečných středověkých zahrad. \n\nNáboženství bylo symbolickým námětem a hlavním tématem v historii architektury evropských středověkých zahrad.\n\nJe zobrazením Panny Marie, matky Boží podle křesťanské symboliky. Křesťanská tradice říká, že Ježíš Kristus byl zázračně počat prostřednictvím Ducha svatého, třetí osoby Nejsvětější Trojice. Proto vzniklo pro zázračnou matku – pannu, matku Ježíše označení Marie Panna. Symbol panenství Ježíšovy matky Marie v středověkém a renesančním umění byl opakovaně a dlouhodobě znázorňovaný princip. Křesťanské náboženství postavu Panny Marie ideologicky propaguje jako vzor ženství a neposkvrněnosti (v tomto smyslu dobrovolného trvale nesexuálního chování). \n\nKřesťanství té doby také ovšem předkládá zvláště v rámci mariánského kultu Pannu Marie jako vzor mateřství. Zobrazení neposkvrněného panenství měla symbolizovat i obezděná zahrada či dvorek . Nepřístupná zeď symbolizovala \"uzavřené\" lůno, pochvu do které nevnikl penis, neprotrženou hymen a tedy neposkvrněnost ženy souložením s jinou lidskou bytostí opačného pohlaví. Stejně jako zeď tak chránila zahradu před vniknutím cizince, tak neprotržená hymen chránila podle středověké víry pannu od hříchu, od vniknutí mužského penisu. Přestože obezděné zahrady byly už nejstarší egyptské zahrady, tak v období středověku se obezdění dostalo i symbolický, mystický význam. \n\nV breviáři Grimani je možné identifikovat ikony, náboženské symboly náležící do byzantské zahrady. Ikony symbolizující Marii Pannu použité jako architektonické prvky lze najít v Bibli. Nacházejí se ve starozákonní Písni písní, která je napsána jako milostná píseň. Ta je však církevním učením interpretována jako symbolická láska mezi vírou, církví a věřícím, nebo skrývá symboliku lásky Ježíše Krista k církvi, než že by byla zobrazením panny Marie, nebo milostnou básní o muži a ženě. \n\nSymboly: uzavřená zahrada, vysoký cedr, studna vody živé, olivovník, kašna v zahradě, růžový keř. Ne všechny skutečné středověké byzantské zahrady se snažily zahrnout všechny tyto symboly, zejména zahrady v severní Evropě neměly vyhovující klimatické podmínky.\n\nHistorické středověké zahrady v období vrcholného středověku měly obvykle studnu nebo fontánu uprostřed, s obvyklou symbolikou pramene života, kromě svého praktického využití. Obvyklé rozčlenění prostoru čtyřmi pravoúhle se stýkajícími chodníky (symbol kříže), které prostor dělí na kvadranty je tak silným symbolem, že byl tento vzor použit i v případě cesty, které nikam nevedly. Všechny středověké zahrady byly uzavřené pro ochranu areálu, případně soukromého vlastnictví proti vniknutí, ať už proti lidským vetřelcům nebo toulavým zvířatům. Oplocení může být stejně tak z proutí nebo plotem ze dřeva, z mříží. \n\nTypickou podobu středověkých zahrad má klášterní zahrada. Vzhled klášterní zahrady byl ovlivněn původními římskými zahradami. Pravidelně tvarované, obdélníkové nebo čtvercové zahrady byly založeny uprostřed komplexu obdélníkových či čtvercových budov.\n\nDvůr (zahrada) uprostřed budov obsahoval tzv. viridarium (také rajský dvůr), obdélnou plochu trávy často obklopenou sloupořadím nebo arkádami. Sloužil především jako útočiště, místo 'vita contempliva'. Viridarium bylo čtvrceno cestou (pravoúhle) a často v jejím středu stojí kašna (viz symbolika), která slouží jako hlavní zdroj vody pro mytí a zavlažování. Některé klášterní zahrady obsahují malé rybníky i jiný zdroj potravy pro komunitu. Arkády kolem dvora byly použity pro výuku, posezení a meditaci, nebo pro cvičení v nepříznivém počasí. Rajský dvůr, viridarium, je obdobou římského peristylu.\n\nUmberto Eco popisuje zelený pás jako druh balzámu, na kterém mnich může dát odpočinout unaveným očím, než se vrátí na čtení s novým elánem. Někteří učenci se domnívají, že ačkoliv byly zahrady v tomto období jen řídce osázeny, rostlinný materiál nacházející se v klášteře Garth mohl inspirovat více různých náboženských představ. Dvůr kláštera, zahrada, měly reprezentovat čtyři body kompasu a také vesmír jako celek, tvrdí Turner. \n\nJinde prostor nazývaný i rajská zahrada, rajský dvůr, mohl být určený i k pěstování květin pro oltářní výzdobu, nebo i zeleninou a léčivkami. Uprostřed dvora, osázeného často užitkovými rostlinami a květinami bývala kašna. Vliv na výsadbu a výzdobu měl podle všeho především dostatek prostoru.\n\nNejčastěji pěstovanými květinami byly fialy, růže a lilie. Botanická nebo také lékárnická zahrada byla určena k pěstování bylin a pro léčebné účely a koření pro kuchyni a přípravě vín a likérů. Časté byly například heřmánek, anýz, levandule, kozlík lékařský, hořec, majoránka, ale v teplejších krajích byla pěstována i afrodisiaka a omamné látky, jako například klanopraška, empetrum a podobné. Zelinářské zahrady lemovaly ovocné stromy. Architektura klášterních zahrad se zásadně nezměnila celá staletí a proto není ani výhradně středověkou zahradou. Jednoduché uspořádání záhonů a linie alejí jsou obdobou architektury nejstarších známých zahrad (egyptská zahrada). Známá je zahrada v klášteře St. Gallen, která na unikátním historickém plánu z první čtvrtiny 9. století ukazuje typické části středověké klášterní zahrady: zahradu rajskou, zelinářskou, lékárnickou a hřbitov užívaný jako štěpnice (matečnice ušlechtilých odrůd). Na venkově přes intenzivní vliv náboženství byly vysazovány a uctívány okrasné dřeviny, jako například lípy a javory, jako uctívané v pohanství jako ochrana obydlí před blesky a živelními pohromami.\n\nFrantiškánská zahrada u kostela Panny Marie Sněžné mezi Václavským a Jungmannovým náměstím vznikla původně jako mnohem větší středověká zahrada kláštera karmelitánů po roce 1348 na počátku výstavby Nového Města. Od roku 1604 patřila řádu bosých františkánů. Zahrada byla založena a udržována jako užitková zahrada. Sloužila k pěstování bylin, květin a zeleniny. Pavilon v jejím středu vyzdobil mnich Benedikt freskami. U severní zdi byla vyhloubena studna.\nV letech 1989 - 92 se uskutečnila rekonstrukce podle návrhu architekta Otakara Kuči a s pomocí architektky Ivany Tiché. Výtvarnou výzdobu provedli akademičtí sochaři Stanislav Hanzík (prameník Chlapec s mušlí a plastika Ezop) a Josef Klimeš (prameník Divoženky, též Poletuchy). Vstup od Václavského náměstí z pasáže Alfa byl opatřen branou s 16 plastickými výjevy ze života sv. Františka od akademického sochaře Karla Císařovského. Současný vzhled zahrady je obdobou její barokní úpravy.\n\nZahrada hradu Svojanov byla nově zrekonstruovaná podle původního členění na část užitkovou, část bylinkářskou se záhony léčivých bylin a růžovou zahradu s keři růží.\n\n\n\n\n"}
{"id": "481981", "url": "https://cs.wikipedia.org/wiki?curid=481981", "title": "Marduk-Kabít-Achchéšu", "text": "Marduk-Kabít-Achchéšu\n\nMarduk-Kabít-Achchéšu byl babylonský král v období asi mezi roky 1154 a 1146 př. n. l.. Byl to zakladatel IV. babylonské dynastie (II. dynastie Isinské).\n\nByl velitelem vzbouřenců proti elamské nadvládě nad Babylonií, a po vítězství povstání se prohlásil králem. Jako hlavní město si však nevybral Babylón, ale další důležité město Isin. Ačkoli zpočátku používal titul \"krále Isinu\", přijal později také titul krále babylónského. Není však jasné, zda se do Babylonu přesunul, nebo jestli používal tohoto slavného titulu jen ke zvýšení svojí prestiže.\n\nMarduk-Kabít-Achchéšem obnovená samostatná Babylonie byla pod neustálými nájezdy a útoky vojsk z Elamu, ale těm se již II. Isinskou dynastii svrhout nepodařilo.\n\n"}
{"id": "481983", "url": "https://cs.wikipedia.org/wiki?curid=481983", "title": "Maximin Giraud", "text": "Maximin Giraud\n\nPierre Maximin Giraud, lidově Mémin (26. srpna 1835, Corps, Francie – 15. prosince 1875, tamtéž) byl francouzský člen armádního sboru Papal Zouaves k ochraně papežského státu a společně s Mélanií Calvatovou vizionář mariánského zjevení v La Salettě, které se odehrálo v 15 hodin 19. září 1846.\n\nNarodil v Corpsu 26. srpna 1835. Z tohoto kraje pocházela také jeho matka Anna Marie Templierová, zatímco otec Gemin Giraud se přistěhoval ze sousedního kantonu. Když mu bylo sedmnáct měsíců, matka zemřela. Zanechala po sobě také jeho sestru, osmiletou Angeliku. Pan Giraud se rychle oženil podruhé. Maximin byl však ponechán sobě samému.\n\nBěhem zjevení, ve chvíli, když se mu zjevila Panna Marie a obrátila s tajemstvím na Mélanii, nevydržel v klidu. „\"Ani jeden se jí nedotknul,\"“ omlouval se potom vyšetřující komisi.\n\nNeměl lehké dětství. Během tří let po zjevení přišel o bratra Jana Františka, nevlastní matku Marii Courtovou i otce. O jeho výchovu se potom staral strýc Templier s manželkou. Ve škole byl průměrný. Frekventované byly návštěvy poutníků, diváků, redaktorů, kteří přesně nevěděli, jak se mají chovat k vizionářům. Jedni se jim posmívali, ostatní je začali zbožňovat. Pár příznivců syna Ludvíka XVI. jej chtělo využít ke svým politickým cílům. Když však pocítil z jejich strany neupřímnost, začal jim povídat o zjevení nesmysly, což mělo později velký vliv při zkoumání pravdivosti zjevení.Aby bylo posouzeno, zda mluví pravdu, byl odveden k faráři z Arsu, a to i přes nesouhlas biskupa a faráře z Corpsu. Svatý probošt z Arsu se s ním setkal jen dvakrát, a to v průběhu dopoledne 25. září 1850. Výsledkem Maximinova chování bylo, že komise měla další potíže s přijetím zjevení a farářovi zůstaly v nejbližších let pochybnosti. Sám Maximin vždy později opakoval, že v sobě nikdy nezapřel, že viděl Pannu Marii, ale ještě dlouho měl problémy s vysvětlením svého chování.\n\nZ malého semináře v Grenoblu (Le Rondel) odjel do Grande Chartreuse, z proboštství Seyssin poté do Říma. Z Dax i Aire-sur-Adour do Vesinet a pak z Tonnerre do Petit Jouy en Josas u Versálu a dále do Paříže. Byl bohoslovcem, zaměstnancem hospice, studentem medicíny bez úspěchu při zkouškách. Pracoval v lékárně, byl papežským vojákem v Římě – po šesti měsících se však vrátil do Paříže. Deník \"Ler Vie Parisienne\" útočil na zjevení v La Salettě a zároveň na vizionáře. V následném soudním líčení uspěl a deník musel napsat celou pravdu o události týkající se zjevení. Maximim v roce 1866 vydal knihu „\"Moje vyznání víry ve zjevení v La Salettě“\".\n\nPozději souhlasil s účastí ve společnosti vyrábějící a prodávající likéry. Majitel chtěl využít jeho popularitu ke zvýšení prodeje alkoholu. Jak se ukázalo, jednalo se o další podvod.\n\nV závěru života se usadil v Corpsu u svých známých, manželů Jourdainových. Všichni žili ve velmi skromných podmínkách, pomoc jim poskytovali kněží působící na hoře La Saletta a z grenobelského biskupství. V listopadu roku 1874 se vydal pěšky s poutníky na místo zjevení. Před shromážděním lidí zde naposledy převyprávěl poselství, které opakoval za svůj život mnohokrát. 2. února 1875 navštívil naposledy farní kostel ke svátosti smíření. Přijal Tělo Páně, vypil trochu vody z pramenu v místě zjevení a po pěti minutách zemřel. Nebylo mu ani čtyřicet let.\n\nJe pohřbený na hřbitově v Corpsu, ale jeho srdce se nachází ve zdi baziliky na La Salettě. Taková byla jeho poslední vůle. Před smrtí pronesl poselství:\n\n\n\n\n"}
{"id": "481993", "url": "https://cs.wikipedia.org/wiki?curid=481993", "title": "David C. Jewitt", "text": "David C. Jewitt\n\nDavid C. Jewitt (* 1958 Londýn) je profesorem na Havajské univerzitě. Oblast jeho výzkumu tvoří Kuiperův pás, ve kterém společně s astronomkou Jane Luuovou objevil v roce 1992 první těleso od objevu Pluta a Charonu, označované jako (15760) 1992 QB. Rovněž se zabývá sluneční soustavou a fyzikálními charakteristikami komet.\n\n\n"}
{"id": "482001", "url": "https://cs.wikipedia.org/wiki?curid=482001", "title": "Štika amurská", "text": "Štika amurská\n\nŠtika amurská (\"Esox reicherti\"; Dybowski, 1758) je dravá ryba z čeledi štikovitých. Žije v povodí řek Amur, Sachalin, Onon a Cherlen.\n\nJako všechny druhy štik má poměrně dlouhou hlavu. Ocasní ploutev je vidlicovitá, dospělý jedinec může dosahovat délky až 1,15 metru.\n\nŠtika amurská dává přednost vodám s možností úkrytu (např. s množstvím vodních rostlin, kořeny aj.). Od podzimu do zimy je chráněná před rybolovem.\n"}
{"id": "482013", "url": "https://cs.wikipedia.org/wiki?curid=482013", "title": "Vladimír Roy", "text": "Vladimír Roy\n\nVladimír Roy (17. dubna 1885, Adamovské Kochanovce – 6. února 1936, Nový Smokovec) byl slovenský básník a překladatel, vnuk spisovatele Jozefa Miloslava Hurbana. Publikoval například pod pseudonymy Aeneas Phyllon, Dúžavin, Havran a Jochanan.\n\nSvé první verše začal psát už během vysokoškolských studií a uveřejňoval je v časopisech Slovenské pohľady, Církevní listy a Národné noviny. Počátky jeho tvorby byly poznamenány vlivem symbolismu a impresionismu, ale také ho ovlivnila tvorba Pavla Országha-Hviezdoslava či Svetozára Hurbana-Vajanského, z mladších autorů to byli Janko Jesenský, Ivan Krasko a další. Později ho ovlivňovala romantická poezie slovenských (Janko Kráľ) i zahraničních autorů (Endre Ady, George Gordon Byron). Ve své tvorbě se věnoval vyjádření rozporů mezi světem a srdcem, snem a skutečností, ale také v ní vyjadřoval smutek, bolest, hrůzu, osamotenost a boj za lidštější a spravedlivější život. V pozdější tvorbě se věnoval zejména národní lyrice, kde využíval zejména motivy noci bez luny a hvězd, obrazy mraků, soumraku, temna a beznaděje, ale také jsou pro jeho tvorbu z tohoto období typické motivy vzpoury a odboje, zaměřené nejen proti společnosti, ale i proti sociálním poměrům. Po tomto období přichází do jeho tvorby převaha lyriky, a to jak milostné, tak i osobní, zpětné a přírodní.\n\nOvládal šest cizích jazyků, a tak se kromě vlastní tvorby věnoval i překladům poezie, prózy i dramatu. Překládal zejména z angličtiny (George Gordon Byron, Edgar Allan Poe (např. báseň \"Havran\"), Percy Bysshe Shelley, William Shakespeare, Oscar Wilde, Walter Scott, Charles Dickens), francouzštiny (Alexandre Dumas st., Rainer Maria Rilke), němčiny (Heinrich Heine, Johann Wolfgang Goethe), maďarštiny (Endre Ady, Mór Jókai) a jiných jazyků. Kromě toho také přeložil libreto k první slovenské opeře Jána Levoslava Belly – \"Kovář Wieland\". Jeho básnická tvorba ovlivnila řadu slovenských básníků, jako byli Štefan Krčméry, Emil Boleslav Lukáč, Ján Smrek, Andrej Plávka a jiní, kteří čerpali z jeho poznatků z práce s volným veršem.\n\n\n\n\n"}
{"id": "482020", "url": "https://cs.wikipedia.org/wiki?curid=482020", "title": "Hermann von Spaun", "text": "Hermann von Spaun\n\nHermann svobodný pán von Spaun (9. květen 1833, Vídeň – 23. květen 1919, Gorizia) byl rakousko-uherský admirál a velitel rakousko-uherského námořnictva v letech 1897–1904.\n\nNarodil se do rodiny dvorského rady a svobodného pána Josepha von Spaun a Franzisky Roner Edle von Ehrenwert. Roku 1850 vstoupil jako námořní kadet do rakouského válečného námořnictva, své kadetské roky strávil výhradně na moři a roku 1853 se stal fregatním praporčíkem (Fregattenfähnrich). V 1859 se účastnil již jako fregatní poručík (Fregattenleutnant) jako první důstojník na škuneru SMS \"Artemisia\" války proti Francii a Sardinskému království. Válku proti Dánsku 1864 prožil jako první důstojník na pancéřové fregatě SMS \"Don Juan d´Austria\" v Severním moři. Na začátku Prusko-rakouské války velel parníku Andreas Hofer, ale brzy následovalo jeho převelení jako druhého kommandanta na pancéřovou fregatu SMS \"Erzherzog Ferdinand Max\". Na její palubě se podílel na rakouském vítězství nad Italy v bitvě u Visu.\n\nOd roku 1867 sloužil dva roky jako velitel škuneru SMS \"Saida\". Poté byl povýšen na korvetního kapitána (Korvettenkapitän) a stal se velitelem dělového člunu SMS \"Hum\". Roku 1871 znovu povýšen, tentokráte do hodnosti fregatního kapitána (Fregattenkapitän) a roku 1873 ho čekala šestiletá služba jako námořního atašé v Londýně. V letech 1879–1883 sloužil pod arcivévodou Karlem Štěpánem, s ním navštívil Brazílii a Severní Ameriku. 1884 byl pověřen velením nad kasematovou lodí SMS \"Tegetthoff\" a později velel císařské jachtě \"Miramar\", při cestě korunního páru do Orientu.\n\nRoku 1885 se stal velitelem kasematové lodě SMS \"Prinz Eugen\" nyní již v hodnosti komodora (Kommodore) a zároveň velitelem lodní divize ve Středozemním moři. 1886 následovalo povýšení na kontradmirála (Konteradmiral). Účastnil se Washingtonské konference 1889. Roku 1897 se stal velitelem rakousko-uherské floty (v hodnosti viceadmirála). Stál u počátku rozvoje moderního rakousko-uherského válečného loďstva. 1. listopadu 1904, po sedmi letech v čele floty a 54 letech služby, se ve věku 71 let odebral do penze.\n\nByl po něm pojmenován předzvědný křižník SMS \"Admiral Spaun\".\n"}
{"id": "482023", "url": "https://cs.wikipedia.org/wiki?curid=482023", "title": "Orange County", "text": "Orange County\n\nOrange County může být:\n\nokres v USA:\n\nnebo také:\n"}
{"id": "482024", "url": "https://cs.wikipedia.org/wiki?curid=482024", "title": "Ivo Pešák", "text": "Ivo Pešák\n\nIvo Pešák (7. září 1944 Jaroměř – 9. května 2011 Praha) byl český komik, hudebník, klarinetista, zpěvák a malíř.\n\nV roce 1972 absolvoval pražskou konzervatoř a poté působil tři roky ve Středočeském symfonickém orchestru v Poděbradech jako klarinetista. Krátce učil na hudební škole, a poté se stal členem Banjo Bandu Ivana Mládka, v němž účinkoval s malými přestávkami až do své smrti. Od osmdesátých let 20. století zpíval a hrál také s vlastní skupinou \"Rockec \". Od přelomu století tvořil s Václavem „Upírem“ Krejčím hudební dvojici Dýza Boys. Zemřel 9. května 2011 na selhání srdce.\n\n\nVyjma filmů vystupoval i v následujících televizních pořadech:\n\n\nZ prvního manželství má dvě děti. S druhou manželkou Miladou, se kterou se jednou rozvedl a potom znovu oženil, neměl žádné děti.\n\nDiskografie není úplná\n\n"}
{"id": "482045", "url": "https://cs.wikipedia.org/wiki?curid=482045", "title": "Hector Hugh Munro", "text": "Hector Hugh Munro\n\nHector Hugh Munro (18. prosince 1870 Akyab, Barma – 14. listopadu 1916, Beaumont-Hamel, Francie), používající umělecký pseudonym Saki, byl britský spisovatel, který zahynul v 1. světové válce. Ve své době vyvolal živý, ale pomíjivý ohlas aktuální politickou satirou, otiskovanou po částech ve známých londýnských časopisech. Největší popularitu si ovšem získaly jeho krátké povídky s hutně koncipovaným příběhem, které dokázal obdařit i mnoha nadčasovými postřehy. Munro byl průkopníkem novodobé povídky v době, kdy jako specifický literární druh neměla dosud tolik pěstitelů.\n\nH. H. Munro se narodil 18. prosince 1870 v Barmě, kde jeho otec sloužil jako vrchní policejní inspektor, ale už ve velmi útlém věku byl po matčině smrti v Anglii svěřen do péče dvou staropanenských tet, k nimž nikdy citově nepřilnul. V nepřívětivém prostředí venkovského domu, kde mu kamarády nahrazovala domácí zvířata, prožil se svými dvěma staršími sourozenci, bratrem a sestrou, neradostné dětství. Situace se zlepšila, když se po návratu z Barmy ujal jeho výchovy otec. S ním Hector procestoval značnou část Evropy, včetně krátkého pobytu v Praze. Zklamal však asi otcovo očekávání, když se po vážném onemocnění v Barmě, kam odjel nastoupit místo v koloniální správě, musel vrátit do Anglie. Rekonvalescence si vyžádala několik let pobytu na venkově. Potom se však k překvapení celé rodiny vypravil do Londýna, aby se pokusil uplatnit jako spisovatel.\n\nSvým dějepisným zálibám dal Munro průchod v dějepisné práci Počátky ruské říše (The Rise of the Rusian Empire, 1900), první veřejný úspěch se však dostavil až poté, co ve Westminster Gazette začal uveřejňovat Alenku ve Westminsteru (Alice in Westminster, 1900–1902), sérii črt, v nichž formou parodického pokračování slavné Carrollovy \"Alenky v říši divů\" posměšně satirizoval postup Britské vlády v búrské válce.\nMezitím začal Munro publikovat povídky. Jejich první soubor Reginald, 1904 představuje Sakiho charakteristického hrdinu, bystrého a společensky nezodpovědného mladíka, který se svými vtipy rád baví na účet usedlého, úctyhodného okolí.\nMunro se potom pilně věnoval žurnalistice a jako zpravodaj na cestách po cizině nasbíral mnoho zajímavých poznatků a zkušeností. Pobyt v Petrohradě jej vybavil dobrou znalostí ruských poměrů a vzpomínky na ruské prostředí se pak mimo jiné uplatnily v povídkové sbírce Reginald v Rusku (Reginald in Russia, 1910). Další soubor povídek, Z letopisů Clovisových (The Chronicles of Clovis, 1911), představil čtenářům jako strůjce či komentátora humorných situacích nového hrdinu Clovise, jakéhosi vylepšeného Reginalda, který se dále připomíná v některých povídkách ze Sakiho dalších povídkových cyklů, Bestie a nadbestie (Beast and Superbeasts, 1914) a Hračky míru (The Toys of Peace, posmrtně 1919). Příznivý ohlas kritiky vyvol předtím i Sakiho krátký román Nemožný Bassington (The Unreable Bassington, 1912), plný autobiografických motivů a reminiscencí a románová fantazie Za časů Vilémových (When Wiliam Came, 1913), beletrizující autorovu antiutopistickou představu Anglie okupované Němci.\n\nBrzy po vypuknutí první světové války narukoval Munro do britské armády a v listopadu 1916 padl ve Francii.\n\nPseudonym si Munro vybral pod vlivem Fitzgeraldova překladu Čtyřverší Omara Chajjáma. Saki je odvozeno s perského sákí, což v překladu znamená číšník.\n\n\n\n"}
{"id": "482049", "url": "https://cs.wikipedia.org/wiki?curid=482049", "title": "Mstitel", "text": "Mstitel\n\nMstitel může být víc věcí:\n\n\n\n"}
{"id": "482051", "url": "https://cs.wikipedia.org/wiki?curid=482051", "title": "Coursing", "text": "Coursing\n\nCoursing je kynologický sport. Jedná se o jednu z mnoha aktivit, která je založena na touze psa lovit.\n\nBěhá se v přirozeném, mírně svažitém terénu (není to však podmínkou), s přírodními nebo umělými překážkami. Cílem psa při coursingu je ulovit kořist, která je tažená navijákem. Tato návnada v podobě střapce z igelitových pásků nebo králičí kůže, je tažena lankem mezi kladkami po dráze, která simuluje skutečný běh zajíce.\n\nJedná se o dvoukolový závod, kdy trať o délce cca 548 - 914 m (600 až 1000 yardů) je postavena tak, aby psi prokázali rychlost, štvavost (při smečce i spolupráci) a inteligenci, kterou návnadě různě nadbíhají. \n\nMaximální počet bodů, které lze v jednom kole získat je 100. Minimální počet bodů nutný pro postup do druhého kola je 50.\n\nCoursing se stává v posledních letech v Česku oblíbenou aktivitou a není již pouze doménou chrtích plemen. Jedná se o ideální vybití energie živějších plemen \npsů.\n\nRozlišují se dva druhy coursingu:\n"}
{"id": "482053", "url": "https://cs.wikipedia.org/wiki?curid=482053", "title": "Tupesy (Přelouč)", "text": "Tupesy (Přelouč)\n\nTupesy jsou vesnice, část města Přelouč, patřící do mikroregionu Železných hor.\n\nOd roku 1542 byly součástí panství choltického a v roce 1559 se uvádí ve vsi mlýn, tehdy samozřejmě dřevěný. V minulosti se veškeré stavby stavěly ze dřeva, což byl nejdostupnější materiál, ať už se jednalo o obytná stavení, tak i o hospodářské budovy či sýpky. Velkým problémem byly ale časté požáry, které se velmi snadno šířily po celé vsi. Ty mimo jiné přiměly Marii Terezii k vydání Ohňového patentu v roce 1751. V něm se nařizovalo, že nové domy musí být z nespalných materiálů. Nebo že zděné musí být alespoň kuchyně a komíny. Mimo kamene se začalo používat cihel, neboť roku 1819 bylo povoleno dvorským dekretem pálení cihel na vlastním pozemku pro vlastní potřebu a prodej. Tak začalo postupné přezdívání našich vesnic, takže taktéž i Tupes. Na konci 19. století postihlo Tupesy mnoho požárů, při nichž vzaly za své staré domy a stodoly, celkem lehla téměř polovina budov popelem. Tak na začátku 20. století vypadala obec jako zcela nově zbudovaná.\n\nTupesy s místní lokalitou zvanou Podvrdy (je zajímavé že v navigacích najdete spíše Podvrdy než Tupesy)\njsou místní částí města Přelouč. Nacházejí se 4,5km jižně od města Přelouč při silnici III. Třídy Přelouč – Mokošín – Tupesy – Lipoltice. Obec s funkcí venkov – bydlení v rodinných domech s drobnou výrobou a službami. Tupesy jsou 240 – 258 m n. m., Podvrdy 236 – 243 m n. m. V obci bydlí s trvalým pobytem cca 55 obyvatel v 17 trvale obydlených domech. Pro plánovaný rozvoj obce jsou v ÚPSÚ navrženy plochy na severu Podvrd 3 – 5 rodinných domů, mezi Podvrdy a Tupesy celkem asi 17 rodinných domů.\n\n"}
{"id": "482067", "url": "https://cs.wikipedia.org/wiki?curid=482067", "title": "Fermatova věta", "text": "Fermatova věta\n\nFermatova věta může být:\n\n"}
{"id": "482068", "url": "https://cs.wikipedia.org/wiki?curid=482068", "title": "Seznam prezidentů Indie", "text": "Seznam prezidentů Indie\n\nPrezident Indie je hlavou státu Indie a vrchním velitelem jejích ozbrojených sil. Prezident bývá volen sborem volitelů složených ze členů obou komor parlamentu a zákonodárné sbory všech 28 indických států. Pravomoce jsou více méně formální. Jmenuje premiéra, vládu, všech 26 soudců Nejvyššího soudu, je však vázán doporučením premiéra. Funkční období indického prezidenta je pět let bez možnosti znovu zvolení.\n\nViceprezident Indie je volen stejným způsoben jako prezident. Funkční období je pětileté bez možnosti znovu zvolení a nekryje se s prezidentským funkčním obdobím. Podle Ústavy je předsedou horní komory ex officio.\n\n"}
{"id": "482069", "url": "https://cs.wikipedia.org/wiki?curid=482069", "title": "Libuše Řídelová", "text": "Libuše Řídelová\n\nLibuše Řídelová (1. března 1922, Kročehlavy, Československo – 6. února 2009, Litoměřice, Česká republika) byla československá herečka a pedagožka.\n\nLibuše Řídelová se do Teplic přistěhovala s rodinou roku 1926. Její otec působil jako náměstek přednosty na železničním nádraží, které v r. 1938 místo nemocného německého přednosty vedl. Po obsazení pohraničí se rodina přestěhovala do Hradce Králové, kde otec opět pracoval jako přednosta, tehdy nové, železniční stanice. Po válce se ještě jednou přestěhovali a to do Liberce, kde její otec opět přednostoval nádraží.\n\nRok působila v libereckém divadle a od r. 1946 v teplické činohře až do jejího zrušení v roce 1958. Dále působila čtyři roky v mosteckém divadle a v letech 1962–1986 v divadle v Karlových Varech.\n\nJedenáct let působila jako pedagog na teplické konzervatoři.\n\nZemřela 6. února 2009 v Hospici svatého Štěpána v Litoměřicích. Poslední rozloučení se konalo ve strašnickém krematoriu.\n\n"}
{"id": "482071", "url": "https://cs.wikipedia.org/wiki?curid=482071", "title": "Iteovité", "text": "Iteovité\n\nIteovité (\"Iteaceae\") je čeleď vyšších dvouděložných rostlin z řádu lomikamenotvaré (\"Saxifragales\"). Jsou to dřeviny s jednoduchými listy a pravidelnými květy většinou v bohatých květenstvích. Čeleď zahrnuje asi 30 druhů ve 2 rodech. Je rozšířena v Asii, Severní Americe a Africe. Itea virginská je v České republice zřídka pěstována jako okrasný keř.\n\nZástupci iteovitých jsou opadavé nebo stálezelené keře a stromy se střídavými jednoduchými listy s palisty. Čepel listů je celokrajná nebo častěji zubatá. Květy jsou jednopohlavné nebo oboupohlavné, v koncových nebo úžlabních, obvykle mnohokvětých hroznech nebo hroznovitých latách či chudých vrcholících (\"Pterostemon\"), s češulí nebo bez patrného hypanthia. Kalich je složený z 5 lístků srostlých v kališní trubku. Koruna je pětičetná. Tyčinek je 5, přirostlých k okraji disku, u rodu \"Pterostemon\" je navíc přítomno 5 staminodií. Semeník je svrchní nebo polospodní, srostlý ze 2 plodolistů s mnoha vajíčky a volnými čnělkami (\"Itea\") nebo spodní z 5 plodolistů (\"Pterostemon\") s několika vajíčky a 1 čnělkou. Plodem je tobolka.\n\nČeleď zahrnuje asi 30 druhů ve 2 rodech. Rod itea zahrnuje asi 28 druhů a vyskytuje se v Asii, Severní Americe a Africe. Nejvíce druhů je ve východní a jihovýchodní Asii, itea virginská roste na jihovýchodě Severní Ameriky. Rod \"Pterostemon\" se vyskytuje ve 3 druzích v suchých horských oblastech ve středním a jižním Mexiku. Druh \"Itea rhamnoides\" je rozšířen v jižní a východní Africe, v minulosti byl řazen do monotypického samostatného rodu \"Choristylis\".\n\nRod \"Itea\" byl původně řazen v jiných čeledích v rámci řádu lomikamenotvaré (\"Saxifragales\") - lomikamenovité (\"Saxifragaceae\") nebo meruzalkovité (\"Grossulariaceae\"), anebo v čeledi zábludovité (\"Escalloniaceae\").\n\nRod \"Pterostemon\" byl zařazen Cronquistem do čeledi meruzalkovité (\"Grossulariaceae\"). V Tachtadžjanově systému je veden v samostatné čeledi \"Pterostemonaceae\" v blízkosti čeledi \"Iteaceae\". Molekulární výzkumy prokázaly, že \"Itea\" a \"Pterostemon\" jsou sesterské rody.\n\n\nItea virginská (\"Itea virginica\") je v době květu atraktivní keř. V České republice je pěstována poměrně zřídka. Je uváděna v několika zahradních kultivarech i z českých botanických zahrad.\n\n\"Itea\" (včetně \"Choristylis\"), \"Pterostemon\"\n\n\n"}
{"id": "482079", "url": "https://cs.wikipedia.org/wiki?curid=482079", "title": "Sirmione", "text": "Sirmione\n\nSirmione je italské městečko v provincii Brescia.\nHistorické centrum města se rozkládá na poloostrově jezera Lago di Garda.\n\nMísto, kde dnes leží Sirmione, bylo osídleno už v 5. tisíciletí př. n. l. Městem se stalo až v 1. století př. n. l.\n\nV 5. století potom získává opevnění a dostává se pod kontrolu Verony a Bresci. V průběhu pozdního středověku se stane důležitou pevností Scaligeriů pro svou výhodnou strategickou pozici.\nPrávě z této doby pochází hrad \"Castello Scaligero\" (1277 - 1278).\n\nV roce 1405 potom přechází Sirmione pod kontrolu Benátské republiky.\n\nNa samé špičce poloostrova se nachází největší a nejdůležitější římská vila v severní Itálii \"Grotte di Catullo\" (Calullovy jeskyně).\n\nVila byla vystavěna v době od 1. století př. n. l. do 1. století významnou veronskou rodinou \"Valerii\" a byla pravděpodobně jedním ze sídel slavného římského básníka Catulla.\n\nRozkládá se na ploše téměř 2 hektarů s mohutnými základy vyhloubenými do skály.\n\nOd středověku používali obyvatelé části zdí jako materiál pro výstavbu místních domů.\nV průběhu 20. století podstoupila vila řadu oprav.\n"}
{"id": "482101", "url": "https://cs.wikipedia.org/wiki?curid=482101", "title": "Lomikamenovité", "text": "Lomikamenovité\n\nLomikamenovité (\"Saxifragaceae\") je čeleď vyšších dvouděložných rostlin z řádu lomikamenotvaré (\"Saxifragales\"). Jsou to jednoleté nebo vytrvalé byliny s jednoduchými nebo složenými listy a nevelkými květy. Některé druhy jsou sukulentní. Jsou rozšířeny především v severním mírném pásu a často rostou v horách. V původní květeně České republiky je zastoupeno 6 druhů lomikamenů a 2 druhy mokrýše.\n\nZástupci lomikamenovitých jsou jednoleté nebo vytrvalé byliny s listy střídavými nebo v přízemní růžici (výjimečně vstřícnými), bez palistů. Rostliny jsou bylinné až sukulentní. Listy jsou celistvé nebo zpeřeně členěné až zpeřené, se zpeřenou až dlanitou žilnatinou nebo jednožilné. Čepel je celokrajná nebo zubatá. Květenství jsou převážně vrcholová, různých typů (vrcholík, hrozen, klas, svazeček, lata). Květy jsou malé až středně velké, jedno nebo oboupohlavné, pravidelné až souměrné, s vyvinutou češulí. Kalich i koruna je nejčastěji v počtu 4 nebo 5, kališní lístky volné nebo srostlé, korunní volné, někdy redukované nebo i zcela chybějící. Tyčinek je nejčastěji 10 nebo 5 (řidčeji 3 až 10). Gyneceum je složené ze 2 až 5 volných nebo častěji do různého stupně srostlých plodolistů, nejčastěji dvoukomůrkové, svrchní až spodní, na bázi často s nektáriovým diskem. Plodolisty obsahují mnoho vajíček s axilární nebo laterální placentací. Čnělky jsou volné. Plodem je mnohosemenná tobolka nebo měchýřek. Semena mají olejnatý endosperm.\n\nČeleď zahrnuje asi 550 druhů ve 34 rodech. Největší rody jsou lomikámen (\"Saxifraga\", asi 325 druhů), dlužicha (\"Heuchera\", 55) a mokrýš (\"Chrysosplenium\", 55 druhů). Lomikamenovité jsou široce rozšířené především v mírném až arktickém pásu severní polokoule, a to zejména v horských oblastech. Největší počet rodů je zastoupen v Severní Americe, především v horských masívech v západní části kontinentu. V Jižní Americe rostou téměř výhradně v Andách.\n\nV České republice je (podobně jako v celé Evropě) čeleď lomikamenovité zastoupena 2 rody. V ČR roste v rámci původní květeny 6 druhů lomikamenů a 2 druhy mokrýše. Mezi běžnější druhy náleží mokrýš střídavolistý, lomikámen zrnatý a lomikámen vždyživý. V celé Evropě se vyskytuje asi 120 druhů lomikamenů a 5 druhů mokrýše.\n\nKvěty lomikamenovitých jsou opylovány drobnějším hmyzem s krátkými sosáky, především mouchami a včelami, sbírajícími nektar a/nebo pyl.\nSemena jsou šířena různými způsoby. Drobná semena lomikamenů a dalších rodů jsou šířena větrem a procházejícími zvířaty, u některých rodů (mokrýš (\"Chrysosplenium\"), \"Mitella\") jsou rozstřikována deštěm z otevřených číškovitých tobolek.\n\nVe starších taxonomických systémech bylo pojetí čeledi lomikamenovité velmi různorodé, byla pojímána široce a členěna až na 17 podčeledí. Výsledkem byla různorodá skupina zahrnující i rody dnešních čeledí zábludovité (\"Escalloniaceae\"), meruzalkovité (\"Grossulariaceae\"), hortenziovité (\"Hydrangeaceae\"), tolijovité (\"Parnassiaceae\"), frankoovité (\"Francoaceae\"), pětirožcovité (\"Penthoraceae\") a \"Vahliaceae\", které jsou v dnešním systému nezřídka řazeny i do jiných řádů.\n\nVymezení některých rodů této čeledi je problematické a objevují se pochybnosti o tom, že jsou monofyletické (např. lomikámen (\"Saxifraga\") a \"Mitella\"). Rod \"Brachycaulos\" byl přeřazen do čeledi \"Rosaceae\", kde byl vřazen do rodu \"Chamaerhodos\".\n\n\nLomikamenovité mají využití především v zahradnictví. Mezi nejčastěji pěstované patří čechravy (\"Astilbe\"), dlužichy (\"Heuchera\") a bergenie (\"Bergenia\"), méně často se pěstují robustnější rostliny z rodu rodgerzie (\"Rodgersia\"), čechravovec štítnatý (\"Astilboides tabularis\") či štítovka štítnatá (\"Darmera peltata\"). Různé druhy lomikamenů (\"Saxifraga\") patří mezi oblíbené sklaničky. Některé druhy lomikamenovitých se pěstují jako pokojové rostliny, zejména tolmie Menziesova (\"Tolmiea menziesii\") a lomikámen výběžkatý (\"Saxifraga stolonifera\").\n\n\"Astilbe\", \"Astilboides\", \"Bensoniella\", \"Bergenia\", \"Bolandra\", \"Boykinia\", \"Cascadia\", \"Chrysosplenium\", \"Conimitella\", \"Darmera\", \"Elmera\", \"Heuchera\", \"Jepsonia\", \"Leptarrhena\", \"Lithophragma\", \"Micranthes\", \"Mitella\", \"Mukdenia\", \"Oresitrophe\", \"Peltoboykinia\", \"Rodgersia\", \"Saniculiphyllum\", \"Saxifraga\", \"Saxifragodes\", \"Saxifragopsis\", \"Suksdorfia\", \"Sullivantia\", \"Tanakaea\", \"Telesonix\", \"Tellima\", \"Tetilla\", \"Tiarella\", \"Tolmiea\", \"Whipplea\"\n\n\n"}
{"id": "482112", "url": "https://cs.wikipedia.org/wiki?curid=482112", "title": "Brünigbahn", "text": "Brünigbahn\n\nBrünigbahn (dřívější provozovatel SBB Brünig) je úzkorozchodná ozubnicová trať ve Švýcarsku s rozchodem 1000 mm, spojující Lucern-Meiringen-Interlaken Ost. V současné době patří Brünigbahn společnosti Zentralbahn AG (ZB) jako jedna z jejích dvou tratí.\n\nTrať je v některých úsecích s vyšším stoupáním vybavena ozubnicovým systémem Riggenbach\n\nBrünigbahn byla v letech 1995-2004 provozována dceřinou společností Švýcarských spolkových drah SBB Brünig. Dne 30. června 2004 bylo rozhodnuto o prodeji trati společnosti Luzern-Stans-Engelberg-Bahn (LSE). Sloučením SBB Brünig a Luzern-Stans-Engelberg-Bahn vznikla k 1. lednu 2005 společnost Zentralbahn AG, spravující obě tratě.\n\nBrünigbahn spojuje Lucern s turistickou oblastí v okolí Interlakenu (Jungfrau) - společné nádraží s Berner Oberland-Bahn (BOB), dále v nádraží Brienz na Brienz Rothorn Bahn (BRB), v Meiringen napojení na Innertkirchen tratí Meiringen-Innertkirchen Bahn (MIB) a napojení v Alpnachstadu na Pilatusbahn. Traťový úsek mezi Hergiswilem a Luzernem je společný s tratí Luzern-Stans-Engelberg.\n\nTrať Brünigbahn je součástí turisticky atraktivního systému tratí Golden Pass Line - Lucern -Interlaken - Zweisimmen - Montreux.\n\nPůvodní doprava (před stavbou železnice) byla zajišťována jen pomocí parníků po jezerech Brienzersee a Lucernersee.\n\nPři silných deštích a následných záplavách byl 22. srpen 2005 poškozen úsek Sarnen - Brienz. Bylo zničeno mnoho mostů, celkové škody dosáhly výše 75 milionů CHF.\n\nNejdelší tunel je Lopper -I- o délce 1.186 m. Později byl v r. 1964 proražen tunel Loper -II- napojující Luzern-Stans-Engelberg-Bahn (LSE) na Brünigbahn. Portály tunelů Lopper jsou vedle sebe na straně u nádraží Hergiswil. Celkově je na trati postaveno 13 tunelů. Mezi Luzernem a Hergiswil byla trať dlouho vedena provizorně z důvodu výstavby dálnice. V tomto úseku je trať dvojkolejná.\n\nNa trati jsou tři mosty s rozpětím více než 100 metrů. Dva mosty mají specifické vlastnosti. Most Aarebrücke poblíž Interlakenu musí být tak vysoký, aby pod ním mohly proplouvat parníky na jezero Brienzersee. Problematickým je ocelový příhradový most u Hirscherengraben, který je pravidelně zasypáván lavinami a skrápěn vodopádem. Jako ochrana je zde instalována dřevěná zdrž, která slouží i pro silnici.\n\nOficiální stránky Zentralbahn AG\nGolden Pass Line\n"}
{"id": "482121", "url": "https://cs.wikipedia.org/wiki?curid=482121", "title": "Mistelbach an der Zaya", "text": "Mistelbach an der Zaya\n\nMistelbach an der Zaya neboli Mistelbach nad Zayou je okresní město v severovýchodní části Dolních Rakous ve Weinviertelu (Vinné čtvrti), na říčce Zaya. Je vzdáleno přibližně 40 km severoseverovýchodně od hlavního města Rakouska Vídně, 20 km od hranice s Českem a 25 km od hranice se Slovenskem. Je to největší město v rurálním dolnorakouském pohraničí severovýchodně od Vídně. Žije zde obyvatel.\n\nPrvní písemná zmínka o  Mistelbachu je z roku 1130. Když se v roce 1278 vojska Rudolfa I. Habsburského a Přemysla Otakara II. připravovala k rozhodující bitvě na Moravském poli, Rudolf si pro svůj nocleh vybral Mistelbach.\n\nPrávo pořádat trhy bylo uděleno poprvé v roce 1372. Dnes se trhy pořádají čtyřikrát v roce. Vybudování železnice v 19. století přispělo k rozvinutí města v regionální centrum.\n\nZatímco mezi roky 1869 a 1910 počet obyvatel Mistelbachu rovnoměrně vystoupal z asi 7500 na více než 11 000, od této doby stagnuje mezi 10 a 11 tisíci. Po roce 2000 opět 11 tisíc lehce přesáhl.\n\nMistelbach leží na křižovatce silnic I. třídy B40 (Hollabrunn - Wilfersdorf - Dürnkrut) a B46 (Schrick - Laa an der Thaya). 6 km jihovýchodně (u Schricku) prozatím končí dálnice A5 z Vídně, na niž navazuje silnice B7 směr Poysdorf, Mikulov a Brno.\n\nZ někdejšího složitého železničního uzlu a dvou nádraží je v současnosti v provozu pouze regionální trať ÖBB č. 902 Vídeň - Laa an der Thaya, se stanicí \"Mistelbach\" a zastávkou \"Mistelbach Stadt\".\n\n\n"}
{"id": "482123", "url": "https://cs.wikipedia.org/wiki?curid=482123", "title": "Sandie Richardsová", "text": "Sandie Richardsová\n\nAlexandra Angela \"Sandie\" Richardsová (* 6. listopadu 1968, Clerendon Park) je bývalá jamajská atletka, sprinterka. Její hlavní disciplínou byl běh na 400 metrů a specializovala se také na štafetové běhy na 4×400 metrů.\n\nPětkrát reprezentovala na letních olympijských hrách (Soul 1988, Barcelona 1992, Atlanta 1996, Sydney 2000, Athény 2004). Největší individuální úspěchy zaznamenala v roce 1992 v Barceloně a o čtyři roky později v Atlantě, kde shodně ve finále běhu na 400 metrů obsadila 7. místa.\n\nAtletickou kariéru ukončila v roce 2004. Vystudovala sociologii na největší texaské univerzitě University of Texas at Austin.\n\n\n"}
{"id": "482127", "url": "https://cs.wikipedia.org/wiki?curid=482127", "title": "Třída Lord Nelson", "text": "Třída Lord Nelson\n\nTřída Lord Nelson byla poslední třída predreadnoughtů Royal Navy. Skládala se z jednotek \"Lord Nelson\" a \"Agamemnon\", postavených v letech 1905–1908. Stavba lodí této třídy se protáhla, protože jejich 305mm dělové věže byly použity pro dokončení bitevní lodi HMS \"Dreadnought\" – plavidla které představovalo natolik velký kvalitativní skok ve vývoji bitevních lodí, že \"Lord Nelson\" i \"Agamemnon\" bylo možné v době jejich dokončení považovat za zastaralé. Obě lodi bojovaly v první světové válce, žádná nebyla v bojích ztracena. Ve 20. letech byly sešrotovány.\n\nKonstruktérem obou lodí byl Philip Watts. U třídy \"Lord Nelson\" bylo, oproti předchozím predreadnoughtům třídy \"King Edward VII\", přidáno dalších šest těžkých 234mm děl a naopak zcela vypuštěno střední dělostřelectvo. Hlavní výzbroj tvořily čtyři 305mm děla ve dvouhlavňových věžích, doplněná deseti 234mm děly v šesti dělových věžích na obou bocích. Dále lodě nesly již jen dvacet čtyři lehkých 76mm kanónů, dva 47mm kanóny a pět torpédometů.\n\nObě lodi bojovaly v první světové válce, na jejímž počátku byly součástí Kanálového loďtva (\"Lord Nelson\" byl vlajkovou lodí jeho velitele viceadmirála Cecila Burneyho). Obě lodi byly v roce 1915 přesunuty do Středomoří a nasazeny v Dardanelské kampani. Ve Středomoří operovaly až do konce války. Na palubě \"Agamemnonu\", kotvícího v zátoce Mudros, podepsaly dne 30. října 1918 zástupci Turecka dohodu o příměří. \"Lord Nelson\" a \"Agamemnon\" spolu s dalšími loďmi Dohody dne 12. listopadu 1918 triumfálně vpluly do Istanbulu.\n\n\"Lord Nelson\" byl vyřazen v roce 1920. \"Agamemnon\" byl v letech 1923–1927 cílovou lodí a poté byl sešrotován.\n\n"}
{"id": "482139", "url": "https://cs.wikipedia.org/wiki?curid=482139", "title": "C-jádro", "text": "C-jádro\n\nVinutá dělená jádra pro jednofázové transformátory typu C\n\nMagnetická jádra se zhotovují z magnetického materiálu s velkou (vysokou) permeabilitou. Používají se k upevnění vinutí a vedení magnetických polí v elektrotechnických a elektromechanických zařízeních, jako jsou elektromagnety, transformátory, elektrické motory a induktory. Obvykle se vyrábí z ferromagnetického kovu, jako je ocel nebo ferromagnetických výrobků jako jsou ferity. Vysoká permeabilita jádra ve srovnání se vzduchem způsobuje, že se magnetický tok soustředí v materiálu jádra. Magnetické pole je často indukováno cívkou navinutou drátem na jádře. Přítomnost jádra může zvýšit magnetické pole cívky tisícinásobně, oproti cívce bez jádra.\n\nDělená transformátorová jádra se vyrábějí navíjením pásky z magneticky měkké oceli na otáčející se trn. Navinuté a syntetickou pryskyřicí slepené jádro se následně rozřízne. Vinutá jádra mají tvar lépe přizpůsobený průběhu magnetického indukčního toku a lépe využívají speciální strukturu zrna materiálu ve srovnání s jádry, které se skládají z plechových výseků různých tvarů. Dělená jádra mohou mít tvar kulatý, oválný nebo pravoúhlý. \nPoužívaná magnetická jádra zvyšují účinek magnetického pole generovaného elektrickými proudy. Vlastnosti zařízení budou záviset na následujících faktorech:\n\n• Geometrie magnetických jader\n\n• Velikost vzduchové mezery v magnetickém obvodu.\n\n• Vlastnosti materiálu (zejména hystereze).\n\n• Provozní teplota jádra\n\n• Zda jsou plechy jádra vzájemně izolované pro snížení vířivých proudů\n\nV mnoha aplikacích je nežádoucí, aby jádro zůstalo zmagnetované i po zániku vnějšího magnetického pole. Tato vlastnost se nazývá hystereze a může způsobit ztrátu energie v aplikacích jako je transformátor. Proto jsou pro jádra transformátorů používány magneticky měkké materiály s nízkou hysterezí, například křemíková ocel. Oproti tomu magneticky tvrdé materiály jsou používány pro výrobu magnetů.\n\n\nVzduchové jádro je nejjednodušší forma magnetického jádra. Cívka se vzduchovým jádrem může být samonosná nebo navinutá na kostře z nemagnetického materiálu. V dutině uvnitř cívky není umístěn žádný feromagnetický materiál, je tam pouze vzduch. Permeabilita vzduchu je velmi nízká, vinutí umožňuje velmi jemné nastavení frekvence v rezonančních obvodech. Extrémně nízká indukce vzduchové dutiny ale není vhodná pro transformátor. \n\nToroidní a Unicore jádra jsou vedle C-jader nejjednodušším řešením pro vytvoření uzavřeného magnetického obvodu.\n\nJádra vyrobená lisováním ze speciální feritové keramiky. Využívají se především ve vysokofrekvenční technice\n\nJsou složená z výseků z elektrotechnických plechů. Univerzální, široce použitelné provedení pro transformátory a tlumivky. Nejběžnější tvary se označují EI, M, EE nebo UI.\n\n"}
{"id": "482140", "url": "https://cs.wikipedia.org/wiki?curid=482140", "title": "Unicore", "text": "Unicore\n\nPodobně jako toroidní jádra nebo řezaná jádra, i UNICORE patří mezi magnetická jádra. Historicky existuje více než deset různých typů UNICORE. Některé z nich se již nepoužívají, neboť byla nahrazena lepší typy.\n\nJádra UNICORE představují novou řadu jader pro magnetické obvody. Technologie výroby byla vyvinuta v roce 1997, s cílem zjednodušit technologii výroby a dosáhnout lepších parametrů elektromagnetických strojů. Jádra UNICORE díky své konstrukci jsou schopna nahradit téměř všechna klasická C jádra. Díky vyspělé technologii jádra UNICORE se vyznačují nízkými měrnými ztrátami. Mají zjednodušenou konstrukci, tím pádem nepodstupují časově a nákladově náročné výrobní operace, díky čemuž dosahují velmi příznivé ceny a krátkého dodacího času. Při montáži se dají použít stávající typy kostřiček, tudíž změny v konstrukci magnetického obvodu nejsou nutné.\n\nJádra UNICORE spojují všechny výhody C jader, přičemž jejich měrné ztráty jsou nižší o 20–40 %. Díky tomu lze dosáhnout úspor v hmotnosti magnetického obvodu i použití mědi. \n\nVýhody použití Unicore jader: nízké měrné ztráty, úspory v množství použité mědi, snadná montáž, příznivá cena, není nutné bandážování jádra, krátká dodací doba.\n\nJádra UNICORE jsou vyráběna s cílem nahradit klasická C jádra. Jediným limitujícím faktorem jsou minimální rozměry vnitřního okna. Pro jejich montáž se dají použít stávající typy kostřiček. Dále mohou být jádra dodávána v žíhaném i nežíhaném stavu. Dodatečné žíhání jader snižuje ztráty o 10 až 30 % v závislosti na velikosti jádra. V závislosti na aplikaci u výrobce elektromagnetických strojů mohou mít jádra UNICORE úhel rohu 30° (3x lomený), 45° (2x lomený) nebo 90°. Dělící rovina jádra může být v závislosti na zvoleném typu jádra buď rovná jako u klasického C jádra (BUTT), nebo se stupňovitě rozloženou mezerou (např. DUO).\n\nNahrazují nedělená C jádra a toroidní jádra pravoúhlého tvaru. UNCUT Unicore jádra mohou mít úhel rohu 45 nebo 90 stupňů.\n\nMožnosti použití: pravoúhlé impulzní transformátory, napěťové transformátory.\n\nNahrazují klasická C jádra, díky velmi nízkým měrným ztrátám umožňuje dosažení lepších výkonových parametrů výsledného magnetického obvodu. Nízké ztráty jsou dosahovány díky rozložení dělící mezery po délce sloupku jádra. Bylo vyvinuto s cílem usnadnit a urychlit montáž jader do cívek. Skládá se ze dvou stupňovitě rozdělených polovin – samčí a samičí – které se postupně skládají do cívek. Vnitřní závit opisuje celý obvod okna jádra a poslední vnější prodloužený závit slouží zároveň jako stahovací pásek, díky přivaření posledního závitu (TIG) je jádro dokonale fixováno.\n\nMožnosti použití: jednofázové transformátory, třífázové transformátory, silové transformátory, proudové transformátory, měřící transformátory, přístrojové transformátory, výkonové transformátory, regulační transformátory.\n\nProvedení DUO jader:\n\n\nBUTT je jádro vhodné pro tlumivky, jeho čelní plochy jsou kolmé, čímž plně nahrazuje tradiční C jádra. Jednotlivé vrstvy jsou formovány s cílem vytvořit rovnou plochu sloupku jádra. Úhel ohybu je nastavitelný pro 45° nebo 90°, jeho rádius je taktéž možno určit. Výhody použití: Snadná montáž jako u klasického C jádra. Cena výrazně nižší než u klasického C jádra. Možnost dodání posledního plného závitu pro přivaření TIG svářečkou slouží jako stahovací pásek.\n\nMožnosti použití: jednofázové tlumivky, třífázové tlumivky.\n\nStep Butt Unicore jádro patří do skupiny BUTT Unicore jader. Vzduchová mezera je designována jako schody. Step Butt Unicore jádra mohou být žíhání, což zajišťuje snížení ztrát a zjednodušení montáže těchto jader. Výhody použití stupňovitých Butt jader: nižší měrné ztráty než u srovnatelného děleného C jádra, vyšší výkon transformátoru, nižší váha transformátoru.\n\nMožnosti použití: transformátory s výkonem do 1 KVA.\n\nCombi Step Butt také patří do skupiny STEP BUTT Unicore jader. U tohoto podtypu Step Butt Unicore jádra jsou jednotlivé pakety přehozeny proti sobě tak, aby vzniklé mezery byly na opačných stranách jádra. Tím pádem máme mezery umístěny vždy ob jeden paket. Díky tomu můžeme dosáhnout maximální redukce v měrných ztrátách a hluku.\n\nVzduchová mezera DGAP jader je umístěna kolem jedné nohy jádra. Toto řešení přináší nejnižší specifické ztráty a velmi nízký stupeň magnetizačního proudu, proto jsou tato jádra vhodná pro nízko ztrátové aplikace. Charakteristika DGAP jader je velice blízká toroidním jádrům. Výhody použití DGAP jader: nejnižší měrné ztráty jader, vyšší výkon transformátoru, nižší hmotnost transformátoru, úspory v množství použité mědi.\n\nMožnosti použití: transofmátory s nízkými ztrátami, transformátory s výkonem do 10 MVA, jednofázové a třífázové distribuční transformátory.\n\n"}
{"id": "482141", "url": "https://cs.wikipedia.org/wiki?curid=482141", "title": "Stig Anderson", "text": "Stig Anderson\n\nStig 'Stikkan' Erik Leopold Anderson (25. ledna 1931, Hova, Švédsko - 12. září 1997, Hova, Švédsko) byl švédský textař, majitel hudební společnosti Polar Music a manažer skupiny ABBA.\nJako mladík zpočátku pracoval rok jako učitel chemie a matematiky. V roce 1951, ve 20 letech, však byl vyhozen, údajně za fyzické napadání žáků. Anderson si brzy našel práci v obchodě s gramofonovými deskami, později se stal hudebním vydavatelem , manažerem a také příležitostným umělcem. V roce 1959 vydal svou amatérskou píseň \"Är du kär i mig ännu, Klas - Göran?\" (\"Máš mě ještě rád, Klas - Göran?\"). Švédské zpěvačce Lill-Babs se však velice líbila. Anderson, kterému Lill Babs přezdívala \"Stikkan\", se stal jejím asistentem, manažerem a textařem. Podle svých vlastních slov napsal za svoji kariéru kolem 2000 textů. Roku 1963 zakládá hudební vydavatelství Polar Music a týž rok poznává skladatele a textaře Björna Ulvaeuse s jeho skupinou Hootenany Singers, dělá jim manažera a vydává jejich desky. Poté Björn získává funkci hlavního skladatele a producenta u Polaru. Björn chtěl později místo i pro skladatele a svého kamaráda Bennyho Anderssona ze skupiny Hep Stars. Stig to z finančních důvodů odmítl, ale poté, co byl Björn ochoten vzdát se poloviny platu, Stig Bennyho nakonec přijal. V roce 1972 skladatelské, textařské a producentské duo Benny Andersson a Björn Ulvaeus založili skupinu ABBA a Stig Anderson se stal jejich manažérem. V prvních letech ABBY pomáhal Stikkan Anderson Björnovi a Bennymu s texty k některým písním, například s hity jako \"Ring Ring\" (1973), \"Waterloo\" (1974), \"I Do, I Do, I Do, I Do, I Do\" (1975), \"Mamma Mia\" (1975), \"S.O.S\" (1975) a nebo k některým přispěl jen názvy \"Dancing Queen\" (1976), \"Knowing Me, Knowing You\" (1976) a \"The Name of the Game\" (1977). Anderson ABBU zastupoval v jejich obchodních zájmech a celosvětové úspěchy zajišťoval výhodnými smlouvami, které skupině přinesly významné finanční zisky. Současně spravoval kapitálové investice a příjmy Polar Music. V polovině 80. let však Anderson značnou část majetku skupiny ztratil špatným hospodařením, špatnými rozhodnutími a nevýhodnými investicemi. V roce 1989 Anderson prodal společnost Polar Music mezinárodní nahrávací společnosti PolyGram. Cena zveřejněna nebyla, některé prameny hovoří o 189 miliónech, jiné o 300 miliónech SEK (v přepočtu 472, resp. 750 miliónů Kč). Stig Anderson si nakonec znepřátelil všechny bývalé členy ABBY (kromě Fridy), protože jim zapíral výši jejich příjmů a ti (respektive firmy, kterým členové ABBY formálně prodali svá práva) na něj v roce 1990 podávají žalobu. Spor se vyřešil mimosoudní dohodou. Kuřák šedesáti cigaret denně podlehl infarktu v roce 1997 ve věku 66 let.\n\n"}
{"id": "482146", "url": "https://cs.wikipedia.org/wiki?curid=482146", "title": "Asparn an der Zaya", "text": "Asparn an der Zaya\n\nAsparn an der Zaya je městys v severovýchodní části Dolních Rakous ve Weinviertelu (Vinná čtvrť) v okrese Mistelbach. Téměř třetina výměry katastru obce je zalesněna a je součásti národního parku Leiser Berge. Žije zde obyvatel.\n\nObec je založena v rozšířeném údolí řeky Zaya u výběžku pohoří Leiser Berge.\n\nCentrum kdysi ohrazené vinařské obce tvoří hradní zámek s hradebním příkopem, farní kostel a minoritský klášter. Tento unikátní soubor se řadí mezi nejkrásnější stavební památky Weinviertelu.\n\nV hradním zámku je umístěno muzeum pravěku s exteriéry v zámeckém parku.\n\nV barokním minoritském klášteře je umístěno muzeum vinařské krajiny i s hospodářským statkem.\n\n"}
{"id": "482151", "url": "https://cs.wikipedia.org/wiki?curid=482151", "title": "Ateret", "text": "Ateret\n\nAteret ( עֲטֶרֶת, doslova „\"Koruna\"“, „\"Diadém\"“, podle biblické lokality \"Atarot\" zmiňované například v Knize Jozue ), jejíž jméno je uchováno v názvu sousední palestinské vesnice Atara, v oficiálním přepisu do angličtiny Ateret), je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se v nadmořské výšce 720 metrů v centrální hornaté části Samařska, cca 11 kilometrů jižně od města Ariel, cca 25 kilometrů severoseverozápadně od historického jádra Jeruzaléma a cca 40 kilometrů jihovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí lokální silnice číslo 465, která vede jednak na západ, k izraelské osadě Chalamiš, a umožňuje napojení na blok izraelských sídel v okolí měst Modi'in Illit a Modi'in-Makabim-Re'ut, jednak na východ, kde ústí do dálnice číslo 60, jež tvoří hlavní severojižní dopravní osu Samařska. Autobusové spojení s Jeruzalémem a Tel Avivem zajišťuje linka Egedu číslo 468.\n\nJde o poměrně izolovanou izraelskou osadu. Asi 5 km západně se nachází izraelská obec Neve Cuf (oficiálně Chalamiš), jinak leží v nejbližším okolí vesnice palestinská sídla. O něco níže západním směrem je to Um Safa, přes údolí na východě Atara a na jihu Burham.\n\nNa sousedním horském hřebeni se staví nové palestinské město Rawabi, které má být dobudováno v roce 2011.\nZ obce je dobrý rozhled, až k hoře Gerizim na severu. Při dobré viditelnosti je vidět pobřeží od Gedery až k Chadeře.\n\nVesnice byla zřízena roku 1981. Už 20. prosince 1978 rozhodla izraelská vláda, že v okolí osady Neve Cuf (oficiálně Chalamiš) bude zřízena nová osada . K tomu pak došlo rozhodnutím vlády z 6. prosince 1981. Pracovní název zněl Neve Cuf Bet. Pozdější územní plán obce předpokládal výhledovou kapacitu 130 bytových jednotek, z nichž velká část již byla postavena.\n\nFaktické osídlení proběhlo v srpnu 1981 třemi rodinami. V současnosti v osadě funguje předškolní zařízení pro děti (jesle, školky). Základní školství je zajištěno v sousedním Neve Cuf. V roce 1998 byla v obci založena experimentální středoškolská ješiva \"Kinor David\", která nabízí hudební vzdělání. Dojíždí do ní studenti z celého Izraele. V obci dále funguje aškenázská, sefardská a jemenská synagoga, mikve, samoobsluha, zdravotní středisko, veřejná knihovna a malá průmyslová zóna.\n\nV srpnu 1999 byla severně pod kopcem, na němž obec stojí, založena farma na produkci organických vajec. Místo ale bylo opuštěno pro spory ohledně pozemkového vlastnictví v této lokalitě. Počátkem 21. století nebyl s okolím zahrnut do Izraelské bezpečnostní bariéry. Ta byla zbudována mnohem blíže k Zelené linii. Budoucí existence vesnice závisí na parametrech případné mírové smlouvy mezi Izraelem a Palestinci.\n\nObyvatelstvo Ateret je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 848 lidí. Během roku 2014 registrovaná populace stoupla o 5,6 %.\n\n\n"}
{"id": "482155", "url": "https://cs.wikipedia.org/wiki?curid=482155", "title": "Klášter Dolní Ročov", "text": "Klášter Dolní Ročov\n\nKlášter Nanebevzetí Panny Marie v Dolním Ročově je augustiniánská fundace v Dolním Ročově z konce 14. století určená pro dvanáct řeholníků, původně zvaná \"Področov\". Od počátku fungování konventu je doloženo vaření piva přímo v klášteře.\n\nZakladatelem kláštera byl roku 1373 Albrecht starší z Kolowrat, který zde byl na vlastní přání po své smrti také pohřben, jeho náhrobek se dodnes nachází v kostele a koluje o něm kolowratská pověst. Zakladatel se zavázal klášter vystavět a ekonomicky ho zabezpečit. Přitom si však pro sebe i své potomky zajistil právo disponibility a dohledu nad klášterními statky. Takže i jeho synové Albrecht mladší, Purkart a Herbort klášter nadále finančně podporovali. Rod Kolovratů zůstal štědrým donátorem po celou dobu trvání kláštera a pomáhal finančně dotovat opravy a přestavby klášterních budov a zajišťoval chod kláštera a přidružených budov.\n\nRoku 1376 byli do nového kláštera uvedeni první mniši. Roku 1380 byl kostel konsekrován. Husitskými válkami byl silně poškozen, ale patrně zničen nebyl. 15. a 16. století byla obdobím v úpadku. Až v sedmdesátých letech 16. století se klášter začal postupně zotavovat.\n\nNejvětší pohromou po husitských válkách byla pro klášter válka třicetiletá. Roku 1631 byl konvent napaden Sasy, vyloupen a pobořen. Po třicetileté válce finančně zajistil rozsáhlé opravy kláštera další z Kolowratů, Kryštof Jaroslav.\n\nV letech 1715–1718 Jan Blažej Santini na zadání Norberta Leopolda Libštejnského z Kolovrat přistavěl do průčelí kostela velikou věž a zřídil hřbitovní kapli. Roku 1743 bylo v Ročově založeno \"Arcibratrstvo požehnaného černého koženého pásku svaté matky Moniky pod mateřským a milostivým opatrováním a jménem Marie Panny Utěšitelky\". Ke vzniku bratrstva byla 1. září uspořádána veliká slavnost s procesím.\n\nPo několika letech řádění přírodních živlů byla zapotřebí výrazná rekonstrukce k níž byl povolán Kilián Ignác Dientzenhofer, jenž měl tou dobou dva synovce jako novice v místním klášterním společenstvu. Roku 1746 byl položen základní kámen ke klášternímu kostelu Nanebevzetí Panny Marie a k vysvěcení došlo roku 1750. Poté se stavby ujal Anselmo Lurago. Během rekonstrukce došlo ke stavebním úpravám exteriéru i interiéru.\n\nHlavní zdroj příjmů konventu tvořilo panství Líšťany (ves a dvůr v Líšťanech a v Dolním Ročově a v Oulovice). Oba dvory patřily konventu až do roku 1950.Roku 1950 v rámci Akce K byl klášter zásahem státní moci zrušen a řádoví bratři internováni v Oseckém klášteře. Budovy byly poté využívány jako skladiště, věznice či útulek pro psychiatrické pacienty. V ročovském klášteře byli určitou dobu vězněni například hudební skladatel a zpěvák R. A. Dvorský a českoslovenští hokejisté v čele s hokejovým hráčem a trenérem Augustinem Bubníkem, odsouzení v roce 1950 v procesu s tzv. \"protistátní skupinou Modrý a spol.\".\n\nPo roce 1989 byl klášter navrácen augustinánům. V současnosti funguje jako sklad humanitární pomoci charity Praha a prohlídka kostela je možná po domluvě či v rámci mše.\n\nI přes zachovalost kostela, vybavení konventu nepřežilo likvidaci kláštera. Veškerý vzácný knihovní fond kláštera je uložen v Městském muzeu v Lounech.\n\nOd 1. prosince 2014 má klášter v nájmu sochař, malíř, stavitel a pedagog Jan Řeřicha. V současné době již probíhá pod vedením Jana Řeřichy rozsáhlá rekonstrukce celého objektu. Cílem rekonstrukce je vytvoření domu pro seniory.\n\nGotická opuková socha Področovské Madony s Ježíškem (1,25 metrů vysoká), z dob zakladatele se stala nejznámějším symbolem kláštera. Dodnes je umístěna v prosklené vitríně na hlavním oltáři. Je jí připisováno mnoho zázraků, čímž se toto místo proslavilo. Nejvíce poutníků však do Ročova putuje o každoroční pouti, při níž vždy zazní i tzv. \"Ročovský Zdrávas\", složený právě na počest Matky Boží. O milostné soše a klášteru existuje mnoho pověstí a příběhů, které byly zpracovány v různých publikacích.\n\nV klášteře také vznikl rukopis Ročovský graduál zapsaný české chorální notaci.\n\n\n\n"}
{"id": "482158", "url": "https://cs.wikipedia.org/wiki?curid=482158", "title": "Kia Rio", "text": "Kia Rio\n\nKia Rio (na některých trzích prodáván pod názvem Kia Pride) je malý automobil vyráběný jihokorejskou automobilkou Kia Motors od roku 2000. V portfoliu modelů značky Kia zastupuje pozici druhého nejmenšího vozu.\n\nRio první generace (známá i pod názvem DC) se začalo vyrábět v roce 2000 kdy nahradilo model Avella. V této podobě se prodávalo tři roky, poté bylo faceliftováno.\n\nVůz se vyráběl ve dvou karosářských variantách – 5-dveřový hatchback a 4dveřový sedan.\n\n\nDruhá generace (označována jako DE) byla představena v roce 2005 a beze změny se vyrábí dodnes. Oproti minulé generaci se zmodernizovaly motory, zvětšila se celková velikost a významně přibylo bezpečnostních prvků.\n\nV nabídce je stejně jako u předchozí generace 5-dveřový hatchback a 4-dveřový sedan.\n\n\n\nVýsledky testů EuroNCAP:\n\nTřetí generace byla představena v roce 2011.\n"}
{"id": "482165", "url": "https://cs.wikipedia.org/wiki?curid=482165", "title": "Scala (programovací jazyk)", "text": "Scala (programovací jazyk)\n\nScala je multiparadigmatický programovací jazyk navržený tak, aby integroval rysy objektově orientovaného a funkcionálního programování. Jméno Scala vzniklo z anglického „\"\"“ – škálovatelný jazyk, protože je navržen tak, aby rostl s nároky jeho uživatelů. V italštině slovo „scala“ znamená schody, což by v tomto kontextu také mohlo mít význam.\n\nAutorem Scaly je Martin Odersky z École Polytechnique Fédérale de Lausanne (EPFL) ve Švýcarsku, který již před tím pracoval na Javě: byl spoluautorem překladače javac a rozšíření (superset) Generic Java.\nVývoj Scaly začal v roce 2001. První verze pro platformu Java vyšla na konci 2003/začátku 2004, pak za půl roku v červnu 2004 uviděla svět první verze pro platformu .NET\n\nScala byla navržena tak, aby snadno pracovala na moderních virtuálních strojích, hlavně na virtuálním stroji Java (JVM). Hlavní překladač scaly (scalac) generuje Java class soubory spustitelné na JVM. Z pohledu virtuálního stroje jsou class soubory vygenerované ze zdrojových kódů Javy a Scaly principiálně stejné, lze je však obvykle odlišit podle použité standardní knihovny, fingerprintingu nebo informací pro debugger.\n\nExistuje alternativní implementace Scala pro platformu .NET, avšak tato alternativa se vyvíjí relativně pomalu.\n\nScala má stejný kompilační model jako Java a C# (oddělená kompilace, dynamické nahrávání tříd), takže může Scala kód využívat Java knihovny (resp. .NET knihovny v alternativní implementaci).\n\nSoftwarová distribuce Scala obsahuje překladač a knihovny. Je uvolňována pod BSD licencí.\n\nScala je navržena tak, aby byla zpětně kompatibilní s Javou, ale nejde o rozšíření Javy. Scala je zcela nový programovací jazyk, který se nesnaží za každou cenu navázat na Javu, Lisp, Smalltalk či jiný velký vzor. Zkušený programátor nicméně určitě v syntaxi Scaly najde prvky známé z jiných programovacích jazyků. Na druhé straně však Scala předkládá nové jazykové konstrukce, které nejsou v předchozích jazycích obsaženy.\nNejprve si ukážeme, jak deklarovat ve Scale proměnné a funkce, protože bez použití těchto konstrukcí není možné uvést žádný příklad. Deklarace proměnné vypadá následovně:\nPokud chceme, abychom proměnnou nemohli měnit, stačí místo \"var\" použít klíčové slovo def. Jde o obdobu klíčového slova \"final\" z Javy.\nDeklarace funkce (metody) má tvar:\n\nPoznámka: hranaté závorky při popisu pravidel zápisu konstrukce jazyka znamenají, že jejich obsah je volitelný (je možné ho vynechat).\nJednou z užitečných a důležitých vlastností Scaly je její stručnost. Scala má stručnost dynamických jazyků jako Ruby nebo Python, ale je staticky typovaná jako Java nebo Pascal.\nJe to možné díky tomu, že Scala má velmi dobrý překladač, který se stará o celou řadu věcí. Dělá spoustu optimalizací, konverzí apod., čímž šetří programátorovi čas a umožňuje psát kratší kód.\nNapříklad, většinou není nutné uvádět typ definované konstanty nebo proměnné. Místo\n\nlze napsat\n\nPřekladač pozná hodnotu, kterou je proměnná inicializována a podle toho přidá k definici její datový typ.\nOdvozování datového typu (type inference) funguje také při definování metod. Není nutné explicitně uvádět typ návratové hodnoty, překladač ho většinou zvládne určit samostatně. Na druhou stranu, odvozování typu nefunguje u parametrů metod. Každý parametr musí mít explicitně uvedený datový typ.\n\nNěkdy však odvozování typu může selhat. Překladač nedokáže určit použitý typ a vyhodí chybovou hlášku.\nNeexistuje žádné přesné a jednoduché pravidlo, podle něhož by programátor mohl poznat, kdy je explicitně uvádět datový typ nutné, a kdy je vhodnější ponechat tuto práci na překladači.\n\nScala nabízí i řadu dalších možností, jak ušetřit programátorovi práci. Například, při volání metod bez parametrů lze vynechat kulaté závorky (psát \"obj.metoda\" místo \"obj.metoda()\" atd. Podle konvence se závorky vynechávají jen tehdy, když metoda nemá vedlejší efekt.\n\nScala také umožňuje odvodit nutnost použití lambda funkce. V následujícím kódu se při kompilaci z dostupných metod odvodí, že \"from(x+1)\" musí být lambda funkce. Díky tomu je výraz vyhodnotitelný v konečném počtu kroků, ačkoli Scala používá striktní vyhodnocování.\nI pokud lambda funkce požaduje nějaké parametry, není v některých případech nutné je pojmenovávat:\nTo nám ale nezabraňuje psát složitější lambda funkce:\nVýše zmíněné triky dovolují psát úspornější, ale na druhou stranu méně přehledné zdrojové kódy. Stručnost sice někdy umožňuje snáze porozumět kódu, ale v případě nevhodného použití může mít čtenář s porozuměním naopak problém. Scala nenutí používat nějaký předem určený styl, ale nabízí možnost výběru.\n\nZa necelých 15 let bylo v Javě naimplementováno obrovské množství tříd pro řešení nejrůznějších úloh. Velká výhoda Scaly spočívá v tom, že existuje možnost je přímo používat bez nutnosti překládat do Scaly nebo provádět jakékoliv změny.\nVeškeré výchozí třídy z balíčku \"java.lang\" už jsou importovány. Třídy z jiných balíčku je nutno importovat explicitně.\nUkážeme to na příkladu:\n\nZ uvedeného příkladu lze zjistit, že ve Scale je možné najednou importovat více tříd ze stejného balíčku – stačí vyjmenovat jejich seznam ve svorkách tak, jak je to uvedeno v prvním řádku.\nDruhá zajímavá věc je ta, že pokud chceme importovat všechno z balíčku (nebo třídy), je nutno použít znak „_“(podtržítko), nikoliv „*“ (hvězdičku) jako v Javě. Je to z toho důvodu, že hvězdička je v Scale platným identifikátorem, takže ji nelze používat jako speciální znak.\nKromě přímého využití tříd importovaných z Javy, povoluje Scala definovat i jejich potomky. Také je možné implementovat rozhraní importovaná z Javy.\n\nNelze ale říct, že by tato spolupráce byla 100% bezproblémová. Zaprvé, Java má jinou konvenci pro pojmenování konstant než Scala (\"I_AM_JAVA\" vs. \"IAmScala\"). Určitým problémem může být také fakt, že ve Scale je více povolených znaků pro identifikátor. To sice nezabraňuje volání z Javy, protože tyto znaky jsou přeloženy (např. \"+\" je přeloženo jako \"$plus\"), ale může to způsobovat určité nepohodlí. Uživatel Scaly by naopak mohl považovat metodu s názvem \"add\" za nezvyklou, protože se spíše nabízí pojmenování \"+\", které nedělá problémy s prioritou při využití operátorové notace.\n\nNa druhou stranu, ve Scale lze tyto problémy obvykle celkem snadno vyřešit pomocí implicitních konverzí.\n\nScala je čistě objektový programovací jazyk (stejně jako Smalltalk), což znamená, že na rozdíl od Javy nezná žádné primitivní datové typy. Všechno (včetně čísel) se tváří jako objekt. Takže aritmetický vyraz \"1+2\" je ekvivalentní \"(1).+(2)\", což znamená, že u objektu 1 voláme metodu +, jejímž parametrem je objekt 2.\nKaždá aritmetická operace je ve skutečnosti volání příslušné metody. Z toho vyplývá, že znaky +, -, <, > atd. jsou ve Scala platnými identifikátory.\nSyntax Scaly podporuje currying, anonymní funkce a funkce vyšších řádů, povoluje psát vnořené funkce a má řadu dalších konstrukcí typických pro funkcionální programovací jazyky (Scheme, Haskell, Erlang atd.)\nScala slučuje možnosti funkcionálního a objektově orientovaného programovaní. A je to čistě objektový jazyk (objekt je cokoliv), z čehož vyplývá, že jakákoliv funkce je též objektem. Je možné ukládat funkci do proměnné, předávat funkce jako parametr do jiné funkce nebo vrátit jako výsledek z jiné funkce. Ukážeme to na příkladu:\n\nTento příklad definuje časovač, který každou sekundu vypisuje řádek \"time flies like an arrow…\". V podstatě je časovač definován v druhém řádku. Je to funkce \"onePerSecond\" s formálním parametrem \"callback\", jímž může být jakákoliv funkce, která nemá žádné parametry (o čemž vypovídají prázdné kulaté závorky) a žádnou návratovou hodnotu (typ \"Unit\" je analogem typu \"void\" v Javě a C++).\nDále, je definována jednoduchá funkce \"timeFlies\", která jenom tiskne řádek \"time flies like an arrow…\" na systémový výstup.\nPak už ve hlavní metodě voláme funkci \"onePerSecond\" a předáváme ji jako faktický parametr funkce \"timeFlies\".\nUvedený program obsahuje nekonečný cyklus, a proto bude opakovat výpis \"time flies like an arrow…\" dokud ho uživatel neukončí.\n\n"}
{"id": "482167", "url": "https://cs.wikipedia.org/wiki?curid=482167", "title": "Coordinator", "text": "Coordinator\n\nCoordinator (česky „Koordinátor“), je označení pro jednu ze skupinových rolí ve třídění dle Belbina.\n\n\n\n\n"}
{"id": "482168", "url": "https://cs.wikipedia.org/wiki?curid=482168", "title": "Seng-cchan", "text": "Seng-cchan\n\nSeng-cchan (僧燦, jap.: \"Sózan\") byl 3. čchanový patriarcha. Přesné datum jeho narození není známo. Za dobu jeho úmrtí je považován rok 606. Seng-cchan převzal patriarchát od svého učitele, 2. patriarchy Chuej-kche. Je o něm známo jen velmi málo; pravděpodobně prožil většinu života jako potulný mnich a byl považován za obzvlášť mírného a přívětivého člověka. Je znám hlavně kvůli svému dílu - čchanové básni „Sin Sin Ming“.\n"}
{"id": "482175", "url": "https://cs.wikipedia.org/wiki?curid=482175", "title": "Specialist", "text": "Specialist\n\nSpecialist (česky „Specialista“), je označení pro jednu ze skupinových rolí ve třídění dle Belbina.\n\n\n\n\n"}
{"id": "482184", "url": "https://cs.wikipedia.org/wiki?curid=482184", "title": "Kakudži Kakuta", "text": "Kakudži Kakuta\n\nKakudži Kakuta (: 角田 覚治, \"Kakuta Kakudži\"; 23. září 1890 – pravděpodobně 2. srpen 1944) byl admirálem japonského císařského námořnictva během druhé světové války. Dosáhl hodnosti \"čúdžó\" (中将 ~ viceadmirál) a padl při americké invazi na Tinian.\n\nPřihlásil se do 39. běhu japonské císařské námořní akademie (, \"Kaigun Heigakkó\"), kterou ukončil v roce 1911 jako 45. ze 148 kadetů. Jako \"šó'i kóhosei\" ( ~ námořní kadet/lodní poddůstojník) prošel výcvikem na pancéřovém křižníku \"Aso\" a bitevním křižníku \"Ibuki\".\n\nV prosinci 1912 byl povýšen na \"šó'i\" ( ~ podporučík) a převelen na chráněný křižník \"Čijoda\". V roce 1913 absolvoval základní dělostřelecký a v následujícím roce i torpédový kurz. V prosinci 1914 byl povýšen na \"čú'i\" ( ~ mladší poručík) a převelen na dreadnought \"Seccu\". Na jeho palubě strávil při hlídkových plavbách v Pacifiku první rok první světové války. V prosinci 1915 byl převelen k 15. \"tei-tai\" ( ~ jednotka torpédových člunů) a v prosinci 1916 na pancéřový křižník \"Azuma\", na kterém strávil další rok hlídkových plaveb za světové války.\n\nV prosinci 1917 byl povýšen do hodnosti \"ta'i\" ( ~ poručík) a nastoupil do kurzu B na námořní vysokou školu (, \"Kaigun daigakkó\"). Následující rok absolvoval pokročilý dělostřelecký kurz a od prosince 1918 sloužil necelý rok na bitevním křižníku \"Kirišima\". V listopadu 1919 byl převelen na torpédoborec \"Janagi\".\n\nV prosinci 1920 se stal hlavním dělostřeleckým důstojníkem (, \"hódžucu čó\") na chráněném křižníku \"Suma\" a v prosinci 1921 nastoupil na stejnou pozici na lehkém křižníku \"Tenrjú\". Po tříměsíčním působení na námořním okruhu Sasebo se 1. března 1923 stal dozorčím důstojníkem dokončovacích prací (, \"gisou in\") rozestavěného lehkého křižníku \"Júbari\". Od 15. května 1923 potom na tomto křižníku působil opět jako hlavní dělostřelecký důstojník.\n\nV prosinci 1923 byl povýšen do hodnosti \"šósa\" (少佐 ~ korvetní kapitán) a nastoupil do kurzu B na námořní vysoké škole. Poté byl v prosinci 1925 přidělen ke štábu 1. \"suirai sentai\" (水雷戦隊 ~ eskadra torpédoborců), kde strávil následující rok, než se v prosinci 1926 ujal funkce hlavního dělostřeleckého důstojníka na těžkém křižníku \"Furutaka\". V listopadu 1927 se opět vrátil ke štábní činnosti, tentokrát ale u 2. \"kantai\" (艦隊 ~ loďstvo). V prosinci 1928 byl povýšen na \"čúsa\" (中佐 ~ fregatní kapitán) a převelen ke štábu 1. \"kantai\" (případně štábu \"Rengó Kantai\"?). Následující téměř čtyři roky putoval po štábech, námořním okruhu Jokosuka, či dělal instruktora v dělostřelecké a torpédovém kurzu.\n\nV listopadu 1933 byl povýšen na \"taisa\" (大佐 ~ námořní kapitán) a 15. března 1934 se ujal svého prvního velení na vlastní lodi – lehkém křižníku \"Kiso\". Ještě v listopadu téhož roku se ujal velení na jemu již známém těžkém křižníku \"Furutaka\". Po roce na \"Furutaka\" se 15. listopadu 1935 ujal velení na starém pancéřovém křižníku \"Iwate\". V prosinci 1936 se stal hlavním instruktorem na námořní akademii. V roce 1938 velel bitevním lodím \"Jamaširo\", \"Nagato\" a poté opět \"Jamaširo\", které se tak stalo jeho posledním velením lodi.\n\nOd září 1939 působil Kakuta opět na jokosuckého námořního okruhu. Již 15. listopadu 1939 byl ale povýšen na \"šóšó\" (少将 ~ kontradmirál) a ujal se funkce velitele štábu (参謀長 \"sanbó čó\") sasebského námořního okruhu. Od 15. října 1940 působil jako asistent štábu 1. \"kantai\".\n\nNásledovalo velení postupně třem \"kókú sentai\" (航空戦隊 ~ divize letadlových lodí). Nejprve od 15. listopadu 1940 velel 3. \"kókú sentai\" (\"Rjúdžó\"). Poté velel od 1. září 1941 4. \"kókú sentai\" 1. \"kókú kantai\" (航空艦隊 ~ letecká flota) složené z letadlové lodě \"Rjúdžó\", nosiče hydroplánů \"Kasuga Maru\" a později (na krátko) i letadlové lodě \"Šóhó\".\n\nBěhem operace „AL“ – útoku na Aleuty v červnu 1942 – měl pod svým velením opět letadlovou loď \"Rjúdžó\", která byla jeho vlajková, novou letadlovou loď \"Džunjó\", nosič hydroplánů \"Kamikawa Maru\", těžké křižníky \"Maja\", \"Takao\" a čtyři torpédoborce.\n\nV rámci velké pomidwayské reorganizace loďstva 14. července 1942 se Kakuta stal velitelem 2. \"kókú sentai\" 3. \"kantai\", která byla tvořená letadlovými loděmi \"Rjúdžó\" a \"Hijó\". Již 8. srpna mu ale byla \"Rjúdžó\" odebrána a následně potopena v bitvě u východních Šalomounů.\n\nDne 12. srpna přenesl Kakuta svoji kontradmirálskou standartu na \"Hijó\". Před bitvou u ostrovů Santa Cruz měla jeho 2. \"kókú sentai\" tři letadlové lodě: vlajková \"Hijó\", \"Džunjó\" a \"Zuihó\". \"Hijó\" se ale kvůli požáru ve strojovně generátorů musela vrátit na Truk a \"Zuihó\" se přidala k Nagumově hlavnímu svazu. Do bitvy tak Kakuta plul pouze s jednou lehkou letadlovou lodí a doprovodem. Letouny z \"Džunjó\" zasadily další ránu USS \"Hornet\" a spíše neúspěšně se pokusily napadnout USS \"Enterprise\".\n\nK 1. listopadu 1942 byl Kakuta povýšen na \"čúdžó\". Pár dní poté se s \"Džunjó\" zúčastnil námořní bitvy u Guadalcanalu.\n\nDne 22. května 1943 se stal pomocníkem námořního generálního štábu a 1. července 1943 byl pověřen velením 1. \"kókú kantai\".\n\nBěhem bitvy ve Filipínském moři v červnu 1944 velel leteckým jednotkám umístěným na Marianách. On a jeho štáb měl hlavní stan na Tinianu. Jeho letouny nedokázaly ubránit vlastní letiště před americkými nálety, ani zničit americké letadlové lodě operující u Marian. Přesto ale Kakuta podával \"čúdžó\" Ozawovi mylné informace o vlastních silách a úspěších. Dull toto Kakutovo chování označuje za snahu o „zachování tváře“.\n\nDne 24. července 1944 se na Tinianu vylodili Američané. Kakuta a jeho štáb se před postupujícími Američany pokusil uprchnout, ale ani jeden z pokusů o odvoz ponorkou nevyšel. Po několika neúspěšných pokusech se Kakuta a jeho štáb stáhli do jeskyně na východním pobřeží ostrova a nikdo je již nespatřil. Předpokládá se, že Kakuta spáchal sebevraždu a jeho tělo bylo pohřbeno členy štábu.\n"}
{"id": "482187", "url": "https://cs.wikipedia.org/wiki?curid=482187", "title": "Luo-che (přítok Wej-che)", "text": "Luo-che (přítok Wej-che)\n\nLuo-che (), Pej-luo-che () je řeka na území provincie Šen-si v Číně. Je 500 km dlouhá. Povodí má rozlohu 30 000 km².\n\nProtéká planinou Chuang-tchu v hlubokém údolí. Ústí zleva do Wej-che (povodí Žluté řeky).\n\nPrůměrný roční průtok vody poblíž ústí činí přibližně 26 m³/s. Řeka unáší velké množství nánosů, přičemž průměrná kalnost činí přibližně 100 kg/m³.\n"}
{"id": "482192", "url": "https://cs.wikipedia.org/wiki?curid=482192", "title": "Čestmír Klos", "text": "Čestmír Klos\n\nČestmír Klos (25. července 1943, Velichovky) je český novinář.\n\nAbsolvoval Leteckou fakultu Vojenské akademie v Brně a poté byl programátorem sálového počítače ICT 1905. V letech 1968 až 1983 působil jako redaktor časopisu \"Melodie\", podílel se na televizním pořadu \"Písničky pod rentgenem\" a na pořádání hudebních \"Cen Melodie\". V roce 1983 byl s celou redakcí z \"Melodie\" vykázán a začal pracoval v časopise \"Krkonoše\". V 80. letech 20. století se podílel na zastavení megalomanského projektu stavby lanovky na vrchol Sněžky. Od roku 1990 přispíval do obnovených \"Lidových novin\" a v roce 1994 přešel do nově vzniklého časopisu Týden, ze kterého v roce 2001 přešel do redakce magazínu \"Euro\", od roku 2010 působí v internetovém zpravodajském webu Česká pozice.\n\nV roce 1994 začal pro českou redakci Svobodné Evropy připravovat týdenní rozhlasový pořad \"Zeměžluč\", který později převzal Český rozhlas 6. Od března 2013 nahradil \"Zeměžluč\" na nové stanici Český rozhlas Plus pořad \"Ekofórum\". Od listopadu 2015 navázal nový pořad \"Natura Plus\".\n\nKlos je členem správní rady Nadace Partnerství a stal se jedním z prvních členů komise pro udělení ceny Ropák roku.\n\nV roce 2009 se stal prvním laureátem Ceny Ivana Dejmala, kterou uděluje Společnosti pro krajinu pod záštitou prvního prezidenta České republiky Václava Havla. Laudatio přednesla vdova po Ivanu Dejmalovi, Kateřina Dejmalová.\n\nJe údajně nejdéle píšícím tuzemským ekologickým novinářem.\n\n"}
{"id": "482210", "url": "https://cs.wikipedia.org/wiki?curid=482210", "title": "Vésky", "text": "Vésky\n\nVésky jsou místní část města Uherského Hradiště. Rozprostírají se ve svahovitém terénu na levém břehu řeky Olšavy. První zmínky o Véskách jsou ve srovnání s okolními obcemi poměrně mladého data, konkrétně z 15. století, kdy markrabě Jošt daroval Petrovi z Kravař dvě vesnice – Vésky a Sady.\n\nDějiny vesnice jsou velmi podobné Sadům a především Kunovicím, s nimiž se později staly součástí ostrožského panství. V obci stojí kaple sv. Anny z 19. století. Od roku 1980 doposud jsou Vésky součástí Uherského Hradiště.\n\nV městské části působí regionálně známý ochotnický divadelní spolek SKI Vésky (zkratka znamená Slovácké kivadlo Vésky), na jehož představení jezdí lidé z širokého okolí. Na kulturním životě se velkou částí podílí také sbor dobrovolných hasičů. Poslední srpnový týden se v obci každoročně konají slovácké hody.\n\n"}
{"id": "482224", "url": "https://cs.wikipedia.org/wiki?curid=482224", "title": "Myjau", "text": "Myjau\n\nMyjau (2009) je čtvrté oficiálně vydané album skupiny Květy. Obsahuje 12 písniček, které jsou (kromě písně \"Dokud běžíš\", kde je autorem hudby Aleš Pilgr) autorským dílem Martina Evžena Kyšperského, frontmana kapely. \"Myjau\" je prvním albem nahraným v nové čtyřčlenné sestavě kapely, poprvé ve studiu Ondřeje Ježka. Album vyšlo na CD i LP, obal vytvořili Pavla Kačírková a Martin E. Kyšperský.\n\nNedlouho po vydání alba vyšel také související singl \"Dokud běžíš / Dopis španělské princezně\".\n\n\n\n\n"}
{"id": "482228", "url": "https://cs.wikipedia.org/wiki?curid=482228", "title": "Ana Guevaraová", "text": "Ana Guevaraová\n\nAna Gabriela Guevara Espinoza (* 4. března 1977, Nogales) je bývalá mexická sprinterka, jejíž specializací byl běh na 400 metrů.\n\nPoprvé na sebe upozornila na halovém mistrovství světa 1999 v Maebaši, kde doběhla ve finále čtvrtá. V letní sezóně získala zlatou medaili na Panamerických hrách v kanadském Winnipegu. Na světovém šampionátu v Seville skončila její cesta v semifinálovém běhu. Reprezentovala na letních olympijských hrách 2000 v australském Sydney, kde ve finále proběhla cílem na pátém místě v čase 49,96 s. O rok později získala bronz na mistrovství světa v Edmontonu. V roce 2002 získala společně s dalšími třemi atlety podíl na jackpotu ve Zlaté lize.\n\nNa Panamerických hrách v roce 2003, které se konaly od 1. do 17. srpna v Dominikánské republice získala na čtvrtce zlatou medaili. Titul mistryně světa vybojovala později na šampionátu v Paříži v čase 48,89 s. S mexickou štafetou na 4x400 metrů však skončila již v rozběhu. Na letních olympijských hrách 2004 v Athénách proběhla ve finále cílem na druhém místě v čase 49,56 s. Rychlejší byla jen Bahamská atletka Tonique Williamsová-Darlingová.\n\nV roce 2005 doběhla třetí na mistrovství světa v Helsinkách. O dva roky později získala na Panamerických hrách v brazilském Rio de Janeiru již třetí medaili na čtvrtce v řadě. Stříbrnou medaili vybojovala také s mexickou štafetou. Na mistrovství světa 2007 v Ósace skončila ve finále těsně pod stupni vítězů, na čtvrtém místě v čase 50,16 s. Atletickou kariéru ukončila na začátku roku 2008, kvůli korupci představitelů mexického sportu.\n\n\n"}
{"id": "482234", "url": "https://cs.wikipedia.org/wiki?curid=482234", "title": "Poissonnière (stanice metra v Paříži)", "text": "Poissonnière (stanice metra v Paříži)\n\nPoissonnière je nepřestupní stanice pařížského metra na lince 7 na hranicích 9. a 10. obvodu v Paříži. Nachází se na křižovatce ulic \"Rue La Fayette\", \"Rue du Faubourg Poissonnière\" a \"Rue de Bellefond\".\n\nStanice byla otevřena 5. listopadu 1910 v rámci prvního úseku linky 7 mezi stanicemi Opéra a Porte de la Villette.\n\nJméno stanice je odvozeno od názvu ulice \"Rue du Faubourg Poissonnière\". \"Poissonnière\" znamená česky „prodavačka ryb“. V této čtvrti se kdysi prodávaly ryby ulovené v přístavu Boulogne-sur-Mer.\n"}
{"id": "482240", "url": "https://cs.wikipedia.org/wiki?curid=482240", "title": "Maraîchers (stanice metra v Paříži)", "text": "Maraîchers (stanice metra v Paříži)\n\nMaraîchers je nepřestupní stanice pařížského metra na lince 9 ve 20. obvodu v Paříži. Nachází se na křižovatce ulic \"Rue des Pyrénées\" a \"Rue d'Avron\".\n\nStanice byla otevřena 10. prosince 1933 při rozšíření linky ze stanice République do Porte de Montreuil.\n\nV roce 2006 byla stanice kompletně zrekonstruována.\n\nJméno stanice je odvozeno od názvu nedaleké ulice \"Rue des Maraîchers\". \"Maraîchers\" znamená česky „zelináři“, kterých zde kdysi mnoho žilo. Svahy kopců Belleville a Montreuil totiž až do 19. století sloužily k pěstování zeleniny.\n\nStanice má tři vchody, které se nacházejí v ulici \"Rue des Pyrénées\".\n"}
{"id": "482249", "url": "https://cs.wikipedia.org/wiki?curid=482249", "title": "Kulčiba dávivá", "text": "Kulčiba dávivá\n\nKulčiba dávivá (\"Strychnos nux-vomica\") je strom, případně keř z tropické Asie, pěstuje se též v Africe. Listy jsou křižmostojné, bílé květy vyrůstají ve vidlanech. Plody jsou velké kulovité bobule s tuhým, šedě žlutým oplodím. V rosolovité dužnině jsou 2 až 4 okrouhlá zploštělá semena (\"Semen nucis vomitae\", \"Semen strychni\"), která slouží jako surovina pro izolaci alkaloidů a výrobu léčiv. Semena obsahují indolové alkaloidy (2 až 3 %), zejména strychnin (1 %) a brucin (1,5 %). Kromě alkaloidů se v semeni vyskytují též hořčiny (loganin) a olej. Alkaloidy se nacházejí i v kůře a v listech rostliny.\n\nDroga ve formě extraktu nebo přímo izolovaný strychnin se používají pro zvýšení chuti k jídlu a k posílení svalstva. Strychnin dráždí centrální nervovou soustavu, zejména nervy páteřní míchy, zvyšuje napětí svalstva, čehož lze využít při léčení svalové ochablosti (např. při poruchách trávicího ústrojí). Povzbuzuje dýchání a krevní oběh, lze jej též použít jako protijed při otravách hypnotiky. Brucin se někdy používá jako standard hořkosti.\n\n \n"}
{"id": "482250", "url": "https://cs.wikipedia.org/wiki?curid=482250", "title": "Třída Duncan", "text": "Třída Duncan\n\nTřída Duncan byla třída predreadnoughtů Royal Navy. Skládala se z jednotek \"Albemarle\", \"Cornwallis\", \"Duncan\", \"Exmouth\", \"Montagu\" a \"Russell\", postavených v letech 1899–1904. \"Montagu\" ztroskotal v roce 1906. Zbylá pětice bojovala v první světové válce, přičemž \"Cornwallis\" a \"Russell\" byly ztraceny.\n\nTřída \"Duncan\" měla oproti třídě předchozí o tisíc tun menší výtlak a zeslabené pancéřování, čímž bylo dosaženo vyšší rychlosti. Výzbroj se lišila jen v detailech. Hlavní výzbroj tvořily čtyři 305mm děla ve dvouhlavňových věžích. Dále lodě nesly dvanáct 152mm kanónů sekundární ráže v kasematech, dvanáct 76mm kanónů na obranu proti torpédovkám, osm 47mm kanónů a čtyři torpédomety.\n\nVšechny lodi byly dokončeny v letech 1903–1904 a před vypuknutím války sloužily Středomořském loďstvu, Atlantickém loďstvu, Kanálovém loďstvu a v Domácím loďstvu. \"Montagu\" v roce 1906 ztroskotal. Na počátku první světové války tvořily \"Russell\", \"Exmouth\" a \"Albemarle\" 6. bitevní eskadru, která byla součástí hlídkových sil kontradmirála George A. Ballarda. \"Russell\" a \"Exmouth\" ostřelovaly 23. listopadu 1914 přístav a nádraží v Zeebrugge. \"Cornwallis\", \"Exmouth\" bojovaly v roce 1915 v dardanelské kampani.\n\n\"Russell\" a \"Cornwallis\" byly ve válce ztraceny. \"Russell\" se potopil 27. dubna 1916 u Malty na mině německé ponorky \"U 73\". \"Cornwallis\" byl potopen 19. ledna 1917 poblíž Malty dvěma torpédy německé ponorky \"U 32\". Zbylé tři lodě byly v roce 1917 převedeny do rezervy a v letech 1919–1920 sešrotovány.\n\n\n"}
{"id": "482263", "url": "https://cs.wikipedia.org/wiki?curid=482263", "title": "Matitjahu", "text": "Matitjahu\n\nMatitjahu ( מַתִּתְיָהוּ, doslova, podle biblické postavy kněze Matitjáše, například 1. kniha Makabejská 2,1 - „\"V těch dnech povstal Matitjáš, syn Jóchanana, syna Šimeónova. Byl knězem ze synů Jójaríbových z Jeruzaléma, ale bydlel v Módeínu\"“, v oficiálním přepisu do angličtiny Mattityahu, přepisováno též Matityahu) je vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se v nadmořské výšce 290 metrů v jihozápadní části Samařska, respektive v místech, kde Samařsko přechází do Judských hor. Jižně od obce probíhá v údolí vádí Nachal Modi'im.\n\nLeží cca 3 kilometry severovýchodně od města Modi'in-Makabim-Re'ut, cca 25 kilometrů severozápadně od historického jádra Jeruzalému a cca 30 kilometrů jihovýchodně od centra Tel Avivu. Vesnice je na dopravní síť Západního břehu Jordánu napojena pomocí lokální silnice číslo 446, která zajišťuje propojení jednotlivých izraelských sídel v aglomeraci měst Modi'in Illit a Modi'in-Makabim-Re'ut, jejíž součástí Matitjahu je a souvisle navazuje na východní straně na město Modi'in Illit. Od Modi'in Illit se odlišuje spíš charakterem zástavby, protože si uchovává zbytky původního rozptýleného zemědělského typu osídlení (mošav).\n\nDějiny obce Matitjahu jsou propojeny s dějinami sousedního města Modi'in Illit, jehož zástavba původně vznikala jako součást Matitjahu. Vesnice byla zřízena roku 1981. Už 19. dubna 1977 izraelská vláda souhlasila s výhledovým zřízením několika nových osad na Západním břehu Jordánu. Jednou z nich měla být osada nazývaná Choron Dalet (Horon Dalet) tedy Choron D, pro niž se odsouhlasila výstavba potřebné infrastruktury. 7. února 1979 vláda pěti hlasy ku dvěma nesouhlasným rozhodla přikročit k založení nové obce, nyní už nazývané Matitjahu.\n\nPřesné umístění osady prý vzniklo náhodou. V roce 1979 vzal vysoký důstojník izraelské armády svého syna na procházku do těchto míst. Během výletu si syn povšiml, že odtud je vidět ranvej mezinárodního letiště u Tel Avivu. Jeho otec pak o strategickém významu této lokality informoval své nadřízené a armáda tu pak (ještě před příchodem trvalých obyvatel) zřídila malou osadu typu Nachal (kombinace vojenského a civilního osídlení). 17. června 1981 vláda rozhodla, že osadu Matitjahu rozšíří tak, aby se v ní mohla usídlit skupina aktivistů ze sdružení Or Sameach. Podrobný územní plán umožňoval výhledovou výstavbu 111 bytových jednotek (později aktualizován a navýšen na kapacitu 283 bytů a průmyslovou zónu). Skupinu prvních osadníků tvořili zejména židovští přistěhovalci z USA, kteří do Izraele přišli v roce 1979 a zpočátku se usadili v osadě Mevo Choron.\n\nOd 90. let 20. století probíhá východně a severovýchodně od osady výstavba města Modi'in Illit. Jeho některé části byly zpočátku řešeny jako čtvrti obce Matitjahu (Matitjahu Cafon - Matitjahu Tzafon neboli dnešní \"Achuzat Brachfeld\"). V průmyslové zóně v Matitjahu umístěné západně od vlastní osady funguje továrna na výrobu cementu a několik dalších firem, role zemědělství na ekonomice osady je nyní již malá (v minulosti chov drůbeže, pěstování vinné révy). V obci fungují předškolská zařízení pro děti. Základní školství je zajištěno v sousedním Modi'in Illit. V Matitjahu je synagoga, která byla na jaře 2008 rozšířena. Obchody, pošta a zdravotní péče je zajištěna v Modi'in Illit. Dále tu působí ješiva \"Gedola Matisjahu\". Další ješiva \"Ma'arava Machon Rubin\" se nachází v západní části obce (u průmyslové zóny). Nabízí náboženské vzdělání kombinované se sekulárními znalostmi.\n\nPočátkem 21. století byla obec spolu s celým blokem okolo Modi'in Illit zahrnuta do Izraelské bezpečnostní bariéry. Tuto oblast si Izrael hodlá podržet i po případné mírové smlouvě s Palestinci.\n\nObyvatelstvo Matitjahu je v databázi rady Ješa popisováno jako nábožensky založené. Internetové stránky obce pak popisují složení obyvatelstva jako mix mezi ortodoxním a ultraortodoxním judaismem. Mezi obyvateli převažují anglicky mluvící přistěhovalci z USA. Počet obyvatel obce zaznamenal v minulosti výkyv vysoko nad 4000 obyvatel, což ale souviselo s rozmachem zástavby na ploše, která je nyní pod správou města Modi'in Illit. Do správních hranic osady byly ještě k roku 2008 patrně nadále počítány některé městské obvody sousedního Modi'in Illit, třebaže samotný mošav udával svou populaci na pouhých 83 rodin Existují ale plány rozšířit obec o dalších 250 rodin, čímž by se z ní stalo sídlo výrazně městského typu.\n\nPodle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší obec vesnického typu s dlouhodobě kolísající populací, což je patrně zčásti ovlivněno změnami administrativních hranic. K 31. prosinci 2014 zde žilo 663 lidí. Během roku 2014 registrovaná populace stoupla o 9,2 %.\n\n\n"}
{"id": "482279", "url": "https://cs.wikipedia.org/wiki?curid=482279", "title": "Le Peletier (stanice metra v Paříži)", "text": "Le Peletier (stanice metra v Paříži)\n\nLe Peletier je nepřestupní stanice pařížského metra na lince 7 v 9. obvodu v Paříži. Nachází se na křižovatce ulic \"Rue La Fayette\", pod kterou vede linka metra, a \"Rue de la Victoire\".\n\nPrvní úsek linky 7 byl zprovozněn 5. listopadu 1910 mezi stanicemi Opéra a Porte de la Villette. Stanice \"Le Peletier\" byla ale pro veřejnost otevřena až 6. června 1911.\n\nJméno stanice je odvozeno od názvu nedaleké ulice \"Rue Le Peletier\". Louis Le Peletier de Morfontaine (1730-1799) byl prévôt des marchands v letech 1784-1789.\n\nStanice má jen jeden vchod, který je vybaven původní lampou typu \"Val d'Osne\" (na rozdíl od mnohem rozšířenějších lamp \"Dervaux\"). Stanice metra jimi byly vybavovány v letech 1909-1923, ale postupem doby byly nahrazeny, takže dnes se jich dochovalo jen málo.\n"}
{"id": "482281", "url": "https://cs.wikipedia.org/wiki?curid=482281", "title": "Semtinská lípa", "text": "Semtinská lípa\n\nSemtinská lípa, někdy komoleno na snáze vyslovitelné Semtínská lípa, byl památný strom u jihovýchodního okraje Českého ráje, stojící při silnici mezi Sobotkou a Podkostí.\n\n\nLípa rostla na nezalesněném návrší poblíž zaniklého dvora Semtiny, od kterého odvozuje své jméno. Jde o místo větrné a vcelku nehostinné, poskytující však dobrou viditelnost i výhled do kraje. Strom byl rozpoznatelný z Kozákova, Ještědu, Bezdězu a prý i z Krkonoš. A samozřejmě z většiny blízkých vyhlídek jako je ochoz zámku Humprecht, věž hradu Kost nebo hrad Trosky.\n\nV roce 1911 byla koruna zpevněna táhly. Lípa začala znatelně chřadnout již v sedmdesátých letech 20. století. Nejprve se z její koruny začaly vylamovat silné větve, pak ji poškodilo několik vichřic a zásah bleskem. Počátkem srpna 1983 prošla nad krajem bouře, která vylomila jednu z hlavních větví koruny a otevřela velkou ránu, kterou už lípa nedokázala zacelit. Padla při silné bouři 27. května roku 2000. Její zbytky byly pietně ponechány na místě, oploceny plaňkovým plotem a torzo kmene přikryto šindelovou střechou. V sobotu 26. května 2012 se torzo lípy stalo cílem útoku, policie hledá vandala, který objemný kmen úmyslně či z nedbalosti zapálil. Požárníci pro uhašení torza spotřebovali 20 tisíc litrů vody, později však z dutiny začal znovu vycházet dým, a tak po dohodě se zástupci CHKO Český ráj došlo k rozřezání ohořelého torza a kompletnímu dohašení.\n\nPůvodně byly vysazeny stromy dva, po stranách barokní sochy sv. Jana Nepomuckého z roku 1728 od Josefa J. Jelínka (socha byla po rekonstrukci umístěna dál od stromu). Západní lípa (při pohledu od silnice pravá) byla vyvrácena vichřicí v roce 1858.\n\nV místě rostou dvě mladé lipky. Jedna vyrůstá jako výmladek z kořenů Semtinské lípy. Její koruna byla ožehnuta při požáru torza v květnu 2012. Druhá byla vysazena ještě před zánikem Semtinské lípy 19. listopadu 1983 k příležitosti znovuotevření Národního divadla (tuto požár v roce 2012 nepoškodil). V okolí byly jako památné stromy vyhlášené:\n\n\nSemtinskou lípu jako památný strom opěvoval Fráňa Šrámek. Dnes je považována za jeden ze symbolů Sobotecka.\n\n"}
{"id": "482286", "url": "https://cs.wikipedia.org/wiki?curid=482286", "title": "Zbrojnoš", "text": "Zbrojnoš\n\nZbrojnoš byl středověký průvodce rytíře. Přeneseně to může být člověk, který nosí zbroj.\n\nV literatuře je dobře znám zbrojnoš Sancho Panza, věrný průvodce rytíře Dona Quijote, kde jej v parodii na rytířské eposy \"Důmyslný rytíř Don Quijote de la Mancha\" zvěčnil spisovatel Miguel de Cervantes y Saavedra.\n"}
{"id": "482288", "url": "https://cs.wikipedia.org/wiki?curid=482288", "title": "Cadet (stanice metra v Paříži)", "text": "Cadet (stanice metra v Paříži)\n\nCadet je nepřestupní stanice pařížského metra na lince 7 v 9. obvodu v Paříži. Nachází se na křižovatce ulic \"Rue La Fayette\", pod kterou vede linka metra, a \"Rue Cadet\".\n\nStanice byla otevřena 5. listopadu 1910 v rámci prvního úseku linky 7 mezi stanicemi Opéra a Porte de la Villette.\n\nStanice je na nástupištích vyzdobena keramickou freskou v barvách vlajky Spojených států.\n\nJméno stanice je odvozeno od názvu ulice \"Rue Cadet\", která dostala své jméno podle cesty vedoucí přes pozemky pro kadety.\n\nStanice má jen jeden vchod zdobený původním secesním zábradlím.\n\n\n"}
{"id": "482292", "url": "https://cs.wikipedia.org/wiki?curid=482292", "title": "Nina Simone", "text": "Nina Simone\n\nEunice Kathleen Waymonová, známá pod svým uměleckým jménem Nina Simone (21. února 1933, Tryon, Severní Karolína, Spojené státy americké – 21. dubna 2003 v Carry-le-Rouet, Bouches-du-Rhône, Francie), byla americká zpěvačka, skladatelka, pianistka a bojovnice za občanská práva.\n\nNejčastěji se její jméno objevuje ve spojení s jejím pěveckým vyjádřením jazzové hudby. Původně chtěla být klavírní virtuózkou, ale její tvorba zahrnula množství stylů, od klasické hudby, jazzu, blues, soulu, folku, R&B, gospelu až po pop. Pro její zpěv byly charakteristické prudké vášně, uvolněné vibrato a jemně androgynní zabarvení hlasu. Její neobvykle velký hlasový rozsah kolísal mezi altem a tenorem (příležitostně dokonce dosahoval hloubky barytonu).\n\nNahrála více než 40 živých a studiových alb, největší část z nich byla vydána mezi lety 1958 (kdy vyšel její debut s \"Little Girl Blue\") a 1974. Nejznámější písně jsou \"My Baby Just Cares for Me\", \"I Put a Spell on You\", \"Four Women\", \"I Loves You Porgy\", \"Feeling Good\", \"Don't Let Me Be Misunderstood\", \"Sinnerman\", \"To Be Young, Gifted and Black\", \"Mississippi Goddamn\", \"Ain't Got No, I Got Life\" and \"I Want a Little Sugar in My Bowl\". Její hudba a poselství měly obrovský kulturní dopad.\n\nNarodila se ve městě Tryon, ve státě Severní Karolína v USA, jako jedno z osmi dětí v chudé rodině. Ve třech letech začala hrát na piano, první píseň, kterou se naučila, byla hymna \"God Be With You, Till We Meet Again\". V hraní pokračovala v místním kostele, kde ukázala svůj hudební talent. Jejím premiérovým koncertem byl ve 12 letech recitál vážné hudby. Během představení si její rodiče museli přesednout z míst v první řadě dozadu, aby udělali místo pro bělochy. Simone prohlásila, že nebude hrát, dokud se rodiče nevrátí na svá původní místa. Tento incident byl jedním z motivů jejího pozdějšího zapojení do hnutí za občanská práva.\n\nMatka Mary Kate Waymon byla zapálená metodistická duchovní; její otec, John Divine Waymon, byl údržbář a příležitostně holič, jenž měl chatrné zdraví. Matka pracovala jako hospodyně a její zaměstnavatel si uvědomil talent, kterým Eunice oplývala, proto poskytl rodině prostředky na hodiny hry na piano. V 17 letech se přestěhovali do Philadelphie v Pensylvánii. Zde se Eunice setkala s rasismem, když žádala o stipendium na místní škole. Vyplnila úspěšně testy o svých schopnostech a výborně prospěla, její talent byl zřejmý. Přesto stipendium nedostala. Když se ptala svého zkoušejícího, proč jí nebylo přiděleno stipendium, odpověděl jí: „protože jsi černoška.“ Jinou obětí rasismu v té době byla skladatelka a klavíristka Philippa Schuyler z New Yorku.\n\nTyto zkušenosti ji později vedly k boji za občanská práva. Učila se hrát na klavír v New Yorku na \"Juilliard School of Musica\" a doprovázela zpěváky, aby si vydělala na vlastní studia. S pomocí soukromého učitele se připravila na zkoušky pro studium hry na piano na Curtisově institutu, ale opět byla odmítnuta. Věřila, že byla odmítnuta z důvodu, že je černoška a že je žena.\n\nVydělávala si na studia hrou na piano v \"Midtown Bar & Grill\" na Pacific Avenue v Atlantic City. Majitel si dal podmínku, že práci dostane pouze pokud bude při hře na piano také zpívat. V roce 1954 přijala jevištní jméno „Nina Simone“, protože nechtěla, aby její matka věděla, že hraje „ďábelskou hudbu“. Nina („niña“ ve španělském významu děvčátko) byla přezdívka, kterou ji dal její přítel, a Simone vzniklo podle francouzské herečky Simone Signoretové, kterou viděla ve filmu \"Zlatá čapka\".\nHrála a zpívala v baru směs jazzu, blues a klasické hudby a časem si vytvořila malou, ale oddanou skupinu obdivovatelů.\n\nV roce 1958 po zkušenostech s hrou v malých klubech nahrála píseň George Gershwina \"I Loves You, Porgy\" (z opery Porgy and Bess), kterou se naučila podle alba Billie Holiday a zpívala ji pro své přátele. Tato nahrávka se dostala do \"Billboard top 40 success v USA\", brzy pak následovalo debutové album \"Little Girl Blue\" nahrané u \"Bethlehem Records\". Simone neměla z alba nikdy finanční prospěch, prodala svá práva za 3000 dolarů a ztratila tak více než milion dolarů na honoráři (hlavně vzhledem k úspěšným reedicím písně \"My Baby Just Cares for Me\" během 80. let).\n\nPo úspěchu \"Little Girl Blue\" podepsala kontrakt s velkou společností \"Colpix Records\", následoval řetězec studiových i živých alb.\n\nVelmi ji ovlivnil její blízký přítel, spisovatel James Baldwin. Baldwin, spolu s \"Langstonem Hughesem\" a \"Lorraine Hansberryovou\", upozornil Ninu Simone na rasovou nerovnost té doby a na skupiny, které vznikaly, aby proti tomuto bojovaly. Baldwin ji také odkázal na literaturu, aby si v této problematice rozšířila obzor.\n\nBěhem roku 1964 změnila distributora desek z americké společnosti \"Colpix\" na holandskou společnost \"Dutch Philips\", což znamenalo také změnu v obsahu nahrávek. Do svého repertoáru měla vždy zařazeny písně, které se vztahovaly k problémům černochů v Americe (například \"Brown Baby\" či \"Zungo\" na albu \"The Village Gate\" z roku 1962). Ale na svém debutovém albu pro Philips, \"Nina Simone in Concert\" (živá nahrávka, 1964), poprvé otevřeně pojmenovala v písni \"Mississippi Goddam\" rasovou nerovnost, o jejíž existenci v USA byla přesvědčena. Byla to její odpověď na vraždu Medgara Everse a teroristický útok na \"16 street Baptist Church\" – kostel v Birminghamu, kde dne 15. září 1963 zahynuly čtyři černošské dívky. Píseň byla vydána i jako singl a v určitých jižních státech USA byla bojkotována. Píseň \"Old Jim Crow\" na stejném albu reagovala na segregační zákon \"Jim Crow Laws\".\n\nI nadále byl boj za občanská práva součástí jejího repertoáru a živých představení. Účinkovala a promlouvala na mnoha setkáních pro občanská práva, například \"Selma to Montgomery marches\". Nahrála cover verzi písně Billie Holiday o lynči černochů na jihu USA \"Strange Fruit\" (album \"Pastel Blues\", 1965), nazpívala \"Images\", poem básníka Williama Waringa Cuneye na album \"Let It All Out\" (1966), píseň se stala hymnou za krásu černé barvy pleti.\n\nSložila píseň \"Four Women\" o čtyřech různých charakterech afroamerických žen, které představují čtyři sociální stereotypy, a nazpívala ji na album \"Wild Is the Wind\" (1966).\n\nV roce 1967 přešla od společnosti Philips k \"RCA Victor\". Na své první album \"Nina Simone Sings the Blues\" (1967) nazpívala \"Backlash Blues\", které napsal její přítel \"Langston Hughes\". Na \"Silk & Soul\" (1967) nahrála písně Billy Tailora \"I Wish I Knew How It Would Feel to Be Free\" a \"Turning Point\". Album \"Nuff Said\" (1968) obsahuje živé nahrávky z \"Westbury Music Fair\", koncertu uskutečněného 7. dubna 1968, tři dny po vraždě Martina Luthera Kinga, Jr. Věnovala jeho smrti celé představení, zpívala \"Why? (The King of Love Is Dead)\", píseň, kterou napsal její baskytarista přímo poté, co je dostihla zpráva o Kingově smrti.\n\nSpolu s Weldonem Irvinem přetvořila poslední nedokončenou hru své přítelkyně afroamerické spisovatelky Lorraine Hansberry \"To Be Young, Gifted and Black\" v píseň o občanských právech. Byla nahrána živě a posléze vydána na albu \"Black Gold\" (1970). Studiová nahrávka byla připravena jako singl, cover verzi písně nazpívala Aretha Franklin na stejnojmenném albu v roce 1972 a zpěvák Donny Hathaway na albu \"Everything Is Everything\" (1970).\n\nUSA opustila v září 1970, kdy odletěla na Barbados za svým manželem a manažerem Andrewem Troudem. Protože se osobně i názorově rozešli, zde se s ním rozvedla. Po návratu do USA měla problémy s dluhy na daních, a tak se vrátila na Barbados, aby se vyhnula úřadům a žalobám. Poté žila v několika zemích, přítelkyně Miriam Makeba ji přiměla odcestovat do Libérie, dále žila ve Švýcarsku, Nizozemsku, v roce 1992 se usídlila natrvalo ve Francii.\n\nAlbum \"It Is Finished\" nahrála ještě u \"RCA Records\" v roce 1974. V roce 1978 ji přesvědčil vlastník \"CTI Records\", \"Creed Taylor\", aby natočila album \"Baltimore\". Komerčního úspěchu nedosáhlo, ale získalo ocenění kritiky a bylo označeno za uměleckou renesanci její tvorby. Výběr materiálu ukazoval na eklekticismus; byly tam spirituály stejně jako populární hudba, například píseň od \"Hall & Oates\" \"\"Rich Girl\"\". O čtyři roky později nahrála ve Francii \"Fodder on My Wings\".\n\nBěhem roku 1980 vystupovala pravidelně v \"Ronnie Scott's jazz clubu\" v Londýně, kde v roce 1984 natočila také album \"Live at Ronnie Scott's\".\n\nV roce 1987 využili originální nahrávku z roku 1958 \"My Baby Just Cares for Me\" v reklamě na parfém Chanel No. 5. To odstartovalo nová vydání písně, která se vyšplhala na páté místo \"UK singles chart\". Autobiografie \"I Put a Spell on You\" byla vydána během roku 1992 a v té době nahrála i své poslední album \" A Single Woman\".\n\nBěhem roku 1993 se Simone usadila v jižní Francii. Měla již několik let rakovinu plic a zemřela ve spánku doma v Carry-le-Rouet 21. dubna 2003. Pohřebního obřadu se účastnily zpěvačky Miriam Makeba a Patti Labelle, básnířka spojená s \"Black Arts Movement\" Sonia Sanchez, herec Ossie Davis a stovky dalších. Elton John vyjádřil úctu květinami se zprávou „Byla jsi nejslavnější a miluji tě“. Popel byl rozsypán v několika afrických zemích. Zanechala zde dceru, Lisu Celeste Stroud, která je herečkou a zpěvačkou. Ta převzala jevištní jméno Simone a objevila se například v Jesus Christ Superstar či Aidě na Broadwayi.\n\nSimone pro své jevištní vystupování ve stylu „královny“ získala titul \"Nejvyšší kněžka soulu\" (\"High Priestess of Soul\"). Velký důraz kladla na vyjádření emocí pomocí hudby. Během jednoho alba nebo koncertu dokázala projevit jak překypující veselí, tak tragickou melancholii. Její živá vystoupení byla považována za happeningy, kde vystupovala jako zpěvačka, pianistka, tanečnice, herečka nebo aktivistka.\n\nDo programu vkládala monology a dialogy s publikem a často užívala ticho jako hudební prvek. Simone to srovnávala s „masovou hypnózou“, kterou užívá během koncertu. Na většině svých nahrávek, jak živých, tak studiových, měla stálý doprovod perkusionisty \"Leopoldo Flemminga\" a kytaristy \"Al Schackmana\".\n\nKolísání emocí provázelo i její osobnost a osobní život. Simone měla v hudebním světě pověst vrtkavé osobnosti s tím, že s ní bylo těžké vyjít. V roce 1995 zranila syna sousedky vzduchovou pistolí poté, co jeho smích narušil její soustředění. Také použila zbraň na člena nahrávací společnosti, kterého obvinila z krádeže honoráře. Dnes se tato extempore přičítají její bipolární poruše. Simone neochotně brala léky na zmírnění příznaků od poloviny 60. let. To vše věděla pouze skupina jejích nejbližších a držela to v tajnosti po mnoho let. Teprve v biografii \"Break Down And Let It All Out\", kterou napsali \"Sylvia Hampton\" a \"David Nathan\", vyšla v roce 2004 pravda na veřejnost.\n\nObhajovala násilnou revoluci během období boje za občanská práva a stála v opozici proti nenásilnému přístupu Martina Luthera Kinga. Doufala, že Afroameričané by mohli pomocí boje vytvořit vlastní stát. Nebyla však rasistkou a ve své autobiografii říká, že její rodina i ona sama považují všechny lidské rasy za rovné.\n\nJe často citována umělci různých směrů jako zdroj jejich inspirace: Elkie Brooks, Cat Stevens, Peter Gabriel, Mary J. Blige, Michael Gira, Lauryn Hill, Alicia Keys, Amanda Palmer a Jeff Buckley. John Lennon uvedl, že její pojetí písně \"I Put a Spell on You\" bylo inspirací pro píseň \"Michelle\".\nCover verze jejich písní vytvořili: Carola, Aretha Franklin, Marilyn Manson, Donny Hathaway, David Bowie, Elkie Brooks, Roberta Flack, Jeff Buckley, The Animals, Muse, Natacha Atlas, Cat Power, Katie Melua, Timbaland, Feist, Shara Worden a Michael Bublé.\n\nMnoho hiphopových a jiných moderních umělců vytvořilo samply a mixy jejich rytmických písní a vydali je na deskách. Talib Kweli a Mos Def. složili hold jejímu hudebnímu stylu.\n\nJejí hudba je součástí soundtracků k různým filmům: \"Big Lebowski\" (1998), \"Notting Hill\" (1999), \"Aféra Thomase Crowna\" (1999), \"The Dancer Upstairs\" (2002), \"Před úsvitem\" (2004), \"Inland Empire\" (2006), \"Kurs negativního myšlení\" (2006), \"Sex ve městě\" (2008), \"Nouzový východ\" (2008) a Strážci – Watchmen (2009). Její hudba se uplatnila také v remixech, reklamách a TV seriálech.\n\nJejí smrt byla bodem, který určil další životní cesty hrdinky českého filmu \"Tajnosti\".\n\nTaké v roce 2009 byla její píseň Feeling Good použita jako hlavní znělka počítačové hry The Saboteur.\n\nDokumentární film \"Nina Simone: La Legende (The Legend)\" je dílem francouzských filmařů a vznikl v roce 1992. Vychází z její autobiografie \"I Put A Spell On You\" a zachycuje různá období její kariéry, rozhovory s přáteli a rodinou, různé rozhovory s Ninou Simone v době života v Nizozemí a na cestě za matkou do jejího rodiště. Velký počet věcí byl převzat z dřívějšího 26minutového biografického dokumentu od \"Petra Rodise\", který vyšel v roce 1969 a měl jednoduchý název Nina.\n\nPlány pro další životopisný film film vznikly na konci roku 2005. Film má být založen na životopisné knize \"I Put A Spell On You\" (1992) a zaměří se také na její vztah v pozdějším životě se spolupracovníkem \"Cliftonem Hendersonem\", který zemřel v roce 2006. Na scénáři pracuje \"Cynthia Mort\" (TV filmy \"Will & Grace, Roseanne\") a hlavní roli má ztvárnit Mary J. Blige. Film má přijít do kin v roce 2012.\n\n\nNa \"Human Kindness Day\" v roce 1974 ve Washingtonu vzdalo poctu Nině Simone více než 10 000 lidí.\n\nObdržela dva čestné doktoráty za hudbu a za humanitu od \"University of Massachusetts\" a \"Malcolm X College\". Poté, co tyto pocty obdržela, ráda se nazývala \"Dr. Nina Simone“. Dva dny před svou smrtí získala čestný diplom od Curtisova institutu, školy, která ji na začátku kariéry odmítla přijmout.\n\n"}
{"id": "482293", "url": "https://cs.wikipedia.org/wiki?curid=482293", "title": "Zimostrázotvaré", "text": "Zimostrázotvaré\n\nZimostrázotvaré (\"Buxales\") je řád vyšších dvouděložných rostlin. V pojetí systému APG IV zahrnuje pouze jedinou čeleď, zimostrázovité, do níž byly postupně vřazeny i dříve samostatné čeledi \"Haptanthaceae\" a \"Didymelaceae\". Celkem zahrnuje 6 rodů a asi 100 druhů. Největším rodem je zimostráz (\"Buxus\").\n\nZástupci řádu zimostrázotvaré jsou převážně dřeviny s jednoduchými střídavými nebo vstřícnými listy bez palistů. Žilnatina je zpeřená nebo od báze dlanitě trojžilná (triplinervní). Květy jsou drobné, pravidelné, jednopohlavné, s redukovaným okvětím, uspořádané v úžlabních nebo vrcholových květenstvích. V samčích květech je různý počet tyčinek a často je v nich přítomen zakrnělý semeník. Semeník v samičích květech je svrchní, srostlý ze 2 nebo ze 3 plodolistů a se stejným počtem komůrek, výjimečně monomerický (\"Haptanthus\"). Čnělky jsou volné. Plodem je tobolka nebo peckovice.\n\nŘád \"Buxales\" je podle systému APG III jednou z bazálních větví vyšších dvouděložných rostlin (\"Eudicots\") a tvoří sesterskou skupinu tzv. jádrových dvouděložných (\"Core Eudicots\"). Pozice řádu v taxonomii byla v minulosti nejednoznačná. Tachtadžjan řadil čeledi stávajícího řádu \"Buxales\" do podtřídy \"Hamamelididae\" společně např. s čeleděmi současného řádu \"Fagales\" a do jejich blízké příbuznosti řadil i čeleď \"Simmondsiaceae\". Dahlgren je řadil do nadřádu \"Rosanae\" společně s čeleděmi řádů \"Rosales\", \"Hamamelidales\", \"Saxifragales\", \"Droserales\", \"Fagales\" aj. Cronquist řadil čeleď \"Buxaceae\" do řádu \"Euphorbiales\" v rámci podtřídy \"Rosidae\", zatímco čeleď \"Didymelaceae\" byla v jeho systému do samostatného řádu \"Didymelales\" v podtřídě \"Hamamelidae\".\nV systému APG I byly čeledi \"Buxaceae\" i \"Didymelaceae\" ponechány nezařazené do řádu v rámci pravých dvouděložných (\"Eudicots\"). V systému APG II je čeleď \"Didymelaceae\" vřazena do čeledi \"Buxaceae\".\n\nV systému APG III je čeleď \"Buxaceae\" řazena spolu s monotypickou čeledí \"Haptanthaceae\" do řádu \"Buxales\". V roce 2010 byla zveřejněna studie zahrnující i znovunalezený taxon \"Haptanthus hazlettii\", jehož pozice v systému byla vzhledem k nedostatku materiálu dlouhodobě nejasná. Výsledkem této fylogenetické studie je, že tento taxon tvoří sesterskou větev rodu \"Buxus\". Dá se tedy předpokládat, že v aktualizovaném vydání systému APG bude čeleď \"Haptanthaceae\" vřazena do čeledi \"Buxaceae\".\n\nKladogram řádu \"Buxales\" podle studie z roku 2010:\n\n\n"}
{"id": "482296", "url": "https://cs.wikipedia.org/wiki?curid=482296", "title": "Micpe Jericho", "text": "Micpe Jericho\n\nMicpe Jericho ( מִצְפֵּה יְרִיחוֹ, doslova „\"Vyhlídka na Jericho\"“, v oficiálním přepisu do angličtiny Mizpe Yeriho, přepisováno též Mitzpe Yericho nebo Mitzpe Jericho) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se v nadmořské výšce 160 metrů v Judské poušti na jižním okraji kaňonu Nachal Prat (zvaného též \"Vádí Kelt\"). Micpe Jericho leží cca 7 kilometrů jihozápadně od města Jericho, cca 15 kilometrů severovýchodně od historického jádra Jeruzaléma a cca 65 kilometrů jihovýchodně od centra Tel Avivu.\n\nNa dopravní síť Západního břehu Jordánu je napojena pomocí dálnice číslo 1, která spojuje Tel Aviv, aglomeraci Jeruzalému a oblast poblíž Mrtvého moře. Micpe Jericho se nachází na východním okraji územně souvislého bloku izraelských osad okolo města Ma'ale Adumim (tzv. Guš Adumim). Do tohoto bloku dále patří menší sídla jako Kfar Adumim, Almon, Alon a Nofej Prat. V této pouštní oblasti prakticky neexistují palestinská sídla (s výjimkou kočujících Beduínů). Na severovýchodě ovšem leží lidnaté palestinské město Jericho.\n\nObec byla zřízena roku 1978. 16. října 1977 rozhodla izraelská vláda, že poblíž již existující osady Ma'ale Adumim bude povoleno usazení vesnické komunity pod pracovním názvem Ma'ale Jericho (Ma'ale Yeriho). K faktickému osídlení této lokality pak došlo v roce 1978. Vzniku osady předcházelo několik pokusů aktivistů organizace Guš Emunim. Ti se v okolí Jericha chtěli usadit už v říjnu 1977, ale pro nesouhlas tehdejšího ministra obrany Ezera Weizmana museli místo opustit a byli staženi do prostoru nynější průmyslové zóny Mišor Adumim východně od Ma'ale Adumim. Do oblasti se pak vydal ministr zemědělství Ariel Šaron a nechal zde vyhledat vhodnou lokalitu (pahorek Tibek Riaš), na které se pak během krátké doby skutečně aktivisté usadili.\n\nV roce 1979 se z osady oddělila skupina sekulárních obyvatel a založila si 4 kilometry na severovýchodě vlastní obec Vered Jericho. V Micpe Jericho mezitím osadníci žili v provizorních domech, elektřinu zajišťoval generátor. Výstavba zděných domů začala až v roce 1981.\n\nPodrobný územní plán počítá s kapacitou zřízení 260 bytových jednotek, z nichž zatím realizována většina v severní části řešeného území. V osadě Micpe Jericho fungují předškolní zařízení pro děti a náboženská základní škola. Dále tu působí ješiva \"Netivot Josef\" s cca 320 studenty. K dispozici je zdravotní středisko. Hlavní synagoga postavená roku 1989 slouží převážně aškenázským Židům. Své synagogy mají i sefardští a jemenitští Židé. V obci je menší průmyslová zóna, další pracovní místa nabízí průmyslová zóna Mišor Adumim poblíž Ma'ale Adumim. V říjnu 1996 byla severovýchodně od stávajícího zastavěného území obce založena izolovaná skupina domů. Podle vládní zprávy z doby okolo roku 2006 se v ní uvádí dvacet trvale usazených rodin (zástavbu tvoří provizorní karavany a provizorní synagoga).\n\nPočátkem 21. století nebyla obec zahrnuta do projektu Izraelské bezpečnostní bariéry. Ta do svých hranic začlenila pouze západněji položené izraelské osady v bloku Guš Adumim okolo města Ma'ale Adumim. Podle stavu k roku 2008 ale nebyla tato bariéra ještě zbudována a ani její trasa v tomto úseku nebyla stanovena. Budoucí existence osady závisí na parametrech případné mírové smlouvy mezi Izraelem a Palestinci. Území východně od Jeruzalému může být strategicky významné pro zajištění spojení mezi severní a jižní částí Západního břehu Jordánu v rámci případného palestinského státu.\n\nObyvatelstvo Micpe Jericho je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde sice formálně o sídlo vesnického typu, tedy bez statutu místní rady ani města, ve své kategorii to je poměrně lidnaté sídlo, navíc s rychlými ročními přírůstky. K 31. prosinci 2014 zde žilo 2270 lidí. Během roku 2014 populace stoupla o 4,9 %. Obec plánuje dosáhnout výhledové kapacity 1200 bytových jednotek.\n\n\n"}
{"id": "482297", "url": "https://cs.wikipedia.org/wiki?curid=482297", "title": "Josef Jiří Jelínek", "text": "Josef Jiří Jelínek\n\nJosef Jiří Jelínek (leden 1697, Kosmonosy – 23. ledna 1776, Kosmonosy) byl český barokní sochař a řezbář, nejvýznamnější představitel kosmonoské rodinné dílny sochařů a řezbářů. Jeho díla můžeme dodnes najít na Mladoboleslavsku a v Českém ráji. Někdy je uváděn jen jako Josef Jelínek.\n\nEncyklopedické zmínky přímo o Josefu Jelínkovi pocházejí až z období po roce 1900. Dobové zprávy o kosmonoské dílně neexistovaly, například není o jejich sochařském díle zmínka ani ve Slovníku českých umělců. Ke znovuobjevení kosmonoských sochařů přispěl teprve Oldřich J. Blažíček, který v citované monografii vyzdvihl také specifikum českého barokního sochařství – existenci výtvarně činných rodin. Josef Jiří Jelínek zahájil svou vlastní sochařskou tvorbu v otcově dílně. Jeho otec Václav, který zemřel roku 1713, kdy bylo Josefu Jiřímu 16 let, mu ale nebyl jediným učitelem. Největší vliv určující jeho další umělecký vývoj a profil, na něj měl starší nevlastní bratr Martin.\n\nPro celou kosmonoskou dílnu jsou typické výtvarné kontrasty, které mají původ především v reakcích na tvůrčí výsledky hlavních osobností českého barokního sochařství – Matyáše Bernarda Brauna a Ferdinanda Maxmiliána Brokoffa. Existují spekulace, že se Josef Jelínek školil v Braunově pražské dílně. Tyto úvahy vzbuzuje především stylová příbuznost s kosmonoskou dílnou. Ovšem dílna Jelínků musela vše transponovat z dílny pražské a renomované do prostředí regionálního, takže tvorba kosmonoské dílny musela být mnohem důslednější. Od roku 1676 vycházela z dílny vrcholná díla barokního umění. Dělo se tak po několik desetiletí, kdy vznikaly dřevěné i kamenné sochy a sousoší. Vrcholný tvůrčí rozmach prožívala dílna zřejmě ve 20. – 70. letech 18. století. Byla velmi vyhledávaná, objednávky přicházely nejen z okolí Mladoboleslavska, ale i vzdálenějších měst v okolí Prahy. U časných jelínkovských děl (zhruba do roku 1724) je původ nedoložen. Tyto díla nenesou žádnou signaturu ani nejsou známy relevantní archivní dokumenty. Jedná se například o časnou jelínkovskou práci\nJeho autorství je předpokládáno na základě srovnání s jinými pozdějšími díly z doby kolem poloviny 20. let 18. století. Z této doby už jsou dochovány písemné zmínky. V těchto zmínkách je už Josef Jelínek považován za zkušeného sochařského mistra.\n\nJosef Jiří Jelínek staví své sochy často v prudkých pohybech, sochy mají poměrně robustní těla, která spirálovitě stoupají z úzké základny. Tělo je jemně prohnuté v bocích. Kompozice jsou otevřené, s bohatými členěnými siluetami. Projev Josefa Jiřího Jelínka mnozí srovnávají s uměleckým vyjádřením Matyáše Bernarda Brauna. Ovšem s poukazem na to, že právě Jelínkovy sochy patří nejméně k těm „braunovským“. Jelínek přebíral některé typy kompozic nebo ikonografické typy, ale nikdy se neztotožnil s Braunovým modelačním principem. Jelínkův modelační rytmus je naprosto odlišný. Nenalézal tolik odvahy co Braun, ale zato používal výraznou pohybovou nadsázku, kterou uplatňoval nejvíce v draperiích, stylizacích tvarů a vytvářel až přehnané zřasení látek. Jeho dílo lze kategorizovat do stylu radikálního baroka. Z počátku tvorby stojí za zmínku\n\nZ nich zejména o sv. Markétě můžeme hovořit jako o uměleckém skvostu, který předjímá další Jelínkův umělecký vývoj.\n\nZa jednu z nejlepších Jelínkových prací je považována skulptura\na dřevořezba\nTypickou ukázkou Jelínkova modelačního přístupu pak jsou \n\nDalší významnou a charakteristickou etapou Jelínkovy tvorby ve 40. letech 18. století je vytváření svérázné typiky tváří, čímž Jelínek dosahoval expresivnosti. Jelínek budoval osobitě modelované fyziognomie. Nejvíce se tento styl projevil v nadživotních dřevořezbách\nTou samou dobu vznikají i sochy\nTady už lze najít odlišnosti v detailech od soch z Valdštejnu. Sochy mají daleko expresivnější rysy, které dodávají tvářím až portrétní charakter. Pravděpodobně se jedná o rysy donátorů, což byl jev, který provází dílo celé rodiny Jelínků.\n\nMistrovská díla Jelínka můžeme také nalézt v Národní galerii v Praze, jedná se o sochu\nZ dalších děl například\n\nVelkolepému Jelínkovu dílu byla věnována rozsáhlá výstava v Národní galerii v Praze v roce 1997.\n\n"}
{"id": "482303", "url": "https://cs.wikipedia.org/wiki?curid=482303", "title": "Antonina Krivošapková", "text": "Antonina Krivošapková\n\nAntonina Vladimirovna Krivošapková (rusky: \"Антонина Владимировна Кривошапка\"; * 21. července 1987, Rostov na Donu) je ruská atletka, sprinterka, jejíž specializací je běh na 400 metrů a štafetové běhy.\n\nPrvní mezinárodní úspěchy zaznamenala v roce 2003, když získala stříbrnou medaili na mistrovství světa do 17 let v kanadském Sherbrooke a zlato na evropském olympijském festivalu mládeže v Paříži. O rok později však neprošla na juniorském mistrovství světa v italském Grossetu rozběhem.\n\nV roce 2009 se v Turíně stala halovou mistryní Evropy a s ruskou štafetou na 4×400 m získala zlaté medaile před Britkami a třetími Běloruskami. Na mistrovství světa 2009 v Berlíně doběhla ve finále čtvrtky třetí v čase 49,71. Stejný kov získala také ve štafetě, když v cíli nestačila těsně na štafetu Jamajky, za kterou finišovala Shericka Williamsová.\n\nV roce 2010 na mistrovství Evropy v Barceloně vybojovala bronzovou medaili v běhu na 400 metrů, když cílem proběhla v čase 50,10 s. Na stupních vítězů stály i další Rusky, když stříbro získala Xenija Ustalovová a mistryní Evropy se stala Taťjana Firovová v čase 49,89 s. Zlatou medaili získala ve štafetě na 4×400 metrů, za kterou dále kromě Ustalovové a Firovové běžela také Anastasija Kapačinská.\n\nV roce 2016 byly znovuotestovány její vzorky a došlo k prokázání přítomnosti zakázaných dopovacích látek, což bylo oznámeno v únoru 2017. V dubnu jí byl udělen dvouletý zákaz startu a její výsledky z let 2012 a 2013 byly anulovány.\n\n\n"}
{"id": "482307", "url": "https://cs.wikipedia.org/wiki?curid=482307", "title": "Varenne (stanice metra v Paříži)", "text": "Varenne (stanice metra v Paříži)\n\nVarenne je nepřestupní stanice pařížského metra na lince 13 v 7. obvodu v Paříži. Nachází se severně od křižovatky ulic \"Boulevard des Invalides\", pod kterým vede linka metra, a \"Rue de Varenne\".\n\nStanice byla otevřena 30. prosince 1923 jako součást prvního úseku linky 10 mezi stanicemi Invalides a Croix-Rouge (od roku 1939 uzavřená). 27. července 1937 byla část tratě od stanice \"Invalides\" ke stanici Duroc připojena k tehdejší lince 14, která tam byla prodloužena ze stanice Bienvenüe. 9. listopadu 1976 byla tato linka zrušena a připojena k lince 13.\n\nDne 2. září 1939 po vypuknutí druhé světové války a všeobecné mobilizaci, bylo mnoho stanic metra uzavřeno. Ovšem stanice \"Varenne\" nebyla otevřena hned po válce, k tomu došlo až 24. prosince 1962.\n\n29. července 2007 během ranní špičky došlou vinou brzd k požáru ve vlaku mezi stanicemi \"Invalides\" a \"Varenne\". Oheň byl rychle uhašen, ale kouř přiotrávil 35 osob, z toho 15 vážně.\n\nJméno stanice je odvozeno od názvu ulice \"Rue de Varenne\". Varenne (nebo Garren) bylo jméno osady, která zde stávala, a která patřila opatství Saint-Germain-des-Prés.\n\nStanice má jeden vchod vedoucí na \"Boulevard des Invalides\".\n\n"}
{"id": "482308", "url": "https://cs.wikipedia.org/wiki?curid=482308", "title": "Marie NDiaye", "text": "Marie NDiaye\n\nMarie NDiaye (varianty transkripce: \"N’Diaye, NDiaye, Ndiaye\"; narozena 4. června 1967, Pithiviers, departement Loiret, Francie) je francouzská spisovatelka a dramatička, v roce 2009 oceněna Goncourtovou cenou, nejvýznamnějším francouzským literárním oceněním. První román \"Quant au riche avenir\" napsala v sedmnácti letech, za knihu \"Rosie Carpe\" obdržela v roce 2001 cenu Prix Femina. Divadelní hra \"Táta musí jíst\" (\"Papa doit manger\") byla v roce 2003 zařazena do repertoáru Comédie-Française a dramatička se tak stala, po 20leté pauze, první žijící autorkou, jejíž dílo je hráno v tomto národním divadle.\n\nNarodila se v Pithiviers. Vyrůstala s matkou, která je Francouzka. S otcem, který pochází ze Senegalu, se poprvé setkala v patnácti letech. V současnosti žije v Berlíně.\n\nJejí první knihy vycházely v nakladatelství Minuit, od roku 2007 publikuje v nakladatelství Gallimard. \n\n\n\n\n"}
{"id": "482309", "url": "https://cs.wikipedia.org/wiki?curid=482309", "title": "Palazzo Vecchio", "text": "Palazzo Vecchio\n\nPalazzo Vecchio (česky \"Starý palác\"), původně Palazzo della Signoria (\"Palác signorie\") je středověký opevněný palác se strážní věží, vystavěný na přelomu 13. a 14. století, a přebudovaný v polovině 16. století v renesančním slohu. Je dominantou městského panoramatu italské Florencie, stojí v jejím centru na Náměstí signorie. V současné době slouží jako reprezentační budova městské radnice a jako městské muzeum. \n\nPalác se původně nazýval Palazzo della Signoria (\"Palác signorie\"), tedy sídlo vlády florentské městské republiky. S jeho stavbou se započalo roku 1299, šest let po převzetí městské vlády cechy, a byl dokončen roku 1314 ve stylu rané gotiky podle projektu Arnolfa di Cambio. Jednaly v něm ústřední orgány městské republiky a volení úředníci zde mohli i přenocovat. Palác je opevněný proto, aby zaručil bezpečnost konšelů před případnými útoky např. ze strany vzbouřeného lidu. Ochoz 94 metrů vysoké strážní věže sloužil městské gardě a požární hlídce. \n\nPo převzetí vlády rodem Medicejských se zde počátkem 40. let 16. století usídlil vévoda Cosimo I. a nechal budovu přestavět. Dnes palác slouží jako reprezentační budova radnice města Florencie a jako městské muzeum.\n\n\n"}
{"id": "482310", "url": "https://cs.wikipedia.org/wiki?curid=482310", "title": "Box 4 CD (Jaromír Nohavica)", "text": "Box 4 CD (Jaromír Nohavica)\n\nBox 4 CD (2007) je hromadná reedice alb Jaromíra Nohavici \"Mikymauzoleum\" (1993), \"Tři čuníci\" (1994), \"Darmoděj a další\" (1995) a \"Divné století\" (1996). Alba vyšla beze změny na čtyřech CD. Graficky je box řešen podobně jako čtyřdiskový box Karla Plíhala vydaný stejný den.\n"}
{"id": "482311", "url": "https://cs.wikipedia.org/wiki?curid=482311", "title": "Andrea della Robbia", "text": "Andrea della Robbia\n\nAndrea della Robbia (28. října 1435 Florencie – 4. srpna 1525 Florencie) byl florentský sochař toskánské renesance, autor především pestrobarevných reliéfů z glazované keramiky.\n\nNarodil se ve Florencii jako čtvrté dítě Marka di Simone (+1443) a jeho ženy Antonie (*1413-14, + květen 1444). Po brzké smrti obou rodičů se přestěhoval ke svým příbuzným, do umělecké rodiny della Robbia a vyučil se v dílně svého strýce, slavného zakladatele keramické dílny Lucy della Robbia. Kolem roku 1470 se plně osamostatnil a strýcovu dílnu převzal a vedl spolu se svým bratrancem Giovannim.\n\nTvořil především figurální kompozice v keramických reliéfech velkých rozměrů. Po svém strýci převzal a v barevné škále tří až čtyř barev zdokonalil techniku lesklé neprůsvitné barevné glazury. Zpravidla glazoval tváře a nahé části lidských těl zářivě bílou barvou a pozadí světle modrou barvou. Detaily oděvu a pozadí doplňoval barvami žlutou a zelenou, méně červenou či hnědou. Figurální scénu Andrea vymodeloval z červené hlíny (terakoty) jako dutý korpus, rozřezal na díly, glazoval, vypálil v peci a spojoval.\nNejrozměrnější reliéfy dosahují výšky a šířky až 3,5 metru a sloužily jako oltářní retábly (například skupina Ukřižování na oltáři v La Verně).\n\nK nejznámějším pracím patří tonda s reliéfy nemluvňat v zavinovačce na fasádě florentského nalezince, dvojice reliéfů Zvěstování a Setkání sv. Františka se sv. Dominikem v lodžii chrámu sv. Pavla ve Florencii. Dále vynikají monumetální scény Vzkříšení Krista v bazilice sv. Bernardina ze Sieny v L'Aquile, Madonna della Quercia ve Viterbu nebo mramorový mariánský oltář v Santa Maria delle Grazie v Arezzu.\n\nJinou skupinou zakázek byly aditivně řazené obkladové desky s reliéfními ornamenty, které sloužil jako dekorace chrámových interiérů, nejčastěji kleneb a pilířů, jaké se dochovaly například v dómu v Pistoii.\nNa menších formátech děl byla často námětem madona s dítětem, obklopená stojícími světci, anděly či pouze okřídlenými andílčími hlavičkami. Mariánské reliéfy jsou zpravidla tvořeny polofigurou madony s Ježíškem, vloženou vždy do rámu bohatě profilovaného pilastry či ovocnými a květinovými festony a girlandami. Tato díla měla buď tvar architektonické niky, segmentem zaklenutého okna, nebo tvar lunetový či kruhový, tzv. tondo. Sloužila často jako dekorace na vnější fasádě kostela, paláce, či jako domovní znamení, například na nároží patricijských domů v Toskánsku a Umbrii. Zhotovovala se sériově, v manufaktuře della Robbiů pracovali také provádějící dělníci. Malé madony s andílky se vyznačují sladkým sentimentálním výrazem tváří. Často byly vzorem napodobitelů v období novorenesance v poslední třetině 19. století.\n\nAndreovy práce stejně jako kolektivní dílenské reliéfy jsou zastoupeny více než stovkou exemplářů, především ve florentských chrámech a na domech, dále v mnoha světových muzeích a galeriích (například Galleria degli Uffizi či muzeum Bargello ve Florencii, Victoria and Albert Museum v Londýně, Metropolitní muzeum umění v New Yorku, ale také v Národní galerii v Praze (na podestě schodiště ve Šternberském paláci).\n\nStyl, ikonografie a barevnost těchto renesančních reliéfů jsou typické pro Florencii, srovnatelné práce tvořili Giovanni Bernardo a jeho syn Benedetto Buglioni.\n\n"}
{"id": "482314", "url": "https://cs.wikipedia.org/wiki?curid=482314", "title": "Barota", "text": "Barota\n\nBarota (\"Gunnera\") je jediný rod čeledi barotovité (\"Gunneraceae\") z řádu barototvaré (\"Gunnerales\") vyšších dvouděložných rostlin. Rod i čeleď jsou pojmenovány po norském botanikovi Johanu Ernstu Gunnerusovi.\n\nVytrvalé byliny s jednoduchými střídavými listy v přízemní růžici. Listy jsou malé až velké, často s dlouhým řapíkem, lysé nebo chlupaté, hladké nebo drsné. Čepel je nejčastěji srdčitá nebo štítnatá, s dlanitou žilnatinou. Květy jsou jedno nebo oboupohlavné, souměrné, velmi drobné, v bohatých úžlabních nebo vrcholových vzpřímených latách. Kalich i koruna v počtu 2 plátků, někdy redukované, koruna někdy zcela chybí. Tyčinky 2 nebo 1. Gyneceum je synkarpní spodní, ze 2 plodolistů s jedním vajíčkem, jednopřehrádkové, se 2 čnělkami. Plodem je jednosemenná peckovice nebo oříšek. Semena s olejnatým endospermem. V kořenovém systému barot žijí symbiotické sinice vázající vzdušný dusík.\n\nRod barota (\"Gunnera\") zahrnuje asi 68 druhů a je rozšířen především na jižní polokouli. Areály výskytu jsou roztroušeny v jižní a východní Africe, na Madagaskaru, v jihovýchodní Asii, na Novém Zélandu a na Tasmánii, ve Střední a Jižní Americe (především v Andách) a na Havaji.\n\nV dřívějších systémech byla za nejblíže příbuznou považována čeleď \"Haloragaceae\", do níž byl rod \"Gunnera\" někdy vřazován. Cronquist řadil čeleď \"Gunneraceae\" do řádu \"Haloragales\".\n\nMolekulární analýzy příbuznost \"Gunneraceae\" s čeledí \"Haloragaceae\" nepotvrzují. V systému APG I byla čeleď \"Gunneraceae\" ponechána nezařazená do řádu v rámci jádrových pravých dvouděložných (\"Core Eudicots\"). V systému APG II je již řád \"Gunnerales\" uveden a zahrnuje jedinou čeleď \"Gunneraceae\", do níž je mimo rodu \"Gunnera\" zařazen i rod \"Myrothamnus\".\n\nV aktualizované verzi systému APG II, dostupné na stránkách Angiosperm Phylogeny, je rod \"Myrothamnus\" řazen do samostatné čeledi \"Myrothamnaceae\", která je sesterskou větví \"Gunneraceae\".\n\nNěkteré druhy baroty (\"Gunnera\") jsou při dobrém zimním krytu schopny přežít ve středoevropských podmínkách zimu a jsou pěstovány jako soliterní trvalky nápadné velikými listy.\n\n\n\n \n"}
{"id": "482317", "url": "https://cs.wikipedia.org/wiki?curid=482317", "title": "Teta (seriál)", "text": "Teta (seriál)\n\nTeta (německy Frankensteins Tante, španělsky La tía de Frankenstein, anglicky Frankenstein's Aunt) je koprodukční sedmidílný seriál natočený v roce 1987. Vznikl na základě románu \"Frankensteinova teta\" švédského spisovatele Allana Runeho Petterssona. Režie se ujal slovenský režisér Juraj Jakubisko, který také spolupracoval na scénáři s Jaroslavem Dietlem.\n\nSeriál byl natáčen v rakouských městech Hallstatt, Salzburg, Dachstein, na hradě Werfen, v Boskovicích a v Manínskej tiesňave.\n\nTeta má sedm přibližně padesátiminutových dílů:\n\nNa produkci minisérie se podílely produkční společnosti ze sedmi zemí:\n"}
{"id": "482321", "url": "https://cs.wikipedia.org/wiki?curid=482321", "title": "Platinová kolekce", "text": "Platinová kolekce\n\nPlatinová kolekce (2009) je albem Jaromíra Nohavici, na kterém znovu vychází jeho alba \"Doma\" (2006) a \"V Lucerně\" (2009). Obě tato alba, na kterých Nohavica vydal nahrávky ze svých koncertů, zahrnovala DVD i CD, \"Platinová kolekce\" tedy zahrnuje 2 DVD a 2 CD. Oproti původním albům, které si vydal Nohavica sám, vyšla \"Platinová kolekce\" u Sony Music a vyšla v nově graficky řešeném balení, které cituje původní alba.\n"}
{"id": "482322", "url": "https://cs.wikipedia.org/wiki?curid=482322", "title": "Plaňka", "text": "Plaňka\n\nSlovo plaňka znamená:\n\n\nPodobné slovo pláňka:\n\n"}
{"id": "482324", "url": "https://cs.wikipedia.org/wiki?curid=482324", "title": "Lanový vazák", "text": "Lanový vazák\n\nLanový vazák (lidově vázačka) je konopné nebo silonové lano o průměru do 25 mm, dlouhé až 7 m. Tento přípravek je obdobou vázacího popruhu, který má ale plochý tvar.\n\nNa jednom konci má zaplétané oko, na druhém konci je lano zašpičatělé, aby šlo snadno prostrčit smyčkou. Nosnost vazačky je 350 až 500 kg.\n\nPoužití ve všech oborech k manipulaci s břemeny. Najdeme ji i ve výzbroji hasičů a záchranářů.\n\n\n\n\n\n"}
{"id": "482326", "url": "https://cs.wikipedia.org/wiki?curid=482326", "title": "Vazíristán", "text": "Vazíristán\n\nVazíristán (v jazyce pašto a urdu: وزیرستان, \"země Vazírů\", anglicky: Waziristan, rusky: Вазиристан) je hornatá oblast severozápadního Pákistánu u hranic s Afghánistánem. Plocha tohoto území je přibližně 11,585 km². Vazíristán je součástí Federálně spravovaných kmenových území (FATA).\n\nOblast Vazíristánu se rozkládá na území západně a jihozápadně od města Péšávar mezi řekou Toči na severu a řekou Gomal na jihu. Na východě na Vazíristán navazuje území Severozápadní pohraniční provincie. Až do roku 1893 byla oblast nezávislým kmenovým územím mimo teritorium britského impéria. Pro britskou správu okolních území byly neustálým problémem nájezdy vazírijských bojovníků, které Britové mezi roky 1860 a 1945 opětovali častými trestnými výpravami. V roce 1947 se oblast stala součástí Pákistánu.\n\nVazíristán je pro administrativní účely rozdělen na dvě správní jednotky, Severní Vazíristán a Jižní Vazíristán. Odhady z roku 1998 hovoří o 361 246 obyvatelích žijících v Severním Vazíristánu a 429 841 obyvatelích v Jižním Vazíristánu. Mezi oběma částmi Vazíristánu existují zřetelné rozdíly, ačkoli obě skupiny obyvatel jsou z kmene Vazírů a hovoří společným vazírským jazykem. Vazírové jsou pověstní svou bojovností, známá je rovněž jejich dovednost při výrobně střelných zbraní. Vazírové jsou rovněž známí vzájemnými krevními mstami.\n\nVazírské kmeny jsou rozděleny na další podkmeny spravované staršími muži z jednotlivých obcí, kteří se účastní společných kmenových sněmů. Tyto sněmy se nazývají Lója džirga, Velké shromáždění. Po společenské a náboženské stránce je Vazíristán nesmírně konzervativní oblastí, ženy jsou pečlivě střeženy a každá domácnost musí mít mužského vůdce.\n\nAktivity hnutí Tálibán v oblasti Vazíristánu jsou problémem mezinárodního významu a promítají se do průběhu války s terorismem, zejména poté, co byla v roce 2001 uskutečněna invaze do Afghánistánu.\n\nHlavní město Severního Vazíristánu je Miranšáh (Miran Šáh).\n\nÚzemí Severního Vazíristánu je obydleno ponejvíce Vazíry kmene Utmanzaj (paštská přípona -zaj vyjadřuje příslušnost k zakladateli kmene), kteří jsou spříznění s Vazíry kmene Ahmedzaj z Jižního Vazíristánu. Tento podkmen kmene Vazírů žije v opevněných horských sídlech jako jsou Razmak, Datta Chél, Spin Vam, Dosali nebo Šaval. Kmen Utmanzaj je rovněž znám pod označením Darveš Chél (perská přípona -chél zde má stejnou funkci jako paštské -zaj).\nDalší částí populace jsou Davarové (Daurové), kteří obdělávají půdu v níže položených údolích. Jejich sídla jsou např. Miranšáh, Darpa Chél, Amzoni, Alí Chél a Mir Alí.\n\nHlavní sídlo správního území Jižního Vazíristánu se nachází ve městě Vana.\n\nJižní Vazíristán, zaujímající území o ploše kolem 6500 km², je nejméně stabilní oblastí pod pákistánskou správou. Území nepodléhá přímé správě pákistánské vlády, je nepřímo spravováno prostřednictvím politického zástupce, což je systém, který přetrval z dob britské nadvlády.\n\nV jižním Vazíristánu žijí zejména tyto tři kmeny: Vazírové, Mahsúdové a Barakzajové.\n\nV drsné a odlehlé oblasti Vazíristánu, na severozápadních hranicích Britské Indie s Afghánistánem, způsobovaly horské kmeny muslimských bojovníků  koloniální armádě značné problémy již od roku 1860. Nyní, na počátku 21. století, je severozápadní pohraničí součástí Pákistánu, který svádí s Vazírskými kmeny svou vlastní válku.\nVazíristánské povstání v letech 1919 a 1920 bylo zažehnuto invazí Britské Indie do Afghánistánu v roce 1919. Ačkoli byli Afghánci rychle poraženi, Vazírské a Mahsúdské kmeny sváděly s britskými jednotkami (tvořenými téměř výhradně Indy) těžké boje. Mezi kmenovými válečníky se nacházeli veteráni místních milicí, které dříve bývaly nepravidelnými vojenskými oddíly Indické armády organizovanými britskou správou. Tito bojovníci disponovali moderními puškami Lee-Enfield.\nJedním z aspektů konfliktu byl výrazný účinek vzdušných vojenských sil, které byly proti Vazírům a Mahsúdům nasazeny. Tento způsob boje byl stejný, jaký britské královské letectvo použilo v letech 1920 a 1921 k potlačení arabského povstání v Iráku.\n\nVazírové hlásají svůj odmítavý postoj k jakékoli přítomnosti cizích ozbrojenců na svém území, ačkoli místní duchovní vůdci si pro vykonávání krevní msty tradičně najímali i muže pocházející mimo Vazíristán. V první fázi americké invaze do Afghánistánu, kdy se členové hnutí Tálibán začali stahovat do Pákistánu, zahájili místní kmenoví vůdci (označovaní jako malikové) mezi místním obyvatelstvem kampaň s cílem tyto cizince vyhnat. Kvůli těmto aktivitám již bylo cílenými vražednými útoky Tálibánu zabito zhruba 200 urozených maliků.\n\n4. června 2007 se uskutečnilo jednání Národní bezpečnostní rady (NBR) Pákistánu s cílem rozhodnout o osudu Vazíristánu a učinit politická a správní opatření k zabránění „talibanizace“ oblasti. Tomuto jednání předsedal pákistánský prezident Parvíz Mušaraf, doprovázen ministerskými předsedy a guvernéry všech čtyř provincií. Přítomní představitelé diskutovali zhoršující se situaci v oblastech práva a pořádku, stejně jako hrozby, které tím vznikají pro státní bezpečnost.\n\nPákistánská vláda se na základě tohoto jednání rozhodla podniknout řadu kroků, které mají vést k potlačení vlivu Tálibánu a k likvidaci ozbrojených skupin v kmenových oblastech a Severozápadní pohraniční provincii.\n\nNBR Pákistánu rozhodla o realizaci následujících kroků k dosažení potřebných cílů:\n\nPři shromažďování informací podstatných pro boj s militantními islamisty a jejich organizacemi hrálo důležitou roli pákistánské Ministerstvo vnitra. Vláda se rovněž snaží o zesílení schopnosti vymáhání práva v provincii. Tamní policie je vybavována zbraněmi, neprůstřelnými vestami a pomůckami pro noční vidění. Paramilitantní pohraniční sbory by měly být vyzbrojeny dělostřelectvem a obrněnými transportéry. Státní úřady rovněž zkoumají možnost blokování ilegálních rádiových kanálů.\n\nAmerická zpravodajská služba CIA označila Vazíristán za „nejnebezpečnější místo na světě“.\n\n\n"}
{"id": "482327", "url": "https://cs.wikipedia.org/wiki?curid=482327", "title": "Bonnie Bianco", "text": "Bonnie Bianco\n\nLory \"Bonnie\" Bianco se narodila 19. srpna 1963 ve městě Pittsburgh v Pennsylvanii. Svět ji zná jako americkou zpěvačku a herečku, nejvíce se prosadila v italském filmu (minisérii) \"Cinderella 80\" neboli \"Cindy\", který měl premiéru v roce 1983 a stal se obrovským hitem. Z tohoto filmu vzniklo také album \"Stay\", nazvané podle nesmrtelného duetu s francouzským hercem Pierrem Cosso. Toto album a především duet \"Stay\" se po několik týdnů drželi na prvních příčkách všech německých žebříčků.\n\nV letech 1983 - 1985 působila Lory jako zpěvačka a tanečnice ve známé Primetime Saturday Italian variety show \"Al Paradise\". \n\nŽije a pracuje dlouhodobě v Itálii.\n\n\n"}
{"id": "482329", "url": "https://cs.wikipedia.org/wiki?curid=482329", "title": "Klos", "text": "Klos\n\nKlos, kloš nebo kloss může znamenat:\n\n\n\n"}
{"id": "482330", "url": "https://cs.wikipedia.org/wiki?curid=482330", "title": "Parthský monument v Efesu", "text": "Parthský monument v Efesu\n\nParthský monument v Efesu je jednou z nejdůležitějších památek z římského období, které byly kdy postaveny na území Malé Asie. Byl vybudován u příležitosti vítězství Říma v parthských válkách, které probíhaly v letech 161 – 165, jako připomínka císaře Lucia Vera, jenž vedl římskou armádu v bojích a jehož hlavním stanem v období těchto válek byl právě Efesos. Cílem jeho vojenského výpravy bylo zajistit bezpečnost bohatých blízkovýchodních římských měst, která byla v té době pod neustálou hrozbou parthských útoků a nájezdů loupeživých Arabů, a také znovu získat klientské království Arménii. Jeho pozůstatky se od roku 1978 vystavují v prostorách vídeňského novobarokního zámku Hofburg v Muzeu Efesu (Ephesos Museum), a to jako součást kolekce řeckých a římských starožitností uměleckohistorického muzea.\n\nPředpokládá se, že původní památník měl formu monumentálního oltáře o půdorysu písmene U, který s sobě skrýval menší, obětní oltář. Vnější zdi byly zdobeny asi 70 metrů dlouhým figurálním vlysem, z nějž se do dnešní doby dochovalo ve sbírkách vídeňského Muzea Efesu asi 40 metrů. Jeho vznik bývá datován po roce 169. V nedávné době byly při výzkumech poblíž knihovny konzula Gaia Iulia Celsa Ptolemana objeveny pozůstatky monumentálního oltáře. Předpokládá se, že mohly tvořit právě základy Verova parthského monumentu.\n\nReliéfy byly vytvořeny v živém barokním stylu napodobujícím helénistické baroko monumentálního attalovského oltáře boha Dia v Pergamu ze 2. století př. n. l., který se nachází nepříliš daleko od Efesu. Jejich podstatná část zobrazuje a oslavuje triumf římské armády nad barbary z východu. Zbylá část reliéfu se soustředí na zobrazení slávy vládnoucího císařského rodu. Císař Lucius Verus je oslavován na sérii celkem pěti reliéfních scén: první zobrazuje jeho adopci Antoninem Piem roku 138, na druhé je zobrazen v bitvě, na třetí je znázorněn jako císař s personifikacemi nejdůležitějších měst římského císařství, na čtvrtém sedí na trůně obklopen božstvy a pátý reliéf představuje jeho apotheosu. Všechny panely reliéfu a jejich fragmenty byly nalezeny v sekundárním či terciárním využití. Tím je také obtížnější snaha o rekonstrukci původního vzhledu jak reliéfu, tak i celého monumentu.\n\nKromě oslavy císaře Lucia Vera byla účelem parthského monumentu také snaha zakořenit oslavu vládců ze vzdáleného Říma ve zdejším východním kontextu. Jinými slovy se oltář snaží svým stylem, formou a také zobrazením vítězných vojenských scén, která jsou pro místní obyvatele příslibem ochrany před nebezpečím, asimilovat mezi těmito lidmi dojem římské nadvlády a vlivu na dění v provinciích, Efesos nevyjímaje. Dalším účelem monumentu je oslava Efesu, jako slavného města, jenž má významné postavení nejen na východě, ale i v celé římské říši. Podobný účel má i reliéf Vibia Salutara, nacházející se v samotném městě.\n\nTento reliéf se skládá celkem z pěti panelů, přičemž jeho nejdůležitější a zároveň nejzachovalejší část, široká 150 cm, je umístěna uprostřed, na třetím panelu. Jedná se o dynastickou scénu, jenž má připomínat adopci císařů. Císař Hadrianus (postava vpravo) během své vlády adoptoval Antonina Pia (postava uprostřed), a ten následně adoptoval sedmnáctiletého Marca Aurelia (postava vlevo) a osmiletého Lucia Vera (menší postava uprostřed). Za Hadrianovým levým ramene vyhlíží hlava, jež pravděpodobně představuje ochranného ducha Aelia Vera, otce Lucia Vera. Hadrianus má poškozenou hlavu a stejně jako Antoninus Pius ji má zahalenou do cípu pláště. Druhý jmenovaný je zobrazen jako vousatý muž v pokročilém středním věku s hluboce posazenýma očima. Marcus Aurelius je znázorněn s mladistvým obličejem, typickými kudrnatými vlasy a velkýma očima.\n\nKunsthistorik Elsner Jaś se domnívá, že „tichá frontalita této scény je poněkud dřívější, než přísný důraz na frontální zobrazení v umění římského principátu, jenž je zřejmý zejména během vlády dynastie Severovců a jejich následovníků.“ Dále uvádí domněnku, „že se jedná o záměrně zvolené stylistické vyjádření, jehož účelem bylo vytvořit dojem na jeho pozorovatele v provinciálním kontextu.“\n\nV souvislosti s touto důležitou státní událostí bylo prováděno obětování býka, kterého se účastnila císařská rodina i dvorští hodnostáři a které je znázorněno na čtvrtém panelu zleva. Na ostatních třech panelech jsou zobrazeny stojící postavy v pláštích přihlížející celému ceremoniálu. Oba okrajové panely se do dnešní doby dochovaly jen v několika fragmentech.\n\nÚstřední událostí celého parthského monumentu je bitva mezi Římany a barbary (Parthy), tvořená celkem sedmi panely. Účastníci na sebe útočí pěšky, na koni i z bojových vozů. Celá scéna je plná divokých vojenských srážek. Mrtví a ranění leží pod nohami obou bojujících stran po celém bojišti. Na této části parthského monumentu je nejvíce patrný vliv barokního helénistického stylu reliéfů z Diova oltáře v Pergamu, pocházejících z 1. poloviny 2. století př. n. l. Na ústředním, nejlépe dochovaném, panelu o šířce 146 cm je znázorněn římský voják stojící před postavou řechtajícího koně. Na sobě má krátký chitón, helmu a boty. V jedné ruce drží štít a druhá, držící meč, je pozvednutá a chystá se s ním zasáhnout postavu barbara, který padl na kolena. Na jiném dobře zachovalém panelu, nacházejícím se v levé části scény, je znázorněn mrtvý parthský bojovník, jehož bezvládné tělo leží na hřbetu stojícího koně.\n\nTato scéna je tvořena dvěma reliéfními panely o celkové délce 306 cm. Představuje apotheosu (přijetí na nebesa) císaře Lucia Vera, který byl zbožštěn po své smrti roku 169. Tímto aktem, provedeným z příkazu senátu, se stal státním bohem. Centrálním motivem scény je tedy sám císař Lucius Verus ve vojenském oděvu jedoucí na čtyřspřeží slunečního boha Sola stoupajícím vzhůru na Olymp. Jeho vůz je doprovázen okřídlenou bohyní vítězství – Victorií. Bůh Sol je zobrazen na pozadí celé kompozice a na hlavě má sluneční korunu. Před čtyřspřežím stojí bohyně Virtus, představující personifikaci vojenských ctností a držící koně za jejich otěže. Obě ženské bohyně, Victoria a Virtus, zde odkazují na císařovo vítězství v parthských válkách. Kromě výše uvedených božstev je zde zobrazena i Tellus, bohyně plodnosti a úrody. Tato postava sedí na scéně pod čtyřspřežím a v ruce drží roh hojnosti přetékající ovocem. Její přítomnost symbolizuje prosperitu římského císařství v době vlády Lucia Vera a jeho spoluvládce Marca Aurelia. Na kratším panelu napravo od scény přihlížejí apotheose další dvě mužská božstva, která jsou zobrazena v pohybu. První a výraznější postavou je Hélios znázorněný ve vlajícím oděvu podpásaném pod hrudí s dlouhými kadeřemi a nimbem nad hlavou. Nalevo od něj se v pozadí pohybuje Apollón s divoce vlajícím pláštěm.\n\nPodobný motiv vozu stoupajícího vzhůru je také na další části celé scény. Zde však není vyobrazen císař Lucius Verus, ale ženská bohyně interpretovaná jako Artemis nebo Seléné. Tato postava na čtyřspřeží byla taktéž považována za císařovnu Lucillu, avšak taková identifikace není ničím podložená, jelikož postavě chybí hlava. Schéma celé scény je podobné schématu apotheosy. Kromě bohyně se na ní nachází další čtyři postavy. První se vznáší s vlajícím pláštěm nad čtyřspřežím, další mužská postava leží pod nohami koní a poslední, pravděpodobně žena, stojí před koňmi.\n\nShromáždění bohů a personifikace měst s císařem jsou nejhůře dochované části parthského monumentu, jež se zachovaly v hodně fragmentární podobě. Shromáždění bohů se skládalo celkem ze šesti panelů. Na pěti z nich byla zobrazena jedna sedící a dvě stojí postavy. Na třetím zleva se pravděpodobně nacházely tři stojící postavy a jedna, která jim ležela u nohou. Jediná jeho postava, jež se dochovala včetně hlavy a bývá označována jako bohyně Afrodita. Z tohoto panelu se zachovala největší část, i když značně poškozená. Na dalších dvou větších zachovalých fragmentech se nachází část sedící mužské postavy a část stojící ženské postavy.\n\nScéna shromáždění personifikací měst představuje skupinu fragmentárně dochovaných postav, v jejímž středu je zobrazen stojící císař Lucius Verus ve zbroji. Bezpečně lze identifikovat panel se dvěma ženskými postavami, jež představují města Apameia a Zeugma. Pod nimi se jakoby vynořuje horní polovina nahé vousaté mužské postavy, která bývá interpretována jako řeka Eufrat. Na dalších fragmentech lze rozpoznat portréty dvou členek císařské rodiny – Vibie Sabiny a Faustiny Maior. Poslední dobře identifikovatelnou postavou je Amazonka, k jejíž hlavě přiléhá dochovaná část pozadí reliéfu s hvězdou a měsícem.\n\n\n"}
{"id": "482331", "url": "https://cs.wikipedia.org/wiki?curid=482331", "title": "Hradecký rukopis", "text": "Hradecký rukopis\n\nHradecký rukopis je soubor duchovních skladeb a humorných satir ze 14. století, které byly určeny pro měšťany. Celkem obsahuje 11 skladeb. Rukopis objevil Josef Dobrovský v Hradci Králové, po kterém byl pojmenován. Autor je neznámý.\n\nDnes v Národní knihovně České republiky, signatura XXIII G 92.\n\n\n\n\n"}
{"id": "482332", "url": "https://cs.wikipedia.org/wiki?curid=482332", "title": "Pasti, pasti, pastičky", "text": "Pasti, pasti, pastičky\n\nPasti, pasti, pastičky je český film režisérky Věry Chytilové. Film byl natočen v roce 1998. Film byl natočen podle skutečných událostí.\n\nPetr (Tomáš Hanák) a Josef (Miroslav Donutil) zastaví mladé stopařce Lence. Petr auto zastaví na samotě v lese a Josef ji znásilní. Při potyčce Lenku uhodí do hlavy a ztratí vědomí. Oba muži si myslí, že je mrtvá a chtějí se zbavit těla. Lenka se po chvíli probouzí a předstírá, že si nic nepamatuje. Požádá je o odvoz na svou chatu a oba jí s úlevou vyhoví. Na chatě je přemluví k rychlému přípitku a oba tak nic netušíc rychle usnou pod vlivem přimíchaných sedativ. Coby zkušená zvěrolékařka se je rozhodne vykastrovat, aby svůj hrůzný skutek nemohli nikdy zopakovat. Tím však uvede do pohybu sled událostí, které nenávratně změní jak jejich, tak svůj život.\n"}
{"id": "482334", "url": "https://cs.wikipedia.org/wiki?curid=482334", "title": "Německá selská válka", "text": "Německá selská válka\n\nNěmecká selská válka ( \"Deutscher Bauernkrieg\") je tradiční označení pro vlnu původně lokálních selských povstání, které se roku 1524 rozšířily z dnešního jižního Německa, Rakouska a Švýcarska do Švábska, Frank, Alsaska, Durynska a severozápadních Čech (1525) a nakonec i do Saska a Tyrolska (1526). Svoje požadavky formulovali povstalci v tzv. Dvanácti memmingenských artikulích. V současnosti je \"Německá selská válka\" interpretována jako projev snahy o rovnoprávné postavení venkovského obyvatelstva ve stavovské společnosti.\n\nPojem \"Německá selská válka\" vychází z názvu knihy Georga Friedricha Sartoria \"Versuch einer Geschichte des deutschen Bauernkrieges\" z roku 1795. Po desetiletí přijímanou náplň dal pojmu ve svém díle \"Geschichte der großen Bauernkriegs\" z let 1841-1843 Wilhelm Zimmermann. Interpretoval nepokoje jako německou národní událost, ve které se sedláci pozdvihli proti útisku vrchností.\n\nVe skutečnosti však sociální nepokoje, které jsou z tradice stále jako \"Německá selská válka\" označovány, nebyly jen záležitostí sedláků. Také jejich německý charakter je diskutabilní, protože možná ještě zásadnější roli měly důsledky povstání pro budoucí Rakousko a Švýcarsko. Nakonec i slovo válka je možné relativizovat, protože bojové střetnutí rozhodně nebylo cílem povstalců, kteří naopak usilovali o mír. Autorem v současnosti převažujícího výkladu je historik Peter Blickle.\n\nPříčiny nespokojenosti sedláků byly rozličné. Počátkem 16. století byla Svatá říše římská národa německého roztříštěná do nepřehledného množství autonomních území. Mnohé problémy venkovského obyvatelstva tedy byly úzce lokální a podmíněné tamní vrchností. Malé jednotky nebyly schopné stimulovat další rozvoj hospodářství, který byl při nárůstu obyvatelstva nutný pro zachování životní úrovně.\n\nPříčiny, jež umožnily koordinaci povstalců na velkém území, však měly obecný charakter a významně se neodlišovaly panství od panství.\n\nSedláci zajišťovali hlavní část životních nákladů špiček pozdněstředověké společnosti – panovníků, šlechticů, úředníků, patriciů a kléru. Tato vrstva se neustále rozšiřovala a narůstaly i její finanční nároky. Kromě desátku platili poddaní různé daně, cla a poplatky a bývali svými vrchnostmi zavazováni k robotám. K tomu se v mnoha krajích přidalo dělení selských gruntů, které vedlo ke vzniku stále menších usedlostí, jež přestávaly být soběstačné.\n\nHospodářské problémy, časté neúrody a velký tlak ze strany vrchností zvyšovaly závislost sedláků a místy vedly až ke znevolnění, jehož následkem byl vznik nájemních vztahů a služebností.\n\nTzv. \"stará práva\", ústně předávané právo, byla v důsledku rostoucí důležitosti psaných dokumentů vrchnostmi zpochybňována a ignorována. Byly odnímány po staletí existující občiny, omezováno nebo rušeno bylo právo pastvy, těžby dřeva, lovu ryb a zvěře.\n\nVysoká šlechta neměla na zlepšení pozice sedláků zájem, protože by došlo k omezení jejích vlastních privilegií. Nižší šlechta se potýkala s rapidním poklesem svého významu, což vedlo i k povstáním. Se situací se pokoušeli rytíři vyrovnat pomocí loupežnictví, opět většinou na účet sedláků.\n\nCírkev byla sama závislá na odvodech poddaných buď přímo jako vrchnost, nebo jako příjemce desátku a církevních poplatků.\n\nJediná společenská vrstva, u které mohli sedláci zčásti hledat podporu, byla města. Ta ale často postrádala odpovídající sílu a mnohdy byla v závislém postavení vůči šlechtě nebo církvi.\n\nV tehdejší církvi bylo rozšířeno mnoho nepravostí. Duchovní vedli často rozmařilý život z prostředků nadací a odkazů kostelům bohatých i dávek a darů chudých. V Římě panoval nepotismus a simonie, papežové vystupovali jako válečníci, stavebníci a podporovatelé umění.\n\nTento stav byl kritizován Hansem Böhmem nebo Girolamem Savonarolou a později Martinem Lutherem. Poslední ze jmenovaných přibil roku 1517 na protest proti další odpustkové vlně na vrata wittenberského kostela pověstných 95 tezí. S radikálními názory, že člověk může dojít spasení i bez prostřednictví církve vystoupili Ulrich Zwingli a Tomáš Müntzer. Tím podkopávali autoritu církve a potvrzovali sedlákům, že se klérus vzdálil vlastnímu učení.\n\nVentilování obecného lidového rozhořčení bylo spojeno s vydání Lutherova díla \"O svobodě křesťanské\" (1520), kde píše, že křesťan je pánem nade všemi věcmi a není nikomu poddán, stejně jako s jeho překladem Nového zákona do němčiny. Toto učení umožnilo relativizovat pozici šlechty a kléru. Pro své společenské postavení nenalezli oporu v bibli a proto považovali stávající společenské zřízení za odporující \"božímu zákonu\". Zvířata i rostliny byly stvořeny k užitku lidí, domnívali se tedy, že na ně mají stejný nárok jako šlechta a církev.\n\nMnozí rolníci z důvodu mnohostranné závislosti na vrchnostech nevystoupili. Nejvíce byla na změnách zainteresována nejvyšší vrstva vesnické společnosti – rychtáři, vesničtí řemeslníci, stejně jako měšťané drobných venkovských měst, kteří nutili na mnoha místech rolníky podpoře povstání.\n\nSedláci samotní usilovali především o obnovu svých ztracených práv a o obecný život v bázni boží. Jejich požadavky po zrušení nevolnictví však sahaly na samou podstatu fungování společnosti.\n\nNeustále se zhoršující situace venkovského obyvatelstva zavdala už mnohokrát před vypuknutím \"německé selské války\" příčinu k regionálním povstáním. Roznětkami bývaly často místní problémy.\n\nMezi velká rolnická povstání před německou selskou válkou bývají řazena:\n\nV letech bezprostředně předcházejících selské válce docházelo i k povstáním ve městech, v jejichž průběhu solidarizovali měšťané s venkovskými poddanými. Mimo jiné se jednalo o povstání v Erfurtu (1509), Řezně, Brunšviku, Špýru, Kolíně nad Rýnem, Schweinfurtu, Wormsu, Cáchách, Osnabrücku a jinde (1511).\n\nTéměř všechna tato povstání byla násilně potlačena s výjimkou rebelie švýcarských horalů, kdy se podařilo rolníkům uskutečnit svoje cíle a zřídit novou formu společenského správy – spříseženectvo. Jednalo se v podstatě o republiku založenou na kooperaci obcí s širokou autonomií a kolektivním vedením.\n\nRoku 1524 došlo k novým nepokojům u Forchheimu nedaleko od Norimberka a krátce nato v Mühlhausenu u Erfurtu. V říjnu 1525 se vzbouřili sedláci v Wutachtalu u Stühlingen. O něco později táhlo 3 500 sedláků ve směru na Furtwangen. V horním Švábsku v okolí Bodamského jezera se v únoru a březnu vytvořily tři mohutné ozbrojené selské houfy tvořené několika desítkami tisíc rolníků, měšťanů, duchovních a žoldnéřů.\n\nHornošvábské houfy usilovaly o zlepšení životních podmínek, nikoliv o válku. Proto vešli do jednání se Švábským svazem (landfrýdem). Zástupci sedláků potřebovali formulovat svoje stanoviska pro jednání a setkali se proto ve městě Memmingen, které s povstalci sympatizovalo. Zde se pokusili artikulovat své požadavky a podložit je argumenty z Bible. 20. března 1525 se shodli na Dvanácti artikulech a uzavřeli spolek. Jednalo se jak o soupis stížností, tak reformní program a politický manifest. Podle vzoru švýcarského založili Hornošvábské spříseženectvo a položili základy spolkového zřízení. Od té doby měly dosud samostatné houfy postupovat jednotně. Brzy poté byly artikule vydány tiskem, což mělo zásadní vliv na šíření hnutí, zejména do jižního Německa a Tyrolska. Po schválení byla započata v Augsburku jednání se Švábským svazem. Vzhledem k množícímu se rabování a dokonce vraždám šlechticů přestal mít Švábský svaz zájem na schválení ujednání. S podporou augsburské obchodnické rodiny Fuggerů byl Georg Truchsess von Walburg-Zeil pověřen postavením armády, která by sedláky porazila.\n\nProjednávání Dvanácti memmingenských artikulů bylo vrcholem selské války. Požadavky byly poprvé jednotně formulovány a vzápětí také vytištěny. Sedláci poprvé jednotně vystoupili proti vrchnostem – dosavadní povstání ztroskotala na rozpolcenosti a neochotě k vzájemné podpoře. Bez povšimnutí také nesmí zůstat fakt, že pokud by sedláci nevešli do jednání se Švábským svazem, ale pokračovali v obsazování území, byli by daleko hůře porazitelní a jejich požadavky by byly brány vážněji.\n\n12 artikulů obsahovalo mj. tyto požadavky:\n\nKoncem března 1525 se u Ulmu sešlo Waldburg-Zeilovo vojsko. Nedaleko u Leipheimu se okolo kazatele Jakoba Weheho sešlo na pět tisíc rolníků, kteří v širokém okolí ničili kláštery a šlechtická sídla. Vojsko Švábského svazu zamířilo tedy nejprve tam a rozprášilo několik skupin sedláků. 4. dubna došlo k první velké bitvě u Leipheimu, kde byly houfy poraženy. Město Leipheim muselo zaplatit pokutu a Wehe byl spolu s dalšími vůdci popraven.\n\nZačátkem dubna se srotili také rolníci v údolí Neckaru a v Odenwaldu pod vedením Jäckleina Rohrbacha. Na velikonoce (16. dubna) nechal horkokrevný Rohrbach ubodat císařova zetě Ludwiga von Helfenstein, který byl mezi sedláky krajně neoblíbený. Tento čin je označován jako \"Weinsberská vražda\". Zde byl vytvořen obraz plundrujících a vraždících sedláků a aktem byl legitimizován odpor šlechticů, kteří se jim postavili. Za trest bylo město Weinsberg vypáleno a Jäcklein Rohrbach upálen. Po \"Weinsberské vraždě\" se \"neckalthalské\" a \"odenwaldské\" houfy sjednotily \"taubertalskými\", vedenými šlechticem Florianem Geyerem, do \"Světlých houfů\". Zhruba 12 000 mužů se obrátilo pod vedením hejtmana Götze von Berlichingen proti mohučskému a würzburskému biskupovi a proti falckému kurfiřtovi.\n\n12. dubna byly Švábským svazem rozprášeny \"Baltringerské houfy\", den nato však musel Waldburg-Zeil vstoupit do jednání s dobře organizovanými houfy nedaleko Wurzachu a \"Weingartenskou smlouvou\" je přiměl složit zbraně. Pod slibem rozhodčího soudu se rolníci rozešli.\n\n16. dubna se srotili sedláci ve Württembersku. 8 000 rolníků obsadilo Stuttgart a v květnu pokračovalo tažením k Böblingen. Také u Halle a Gmündu se vytvořily houfy, které vyrabovaly kláštery Lorch a Murrhardt a zničili hrad Hohenstaufen.\n\nPo úspěchu u Weingartenu táhl Waldburg-Zeil do údolí Neckaru, kde 12. května zvítězil nad velkou převahou sedláků v bitvě u Böblingen. Vůdce poražených Matern Feuerbacher poté utekl na jih. Podobného vítězství dosáhl 2. června u Königshofen.\n\nK nejvýznamnějším střetům selské války patří bitva u Frankenhausenu z 15. května 1525, kde byli poraženi povstalí Durynčané pod vedením Tomáše Müntzera. Sám Müntzer byl popraven 27. května v Mühlhausenu.\n\n23. května bylo 18 000 sedláky obsazeno město Freiburg im Breisgau. Po tomto úspěchu se vůdce útoku Hans Müller rozhodl táhnout na pomoc obléhatelům Radolfzell, ale přidala se k němu jen hrstka rolníků, kteří se chtěli starat o svá pole. Krátce poté byli poraženi arcivévodou Ferdinandem. 4. června došlo ke střetu Waldburg-Zeila se \"Světlými houfy\", které těsně před bitvou opustil Götz von Berlichingen. Ve dvou hodinách padlo 8 000 sedláků. Během několik následujících měsíců zpacifikovalo vojsko Švábského svazu i zbylé povstalecké skupiny.\n\nNásledky pro povstalce byly tvrdé. Asi 100 000 jich padlo během bojů. Zbylí upadli pro vzpouru do říšské klatby, přišli o svůj majetek a byli prohlášeni za psance. Vůdci povstání byli odsouzeni k smrti; tresty, někdy velmi kruté jako zmrzačení, oslepení atd., čekaly i na další účastníky a podporovatele. Mnoho obcí přišlo pro podporu povstání o svá práva, zejména soudní, byly zakázány svátky a městům byly strhávány hradby. Sedláci museli odevzdat zbraně a bylo zakázáno navštěvovat po setmění hostince.\n\nPřesto se v několika oblastech postavení poddaných rolníků zlepšilo. V několika místech, kde si stěžovali na přetěžování, byla uzavřena smírná porovnání. Daně už pro příště nebyly odváděny prostřednictvím vrchností, ale byly odevzdávány přímo knížatům.\n\nPro některé šlechtické vojevůdce (Georg von Waldburg-Zeil) znamenaly zásluhy o porážku povstání významný společenský a majetkový vzestup.\n\nJeště několik let vytrval pod vedením Michaela Gaismaira odpor v Tyrolsku, tlupy zběhlých sedláků loupily ještě několik desetiletí v německých lesích. K velkým povstáním však už ale nedocházelo. Sedlákům se totiž otevřela cesta k říšskému komornímu soudu, u kterého mohli svou vrchnost zažalovat. Tímto opatřením se mocenským elitám podařilo svést potenciální odpor do právních mezí.\n\nDlouhodobé následky pro hospodářství měla i ztráta 100 000 padlých sedláků.\n\nPřestože selské hnutí ve svých požadavcích zahrnovalo i mnohé z bodů reformace, Martin Luther se od rolníků zřetelně distancoval. Už roku 1521 zřetelně odlišoval, že reforma se má týkat pouze církve. Poté, co byl vrchnostmi obviněn z odpovědnosti, se po \"weinsberské vraždě\" postavil ostře proti povstalcům a na stranu knížat. Své názory na věc nechal vydat tiskem. Lutherská reformace tímto aktem do značné míry ztratila svůj revoluční potenciál.\n\nReformační novokřtěnecké hnutí bylo díky svému antiklerikanismu úzce spojeno s povstalými sedláky, mnohdy volily obě skupiny společný postup. Většina novokřtěnců však od roku 1527 volila v duchu Schleitheimerských artikulů nenásilnou cestu. Dodnes se těchto zásad přidržují mennonité a hutterité.\n\nHistorik Peter Blickle položil při interpretaci \"německé selské války\" důraz na význam komunalismu jako základního prvku organizace společnosti. V souvislosti s poklesem významu osobního vztahu poddaný – vrchnost během pozdního středověku narůstal význam obce jako autonomní jednotky, která vytvořila mechanismy vnitřní regulace a správy společného majetku. Charakteristickými rysy obce bylo obecní shromáždění volící kolektivní vedení (starší) a existence obecního soudu. Vzniklo tak vědomí silné sounáležitosti. Obce vytvářely prostřednictvím norem i vlastní hodnotový systém. Mezi jeho hlavní prvky patřil smír v rámci obce, upřednostnění prospěchu komunity před prospěchem jednotlivce (jež bylo pevně spjato s kategorií cti), nebo obecný nárok na nutné životní potřeby k obživě. Z hodnot potom v dalším stupni vyplýval nárok na osobní svobodu a vlastnictví majetku. Tento proces probíhal jak na venkově, tak ve městech. Příslušníci obce se definovali jako třetí ze stavů, tvořících tehdejší společnost – laboratores. Obec byla tvořena obyvatelstvem, které se živilo pravidelnou prací a nedisponovali mocí nad ostatními lidmi. Vyloučeni byli lidé z okraje společnosti bez stálého živobytí. Rozvinutý komunalismus v jižním Německu počátkem 16. století vytvořil prostředí, které umožnilo existenci tak masového a vysoce organizovaného odporu, jakým byla německá selská válka.\n\nBlickleho termín \"obec\" není totožný s dnešním významem užívaným pro nejnižší správní jednotku státu. Komunalismus také není shodný s republikanismem, i když pro jeho vznik vytváří vhodné podmínky.\n\n\n"}
{"id": "482340", "url": "https://cs.wikipedia.org/wiki?curid=482340", "title": "Minna z Barnhelmu", "text": "Minna z Barnhelmu\n\nMinna z Barnhelmu je veselohra o pěti dějstvích od Gottholda Ephraima Lessinga. Tato veselohra byla dokončena v roce 1767, její tvorba však začala už v roce 1764. Lessing oficiálně uvedl datum vzniku rok 1763, pravděpodobně aby zdůraznil blízkost sedmileté války, na jejímž pozadí se veselohra odehrává. Lessingovo dílo patří mezi nejdůležitější komedie německy psané literatury.\n\n\nDěj se odehrává krátce po konci sedmileté války, 22. srpna 1763. Poraněný a potupený propuštěný major z Tellheimu, který působil v pruské armádě, se nachází - bez finančních prostředků a vystaven těžkým výčitkám z korupce - se svým sluhou Justem v jednom berlínském hostinci, kde čeká na vynesení rozsudku ve svém procesu. Je totiž obviněn z toho, že opovrhoval rozkazy Fridricha II., když měl vymáhat tzv. válečnou náhradu - peníze od poražených protivníků. Tellheim byl za války přidělen do Durynska (tehdy náležejícího ke kurfiřtství Saskému). Tam se dohodl s durynskými stavy na minimální sumě a zbylé peníze doplatil ze své kapsy proti odevzdání dluhopisu. Když však chtěl Tellheim po konci války tento dluhopis u berlínské válečné pokladny vyplatit, obvinili jej z uplácení durynských stavů.\n\nMinna z Barnhelmu, se kterou se Tellheim v Durynsku zasnoubil, přicestuje za ním do Berlína s cílem si jej vzít. Ale Tellheim se nenalézá momentálně v situaci, aby si mohl Minnu vzít. \"Rozum a nutnost mu poroučejí\", aby na Minnu zapomněl (II. jednání, 9. scéna), takže přes všechnu Minninu snahu jej přemluvit ji odmítá. Finančními potížemi sužovaný Tellheim se beztoho zdráhá přijmout jakoukoliv pomoc. Odmítne i nabídku svého přítele Wernera, který mu chce půjčit peníze, a odmítne dokonce i po právu mu náležející peníze od vdovy Marloffové - peníze, které Tellheim za války půjčil jejímu manželovi. Tak předkládá Tellheim hospodskému z donucení dokonce svůj zásnubní prsten, který dostal od Minny. Minna však prsten rozpoznává a hospodskému jej odejme.\n\nMinna nyní zkouší Tellheima získat lstí: zamění svůj vlastní zásnubní prsten za Tellheimův a vrátí mu jej zpět. Tak to vypadá, jako by Minna vztah ze své strany vyřešila. K tomu Minna křivě tvrdí, že byla vyděděná od svého strýčka, takže je bez prostředků stejně jako Tellheim. Když to Tellheim slyší, změní se jeho chování do základů. Zkouší udělat vše potřebné pro to, aby se mohli s Minnou vzít. Překvapující dopis od krále přináší zprávu o zastavení procesu, takže Tellheim je nyní také právně rehabilitován a také obdrží jemu náležející peníze. Konflikt se zdá být vyřešený, ale Minna hraje svou hru dále a zdráhá se Tellheima za těchto okolností vzít. Odráží tím zase Tellheimovo chování, když se zdráhal být jí vděčný za své štěstí. Tak hrozí, že bude mít komedie krátce před koncem tragické vyústění, když však dojde Minnin strýček, vysvětlí se situace, takže svatbě Minny a Tellheima již nic nestojí v cestě.\n"}
{"id": "482342", "url": "https://cs.wikipedia.org/wiki?curid=482342", "title": "Svatá Dymphna", "text": "Svatá Dymphna\n\nSvatá Dymphna (také Dympna, Dimpna, zemřela asi 650) byla irská světice.\n\nByla dcerou irského pohanského krále Damona a jeho křesťanské ženy. Když jí bylo čtrnáct let, zemřela jí matka. Její otec se se smrtí své ženy nemohl vyrovnat a začal trpět psychickými problémy. Začal hledat ženu, která by mu vzhledem i vlastnostmi připomínala zemřelou manželku. Hledání bylo ale neúspěšné. Jeho rádci mu poradili, ať si vezme za ženu svou dceru. Když se to ta dozvěděla, utekla s knězem, sv. Gerebernem, a dalšími dvěma přáteli z hradu a dostali se až do belgického Geelu, kde je ovšem její otec našel. Knězi nechal setnout hlavu a svou dceru se snažil přesvědčit, ať se s ním vrátí do Irska. Ona to odmítla a její otec jí za to mečem setnul hlavu. Zemřela ve věku 15 let. Její tělo je dnes uchováno v jejím kostele v Geelu ve stříbrném relikviáři.\n\nJejí svátek se slaví 15. května. Zobrazována je většinou sťatá nebo klečící při mši, zatímco její otec zabíjí sv. Gereberna. Jejími dalšími atributy jsou lampa a meč. Legendu o svaté Dymphně napsal mimo jiné Jakub Deml (\"Život Svaté Dympny\", 1912), který její příběh pokládal za vůbec nejkrásnější a nejpoetičtější životopis světce. \"Život Svaté Dympny\", ač jde pouze o adaptaci latinské předlohy, je jednou z mála čistě epických knih Demlova díla. Sv. Dymphna je pokládána za patronku duševního zdraví. Legenda o ní se rozšířila ve 13. století, kdy o ní vznikly první hagiografické spisy.\n\n"}
{"id": "482343", "url": "https://cs.wikipedia.org/wiki?curid=482343", "title": "Easy Editor", "text": "Easy Editor\n\nEasy Editor je freewareový WYSIWYG HTML editor určený především pro tvorbu webových stránek . Je také dobrým pomocníkem k úpravě zdrojových kódů jiných jazyků, než je jen HTML, CSS nebo PHP. Program je vyvíjený v nástroji Visual Basic pro platformu Microsoft Windows. Je vhodný jak pro začátečníky, tak pokročilé. Uplatnění najde například i při výuce HTML jazyka. \n\n\nProgram podporuje rychlé vkládání tagů přes klávesovou zkratku CTRL+mezera, kdy stačí daný tag rychle vyhledat a vložit. Program Easy Editor, jak již název napovídá, se snaží být zejména snadno ovladatelným editorem, který přináší i komfort WYSIWYG editoru. \n\n\n"}
{"id": "482345", "url": "https://cs.wikipedia.org/wiki?curid=482345", "title": "Vláda Andreje Bródyho", "text": "Vláda Andreje Bródyho\n\nVláda Andreje Bródyho představovala první nezávislou vládu Podkarpatské Rusi v rámci druhé československé republiky. Tato vláda existovala v období 11.-26. října 1938, jejím předsedou byl Andrej Bródy.\nVláda skončila rozpuštěním z důvodu svého „promaďarského\" zaměření. 22. listopadu 1938 byla následně naplněna dohoda z roku 1919 o poskytnutí autonomie Podkarpatské Rusi. Ve vládní vyhlášce se uvedla v činnost podkarpatská vláda a měl být svolán sněm \"Karpatské Ukrajiny\". Hlavním městem země se stal Chust, kde kněz a spisovatel Augustin Vološin ustanovil autonomní vládu Karpatské Ukrajiny.\n\n\n"}
{"id": "482346", "url": "https://cs.wikipedia.org/wiki?curid=482346", "title": "První vláda Augustina Vološina", "text": "První vláda Augustina Vološina\n\nPrvní vláda Augustina Vološina byla v pořadí druhá nezávislá vláda Podkarpatské Rusi v rámci druhé československé republiky. Tato vláda existovala v období 26. října – 1. prosince 1938, jejím předsedou byl Augustin Vološin.\n\n\n"}
{"id": "482347", "url": "https://cs.wikipedia.org/wiki?curid=482347", "title": "Druhá vláda Augustina Vološina", "text": "Druhá vláda Augustina Vološina\n\nDruhá vláda Augustina Vološina byla v pořadí třetí nezávislá vláda Podkarpatské Rusi v rámci druhé československé republiky. Tato vláda existovala v období 1. prosince 1938 – 6. března 1939, jejím předsedou byl Augustin Vološin.\n\n\n"}
{"id": "482348", "url": "https://cs.wikipedia.org/wiki?curid=482348", "title": "Třetí vláda Augustina Vološina", "text": "Třetí vláda Augustina Vološina\n\nTřetí vláda Augustina Vološina byla v pořadí čtvrtá nezávislá vláda Podkarpatské Rusi v rámci druhé československé republiky. Tato vláda existovala v období 6.-15. března 1939, jejím předsedou byl Augustin Vološin.\n\n\n"}
{"id": "482349", "url": "https://cs.wikipedia.org/wiki?curid=482349", "title": "Vláda Júlia Révaye", "text": "Vláda Júlia Révaye\n\nVláda Júlia Révaye byla první a jedinou vládou krátce existujícího samostatného státu Karpatská Ukrajina, vzniklého na území Podkarpatské Rusi. Vláda fungovala v období od 15. do 18. března 1939, jejím předsedou byl Július Révay.\n\n14. března 1939 bylo na zasedání podkarpatského sněmu rozhodnuto bránit zemi proti případnému maďarskému vpádu. V noci ze 14. na 15. března vtrhli Maďaři přes podkarpatské hranice, když předtím poslali do Prahy ultimátum, aby československé vojsko vyklidilo do 24 hodin Podkarpatskou Rus.\n\n15. března 1939 byla vyhlášena nezávislá republika Karpatská Ukrajina. Nově zvolený prezident Karpatské Ukrajiny Augustin Vološin poslal do Bukurešti telegram a požadoval vojenské obsazení země a zřízení rumunského protektorátu. Na tento telegram však nikdo neodpověděl.\n\n18. března 1939 byla celá Karpatská Ukrajina obsazena Maďarskem. Území bylo nadále nazýváno \"Podkarpatsko\" \"(Karpátálja)\" a byla mu přislíbena autonomie v rámci Maďarského království. Augustin Vološin žil po dobu války v Praze a měl zde status cizince. V roce 1945 byl odvlečen do Moskvy, kde v témže roce zemřel na následky mučení v tamní věznici.\n\nSložení vlády:\n"}
{"id": "482350", "url": "https://cs.wikipedia.org/wiki?curid=482350", "title": "Dileniovité", "text": "Dileniovité\n\nDileniovité (\"Dilleniaceae\") je jediná čeleď řádu dileniotvaré (\"Dilleniales\") vyšších dvouděložných rostlin. Jsou to převážně dřeviny se střídavými jednoduchými listy s nápadně souběžnou, zpeřenou žilnatinou a pravidelnými květy. Čeleď zahrnuje přes 300 druhů v 11 rodech. Je rozšířena v tropech celého světa, na jižní polokouli místy přesahuje i do mírného pásu. Plody dilenie indické a některých dalších druhů jsou jedlé. Dilenie a hibercie jsou pěstovány v tropech jako okrasné rostliny.\n\nZástupci dileniovitých jsou jednodomé nebo výjimečně dvoudomé liány, keře a stromy, výjimečně i bylina|byliny (rod \"Acrotrema\"). Listy jsou jednoduché, u většiny zástupců střídavé (vstřícné u jediného madagaskarského zástupce), s celokrajnou nebo zubatou čepelí, bez palistů. Některé druhy dilenií mají křídlaté řapíky, které mohou palisty připomínat. Žilnatina je zpeřená, zpravidla s větším množstvím paralelních postranních žilek. Květy jsou pravidelné nebo částečně dvoustranně souměrné, většinou bílé nebo žluté, převážně oboupohlavné, uspořádané v úžlabních nebo koncových latách, svazečcích nebo thyrsech, případně jednotlivé. Kalich a koruna jsou obvykle tří až pětičetné, u některých zástupců i více. Koruna většinou opadává brzy po rozkvětu. Tyčinek je mnoho, jsou volné nebo částečně srostlé, často je část nahrazena sterilními patyčinkami. Gyneceum je svrchní, apokarpní až synkarpní, tvořené 1 až 5 (20) volnými nebo na vnitřní straně srostlými plodolisty. Každý plodolist obsahuje 1 až mnoho vajíček. Čnělky jsou volné. Plodem je bobule, měchýřek, tobolka nebo nažka. Nepukavé plody jsou u některých zástupců obaleny vytrvalým kalichem, který je u dilenií zdužnatělý. Semena obsahují olejnatý endosperm a malé embryo a často mají míšek.\n\nČeleď zahrnuje 11 rodů a asi 300 až 400 druhů. Největší rody jsou dilenie (\"Dillenia\", asi 60 druhů), \"Doliocarpus\" (65) a \"Tetracera\" (44 druhů). Rozšíření čeledi je pantropické, na jižní polokouli i s přesahem do teplých oblastí mírného pásu. Rod \"Tetracera\" je rozšířen v tropech téměř celého světa. V tropické Americe se vyskytuje asi 70 druhů z 5 rodů.\n\nNejtypičtějším stanovištěm jsou nížinné tropické lesy. \"Curatella americana\" je charakteristická složka jihoamerických savan.\n\nKvěty dileniovitých jsou navštěvovány zejména samotářskými včelami a brouky sbírajícími pyl. Semena mnohých druhů rozšiřují ptáci.\n\nCronquist řadil čeleď \"Dilleniaceae\" společně s čeledí pivoňkovité (\"Paeoniaceae\") do řádu \"Dilleniales\" v rámci podtřídy \"Dilleniidae\". V systému APG byla zprvu ponechána nezařazená do řádu v rámci jádrových pravých dvouděložných (tzv. Core Eudicots), v aktualizovaném systému APG III je již zařazena do samostatného řádu \"Dilleniales\". Ten tvoří sesterskou skupinu k větvi \"Rosidae\".\n\nDužnaté plody dilenie indické (\"Dillenia indica\"), dilenie filipínské (\"D. philippinensis\") i některých dalších asijských druhů jsou jedlé. Konzumují se čerstvé nebo se z nich připravují džemy, osvěžující nápoje ap. Jsou známy též jako sloní jablka. Dilenie a hibercie jsou pěstovány v tropech a subtropech jako okrasné rostliny.\nListy kurately americké jsou drsné (obsahují křemičitá tělíska) a místně jsou využívány jako smirkový papír. Kmeny lián z této čeledi obsahují mnoho vody a při přeseknutí slouží v tropickém pralese jako zdroj čisté pitné tekutiny.\n\n\n\"Acrotrema\", \"Curatella\", \"Davilla\", \"Didesmandra\", \"Dillenia\", \"Doliocarpus\", \"Hibbertia\",\n\"Neodillenia\", \"Pinzona\", \"Schumacheria\", \"Tetracera\"\n\n\n"}
{"id": "482352", "url": "https://cs.wikipedia.org/wiki?curid=482352", "title": "Itti-Marduk-Balátu", "text": "Itti-Marduk-Balátu\n\nItti-Marduk-Balátu (dosl. \"\"Žít společně s Mardukem\"\") byl král Babylónie v období přibližně mezi 1142 - 1134 př. n. l.. Syn předchozího krále Marduk-Kabít-Achchéši a druhý král IV. babylonské dynastie (zvané II. Isinská, nebo dynastie Paší).\nPo první 4 roky jeho vlády Itti-Marduk-Balátu evidentně sídlil v městě Isin, i když se tituloval i jako král babylonský. V pátém roce upustil od titulu krále isinského a nadále používal jen titul krále babylonského, přičemž potvrdil Babylón jako hlavní město říše a přesunul tam i své sídlo.\n\nItti-Marduk-Balátu využil skutečnosti, že se elamský král Šilchan-In-Šušinak zapletl do války s Asýrií a pokusil se na Elam zaútočit. Ale Šilchan-In-Šušinak byl úspěšný, porazil asyrského krále Aššur-dána I., a vzápětí se vydal na výpravu proti Babylonii. Při Tigridu se obě vojska potkala a bitvu vyhráli Elamité. Babyloňané ustoupili dále na západ. Elamité je pronásledovali k Eufratu, kde další bitvu opět vyhráli. Zdá se, že tato porážka znamenala konec vlády Itti-Marduk-Balátu.\n\n"}
{"id": "482354", "url": "https://cs.wikipedia.org/wiki?curid=482354", "title": "Plaňkový plot", "text": "Plaňkový plot\n\nPlaňkový plot je druh dřevěného oplocení.\n\nStojí na do země zapuštěných sloupcích, na které jsou připevněny vodorovné příčle (krajově též \"rýgle\") a na příčle jsou přibity plaňky. Plaňky mohou být na horním konci rovné nebo ozdobně zakončeny obloukem, špičkou nebo složitějším ornamentem.\n\nŽivotnost plotu je do značné míry podmíněna volbou materiálu sloupků. Tradiční variantou naší lidové architektury jsou dřevěné sloupky s příčlemi přichycenými lýkovými houžvemi. Mnohem trvanlivější je pak konstrukce s pískovcovými sloupky s kapsami ve tvaru Γ, do kterých se příčle vkládaly a nebylo třeba je nijak upevňovat. Dnes bývají sloupky i kovové nebo betonové.\n\nPrůhlednost plotu nebo obecněji míru pohledového oddělení prostoru před a za plotem určují různé faktory:\n\nPlaňkový plot je nezbytným prvkem pro udržení tradičního výrazu veřejného prostoru našich vesnických sídel.\n\n"}
{"id": "482357", "url": "https://cs.wikipedia.org/wiki?curid=482357", "title": "Kulčiba jedodárná", "text": "Kulčiba jedodárná\n\nKulčiba jedodárná (\"Strychnos toxifera\"), někdy také uváděná jako kulčiba jedovatá, je liána, pocházející z tropické Jižní Ameriky, zejména z povodí řek Orinoko a Amazonka. Používá se pro získání drogy zvané kurare.\n\nKurare z kulčiby je zahuštěný vodný extrakt, získaný z rozličných částí (kůra, kořeny, listí…), zejména z kulčiby jedodárné (\"Strychnos toxifera\"), kulčiby \"Strychnos castelnaei\" a jiných. Jiné typy kurare se získávají např. z některých druhů čeledi lunoplodovité (\"Menispermaceae\"). Je to pastovitá nebo ztvrdlá hmota tmavohnědé barvy, rozpustná ve vodě a v zředěném ethanolu. Kurare lze z rostlin získat varem jejich částí, následným zahuštěním nad ohněm nebo na slunci. Droga je bez zápachu, chutná však velice hořce.\n\nKurare bylo tradičně využíváno jihoamerickými indiány z povodí řek Amazonka a Orinoko jako šípový jed. Jednotlivé druhy kurare se nejprve označovaly podle nádob, do kterých se dávaly — kalebasové, tubo-kurare, hrncové. Dnes se kurare balí většinou do plechovek, proto se spíše používá rozlišení podle botanického původu - Loganiaceae-kurare a Menispermaceae-kurare. Loganiaceae-kurare obsahuje dimerní indolové alkaloidy, jako je např. toxiferin-C, kurariny, a monomerní strychninové či karbolinové alkaloidy. Nejvýznamnějším alkaloidem kurare je tubokurarin.\n\nIndiáni využívali kurare odedávna při lovu zvěře. Vniknutí malého množství do krevního oběhu způsobí ochrnutí svalstva a oběť hyne zástavou dýchání. Jed se však nevstřebává trávicí soustavou. Kurare slouží k izolaci alkaloidů, zejména tubokurarinu. Kurare a tubokurarinu se používá zejména pro uvolnění svalstva v chirurgii a někdy též při tetanu.\n\nKurare ochrnuje zakončení motorických nervů. Je sice jedem křečovým, ale právě ochrnutí koncových nervů zabraňuje vypuknutí křečí. Kurarové alkaloidy vytěsňují acetylcholin, čímž zabraňují převodu nervového vzruchu na sval, což vyvolá uvolnění až ochrnutí kosterního svalstva. Při otravě nejprve dochází ke vzniku obrny svalů očních víček, takže postižený neudrží oči otevřeny. Pak vázne výslovnost některých slov a je ztíženo polykání. Poté ochrnují různé příčně pruhované svaly, nakonec dochází k zástavě dechu.\n\n\n \n"}
{"id": "482358", "url": "https://cs.wikipedia.org/wiki?curid=482358", "title": "Mor včelího plodu", "text": "Mor včelího plodu\n\nMor včelího plodu (\"Histolysis infectiosa perniciosa larvae apium\", \"Pestis americana larvae apium\") je závažné onemocnění včelích larev. Nemoc způsobuje bakterie \"Paenibacillus larvae larvae\", synonymum \"Bacillus larvae\" (White, 1904). Jeho odolné spory přežívají v půdě i mnoho desítek let a způsobují dlouhodobé zamoření oblasti nákazy. Mor je důsledkem nedostatečné péče o včelstva (nezajištění čistoty úlů) a u volně žijících včel se téměř nevyskytuje.\n\nMor včelího plodu je rozšířen po celém světě. V Česku se díky radikálním postupům při tlumení nákazy podařilo výskyt choroby snížit na desetiny procenta.\n\nMapa situace tak jak ji monitoruje SVS – Státní veterinární správa (MZe) je na http://eagri.cz/public/app/svs_pub/mapy_nak/#mapa=MVP.\n\nJediným původcem moru včelího plodu je mikrob \"Paenibacillus larvae larvae\" tyčinkovitého tvaru dlouhý 2,5-8,5 μm. Pohyb umožňují dlouhé bičíky vyrůstající po celém povrchu těla. Po určité době života a dělení, tyčinka zduří a vytvoří se vřetenovité nebo kyjovité sporangium a v něm oválná spora o velikosti 1,2-1,9 μm.\n\nVčelí plod (larvy) se nakazí sporami mikroba v potravě. Spora v žaludku larvy do 24 hodin vyklíčí a rychle se množí. Se vzrůstajícím množstvím patogena roste i koncentrace toxických enzymů a tělní buňky larvy se doslova rozpouštějí. Rozkládající se tkáňová struktura umožňuje mikrobu pronikat do dalších částí těla larvy. Po zavíčkování buňky hyne larva na celkovou sepsi. Zbytky jejího těla postupně vysychají a mění se v hnědočerný příškvar na dně buňky. Včely se snaží příškvar odstranit a mimoděk roznášejí infekci po plástech.\n\nDospělé včely jsou vůči nákaze odolné. Spory v jejich žaludku nevyklíčí, uchovají si však životaschopnost. Spolu s výkaly se dostávají mimo tělo a mohou být znovu zdrojem nákazy.\n\nChorobou oslabené a hynoucí včelstvo provokuje loupeživý nálet cizích včel, a tak se stává potenciálním zdrojem šíření nákazy do dalších včelstev. Loupeží se přenáší naráz velké množství spor, což je jeden z důležitých předpokladů propuknutí nemoci. Přenos nákazy jednotlivými infikovanými zalétnuvšími včelami či trubci nebyl prokázán.\n\nNapadení morem včelího plodu je patrné až po zavíčkování plodu. Víčka nakažených buněk jsou nápadně ztmavlá, propadlá, některá perforovaná. Nemocné larvy ztrácejí charakteristický perleťový lesk mění se postupně na šedobílou, šedožlutou až tmavě hnědou lepkavou hmotu. Napadený plod páchne klihem. Tenkým dřívkem lze z kašovité hmoty vytáhnout až několik cm dlouhou lepkavou nitku. Vyschlé napadené buňky obsahují u dna přilepený hnědočerný příškvar. Hmota příškvaru obsahuje obrovské množství spor \"P. l. larvae\".\n\nV prvním roce nákazy není nemoc příliš nápadná. Plné propuknutí choroby nastupuje až následující sezónu. Včelstvo postupně slábne a po 3-4 letech hyne; nejčastěji v zimním období.\n\nVýskyt moru včelího plodu lze potvrdit pouze profesionální laboratorní diagnostikou. Při podezření na výskyt nutno neodkladně zaslat vzorek plodu k laboratornímu vyšetření.\n\nPři vzniku nákazy příslušné pracoviště Státní veterinární správy ve spolupráci s obecním úřadem:\n\nOd hlášení posledního výskytu se ponechává jednoroční časový odstup. Ve vhodném období následující vegetační sezóny se provede prohlídka všech plástů v úlech ochranné zóny. Prohlídku provádí způsobilý pracovník veterinární služby. Je-li výsledek prohlídky negativní, prohlašuje se nákaza za zaniklou.\n\nVčela medonosná\n\n"}
{"id": "482361", "url": "https://cs.wikipedia.org/wiki?curid=482361", "title": "Friedrich Groos", "text": "Friedrich Groos\n\nFriedrich Groos (23. dubna 1768 Karlsruhe – 15. června 1852 Eberbach/Neckar) byl německý lékař a filozof.\n\nSyn soudního rady Emanuela Groose studoval od roku 1788 právo v Tübingenu a Stuttgartu. V roce 1792 začal studovat medicínu v Freiburgu a ve studiích pokračoval v Pavii. V roce 1796 promoval a začal praktikovat jako městský lékař v Karlsruhe. V letech 1805 až 1813 působil v Odenheimu, Gochsheimu a Karlsruhe. V roce 1814 se stal nástupcem Rollera na psychiatrické klinice v Pforzheimu.\n\nV roce 1826 přesídlil do Heidelbergu. Přednášel zde psychiatrii a v roce 1836 odešel do důchodu. Byl vyznamenán řádem zähringenského lva.\n\n"}
{"id": "482367", "url": "https://cs.wikipedia.org/wiki?curid=482367", "title": "Atentát na Jicchaka Rabina", "text": "Atentát na Jicchaka Rabina\n\nAtentát na Jicchaka Rabina byl spáchán dne 4. listopadu 1995 (11. chešvanu 5756) v izraelském Tel Avivu ve 21.30 místního času, na konci demonstrace za podporu\nmírové dohody z Osla. Pachatelem byl Jigal Amir, jemenský Žid a radikální sionista, který se ostře stavěl proti mírové dohodě i proti Rabinovým mírovým iniciativám jako takovým.\n\nAtentát na izraelského premiéra a ministra obrany Jicchaka Rabina byl vyvrcholením izraelského ultra-ortodoxního disentu vůči mírovým procesům z Osla. I přes Rabinovy nesporné vojenské zásluhy, nebyl izraelskými ortodoxními konzervativci a vůdci strany Likud příliš respektován, jelikož tito považovali celý mírový proces jako Rabinovu snahu připravit Izrael o jím okupovaná území. Navzdory obviněním z řad Likudu se Rabin naopak zaměřil na posílení postavení Izraelských osad na okupovaných územích. Měl naopak v plánu udělit Organizaci pro osvobození Palestiny až devadesátiprocentní kontrolu nad arabskou populací sídlící na Západním břehu Jordánu, přičemž by Izraeli zůstalo 70 % okupovaných území. Během veřejného projevu v Knesetu Rabin zdůraznil, že by „Izrael měl mít absolutní volnost v úkonech, která by vedla ke splnění hlavních bezpečnostních cílů a k jejich trvalému upevnění.“\n\nNepřátelství vůči Rabinovi nicméně neustalo, ortodoxní konzervativci společně tvrdili, že jakékoliv stažení Izraele z židovských území by se rovnalo herezi. Demonstrace pořádané Likudem se tedy neustále zostřovaly a získávaly na intenzitě. Tehdejší vůdce strany Likud (a pozdější ministerský předseda) Benjamin Netanjahu obvinil Rabina z „odvracení se od židovských tradic...a od židovských hodnot.“ Během protestů proti mírovým dohodám z Osla, které Netanjahu svolával, se objevovaly plakáty vyobrazující Rabina v uniformě jednotek Waffen SS nebo jako terč v hledí odstřelovací pušky. Rabin naopak obvinil Netanjahua z vyvolávání nepokojů, což striktně odmítl.\n\nPo skončení mírové demonstrace za podporu dohody z Osla, vyšel ministerský předseda Jicchak Rabin hlavním východem z budovy Tel Avivské radnice a začal sestupovat po přístupových schodech směrem ke své limuzíně. V tu chvíli na něj byly vypáleny tři střely, které jej zasáhly do prsou, břicha a roztříštily mu páteřní obratle.\n\nPachatelem byl Jigal Amir, který byl studentem Ješivy na Bar-Ilanově univerzitě v Ramat Ganu. Amirovi se silně protivily Rabinovy mírové snahy a především podpis dohody z Osla, jelikož se domníval, že stažení Izraele ze Západního břehu Jordánu by znamenalo „odvrácení se od židovského dědictví, které bylo naplněno vybudováním osad právě na Západním břehu.“ Amir začal Rabina vidět jako člověka, který bezprostředně směřuje k usmrcení Židů. Tato kategorie se hebrejsky nazývá \"din rodef\". Podle některých badatelů nebyla koncepce \"din rodef\" součástí tradičního židovského práva a byla vzkříšena až teprve rabíny z newyorského Brooklynu a rabíny působícími v osadách na okupovaných územích. Podle koncepce din rodef Amir později u soudu odůvodňoval střelbu na Rabina, jakožto hrozby pro židovský národ.\n\nAmir byl okamžitě po střelbě zneškodněn Rabinovou osobní ochrankou i spolu s vražednou zbraní, poloautomatickou pistolí Beretta 81. Postřelen byl i člen ochranky Joram Rubin, který byl zasažen třetí střelou, která Rabina minula. Shodou okolností studoval Rubin geografii na stejné univerzitě jako atentátník Amir. Těžce raněný Jicchak Rabin byl neprodleně převezen do tel avivské nemocnice Tel Aviv Medical Center, kde však po čtyřiceti minutách umírá z důvodu velké krevní ztráty a průstřelu plíce. Rabinův tiskový mluvčí Ejtan Haber o tomto neprodleně informuje před vstupem do nemocnice slovy:\n\"Vláda Izraele v šoku a s velkým zármutkem oznamuje, že zemřel ministerský předseda Jicchak Rabin, dnes v Tel Avivu. Budiž požehnáno jeho památce.\"\nPři ohledání Rabinova těla byl v jeho kapse nalezen zkrvavený útržek papíru s textem oblíbené izraelské písně \"Šir la-Šalom\", která je považována za mírovou hymnu, která paradoxně vyjadřuje smutek nad nemožností znova oživit mrtvého člověka a dále touhu po věčném míru.\n\nAtentát na Rabina byl velkým šokem pro celý izraelský lid. Poblíž místa činu, na Náměstí Králů Izraele (později přejmenovaného na Rabinovo náměstí) se následně konala četná shromáždění a vzpomínkové akce. Podobné akce se konaly i poblíž Rabinova bydliště Knesset i u atentátníkova domu. Na Rabinovu počest byly nejen po celém Izraeli pojmenovány četné ulice a veřejné budovy (jmenuje se po něm např. i ulice v německém Stuttgartu \"Yitzhak-Rabin-Strasse\").\n\nPohřeb Rabina se konal dne 6. listopadu na Herzlově hoře v Jeruzalémě, kde je nyní pochován. Pohřbu se účastnili zástupci z celého světa včetně osmdesáti hlav států. Mezi zúčastněnými byli např.: ruský ministerský předseda Viktor Černomyrdin, španělský ministr Felipe González, kanadský ministerský předseda Jean Chrétien, izraelský ministerský předseda a minist zahraničí Šimon Peres, generální tajemník OSN Butrus Butrus-Ghálí, prezident Spojených států Bill Clinton, jordánský král Husajn, Rabinova vnučka Noa Ben-Arci, první náměstek ministerského předsedy Šimon Ševes, egyptský prezident Husní Mubarak, a izraelský prezident Ezer Weizman.\n\nNa den Rabinova úmrtí byl ve shodě s židovským kalendářem stanoven den národního smutku.\n\nSmrt Jicchaka Rabina silně ovlivnila následné Izraelsko-Palestinské vztahy, v tom smyslu, že bylo poté velmi těžké nalézt společnou řeč, která by vedla k udržení mírových vztahů mezi židovským státem a Palestinou. Izraelské osady na okupovaných územích se staly velkým ohniskem nesváru, který trvá až do dnešních dnů (2009). Trvalé důsledky Rabinovy smrti popisuje britský autor Charles D. Smith slovy: „Přízrak dalších atentátů či případné občanské války v Izraeli, který by nastala v případě stažení se z okupovaných území, posílil izraelského ministerského předsedu Ehuda Baraka v rozhodnutí posílit expanzi osad s připomenutím velké touhy osadníků po trvalém míru s Palestinci, a dále tato událost napomohla k větší toleranci Izraelských aktivit ze strany amerických mírových vyjednávačů, kteří si ovšem uvědomili i negativní důsledky těchto expanzivních aktivit.“\n\nAtentát též napnul již tak špatné vztahy mezi Izraelskou stranou práce a stranou Likud do naprosto bezprecedentní míry. Napjatá atmosféru pak dále rozvířil Bibi Netanjahu, který následujícího roku odmítl uznat den národního smutku za zesnulého Jicchaka Rabina, což mu vdova po Rabinovi oplatila zákazem pronést řeč na vzpomínkovém ceremoniálu za svého zesnulého manžela.\n\nPo Rabinově smrti nastoupil do funkce ministerského předsedy Šimon Peres, který neprodleně provedl několik zásadních kroků ke splnění dohody z Osla. Smith o tomto napsal: „Izraelské vojenské síly se ke konci roku 1995 stáhly ze šesti klíčových měst z Oblasti A a z více než čtyř set vesnic v Oblasti B.“ 20. ledna 1996 se konaly volby do palestinské samosprávné vlády, čímž byl splněn jeden z bodů z Deklarace zásad z roku 1993.\n\n\n"}
{"id": "482370", "url": "https://cs.wikipedia.org/wiki?curid=482370", "title": "Barototvaré", "text": "Barototvaré\n\nBarototvaré (\"Gunnerales\") je řád vyšších dvouděložných rostlin. Zahrnuje pouze 2 čeledi: barotovité a \"Myrothamnaceae\".\n\nByliny a keře. Listy s dlanitou žilnatinou. Květy jsou drobné, s redukovaným okvětím až bezobalné, ve vzpřímených hustých květenstvích. Gyneceum je synkarpní.\n\nObě čeledi řádu mají morfologicky málo společného. V dřívějších systémech byly řazeny do odlišných řádů a nezřídka i podtříd. \"Gunneraceae\" byly nejčastěji řazeny do skupiny \"Rosidae\" do blízkosti čeledi zrnulovité (\"Haloragaceae\"), případně lomikamenovité (\"Saxifragaceae\"), zatímco \"Myrothamnaceae\" byly ve většině systémů řazeny do řádu \"Hamamelidales\".\n\nMolekulární analýzy příbuznost \"Gunneraceae\" s čeledí \"Haloragaceae\" nepotvrzují. V systému APG I byly čeledi \"Gunneraceae\" i \"Myrothamnaceae\" ponechány nezařazené do řádu v rámci jádrových pravých dvouděložných (Core Eudicots). V systému APG II, publikovaném v roce 2003, je již řád \"Gunnerales\" uveden a zahrnuje jedinou čeleď \"Gunneraceae\", do níž je mimo rodu \"Gunnera\" vřazen i rod \"Myrothamnus\".\n\nV aktualizovaném systému dostupném na stránkách Angiosperm Phylogeny jsou obě čeledi vedeny jako samostatné.\n\n\n"}
{"id": "482383", "url": "https://cs.wikipedia.org/wiki?curid=482383", "title": "1. jízdní armáda (SSSR)", "text": "1. jízdní armáda (SSSR)\n\nPrvní jízdní armáda (rusky Первая Конная армия, 1-я Конная армия, zkráceně Конармия) byla kavaleristická armáda Rudé armády účastnící se bojů ruské občanské války.\n\nVznikla v listopadu 1919 jako reakce na používání kozácké jízdy bílými armádami. Při jejím vzniku do ní byli zařazeni všichni do té doby sloužící kavaleristé v Rudé armádě. Díky tomu, že zde sloužily jen jízdní oddíly, získala armáda neocenitelnou pohyblivost a byla tak nasazována k překvapivým úderům, po kterých se rychle stáhla zpět. Jejím prvním velitelem byl Semjon Michajlovič Buďonnyj.\n\nZa občanské války byla Konarmija nasazena v týlu Děnikinových vojsk, kde působila velké škody na zásobování frontové linie. Poté působila na Kavkazu, kde ničila zbytky bělogvardějských sil.\n\nPo polské ofenzívě na Ukrajině a obsazení Kyjeva v květnu 1920 byla I. jízdní armáda přemístěna z Kavkazu a nasazena do čela protiútoku Rudé armády. Rozkaz byl vydán 10. března 1920. Armáda se zrovna nacházela v oblasti u Majkopu. Na cestu se vydala 3. dubna a o dva týdny později už překračovala v Rostově Don. 28. pak dobyli Huljajpole, hlavní základnu anarchisty Nestora Machny. Na místo svého určení se dostala po třiceti dnech pochodu, jímž překonala 1200 kilometrů. Poté participovala na ofenzívě Rudé armády na Ukrajině. Její jednotky pronikly až na 19 kilometrů k Varšavě, než byly odraženy a nuceny se stáhnout.\n\nTento seznam je neúplný.\n\nK armádě byly také přiřazeny 4 obrněné vlaky a tři letecké eskadry.\n\n"}
{"id": "482387", "url": "https://cs.wikipedia.org/wiki?curid=482387", "title": "Abdul Kalám", "text": "Abdul Kalám\n\nAvul Pákir Zainulábidín Abdul Kalám (tamilsky: அவுல் பகீர் ஜைனுலாப்தீன் அப்துல் கலாம்) (15. října 1931, Tamilnádu – 27. července 2015, Méghálaja), přezdíván „Pan Raketa“, byl atomový vědec a prezident Indie.\n\nStál v čele organizace pro obranný vývoj a výzkum. Byl leteckým inženýrem bez větších politických zkušeností, stál však u všech vědecko-technických mezníků v nejnovějších indických dějinách. Pocházel z rodiny negramotného výrobce člunů z Tamilnádu. Znal poezii a indickou filozofii. I když vyrostl v muslimské rodině, za muslima se neoznačoval a denně četl hinduistické texty.\n\nKandidoval za vládní koalici a mezi 25. červencem 2002 až 25. červencem 2007 byl prezidentem Indie.\n\n"}
{"id": "482388", "url": "https://cs.wikipedia.org/wiki?curid=482388", "title": "1768 v hudbě", "text": "1768 v hudbě\n\n"}
{"id": "482394", "url": "https://cs.wikipedia.org/wiki?curid=482394", "title": "Lokomotiva Deutz A6M517G", "text": "Lokomotiva Deutz A6M517G\n\nDeutz A6M517G je dieselová lokomotiva, kterou pro úzkorozchodné tratě v letech 1939-1960 vyráběla společnost \"Klockner-Humboldt-Deutz\" v Kolíně nad Rýnem.\n\nVyrobeno bylo celkem 475 kusů.\n"}
{"id": "482410", "url": "https://cs.wikipedia.org/wiki?curid=482410", "title": "Kurgan", "text": "Kurgan\n\nSlovo Kurgan může znamenat:\n"}
{"id": "482414", "url": "https://cs.wikipedia.org/wiki?curid=482414", "title": "Castellammare del Golfo", "text": "Castellammare del Golfo\n\nCastellammare del Golfo (sicilsky Casteddammari ) je italská obec v provincii Trapani.\nKaždé dva roky se zde slaví historická připomínka útoku Angličanů na přístav, překaženého, podle legendy, Pannou Marií Pomocnou.\n\nAlcamo, Buseto Palizzolo, Calatafimi-Segesta, Custonaci, San Vito Lo Capo, Balestrate\n\nEkonomika města je založena zejména na turismu, v menší míře pak na vinařství a rybolovu.\nLegenda praví, že 13. července 1718, v době kdy město bylo zataženo do sporu mezi Filipem V. Španělským a Viktorem Amadeem II. Savojským kvůli nadvládě nad Sicílií, našla jedna ze španělských lodí na útěku před Angličany útočiště v přístavu v Castellammare. Z hradu nad přístavem byly na Angličany vystřeleny rány z kanónu na obranu Španělů. To vyvolalo zuřivou reakci Angličanů. Vyděšení obyvatelé Castellammare prosili Panenku Marii, aby jim pomohla. Ta se potom zjevila nad přístavem se zástupem andělů. Angličané dostali strach, opustili přístav a bitvu vzdali.\n\n\"Chiesa della Madonna della Scala\" je malý kostel nad přístavem. Podle legendy se večer 7. září 1641 spustila prudká bouře.\n\"Maria D’Angelo\" zrovna pásla stádo v horách v Castellammare a chtěla se schovat před deštěm v jeskyni vyhloubené bleskem chvilku předtím. V jeskyni našla měděnou a rezavou krabičku. Když ji otevřela, našla uvnitř další, stříbrnou, na níž byl monogram Panenky Marie a kříž. V tu chvíli bouře ustala a dívka byla nalezena rodinou, která už nedoufala, že ji najde živou. Když castellammarský kněz otevřel krabičku, našel zde stříbrný kříž a relikviář obsahující obrázek Panny Marie, která v náručí držela Ježíška a to vše ozdobené drahým kamením a zlatem. To bylo prohlášeno za zázrak a na místě byl postaven kostel.\n"}
{"id": "482418", "url": "https://cs.wikipedia.org/wiki?curid=482418", "title": "Ústav leteckého zdravotnictví", "text": "Ústav leteckého zdravotnictví\n\nÚstav leteckého zdravotnictví (zkráceně:ÚLZ) v Praze je specializované zdravotnické zařízení Armády České republiky, které se nachází v Praze 6 v Dejvicích v ulici Generála Píky a dále též v areálu \nÚstřední vojenské nemocnice. \n\nJedná se o specializované diagnostické a léčebné zdravotnické zařízení, které provádí i specializovanou posudkovou a výcvikovou činnost. Má celostátní působnost pro veškerý létající personál (vojenský, policejní, civilní). Poskytuje některé velmi specifické služby, které jsou v běžné společenské praxi využitelné i pro potřeby občanů respektive zdravých i nemocných osob (pacientů). \n\n\nVeškerá činnost je poskytována kvalifikovaným zdravotnickým personálem jak ambulantně, tak i formou krátkodobé hospitalizace.\n\n\n"}
{"id": "482442", "url": "https://cs.wikipedia.org/wiki?curid=482442", "title": "Alexej Alexandrovič Romanov", "text": "Alexej Alexandrovič Romanov\n\nAlexej Alexandrovič velkokníže Romanov-Holstein-Gottorp (14. ledna 1850, Petrohrad – 14. listopadu 1908, Paříž) byl synem ruského cara Alexandra II. a mladším bratrem Alexandra III.. Zároveň byl také ruský generál admirál a hlavní velitel ruského válečného námořnictva v letech 1883-1905.\n\n"}
{"id": "482453", "url": "https://cs.wikipedia.org/wiki?curid=482453", "title": "Generál admirál", "text": "Generál admirál\n\nGenerál admirál či admirál generál byla námořní hodnost užívána ve více námořnictvech.\n\nHodnost se používala v systémů hodností nacistické Kriegsmarine. Byla druhou nejvyšší hodností, mezi hodnostmi ' (admirál) a ' (velkoadmirál), odpovídala hodnostem Generaloberst (generálplukovník) ve Wehrmacht, respektive Luftwaffe. Nosil na náramenících tři stříbrné hvězdy a na rukávech jeden široký admirálský pruh s třemi užšími proužky nad ním (ve zlatě). Prvním generál admirálem v Kriegsmarine byl jmenován pozdější velkoadmirál Erich Raeder, a to 20. dubna 1936.\n\n\nKarl Dönitz tuto hodnost nikdy neobdržel, byl povýšen z admirála přímo na velkoadmirála.\n\nHodnost v carském válečném námořnictvu odpovídala hodnosti generál polní maršál a byla nejvyšší hodností v celém námořnictvu. Poprvé byla udělena v srpnu 1708 a obdržel ji Fjodor Matvejevič Apraxin. Hodnost zanikla s pádem carství v Rusku v roce 1917. Celkem tuto hodnost získalo jen 6 osob. V listopadu 1796 byla udělena Ivanu Grigorjeviči Černyševu hodnost generála polního maršála loďstva, což byla zcela ojedinělá hodnost na úrovní generál admirála.\n\nK ruským generál admirálům jsou počítáni také Franc Jakokovlevič Lefort a Fjodor Alexejevič Golovin. Lefort byl (plný) generál pluků nového vzoru a v Druhém azovském pochodu velel loďstvu a obdržel hodnost admirál. Snad právě takto vznikla v Rusku hodnost generál admirál. Po smrti Leforta roku 1699 Golovin, který měl hodnost generála-komisaře (), byl jmenován generál admirálem loďstva ().\n\n\nI ve Švédsku byla zavedena hodnost generalamiral, a to švédským králem Karlem XI.. Speciálním držitelem byl Hans Wachtmeister, jehož hodnost nesla název amiralgeneral.\n\n\nVe španělské Armada de España je hodnost Almirante General druhou největší v námořních silách. Je před Almirante, ale za Capitán General. Odpovídá hodnostem General de Ejército (armádní generál) pro pozemní síly, respektive General del Aire (generál vzdušných sil) pro letectvo.\n\nHodnost Almirante-general byla v portugalském námořnictvu zavedena v rozmezí let 1892–1910. Byla nejvyšší hodností a držel ji jen portugalský král, jakožto nejvyšší velitel válečného námořnictva. \n\nV nizozemském námořnictvu má hodnost generál admirála dlouhou tradici. Byla zavedena v 15. století jako Admiraal-generaal v Republice spojených nizozemských provincií. Byla to nejvyšší hodnost, nositel byl předseda admirality a zároveň velitel nizozemské floty. Prvním generál admirálem byl princ Mořic Nasavský, jmenovaný roku 1588. Většinou byla držena místodržícím provincií (tedy oficiální hlavou státu). V současném nizozemském královském námořnictvu se již nepoužívá.\n"}
{"id": "482455", "url": "https://cs.wikipedia.org/wiki?curid=482455", "title": "Abaco Barb", "text": "Abaco Barb\n\nAbaco Barb je vymírající divoké plemeno koní na ostrově Great Abaco v souostroví Bahamy. Dnes zde žije v reservaci již jen jedno malé stádo, které má kolem 10 členů. Populace těchto koní v roce 1970 čítala kolem 200 kusů. Za takové snížení populace mohou útoku divokých psů na hříbata, zásahy člověka... Dle všeho už jsou v rezervaci pouze dva hřebci. \n\nTito koně jsou většinou sněhobílé zbarvení, jejich výška se pohybuje okolo 150 cm a tělesná konstrukce odpovídá spíše poníkům, než koním. Dle všeho se jedná o potomky koní, které s sebou přivezli Španělé při kolonizaci Ameriky a Karibiku. \n\n"}
{"id": "482462", "url": "https://cs.wikipedia.org/wiki?curid=482462", "title": "Ozonoterapie", "text": "Ozonoterapie\n\nOzonoterapie je ošetření ozónem. Ozón a jeho kladné vlastnosti jsou známy již od 19. století. Podle článku na webu dentalcare.cz pro jeho vlastnosti rostlo v roce 2005 jeho uplatnění a v lékařství se v roce 2005 nacházeli nové způsoby jeho využití .\n\nOzón je plyn skládající se ze tří atomů kyslíku. Jeho chemická značka je O3. Ozón je velmi silný oxidant a používá se jako chemicky čistý dezinfekční prostředek. Vyznačuje se charakteristickým zápachem, respektive vůní, jakou můžeme cítit ve vzduchu po typické letní bouřce. Lidský čich je na tuto vůni citlivý a je proto schopen zaregistrovat neškodné koncentrace tohoto plynu ve vzduchu. Podle článku na webu dentalcare.cz je to jeden z nejsilnějších a nejúčinnějších oxidačních prostředků – jeho sterilizační efekt je podle článku 3500× účinnější než při použití chlóru.\n\nRozvoj této metody probíhá více než 100 let. Poprvé byl ozón popsán Martinusem van Marumem (1750 - 1837), holandským učencem, který při svých pokusech s elektrostatickou elektřinou na strojích roku 1785 popsal tzv. \"vůni elektřiny \", která vzniká kolem elektrických strojů, pravděpodobně vlivem jejich jiskření. V roce 1857 Werner von Siemens sestrojil přístroj, s jehož pomocí lze ozón vyrábět. Podle něj nazvaná trubice (Siemensova trubice) pracuje na principu tichého elektrického výboje.\n\nOzón je toxický pro živé organizmy, používá se zejména k dezinfekci pitné vody. Je-li správně použit (vhodná koncentrace) působení na téměř všechny známé bakterie, viry a jiné mikroorganizmy. Ozón se rozkládá na kyslík za produkce toxických volných radikálů s poměrně krátkým poločasem.\n\nOzonoterapie se podle výrobců generátorů ozonu využívá v lékařské praxi např. při léčbu akné, poruch prokrvení, virových, bakteriálních a mykotických infekcí nebo k aktivaci imunitního systému.\n\nOzónová terapie umožňuje ošetřit zubní kaz lokalizovaný pouze ve sklovině, údajně není třeba jeho mechanické odstranění, pomocí přístroje generujícího ozón je možné eliminovat bakterie kazivého ložiska.\n\nPřístroj (generátor ozónu) nejprve změní kyslík v ozón. Vzniklý ozón je čerpán kanylou a násadcem se speciální těsnící kapnou (čepičkou) na poškozené místo zubu, které je utěsněno proti přístupu vzduchu. Při ošetření ozónem lékař nevrtá, na konci kanyly, kterou přiloží na ošetřovanou plochu totiž není jehla, ale malá silikonová kapna těsnící pracovní pole ozónu, přes niž se dostane ke kazu vysoce koncentrovaný ozón. Následně přidržuje zubní lékař koncovku na zubu po dobu cca 20 sekund. MUDr. Edita Hvězdová tvrdí, že ozón proniká až do hloubky 3 milimetry v zubní tkáni. Pak je ozón vzniklý pod tlakem odčerpán zpět a opět přeměněn v kyslík. Pacient i lékař během ošetření dýchají normální vzduch bez ozónu. Poškozený zub je tím bezbolestně zbaven kazu. Díky remineralizaci, která se na povrchu zubu samovolně odehrává, dochází během 4-12 týdnů k opětovnému ztvrdnutí skloviny.\n\nPři ošetření tímto způsobem není potřeba injekce nebo jiné formy lokální anestézie. Ozón při této aplikaci nemá žádné vedlejší účinky.\nCelý proces úspěšné remineralizace (ztvrdnutí) skloviny je možné aktivně urychlit používáním speciální zubní pasty, ústní vody a spreje, tedy pomůcek určených pacientům ošetřeným ozónem.\n\n\nPodle Skeptického slovníku má ozonoterapie charakter panacey (všeléku), je nabízena k terapii celá řady stavu. Jedná se například o následující choroby:\n\nOzón je již při nízkých koncentracích pro člověka nebezpečný, proto se při jeho užívání v medicíně musí dbát přísných bezpečnostních opatření. Lidský čich je schopen rozeznat přítomnost ozónu ve vzduchu již při velmi nízkých koncentracích a to již od 10 µg/mO3. Tato schopnost je však individuální a v trvalé přítomnosti nízkých koncentrací ozónu se poměrně rychle ztrácí.\n\nPři delším pobytu v místech se zvýšenou koncentrací ozónu (nad 350 µg/m) se dostavuje pálení očí, v nosu a v krku, v některých případech i tlak na hrudi, kašel a bolest hlavy.\nNejvíce citliví na ozón jsou lidé, kteří mají zdravotní obtíže, jako je astma, chronické problémy dýchacích cest a nemoci oběhové soustavy.\nPři koncentracích ozónu vyšších než 1100 µg/mjsou silně drážděny oči a horní cesty dýchací, dostavují se bolesti hlavy.\nKoncentrace vyšší než cca 2200 µg/mzpůsobí během několika minut silné dráždění sliznice dýchacích cest, bronchospasmatické stavy a kašel.\nKoncentrace nad 21000 µg/mmají v závislosti na době expozice za následek bezvědomí, krvácení z plic a posléze smrt.\n\n\n"}
{"id": "482465", "url": "https://cs.wikipedia.org/wiki?curid=482465", "title": "Vered Jericho", "text": "Vered Jericho\n\nVered Jericho ( וֶרֶד יְרִיחוֹ, doslova „\"Růže z Jericha\"“, podle biblického citátu, z knihy Sírachovec 24,14 - „\"Vyrostla jsem [...] jako keře růží v Jerichu\"“, v oficiálním přepisu do angličtiny Wered Yeriho, přepisováno též Vered Yeriho) je vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Megilot.\n\nNachází se ve výšce 130 metrů pod úrovní moře na západním okraji příkopové propadliny Jordánského údolí, v místech, kde se ze dna údolí zdvíhají prudké svahy Judské pouště, na jihozápadním okraji aglomerace města Jericho, cca 4 kilometry od centra tohoto palestinského města, cca 20 kilometrů severovýchodně od historického jádra Jeruzalému a cca 68 kilometrů jihovýchodně od centra Tel Avivu.\n\nNa dopravní síť Západního břehu Jordánu je napojena pomocí lokální komunikace, která pak ústí do dálnice číslo 1, jež spojuje Tel Aviv, aglomeraci Jeruzalému a oblast poblíž Mrtvého moře. Vered Jericho se nachází na východním okraji územně souvislého bloku izraelských osad okolo města Ma'ale Adumim. Do tohoto bloku dále patří menší sídla jako Kfar Adumim, Almon, Alon, Nofej Prat nebo Micpe Jericho. V této pouštní oblasti prakticky neexistují palestinská sídla (s výjimkou kočujících Beduínů). Na severovýchodě ovšem leží lidnaté palestinské město Jericho.\n\nVesnice byla založena roku 1980. Vered Jericho vzniklo poté, co se v rámci již existující nedaleké osady Micpe Jericho vyhrotily neshody mezi nábožensky založenými a sekulárními osadníky. Ti sekulární se pak v roce 1979 rozhodli k založení vlastní obce, kterou zřídili jen o pár kilometrů dál od Micpe Jericho. 30. května 1979 rozhodla izraelská vláda, že sekulární skupině bude povoleno osídlit plošinu nad opuštěným uprchlickým táborem poblíž Jericha. K faktickému osídlení lokality došlo v roce 1980. Detailní územní plán obce předpokládal výhledovou kapacitu 80 bytových jednotek (z velké části realizováno) a v 2.fázi na západním okraji vesnice dalších 40 bytů (zatím nerealizováno, třebaže na místě již provedeny zemní práce).\n\nVesnice funguje jako družstevní mošav a zemědělství je nadále součástí místní ekonomiky (pěstování datlových palem, fíků a vinné révy. Část příjmů obce vytváří turistický ruch (například vyhlídkový bod s panoramatem Jordánského údolí). Ve Vered Jericho funguje synagoga, plavecký bazén a předškolní zařízení pro děti.\n\nPočátkem 21. století nebyla obec zahrnuta do projektu Izraelské bezpečnostní bariéry. Ta do svých hranic začlenila pouze západněji položené izraelské osady v bloku okolo města Ma'ale Adumim. Podle stavu k roku 2008 ale nebyla tato bariéra ještě zbudována a ani její trasa v tomto úseku nebyla stanovena. Budoucí existence vesnice závisí na parametrech případné mírové smlouvy mezi Izraelem a Palestinci. Území východně od Jeruzalému může být strategicky významné pro zajištění spojení mezi severní a jižní částí Západního břehu Jordánu v rámci případného palestinského státu.\n\nObyvatelstvo Vered Jericho je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. V polovině 90.let 20.století a pak znovu během druhé intifády zde došlo dokonce k poklesu počtu obyvatel. Přírůstky populace zaznamenala obec až po roce 2005. K 31. prosinci 2014 zde žilo 221 lidí. Během roku 2014 registrovaná populace stoupla o 0,0 %.\n\n\n"}
{"id": "482468", "url": "https://cs.wikipedia.org/wiki?curid=482468", "title": "Haploidizace", "text": "Haploidizace\n\nHaploidizace je proces tvorby haploidní buňky (obvykle z diploidní buňky).\nHaploidní buňka má pouze jednu sadu chromozómů. U savců jsou haploidní buňky prakticky jen spermie či vajíčka. \n\nV případě člověka, respektive lidských buněk, jde tedy o odebrání poloviny chromozomů z buňky za účelem vytvoření pohlavní buňky s vidinou jejího využití při reprodukci. Laboratorní pokusy v této oblasti si kladou za cíl buďto nahradit poškozené chromozomy spermie odebráním materiálu z jiné buňky a separací poloviny chromozomů = haploidizací a jejich následné dodání - vyměnění za poškozené a takto vzniklou pohlavní buňku dodat do vajíčka (které má kompletní chromozomovou výbavu, ale po proniknutí spermie polovinu samo selektuje), nebo jiné zásahy do přirozené reprodukce s terapeutickým účinkem. Teoreticky otvírá možnost párům stejného pohlaví mít spolu \"vlastní\" dítě.\n\nJe evidentní že využití haploidizace může mít silný etický rozměr, na který se v dnešní vědě často zapomíná.\n\n"}
{"id": "482473", "url": "https://cs.wikipedia.org/wiki?curid=482473", "title": "Konstantin Nikolajevič Ruský", "text": "Konstantin Nikolajevič Ruský\n\nKonstantin Nikolajevič velkokníže Romanov-Holstein-Gottorp (; , Petrohrad – , Pavlovsk) byl syn ruského cara Mikuláše I. a mladší bratr Alexandra II. Zároveň byl také ruský generál admirál a hlavní velitel ruského válečného námořnictva v letech 1855-1881.\n\nVelkokníže byl držitelem mnoha vyznamenání – Řád sv. Ondřeje, Řád sv. Alexandra Něvského, Řád sv. Vladimíra 1. a 3. stupně, Řád Bílého orla, Řád sv. Anny 1. stupně, Řád sv. Stanislava 1. stupně a mnoha dalších.\n\nKonstantin se v roce 1848 oženil s dcerou sasko-altenburského vévody Josefa, Alexandrou (1830 – 1911). Ta mu porodila šest dětí:\nKromě těchto šesti legitimních dětí měl Konstantin ještě nejméně dalších pět dětí nemanželských.\n"}
{"id": "482478", "url": "https://cs.wikipedia.org/wiki?curid=482478", "title": "Vorskla", "text": "Vorskla\n\nVorskla ( a ) je řeka v Bělgorodské oblasti v Rusku a v Sumské a v Poltavské oblasti na Ukrajině. Je 464 km dlouhá. Povodí má rozlohu 14 700 km².\n\nPramení na západních svazích Středoruské vysočiny. Téměř po celé délce toku je pravý břeh prudký, vyvýšený a členěný stržemi, zatímco levý je nízký. Říční koryto se vyznačuje písečnými prahy a kosami. Široká říční niva je vyplněna luhy střídajícími se s listnatým lesem a také se v ní nacházejí stará ramena a bažiny. Místy se podél řeky vyskytuje široký pruh nezpevněných písků, jež vytvářejí duny. Ústí do Kamjanské přehrady jako levý přítok Dněpru.\n\nPrůměrný průtok vody činí 28,5 m³/s.\n\nNa řece leží města Grajvoron (Rusko), Poltava, Kobeljaki (Ukrajina).\n"}
{"id": "482486", "url": "https://cs.wikipedia.org/wiki?curid=482486", "title": "Zíma", "text": "Zíma\n\nPříjmení Zíma (Zímová) nosí více různých osobností:\n\n\n"}
{"id": "482498", "url": "https://cs.wikipedia.org/wiki?curid=482498", "title": "Pivovar Litovel", "text": "Pivovar Litovel\n\nPivovar Litovel je pivovar ve městě Litovel. Výstav litovelského pivovaru činí zhruba 206 000 hl ročně. V litovelském pivovaru se vaří pivo od roku 1893.\n\nV současném pivovaru v Litovli se vaří pivo od roku 1893 a pivovar tak navázal na tradici výroby piva v Litovli, o níž jsou historické záznamy už od roku 1291. Díky své kvalitě proniklo litovelské pivo za krátkou dobu po otevření pivovaru za hranice hanáckého regionu a v období tzv. „první republiky“ se litovelskému pivu říkalo „moravská Plzeň“. O dobrý zvuk litovelského piva se ve své době přičinil i slavný zápasník Gustav Frištenský, který měl za ženu dceru prvního sládka.\n\nKrálovské pivo Litovel, značka piva, kterou se Pivovar Litovel a.s. prezentuje na tuzemském i zahraničním trhu, má výjimečnou kvalitu, která byla v minulosti i v posledním období několikrát vysoce oceněna odborníky z oboru pivovarnictví na nejprestižnějších výstavách a soutěžích.\n\n\nPivovar Litovel je jedním z mála českých pivovarů, který vaří pivo klasickou, tradiční cestou. Nejenže používá k výrobě pouze prvotřídní suroviny, ale kontroluje veškeré výrobní operace od začátku až do konce. Nejpodstatnější však je, že dodržuje klasické výrobní postupy. Pivo se vaří osvědčeným a dobou prověřeným technologickým postupem, tzn. bez používání např. zřeďovací technologie HGB či umělého dosycování piva pomocí CO\n\nPivovary s menším výstavem často kritizují velké nadnárodní koncerny, že používají nové technologie vaření piva, při kterých navaří várku na více stupňů a poté piva zřeďují na desítku či dvanáctku. Pro tato piva se zavedlo lehce pejorativní označení „europivo“. Nejen díky dodržování klasických výrobních postupů se produkce Pivovaru Litovel často umisťuje na předních místech pivních soutěží nejen v ČR.\n\n\n\n\n\n\n\n\n\n\n\n\n\n\nVeškeré pivní tácky pivovaru Litovel\n"}
{"id": "482502", "url": "https://cs.wikipedia.org/wiki?curid=482502", "title": "Tolbiac (stanice metra v Paříži)", "text": "Tolbiac (stanice metra v Paříži)\n\nTolbiac je nepřestupní stanice pařížského metra na lince 7 ve 13. obvodu v Paříži. Nachází se na křižovatce \"Avenue d'Italie\", pod kterou vede linka metra, a \"Rue de Tolbiac\".\n\nStanice byla otevřena 7. března 1930 při prodloužení linky 10 ze stanice Place d'Italie do Porte de Choisy. Ovšem už 26. dubna 1931 byla část linky 10 od Place Monge až do \"Porte de Choisy\" připojena k lince 7.\n\nJméno stanice je odvozeno od názvu ulice \"Rue de Tolbiac\". Tolbiac (z latinského \"Tolbiacum\") je bývalý název německého města Zülpich, které leží mezi Bonnem a Cáchamy. V roce 496 se zde konala bitva, ve které franský král Chlodvík I. zvítězil nad Alamany.\n\nStanice má několik východů na \"Avenue d'Italie\" u domů č. 76, 72 (eskalátor), 55 a 61.\n"}
{"id": "482512", "url": "https://cs.wikipedia.org/wiki?curid=482512", "title": "Riquet (stanice metra v Paříži)", "text": "Riquet (stanice metra v Paříži)\n\nRiquet je nepřestupní stanice pařížského metra na lince 7 v 19. obvodu v Paříži. Nachází se na křižovatce \"Avenue de Flandre\", pod kterou vede linka metra, a \"Rue Ricquet\".\n\nStanice byla otevřena 6. listopadu 1910 jako součást prvního úseku linky mezi stanicemi Opéra a Porte de la Villette.\n\nJméno stanice je odvozeno od názvu ulice \"Rue Riquet\". Pierre Paul de Riquet (1604-1680) byl francouzský inženýr, který zahájil a vedl stavbu Canalu du Midi, dokončenou jeho synem v roce 1681.\n\n"}
{"id": "482522", "url": "https://cs.wikipedia.org/wiki?curid=482522", "title": "FC Stavo Artikel Brno 2001/02", "text": "FC Stavo Artikel Brno 2001/02\n\nTento článek se podrobně zabývá soupiskou a statistikami týmu FC Stavo Artikel Brno v sezoně 2001/2002.\n\n\n\n\n\n\n\n"}
{"id": "482524", "url": "https://cs.wikipedia.org/wiki?curid=482524", "title": "Pont Neuf (stanice metra v Paříži)", "text": "Pont Neuf (stanice metra v Paříži)\n\nPont Neuf je nepřestupní stanice pařížského metra na lince 7 v 1. obvodu v Paříži. Nachází se na nábřeží \"Quai du Louvre\".\n\nStanice byla otevřena 16. dubna 1926 při zprovoznění úseku mezi stanicemi Palais Royal a Pont Marie.\n\nVýzdoba stanice upomíná na pařížskou mincovnu, která se nachází na druhém břehu řeky. Na stěnách nástupiště jsou zvětšené reprodukce různých mincí, je zde vystavená stará mincovní váha a také dvě vitriny se skutečnými mincemi.\n\nStanice se jmenuje podle sousedícího mostu Pont Neuf (Nový most), který spojuje oba břehy Seiny a ostrov Cité.\n\n"}
{"id": "482526", "url": "https://cs.wikipedia.org/wiki?curid=482526", "title": "1. FC Brno 2002/03", "text": "1. FC Brno 2002/03\n\nTento článek se podrobně zabývá soupiskou a statistikami týmu 1. FC Brno v sezoně 2002/2003.\n\n\n\n\n\n\n\n\n"}
{"id": "482528", "url": "https://cs.wikipedia.org/wiki?curid=482528", "title": "Anduina", "text": "Anduina\n\nVe fiktivním světě J.R.R. Tolkiena je Anduina (v sindarštině znamenající Dlouhá řeka), označovaná také jako Velká řeka nebo Táhlá, nejdelší řekou severozápadu Středozemě třetího věku. Řeka má dva prameny, a to v Šedých a Mlžných horách. Ústí v Ethir Anduin (Ústa Anduiny) do Belegaerského oceánu. Karen Wynn Fonstad ve své knize \"The Atlas of Middle-earth\" odhaduje délku Anduiny na 1,388 mil, to je 2,234 km.\nAnduina vzniká soutokem řek Sivé a Táhličky, které pramení v Mlžných a Šedých horách. Velká řeka teče napříč Rhovanionem směrem na jih, přičemž kopíruje východní úbočí Mlžných hor. V místě Kosatcových polí, kde se do Anduiny vlévá Kosatcová řeka, je území bažin. Dříve tu bývalo jezero. Řeka se poté stáčí mírně k západu a protéká mezi Lothlórienem a Dol Guldurem. Z Lothlórienu se do Anduiny vlévá řeka Stříberka. Poté, co do Velké řeky přitéká Lipava, se Anduina stáčí ve dvou mělkých záhybech zvaných Nehlubiny. Táhlá tvoří východní hranici Rohanu a na západ od ní se rozprostírají Hnědé země. Dál na jih řeka protékala pahorkatinou Emyn Muil a soutěskou Argonath, kde se od roku 1340 T. v. tyčí dvě monumentální sochy prvních králů Gondoru Isildura a Anáriona, které označovaly tehdejší hranici království. Za Argonathem se řeka rozšiřuje v jezero Nen Hithoel po němž Anduina padá Rauroským vodopádem do nížiny Nindalf, kde se do ní v široké bažinaté deltě vlévá Entva. Anduina se poté stáčí na jihovýchod a obtéká ostrov Cair Andros. Protéká mezi Ered Nimrais na západě a Ephel Dúath na východě skrz starobylé gondorské město Osgiliath. Z východu do Velké řeky přitéká Morgulduina. Anduina poté směřuje na jihozápad směrem k moři. Z Bílých hor se do ní vlévají řeky Erui a Sirith. Anduina poté protéká přístavním městem Pelargir. Posledním větším přítokem je Poros, hraniční řeka mezi Gondorem a Harondorem. Velká řeka se vlévá do oceánu v obrovské deltě zvané Ethir Anduin.\n\n\nPři Velké cestě elfů za světlem Valinoru, se část Teleri vedená Lenwëm odtrhla od putujících zástupů právě pro strach z překročení Velké řeky. Byli nazváni Nandor a o jejich putování se Eldar mnoho nedozvěděli. Část z nich prý bydlela v lesích okolo Anduiny a někteří došli až k jejímu ústí, kde se na nějaký čas usadili. Někteří lidé se po procitnutí v Hildoriénu vydali za pověstí o světle na západ. Prvními Atani, kterým se podařilo překročit Velkou řeku, prý byli divocí Drúadané. Lidé se v prvním věku usadili také v Rhovanionu podél severního toku Anduiny. Později byli známi jako Seveřané a mimo jiné jsou to předkové Rohirů a Meddědova lidu. Elfové obývali les Lothlórien, kde se někdy kolem roku 1400 D. v. stává královnou paní Galadriel. V roce 2350 D. v. je Númenorejci na pravém břehu Anduiny nedaleko jejího ústí do moře založen přístav Pelargir. Po pádu Númenoru v roce 3320 je Elendilovými syny Isildurem a Ánoriem založena říše ve vyhnanství Gondor. Hlavní město Osgiliath je bratry zbudováno na obou březích řeky, mezi pevnostmi Minas Anor a Minas Ithil. Ve třetím věku žili v okolí Velké řeky také hobiti. Statové, jedna ze tří hobitích odrůd, zůstali u Anduiny nejdéle. Byl to národ rybářů a nejproslulejším z nich se stal Sméagol, později zvaný Glum.\n\nJako přechod přes řeku při cestě z Eriadoru do Divočiny se ve třetím věku nejvíce využívaly Skalnatý a Starý brod, kde dříve stával most. Brody hlídali Meddědovi lidé, kteří však za přechod vybírali nemalé poplatky. V Osgiliathu v dobách jeho slávy stávalo mnoho kamenných mostů, avšak všechny byli strženy během válek mezi Gondorem a mordorskými skřety.\n\n"}
{"id": "482538", "url": "https://cs.wikipedia.org/wiki?curid=482538", "title": "Anatomie obratlovců", "text": "Anatomie obratlovců\n\nAnatomie obratlovců popisuje stavbu těla a jednotlivé orgánové soustavy v těle obratlovců (Vertebrata). Obratlovci jsou různorodou, druhově rozmanitou skupinou, přesto ale mají společné, apomorfní znaky, které jsou jim společné a které je odlišují od ostatních živočichů. Tělo všech obratlovců je rozčleněno na hlavu, trup a pravý ocas.\n\nSamotný název \"obratlovci\" je odvozen od přítomnosti obratlů (\"vertebrae\"), které vytvářejí páteř, která během evoluce postupně nahrazuje hřbetní strunu (\"chorda dorsalis\") jako hlavní osu a oporu těla. Ne všichni žijící či vyhynulí obratlovci ale mají obratle, všichni ale mají lebku – pevnou schránku na hlavové části těla, ve které je umístěn mozek, centrum nervové soustavy.\n\nChrupavka a kost, jsou typy opěrných tkání, vlastní výhradně obratlovcům. Chrupavčitá nebo kostěná kostra vzniká během embryonálního vývoje ze sklerotomu, což je vnější část somitů. Tvoří vnitřní kostru (endoskelet), který má opornou a ochrannou funkci a určuje do značné míry tvar těla živočicha. Během fylogeneze byla kostra nejprve tvořena především samotnou hřbetní strunou, pak chrupavkou a kostí, ontogenetický vývoj dodnes probíhá stejně: základem je chrupavka, která se tvoří diferenciací ze sklerotomů nebo z buněk nervové lišty, chrupavčitý základ je dále nahrazován kostní tkání v procesu zvaném enchondrální osifikace. Vzniklé kosti se označují jako kosti náhradní. Mihule a paryby jsou jediní obratlovci, kteří nemají ani v dospělosti v těle žádné kosti, jejich vnitřní kostra je i u dospělců chrupavčitá.\n\nDermální skelet vzniká osifikací vaziva ve škáře a je-li přítomen, bývá jen kostěný. Tvoří krycí kosti, exoskelet, který byl rozvinut u fosilních štítnatců a pancířnatců. Dermální skelet u současných obratlovců tvoří kostěné šupiny ryb, kosmoidní a ganoidní šupiny, základ plakoidních šupin a také základ zubů. U paprskoploutvých ryb začal rozvoj krycích kostí na hlavě, kde vytvořily krycí kosti lebky; lebka má základ v exoskeletu i u všech odvozených skupin obratlovců. Dermální kosti tvoří i břišní žebra krokodýlů nebo hatérií a některé kosti pletence hrudních končetin.\n\nObratle jsou zpravidla tvořeny tělem a dvěma oblouky, horním neurálním a spodním hemálním. Vznikají v okolí hřbetní struny, ale ta sama se na jejich vzniku nijak nepodílí. Vývojově nejstarší jsou horní oblouky, které tvoří nervový kanál, kterým probíhá mícha. Obratle složené pouze z horních oblouků bez těl (aspondylní) mají mihule, jeseteři a bahníci.\n\nLebka je apomorfií, odvozeným znakem všech obratlovců. Nejpůvodnějším typem je lebka vzniklá z párových chrupavek parachordalia a prechondralia, které jsou uložené po stranách předního konce hřbetní struny mezi očima. K tomuto základu se přidávají pouzdra smyslových orgánů – čichového, zrakového a sluchového (otického). Chrupavky vytvoří lebeční bázi a smyslová pouzdra stěny lebky, strop je tvořený příčnými vazivovými přemostěními, která mohou splývat nebo jsou mezi nimi otvory. Chrupavčitou lebku takového složení mají mihule a paryby. U většiny obratlovců je v dospělosti mozková část lebky tvořena převážně dermálními krycími kostmi, původní chrupavčitá lebka se uplatňuje jen při tvorbě samotné lebeční báze.\n\nObličejová část lebky má původ jiný, vznikla z žaberních oblouků. Evolučně nejstarším modelem jsou mihule, které mají sedm žaberních oblouků a žádné čelisti. Ke vzniku čelistí došlo u čelistnatců přeměnou prvního žaberního oblouku, ovšem u savců došlo k dalším redukcím, jejich čelistní kosti jsou krycími dermálními kostmi a z prvního žaberního oblouku vzniká jen ušní kůstka kladívko. Z druhého žaberního oblouku vznikly mimo jiné některé kosti jazylky.\n\nObratlovci mají párové a nepárové končetiny, přičemž nepárové končetiny druhotně zmizely u suchozemských obratlovců. Kostra nepárových končetin je jednoduchá. Původním stavem byl ploutevní lem s opornými rohovinovými paprsky. U minulí se již oddělila samostatná hřbetní ploutev, ploutevní lem se dále rozpadá na jednu či více řitních ploutví. Vnější ploutevní paprsky se napojují na paprsky vnitřní, které u většiny ryb nemají spojení s osovou kostrou, výjimkou je ocasní ploutev, nejdůležitější nepárová končetina ryb. Čelistnatci mají dva páry párových končetin, přední a zadní. U vodních obratlovců jsou tvořeny různě utvářeným pletencem (lopatkové a pánevní pásmo) a volnou končetinou – prsní a břišní ploutví, jejíž kostra je tvořena vnitřními paprsky, které se napojují na pletenec a které nesou vnější paprsky ploutví.\n\nKončetiny čtyřnožců se vyvinuly z ploutví svaloploutvích, jedné ze skupin ryb. Pletenec hrudní končetiny je obecně tvořen třemi kostmi – lopatkou, klíční a krkavčí kostí; kostra volné končetiny vznikla z ploutevních paprsků. Pletenec pánevní končetiny je tvořen mohutnou pánví, kostra volné končetiny je opět struktura homologická k ploutevním paprskům. Pro více informací viz kostra hrudní a kostra pánevní končetiny.\n\nSval(\"musculus\") je základním orgánem pohybu organismu, kromě je jsou významnou funkční součásti oběhové, trávicí i dýchací soustavy. Jsou složeny hlavně ze svalové tkáně umožňující stažení (kontrakci), ke kterému dochází v reakci na nervový vzruch, a různého množství vaziva. Existují tři druhy tkáně: příčně pruhovaná, hladká a srdeční.\n\nKosterní svalovina obratlovců vzniká z myotomů somitů a je vždy příčně pruhovaná. Na kostru se upíná šlachami. Původně je členěna na jednotlivé segmenty – myomery oddělené myosepty, jako u kopinatce. U vodních obratlovců tvoří mohutný boční sval (\"musculus lateralis major\"), který probíhá od hlavy až k ocasu. Jednotlivé myomery mají tvar písmene W a jejich postupné stahování působí rytmické vlnění těla, což je podstatou plavacího pohybu ryb. Během dalšího vývoje došlo k rozpadu bočního svalu a jeho rozdělení a jednotlivé svaly hlavy, trupu a končetin.\n\nSvalovina žaberní oblasti, která původně rozšiřovala a zužovala žaberní štěrbiny, se změnou žaberních oblouků v čelisti změnila svojí funkci a vytvořila žvýkací svaly, svaly jazylky a hltanu. Svalovina první žaberní štěrbiny se u savců přeměnila na kožní mimické svalstvo.\n\nHladká (útrobní) svalovina se skládá ze sítě jednotlivých buněk (vřetenovitých). Vzniká z mezenchymálních buněk a její činnost je autonomní, vůlí neovladatelná. Tvoří část stěny většiny vnitřních orgánů.\n\nPovrch těla slouží obratlovcům jako ochranné zbarvení, ochrana před vniknutím bakterií do těla, ochrana před deštěm, k nalákání jedinců opačného pohlaví kvůli páření, i jako místo styku s okolním prostředím. Teplokrevní živočichové živočichové využívají povrch těla k regulování tělesné teploty. Obratlovci mají na povrchu těla kůži (integumentum commune), která je mnohovrstevnatá (tvoří ji mnoho vrstev buněk). Tvoří ji dvě základní části, jimiž jsou pokožka a škára. Kůže nás chrání před škodlivým slunečním zářením, také slouží jako ochranný štít, neboť je velice pevná, je také pružná a nebrání tedy při pohybu, a také zadržuje v těle teplo nebo živočicha naopak ochlazuje. Pokožka (epidemis) je tvořena několika vrstvami buněk. Z vnitřní vrstvy se buňky neustále posouvají k povrchu, kde se zplošťují, odumírají a nakonec se odlupují jako drobné šupinky. Vrstva pod pokožkou se nazývá škára (dermis) a nacházejí se v ní různé žlázy a receptory. Z kůže vyrůstají různé kožní útvary (kožní deriváty), např.: srst, peří, rohy a šupiny.\n\nKožní deriváty jsou různé útvary porůstající kůži živočichů. Níže najdete některé kožní deriváty savců, ptáků, plazů, obojživelníků a ryb.\n\nTrávicí soustava slouží k přijímání, zpracování a využití potravy. V trávicí soustavě probíhá trávení = proces, při němž je potrava rozkládána na jednodušší sloučeniny, aby se mohla vstřebat do krve. Vstřebané živiny pak tělo uskladňuje nebo okamžitě použije. Živiny živočich využívá k růstu nebo vytváření a obnově částí tělo. Všichni obratlovci mají trávicí soustavu trubicovitou.\n\nZačátkem trávicí soustavy je ústní dutina (carum oris). Nacházejí se v ní zuby sloužící k nadělení (rozkousání) potravy. Do ústní dutiny ústí slinné žlázy, protože se slinami se lépe polyká a navíc sliny potravu natravují.\n\n\n\nJícen (oesophagus) je pružná trubice tvořená hladkou svalovinou a pokračuje v něm rozklad potravy na menší části. Potrava pak z jícnu pokračuje do žaludku. U některých ptáků, zejména u těch živících se zrním, je jícen rozšířen ve vole, kde se zrní shromažďuje, měkne a nakonec pokračuje do žaludku. Ptačí matky mohou obsahem volete i krmit mláďata.\n\nŽaludek (ventriculus) je orgán tvořený hladkou svalovinou. Ptáci mají žaludek dvoudílný. Přežvýkavci mají čtyřdílný žaludek, protože se živí rostlinami, které mají tlustou buněčnou stěnu (ta je silná podobně jako buněčná stěna dřeva nebo vaty) a špatně se rozkousávají. Potrava se tráví v jedné části žaludku, potom se vrátí do jícnu a postupuje do další části žaludku. Potrava se v žaludku drtí pohybem svalu a také ji rozkládají chemické látky (enzymy). Žaludeční stěna se dělí na čtyři části – sliznice, podslizniční vazivo, svalová vrstva a serózní povlak – a je pokryta hlenem, aby ji enzymy nerozložily.\n\nJátra (hepar) jsou orgán umístěný v dutině břišní a fungují jako důležitá chemická továrna. Slouží jako zásobárna živin a vitaminů, které jsou potom rozváděny krví do buněk po celém těle. Játra jsou nejteplejším orgánem těla obratlovců u teplokrevných živočichů.\n\nŽlučník (vesica fellea) je vakovitý orgán hruškovitého tvaru sloužící k uskladňování žluči vznikající v játrech. Žluč je hořká a slouží k rozkládání tuků. Žlučník bývá uložen v těsné blízkosti jater nebo je jejich součástí.\n\nSlinivka břišní (pankreas) je šedo-růžová žláza dlouhá u člověka asi 12–16 cm produkující látky rozkládající potravu. Pankreas probíhá břišní dutinou a dělí se na tři části: hlavu (caput pancreatis), tělo (corpus pancreatis) a ocas (cauda pancreatis). Slinivka břišní produkuje enzymy štěpící cukry, tuky a bílkoviny, které jsou následně odváděny do dvanáctníku.\n\nV tenkém střevě (intestinum tenue) pokračuje rozklad na jednodušší sloučeniny. Dochází v něm ke vstřebávání – látky, jež by mohly být pro tělo užitečné, hlavně živiny, se vstřebávají přes stěnu tenkého střeva do krve, která je transportuje do jater, kde se uskladňují. Tenké střevo se rozděluje na tři části: dvanáctník (duodenum), lačník (jejunum) a kyčelník (ileum). Na povrchu tenkého střeva se nacházejí vaziva. Další vrstvu tvoří dva druhy hladké svaloviny – podélná a okružní. Na povrchu vnitřku tenkého střeva je sliznice = měkká slizská kůže uvnitř střeva. Uvnitř střeva jsou klky = výběžky stěny střeva. Do každého klku vede tepna, žíla, mízní céva a nerv. Do tenkého střeva ústí žluč ze žlučníku rozkládající tuky, a enzymy ze slinivky břišní štěpící cukry, tuky a bílkoviny.\n\nDo tlustého střeva (intestium crassus)se dostává hmota, jež už nelze označit jako tráveninu, protože téměř všechny použitelné látky, hlavně živiny, se z této hmoty vstřebaly do krve v tenkém střevě. V tlustém střevě žijí bakterie pro obratlovce užitečné. Ve střevech se stolice zahušťuje a obarvuí ji žlučníková barviva. Tlusté střevo je kratší než střevo tenké, u člověka měří asi 1,5 metru, a na rozdíl od tenkého střeva nemá klky. Je to vlastně jenom bachratá hadice. Výběžek tlustého střeva vyúsťující do kyčelníku se nazývá slepé střevo (caecum) s červovitým výběžkem (apendix). Tlusté střevo je zakončeno konečníkem (rectum), což je trubice tvořená svalovou tkání vystlanou vrstvou epitelu. Na konci konečníku se nachází řitní otvor, nebo kloaka, kterou mají hadi, obojživelníci, ryby a ptáci. Kloaka je společný vývod pro trávicí, vylučovací a rozmnožovací soustavu. Epitelová vrstva pokrývající stěny obsahuje žlázy produkující hlen činící stolici kluzkou, a tím usnadňuje její vyloučení z těla. Konečník se může roztáhnutím zvětšovat.\n\nDýchací soustava slouží k výměně plynů mezi tělem živočicha a okolním prostředím. Živočich do svého těla vdechuje kyslík, ten je krví transportován do buněk po celém těle, kde se při buněčném dýchání přeměňuje v oxid uhličitý, který zase krev odvádí z buněk do plic a je vydechován. Dýchací soustava tedy umožňuje tzv. vylučování = odstraňování odpadních látek z těla. Základním orgánem dýchací soustavy jsou plíce umístěné vždy uvnitř živočicha. Vzduch je do plic z nosní dutiny veden (transportován) dýchacími cestami.\n\nPodrobnější informace naleznete v článku Plíce.\nPlíce jsou vakovitý orgán s různě členitým vnitřním povrchem uložený v hrudní dutině. Při nádechu se objem hrudní dutiny zvětšuje, a tím i plic, zvětšuje, vzniká podtlak a vzduch proudí do plic. Při výdechu se objem dutiny zmenšuje, vzniká přetlak a vzduch proudí z plic ven. V plicích se kyslík vstřebává do krve (krev je okysličována) a krví je rozváděn do buněk po celém těle. Buňky kyslík spotřebovávají při buněčném dýchání a různými chemickými přeměnami vzniká oxid uhličitý. Ten je z těla dýchací soustavou vylučován mimo tělo. Každý obratlovec má dýchací soustavu přizpůsobenou tomu, kolik potřebuje, aby bylo do těla přiváděno kyslíku. Pokud se obratlovec pohybuje způsobem velmi náročným na kyslík a energii, vyvinuli se mu větší plíce, pokud se živočichovi stačí méně kyslíku, jeho plíce jsou menší.\n\nExistují různé druhy tělních tekutin, jež mohou být obsaženy v buňkách (vnitrobuněčné tělní tekutiny) nebo mimo buňky (mimobuněčné tělní tekutiny). Tekutiny mimobuněčné ještě rozdělujeme na cévní a mimocévní. Základem všech tekutin vyskytujících se v těle obratlovců je voda (u člověka voda tvoří přes 60% z celkového objemu těla).\nKrev slouží k transportu (přesunu) látek, např.: kyslíku, oxidu uhličitého, hormonů a živin, po celém těle. Zároveň je to jediná tělní tekutina schopná srážet se, což je velice důležité pro obranu živočicha před nežádoucími organismy při různých zraněních a také tím většinou zabraňuje, aby živočich vykrvácel. Skládá se z tekutiny (krevní plazmy) a krevních buněk – červených a bílých krvinek – a z krevních destiček. V červených krvinkách je obsaženo červené krevní barvivo, které na sebe dobře váže kyslík. Oxid uhličitý se naopak dobře rozpouští v krevní tekutině. Krev protéká oběhovou soustavou.\n\nMíza je průhledná trochu nažloutlá tekutina. Protéká mízními cévami oddělenými od cév vedoucích krev. V mízních cévách bývají mízní (lymfatické) uzliny. Míza slouží k odvádění nadbytečných tekutin a cizích částeček z tkání.\n\nTkáňový mok je tělní tekutina nacházející se mezi buňkami v tkáních, je to tedy tělní tekutina mimobuněčná mimocévní. Je neustále vytvářen při dějích v buňkách. Tkáňový mok je roztok vody sloužící k zásobování buněk živinami a k transportu odpadních látek.\nOběhová soustava, také se jí říká kardiovaskulární systém nebo cévní soustava, se skládá ze srdce a cév propletených po těle obratlovce. Srdce slouží k pumpování krve, čímž dává krev v oběhové soustavě do pohybu. Cévy se rozdělují na tři druhy: tepny rozvádějící krev ze srdce, žíly přivádějící krev do srdce a vlásečnice, přes jejichž stěny pronikají živiny a kyslík do buněk nebo oxid uhličitý a odpadní látky z buněk. Oběhovou soustavou proudí krev složená z krevní plazmy (krevní tekutiny), krevních buněk – červených a bílých krvinek a krevních destiček rozvádějících látky do buněk po celém těle (kyslík, hormony, živiny) nebo naopak z buněk pryč (oxid uhličitý, odpadní látky) a z krevních destiček zajišťujících sráženlivost krve, napomáhajících tedy k obraně organismu. Tato cévní síť je tedy pro živočicha nesmírně důležitá, protože a orgány potřebují neustále přísun energie, neboť musí bez přestávky pracovat, aby se nezastavila činnost organismu. Oběhovou soustavu mají obratlovci vždy a uzavřenou, což znamená, že krev z oběhové soustavy nemůže samovolně od sebe nijak proniknout ven. Krev je také jediná tekutina v těle obratlovců schopná srážet se, takže je důležitou součástí obrany organismu. Sráženlivost krve způsobují právě krevní destičky.\n\nTepny (arterie) jsou jedním z druhů krevních cév. Slouží k transportu krve směrem ze srdce. Většinou vedou okysličenou krev, výjimkou je jen malý (plicní) krevní oběh, kde tepny vedou ze srdce odkysličenou krev, ta se v plicích okysličuje a žíly pak sbírají okysličenou krev. Při každém úderu srdce jsou tepny vystavovány velkému tlaku, proto je tvoří třívrstevnaté stěny, aby tomuto tlaku odolaly. Zevní vrstva je vazivové konzistence (adventicie), střední (medie) je složená z hladkých svalových buněk (myocytů) a vnitřní vrstva (intima) pak obsahuje vazivovou tkáň a endotelové buňky, které vytvářejí vnitřní povrch cévy.\n\nŽíly (vény) vedou odkysličenou krev z těla do srdce. Jedinou výjimkou je malý (plicní) krevní oběh, ve kterém vedou tepny odkysličenou krev ze srdce do plic, kde se okysličuje a žíly pak sbírají okysličenou krev do levé srdeční předsíně. Stěny žil jsou tenčí než stěny tepen, protože nemusejí odolávat tak velkému tlaku vznikajícímu údery srdce. V žilách se nacházejí zpětné chlopně zabraňující tomu, aby krev proudila opačným směrem, což by mohla způsobit gravitace. Jejich stěna je tvořená z hladké svalové tkáně.\n\nVlásečnice jsou tak nesmírně tenké cévy, že se do nich vejde napříč jen jedna červená krvinka. Jejich stěnu tvoří jen jedna endotelová vrstva buněk. Stěnami vlásečnic pronikají molekuly různých látek (kyslík a živiny) z oběhové soustavy do buněk nebo naopak z buněk do oběhové soustavy (oxid uhličitý a odpadní látky).\n\nVylučovací soustavou jsou odstraňovány odpadní a škodlivé látky z těla obratlovců. Vylučovanými látkami označujeme ale pouze ty látky, jež v těle živočicha vznikají. Odpadní látky lze vylučovat i při dýchání (vydechování oxidu uhličitého) a také povrchem těla různými žlázami. Naše tělo často produkuje pot odstraňovaný ven potními žlázami. Převážná část odpadních látek se ale vylučuje vylučovací soustavou. Aby každý organismus mohl správně fungovat, musí mít zejména tělní tekutiny neustále stejné chemické složení, jinak by organismus mohl i zemřít. Když živočich něco sní, dostávají se do krve chemické látky vstřebané z potravy v tenkém střevě. Tyto látky jsou okamžitě dopravovány krví do jater, kde jsou uskladňovány. Například tuky ale nejsou rozpustné ve vodě, a tak ani v krvi, která je složená hlavně z vody, a tudíž její složení neovlivňují. Po použití živin z nich stejně zbudou nějaké části (odpad). Krev s těmito nepotřebnými a také škodlivými látkami se filtruje v ledvinových váčcích (nefronech), kde vzniká moč. Ta se uskladňuje v močovém měchýři. Dvě trubice, jež spojují ledviny s močovým měchýřem, se nazývají močovody. Z močového měchýře ven pak vede močová trubice. Některým obratlovcům (rybám, ptákům, plazům a obojživelníkům) se vyvinula jako vývod moči kloaka = společný vývod pro trávicí, vylučovací a rozmnožovací soustavy. Z pevninských živočichů (živočichů žijících na pevnině) se vypařuje pára (hlavně při dýchání), a tím v těle ubývá vody. Proto musí všichni obratlovci vodu pravidelně doplňovat pitím. Když musí živočich žijící ve vodě (např. kapr) vylučovat odpadní látky z těla, vylučuje větší množství zředěnější moči, protože s vodou šetřit nemusí. Ptáci vylučují odpadní látky za letu. Jejich výkal tvoří dvě části – jedna část je tmavá a tvoří ji produkty trávicí soustavy, druhou (bílou) část tvoří produkty vylučovací soustavy.\n\nLedviny jsou párový vylučovací orgán umístěny pod stropem břišní dutiny v retroperitoneu (nejsou obaleny pobřišnicí). Mají oválný fazolovitý tvar, na povrchu jsou červenohnědé a hladké. Ledviny se skládají ze tří základních části: dřeně, kůry a pánvičky ledvinné. Uvnitř ledvin se nacházejí ledvinové váčky (nefrony), což jsou dutiny, do kterých jsou vedeny vlásečnice. Přes vlásečnice probíhá v ledvinových váčcích filtrování krve = odstraňování odpadních a škodlivých látek přes stěny vlásečnic z krve, a vzniká prvotní (primární) moč. Prvotní moči se za den vyrobí obrovské množství obsahující mnoho vody (u člověka vznikne i přes 150 litrů prvotní moči za den). Protože ale pevninští živočichové musí s vodou šetřit, probíhá v ledvinách ještě zpětné vstřebávání, při kterém se většina této moči vstřebá zpět do krve. Z ledvinových váčků vedou vývody moči spojující se v ledvinové pánvičce, kde se moč určená k vyloučení shromažďuje.\n\nMočovody (uretery) jsou dvě trubice odvádějící moč z každé z ledvin, v nichž se moč vyrábí, do močového měchýře, kde bývá moč uskladňována. V močovodech se nacházejí jednosměrné chlopně zabraňující zpětnému toku moče do ledvin, pokud je měchýř plně naplněn.\n\nMočový měchýř (vesica urinaria) slouží k uskladňování moči, jež je do něj přiváděna dvěma močovody z ledvin. Má tvar hruškovitého vaku a je tvořen z hladké svaloviny. Močový měchýř je rozdělován na tři části: vrchol, tělo a krček. Když je močový měchýř prázdný, je jeho stěna velmi tlustá, ale přibýváním moči se natahuje a jeho stěna se zužuje. V močovém měchýři se moč nahromaďuje, a když se jí shromáždí dostatečné množství, povolí sval svírající otvor z močového měchýře do močové trubice (svěrač). Známý astronom Tycho Brahe kvůli prasknutí močového měchýře pověstně zemřel. To ale není z hlediska dnešní vědy možné, protože když tlak moči překročí jistou mez, dojde k povolení svěrače a k samovolnému úniku moči.\n\nMočová trubice (urethra) je trubicovitý orgán odvádějící moč z močového měchýře mimo tělo. U dospělého muže dlouhá asi 20 cm a skládá se ze tří částí, a u dospělých žen je mnohem kratší. Slouží k odvádění moči z močového měchýře ven z těla.\n\nMoč (urea) obsahuje vodu, odpadní a škodlivé (toxické) látky, v kterých je vždy vázán dusík kvůli uvolňování bílkovin z potravy. Je průhledná s různými odstíny žluté barvy. U člověka se odpadní látky vylučují močí ve formě močoviny, u plazů a ptáků ve formě kyseliny močové. Moč sama o sobě nezapáchá. Specifickou vůni způsobují bakterie, jež moč rozkládají. Teprve rozložení moči způsobuje její specifický zápach.\n\nRozmnožovací soustava (nebo také pohlavní soustava a reprodukční systém) slouží k rozmnožování (reprodukce), což je proces tvorby potomstva. Rozlišujeme dva druhy rozmnožování: pohlavní a nepohlavní, obratlovci se však rozmnožují výhradně pohlavně, jelikož nepohlavně se mohou rozmnožovat pouze živočichové s velmi jednoduchou stavbou těla (bezobratlí). Úkolem rozmnožovací soustavy u obratlovců je zajištění vzniku pohlavních buněk (gamet) a přenosu jejich dědičné informace na potomky. Všichni obratlovci jsou odděleného pohlaví, žádný není obojetník (hermafrodit), tedy vždy mají buď samčí nebo samičí pohlavní orgány. Pohlavní orgány mají společné vývody s vylučovacími orgány. Při pohlavním rozmnožování dochází ke splynutí samčích (u člověka mužských) pohlavních buněk (spermií) a samičích (ženských) pohlavních buněk (vajíček). Spermie jsou malé a pohyblivé – vybavené bičíkem, a vajíčka jsou nepohyblivá a větší, aby v sobě mohla obsahovat látky potřebné při vývinu nového jedince. Splynutí pohlavních buněk se také nazývá oplození. Existují dva druhy oplození: vnější, ke kterému dochází mimo tělo živočicha, např. u ryb, a vnitřní, k němuž dochází v těle živočicha. U obratlovců s vnějším oplozením se setkáváme s tím, že jedinci vypouštějí větší množství pohlavních buněk, aby měli větší šanci k oplození. Všechny tělní buňky dospělých obratlovců mají v každém jádru od každého chromozomu dva exempláře, ale pohlavní buňky mají pouze jeden exemplář.\n\nNervová soustava (\"latinsky\" systema nervosum) se podílí na chodu organismu. Řídí totiž většinu funkcí důležitých pro život obratlovce a také zachycuje a zpracovává podněty působící na organismus a reaguje] na ně. Nervové řízení probíhá na rozdíl od hormonální řízení rychle (okamžité reakce) a krátkodobě. Existují různé druhy nervových soustav, všichni obratlovci však mají nervovou soustavu trubicovitou. Nervová soustava se rozděluje na dvě základní části: centrální nervovou soustavu a obvodové nervy (periferní nervovou soustavu). Centrální nervovou soustavu tvoří mozek a páteřní mícha. Základní stavební jednotkou nervové soustavy je nervová buňka, které se také říká neuron.\nNervová buňka (neboli neuron) je základní stavební jednotkou nervové soustavy. Neuron se skládá ze dvou částí: těla a výběžků. V těle nervové buňky je uloženo jádro, které je velké a kulovité nebo oválné a bývá v něm ještě malé jadérko. Výběžky nervové buňky se rozdělují na dva druhy, podle toho, kam vedou informace: dostředivé (dendrity) a odstředivé (axony). Dostředivé výběžky vedou informace do jádra buňky, obvykle jich bývá víc a jsou hodně rozvětvené. Také se jim říká výběžky přijímající podněty. Odstředivé výběžky jsou výrazně delší. Nervová buňka mívá jen jednu odstředivou buňku. Neurony mají ve skutečnosti šedou barvu a buňky omotávající odstředivý výběžek jsou bílé. Nervové buňky jsou specializované na přenos elektrických impulsů. Princip spočívá v tom, že každá buňka je obalena plazmatickou membránou, skrz niž dokáží elektrické impulsy projít. Každá buňka rozhoduje o tom, zda informaci pošle dál nebo ne. Neurony jsou pospojovány výběžky do řady za sebou a tyto řady tvoří obrovskou síť.\n\nMozek (encephalon) je řídící orgán nervové soustavy. Může se nacházet v dutině lebeční, kde ho lebka chrání před poškozením. Mozek řídí a kontroluje tělesné funkce jako je činnost srdce, trávení, schopnost pohybu, řeči, ale i samotného myšlení či vnímání emocí. Společně s míchou je mozek součástí centrální nervové soustavy. Základním prvkem, ze kterého se skládá mozek, je nervová buňka (neuron). Mozek se skládá ze tří základních částí: přední, střední a zadní mozek, jež se rozdělují ještě na další části.\n\nPřední mozek (prosencephalon) se dělí ještě na koncový mozek (telencephalon) a mezimozek (diencephalon).\n\nStřední mozek (mesencephalon) zajišťuje souhru očí a pohyb hlavy za zvukem. Procházejí jím zprávy ze zrakového a sluchového ústrojí. Je součástí mozkového kmene. Končí zde část zrakového a sluchového nervu, začínají zde okohybné nervy.\n\nZadní mozek je s výjimkou evolučně mladšího mozečku nejstarší částí mozku. Dělí se na mozeček a prodlouženou míchu.\n\nSoustava žláz s vnitřní sekrecí neboli endokrimní systém je jedním ze systému podílejících se na chodu organismu. Probíhá pomocí chemických látek – hormonů -, jež vznikají ve specializovaných orgánech – žlázách s vnitřní sekrecí (vyměšováním). Tyto žlázy posílají hormony do vnitřního prostoru organismu, konkrétně do krve. Krev hormony rozvádí po celém těle. Na rozdíl od nervového řízení nervového řízení funguje hormonální řízení pomalu a dlouhodobě.\nLymfatická (mízní) soustava je orgánová soustava, vedoucí jednosměrně lymfu vznikající z tkáňového moku z tkání do žilní soustavy. Kromě transportu živin a odvodu odpadních produktů metabolismu je významnou součástí imunitního systému, sloužícího k rozeznání a zneškodnění všech nežádoucích cizorodých i vlastních, ale potenciálně škodlivých struktur. Proto se k ní zpravidla řadí vedle mízovodů a mízních uzlin i orgány, podílející se na vytváření a posilování obranyschopnosti organismu, jako jsou:\n"}
{"id": "482539", "url": "https://cs.wikipedia.org/wiki?curid=482539", "title": "Bejt ha-Arava", "text": "Bejt ha-Arava\n\nBejt ha-Arava ( בֵּית הָעֲרָבָה, podle biblické lokality „\"Bét-araba\"“, kterou zmiňuje Kniha Jozue 15,61, v oficiálním přepisu do angličtiny Bet HaArava, přepisováno též Beit HaArava) je vesnice typu kibuc a izraelská osada na Západním břehu Jordánu v distriktu Judea a Samaří a v Oblastní radě Megilot.\n\nNachází se ve výšce 320 metrů pod úrovní moře, v příkopové propadlině Jordánského údolí poblíž severního břehu Mrtvého moře, cca 5 kilometrů jihovýchodně od centra palestinského města Jericho, cca 23 kilometrů východně od historického jádra Jeruzalému a cca 72 kilometrů jihovýchodně od centra Tel Avivu.\n\nBejt ha-Arava je na dopravní síť Západního břehu Jordánu napojena pomocí dálnice číslo 1, která spojuje Tel Aviv, aglomeraci Jeruzalému a oblast poblíž Mrtvého moře a která se nedaleko osady kříží se silnicí číslo 90 (takzvaná Gándího silnice - hlavní severojižní spojnice v Jordánském údolí).\n\nNachází se v řídce osídlené oblasti podél západního a severního břehu Mrtvého moře, ve které dominují drobná izraelská sídla. Severozápadně odtud ovšem leží lidnaté palestinské město Jericho.\n\nŽidovská osada Bejt ha-Arava v místech nynější vesnice byla založena už v roce 1939. V době arabsko-izraelské války v letech 1948-1949 ale byli zdejší usedlíci nuceni se vystěhovat, protože oblast dobyly arabské síly. Arabové poté ves zcela zbourali, včetně hřbitova. Někteří členové dobytého kibucu pak odešli zakládat nový kibuc Gešer ha-Ziv v severním Izraeli, nedaleko města Naharija. Asi stovka vyhnanců z Bejt ha-Arava založila kibuc Kabri, rovněž poblíž Naharije.\n\nPoté, co Izrael v roce 1967 získal kontrolu nad Západním břehem Jordánu, byla Bejt ha-Arava obnovena (pár kilometrů západně od původního místa). Vesnice byla zřízena roku 1980. Už 30. dubna 1979 rozhodla izraelská vláda, že v této oblasti bude zřízena osada typu nachal (tedy kombinace vojenského a civilního osídlení) pod pracovním názvem Almog Bet, což bylo provedeno v červenci 1980. 14. listopadu 1983 pak vláda souhlasila s jejím převodem na ryze civilní osadu s plánovanou kapacitou 120 rodin (v 1. fázi 30 rodin). K faktickému provedení tohoto rozhodnutí ale došlo až v září 1986. Územní plán obce počítá s výhledovou kapacitou 120 bytových jednotek (z nich zatím postaveno cca 40).\n\nV obci funguje zařízení předškolní péče o děti. Základní škola je k dispozici v nedaleké vesnici Kalija. Vesnice funguje jako kolektivní kibuc a zemědělství je nadále součástí místní ekonomiky.\n\nPočátkem 21. století nebyla Bejt ha-Arava zahrnuta do projektu Izraelské bezpečnostní bariéry. Ta do svých hranic začlenila pouze západněji položené izraelské osady v bloku okolo města Ma'ale Adumim. Podle stavu k roku 2008 ale nebyla tato bariéra ještě zbudována a ani její trasa v tomto úseku nebyla stanovena. Budoucí existence vesnice závisí na parametrech případné mírové smlouvy mezi Izraelem a Palestinci.\n\nU vesnice ležela solární elektrárna typu „solární rybník“ – největší svého druhu na světě – měla plochu 52 akrů a výkon 5 MW. Fungovala do roku 1988.\n\nObyvatelstvo Bejt ha-Arava je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 134 lidí. Během roku 2014 registrovaná populace stoupla o 1,5 %.\n\n\n"}
{"id": "482541", "url": "https://cs.wikipedia.org/wiki?curid=482541", "title": "Les Gobelins (stanice metra v Paříži)", "text": "Les Gobelins (stanice metra v Paříži)\n\nLes Gobelins je nepřestupní stanice pařížského metra na lince 7 na hranicích 5. a 13. obvodu v Paříži. Nachází se na \"Avenue des Gobelins\" jižně od křižovatky, kde se kříží \"Avenue des Gobelins\", \"Boulevard Saint-Marcel\", \"Boulevard Arago\" a \"Boulevard de Port-Royal\".\n\nStanice byla otevřena 15. února 1930 při prodloužení linky 10 z Place Monge do Place d'Italie. 26. dubna 1931 byla část linky 10 od \"Place Monge\" do Porte de Choisy a s ní i stanice \"Les Gobelins\" připojena k lince 7.\n\nJméno stanice je odvozeno od názvu ulice \"Avenue des Gobelins\". V roce 1601 zde nechal Jindřich IV. založit manufakturu na gobelíny. Tapiserie se zde vyrábějí dodnes.\n\nStanice má čtyři vchody na \"Avenue des Gobelins\".\n\n"}
{"id": "482544", "url": "https://cs.wikipedia.org/wiki?curid=482544", "title": "Petr Stach (herec)", "text": "Petr Stach (herec)\n\nPetr Stach (* 29. června 1974 Jablonec nad Nisou) je český herec. V letech 1996–2001 studoval herectví na katedře alternativního a loutkového divadla na DAMU. Od roku 1999 působí v divadle Minor. Hrál také v Rokoku. V Národním divadle hrál v jazzové opeře Jiřího Suchého a Jiřího Šlitra \"Dobře placená procházka\" a hraje i v jejím záznamu určeném pro kina. Ve filmu debutoval rolí vojína Dubálka v \"Tobruku\" (2008), v televizi začínal v seriálu \"Bazén\".\n\nVeřejně známým se stal až rolí Jiřího Palacha, bratra upáleného Jana Palacha, ve filmu \"Hořící keř\" a hlavně postavou kapitána Anděla v úspěšném detektivním seriálu \"Případy 1. oddělení\".\n\nSpolupracuje také s hudební skupinou Noční optika.\n\n\n\n"}
{"id": "482545", "url": "https://cs.wikipedia.org/wiki?curid=482545", "title": "1. FC Brno 2003/04", "text": "1. FC Brno 2003/04\n\nTento článek se podrobně zabývá soupiskou a statistikami týmu 1. FC Brno v sezoně 2003/2004.\n\n\n\n\n\n\n\n\n"}
{"id": "482555", "url": "https://cs.wikipedia.org/wiki?curid=482555", "title": "Veľké Dravce", "text": "Veľké Dravce\n\nVeľké Dravce ( ) jsou slovenská obec v okrese Lučenec, v kraji Banskobystrickém. Její obyvatelé jsou převážně Maďaři.\n\nNachází se zde samoobsluha, pošta a zemědělské statky. V této obci se narodila herečka Květa Fialová.\n\nPrvní písemná zmínka pochází z roku 1246, kdy je obec nazývána terra Draus.\n\n\n"}
{"id": "482557", "url": "https://cs.wikipedia.org/wiki?curid=482557", "title": "Vanessa Boslaková", "text": "Vanessa Boslaková\n\nVanessa Boslaková (* 11. června 1982, Lesquin) je francouzská atletka, tyčkařka.\n\nJejími největšími úspěchy jsou zlatá medaile ze Středomořských her (2005) a stříbro z mistrovství Evropy do 23 let (2003). Je držitelkou národních rekordů.\n\nV roce 1999 získala bronzovou medaili na prvním ročníku mistrovství světa do 17 let v Bydhošti. O rok později skončila třetí na juniorském mistrovství světa v chilském Santiagu. Třetí bronzovou medaili v řadě vybojovala také na juniorském mistrovství Evropy 2001 v italském Grossetu.\n\nReprezentovala na letních olympijských hrách v Athénách, kde společně s dalšími třemi tyčkařkami obsadila šesté místo. Na světovém šampionátu v Ósace skončila ve finále pátá. V roce 2008 se umístila v olympijském finále v Pekingu na devátém místě.\n\nV roce 2012 vybojovala stříbrnou medaili na halovém MS v Istanbulu, kde si ve finále vytvořila výkonem 470 cm nový osobní rekord.\n\n\n"}
{"id": "482558", "url": "https://cs.wikipedia.org/wiki?curid=482558", "title": "Kumen", "text": "Kumen\n\nKumen je triviální název pro isopropylbenzen (systematický název \"(1-methylethyl)benzen\" nebo \"2-fenylpropan\"), organickou sloučeninu patřící mezi aromatické uhlovodíky. Je složkou surové ropy i rafinovaných paliv. Jedná se o hořlavou bezbarvou kapalinu s teplotou varu 152 °C. Skoro všechen kumen vyráběný průmyslově jako čistá látka se převádí na kumenhydroperoxid, který je surovinou pro syntézu jiných důležitých chemikálií, například fenolu nebo acetonu.\n\nKomerční výroba kumenu vychází z katalytické alkylace benzenu s přidáním propylenu. Jako katalyzátor lze použít tuhou kyselinu fosforečnou nanesenou na oxidu hlinitém, což se využívalo do poloviny 90. let 20. století. Tehdy však tuto volbu vytlačily zeolitové katalyzátory.\n\n\n"}
{"id": "482562", "url": "https://cs.wikipedia.org/wiki?curid=482562", "title": "Václav Leopold Chlumčanský z Přestavlk a Chlumčan", "text": "Václav Leopold Chlumčanský z Přestavlk a Chlumčan\n\nVáclav Leopold Ignác Chlumčanský z Přestavlk a Chlumčan (15. listopadu 1749 Hoštice – 14. červen 1830 Praha) byl arcibiskup pražský a primas český.\n\nPocházel ze starobylého vladyckého rodu Chlumčanských z Chlumčan, který je znám již od 13. století. Jako první se připomínají Purkart z Přestavlk a jeho syn Zdislav v roce 1241 na Plzeňsku. Rod později dostal nové jméno podle sídla, kde Chlumčanští měli svou tvrz (bývalý okres Přeštice).\nAntonín Josef rytíř Chlumčanský koupil v roce 1742 malý statek Hoštice u Volyně a roku 1751 přikoupil ještě statek Veselíčko u Milevska. Tam žil se svou manželkou Josefou Obyteckou z Obytce a početnou rodinou až do své smrti. Někteří synové se stali duchovními, diecézními i řeholními. Mezi nimi záhy vynikl Václav Leopold – budoucí biskup.\n\nNarodil se 15. listopadu 1749 na zámku v Hošticích. Na studium byl poslán do premonstrátského gymnázia v Německém Brodě (dnes Havlíčkově). V roce 1765 přešel do jezuitského semináře sv. Václava v Praze, kde roku 1768 dostudoval povinnou filozofii; pak pokračoval ve studiu na teologii. Titul bakaláře získal v roce 1771 a 13. prosince 1772 ho pražský arcibiskup Příchovský vysvětil na kněze.\nPrvním působištěm Chlumčanského se stal Klášterec nad Ohří (tehdy pražská, nyní litoměřická diecéze), kde působil jako kaplan. Brzy nabyl pověsti bezúhonného, dobročinného kněze a výtečného kazatele. V roce 1777 byl poslán do Skorotic na Ústecku, ale tam pracoval jen dva roky. Roku 1779 byl přeložen do Děčína a jmenován děkanem. Téhož roku se stal kanovníkem svatovítské kapituly, kde potvrdil své kazatelské umění v katedrále sv. Víta. Stal se i poradcem arcibiskupa Příchovského, který ho jmenoval arcijáhnem kapituly.\nRytíř Chlumčanský měl vždy blízko k členům rodiny; roku 1784 dokonce odkoupil od bratra Vojtěcha zámek a statek Hoštice, které mu patřily do roku 1799.\n\nDne 14. dubna 1793 zemřel arcibiskup Příchovský a nahradil ho Vilém Florentin, kníže Salm-Salmu. Ten Václava Leopolda v roce 1795 na den sv. Václava vysvětil na titulárního biskupa kananejského.\nJiž za rok, 19. září 1796, byl Chlumčanský jmenován pražským generálním vikářem, což svědčí o ocenění jeho schopností. V této funkci získal dokonalé znalosti církevní správy, neboť pět let doprovázel arcibiskupa Salma při vizitach. Ten ho cenil jako jednoho z nejlepších svých poradců.\nKdyž v Litoměřicích zemřel 25. května 1801 biskup Ferdinand Kindermann, bylo po neblahých zkušenostech rozhodnuto, že litoměřický biskup nebude spojovat svou hodnost s hodností probošta vyšehradské kapituly. Mezi navržené kandidáty na funkci biskupa v Litoměřicích patřili dva světící biskupové, olomoucký Alois Josef Krakovský z Kolovrat a pražský Václav Leopold Chlumčanský, a kapitulní vikář Josef František Hurdálek.\n\nDne 16. října 1801 jmenoval císař litoměřickým biskupem Václava Leopolda. Papež Pius VII. ho 29. března 1802 potvrdil a 30. června 1802 se konala intronizace nového biskupa ve Svatoštěpánské katedrále v Litoměřicích.\n\nBiskup Chlumčanský si vybral za poradce kanovníka Hirnleho a praesse Františka Pillera. Nový biskup se začal ihned zajímat o situaci v diecézi. Během častých vizitací se zajímal o sociální situaci a charitativní pomoc chudým. Proto se mu začalo říkat „otec chudých“. Toto přízvisko se objevilo i v dekretu, kterým císař v roce 1808 jmenoval Chlumčanského tajným radou. Biskupovo sociální cítění a láska k chudým se projevila zvláště v roce 1813, kdy do diecéze vtrhla napoleonská armáda. V bitvě u Chlumce z 29. na 30. srpna utrpěla porážku a Chlumčanský se osobně staral o raněné vojáky jak po stránce tělesné, tak duševní bez ohledu na to, do které armády patřili. Za tuto pomoc mu císař udělil zlatý civilní čestný kříž (toto vyznamenání bylo uděleno jen 35 krát).\n\nBiskup měl též na zřeteli dostatek duchovních. Proto se postaral o 25 chudých seminaristů a věnoval jim 10 tisíc zlatých. Svou pozornost rovněž věnoval litoměřickému semináři, který z kapacitních důvodů již nedostačoval. Protože se dominikáni u kostela sv. Michala v Litoměřicích v rámci josefínských reforem přestěhovali do zrušeného kláštera minoritů u kostela sv. Jakuba v Litoměřicích, přeložil biskup seminář do bývalého dominikánského kláštera. Nato vyzval bohoslovce studující v Praze, aby přešli do Litoměřic. Ti však museli být již umístěni v soukromých bytech; dozíral na ně určený prefekt. Seminář se proto po čase přestěhoval do ještě větších prostor bývalé jezuitské koleje. V nové budově učili pouze čtyři profesoři na plný úvazek.\n\nChlumčanský roku 1805 vysvětil na kněze Bernarda Bolzana a na jaře 1810 pozdějšího litoměřického biskupa Hilleho.\nPřestože Chlumčanský i Hurdálek byli upřímnými vlastenci, rozděloval je ideový vztah k Bolzanovi a josefinismu. Vlastenectví Chlumčanského se projevovalo nejen jeho velkým zájmem o české dějiny, ale sám se počítal mezi obrozence. Za vikářem Hurdálkem do Litoměřic jezdil od roku 1795 Josef Dobrovský, který od roku 1790 bydlel na zámku B. Nostitze v Trmicích. Seznámil se tak i s Chlumčanským a brzy se stal přáteli. Chlumčanský na doporučení Dobrovského poslal do litoměřického semináře právě vysvěceného M.J. Fessla, který brzy stanul v čele zdejších bolzanistů.\n\nByl to právě Chlumčanský, kdo v Čechách od roku 1806 zavedl vyučování češtiny. Vyzval Josefa Jungmanna, aby začal učit češtinu i v semináři. A tak se vůbec poprvé začala vyučovat čeština na gymnáziu i v semináři právě v Litoměřicích. Dva roky podporoval biskup Jungmanna při práci na proslulém česko-německém slovníku. Když se Chlumčanský stal pražským arcibiskupem, odešel s ním do Prahy i Jungmann. Chlumčanský ale podporoval i další česky píšící spisovatele jako Karla Vinařického atd.\n\nNa biskupův podnět sepsal jeho synovec František Josef Bretfeld-Chlumčanský dějiny litoměřické diecéze včetně studie o genealogii rodu Chlumčanských. Roku 1811 je pak vydal (v němčině); jsou to první tiskem vydané dějiny litoměřické diecéze.\n\nBiskup Chlumčanský stál u zrodu vůbec prvního českého katolického časopisu „Časopis pro katolické duchovenstvo“, který rovněž finančně podporoval.\n\nSvou pozornost nadále věnoval školství. Na svých panstvích postavil devět nových škol a obnovil ústav pro vdovy a sirotky učitelů.\n\nZa jeho episkopátu byl roku 1812 zrušen konvent bosých augustiniánů v Lysé nad Labem. Chlumčanský také prosadil zvětšení příjmů litoměřickým kanovníkům na 200 zlatých ročně a dal opravit kanovnické domy. Značné peníze věnoval na opravy škol a kostelů, zvláště tam, kde litoměřické biskupství bylo patronem.\n\nNa značně zchátralém biskupském panství Stvolínky dal opravit hospodářské budovy a následně zámek. Z vlastních prostředků pak nechal roku 1811 postavit i nový kostel.\n\nV roce 1814 nabídl císař Chlumčanskému uprázdněný stolec arcibiskupa ve Lvově v Haliči. Své odmítnutí zdůvodnil neznalostí polštiny. Ještě téhož roku ho však císař jmenoval pražským arcibiskupem, protože od roku 1810 nebyl tento stolec obsazen (tzv. sedisvakance). Dne 3. května 1814 císař Chlumčanského jmenoval a již druhý den byl slavnostně intronizován.\n\nPo převzetí arcibiskupství rozdal arcibiskup Chlumčanský 16 tisíc zlatých pro pražskou chudinu. V roce 1817 věnoval arcidiecézi 20 tisíc zlatých, aby pomohly v místech se zvláště velkou nouzí. Po rozdělení tohoto daru mu bylo vráceno 8 tisíc zlatých, které si však neponechal, ale daroval je jako svůj příspěvek na založení Národního muzea (tehdy Zemské muzeum). Této instituci pak podle závěti přenechal poměrně velký počet soukromých rukopisů a vzácných prvotisků, mezi nimiž byla i díla bratrské provenience a jednotlivě i esoterické či hermetické spisy z rudolfinské doby (Magistr Kelly).\n\nV arcidiecézním semináři jmenoval třetího představeného a sám ho až do roku 1823 platil. Jelikož si dobře uvědomoval soudobý rozvoj nejen vědy a techniky, ale i potřebu znalosti cizích jazyků, založil první reálky jako nový typ škol v Čechách; německou v Liberci a českou v Rakovníku. Od roku 1826 obnovil též ranní mše o Vánocích. Financoval rovněž stavbu Řetězového mostu přes Vltavu a stipendia pro nemajetné studenty.\n\nChlumčanský se dožil poměrně vysokého věku 81 let. Zemřel po těžké nemoci 14. června 1830. Pochován je ve Svatovítské katedrále v kapli hrabat Kinských vedle arcibiskupa Příchovského. Na jeho náhrobku je umístěn na hlavu obrácený rodový erb na znamení, že byl poslední ve svém starobylém rodě.\n\n\n"}
{"id": "482565", "url": "https://cs.wikipedia.org/wiki?curid=482565", "title": "Heinrich Johann Ostermann", "text": "Heinrich Johann Ostermann\n\nHeinrich Johann Friedrich hrabě Ostermann, v Rusku také Andrej Ivanovič hrabě Ostermann (; 9. červen 1686 Bochum – 31. květen 1747 Berjozovo) byl diplomat a generál admirál ruského impéria .\n\nŘád sv. Ondřeje, Řád sv. Alexandra Něvského, Řád Dannebrog, Řád bílé orlice, Řád černé orlice.\n"}
{"id": "482571", "url": "https://cs.wikipedia.org/wiki?curid=482571", "title": "Atletika na Letních olympijských hrách 2000", "text": "Atletika na Letních olympijských hrách 2000\n\n<nowiki>*</nowiki> Sportovci, kteří běželi v rozbězích a také obdrželi medaili.\n\n<nowiki>*</nowiki> Sportovci, kteří běželi v rozbězích a také obdrželi medaili.\n\n"}
{"id": "482573", "url": "https://cs.wikipedia.org/wiki?curid=482573", "title": "Plod harlekýn", "text": "Plod harlekýn\n\nPlod harlekýn (také Harlequin-type ichthyosis, harlequin ichthyosis, ichthyosis congenita, ichthyosis fetalis, keratosis diffusa fetalis) je kožní, vrozené, autozomálně recesivní onemocnění řadící se v MNK/ICD jako Q.80.4. a jedná se o nejzávažnější formu vrozené ichthyózy, které se vyznačuje především hromaděním keratinových vrstev v pokožce plodu a jedná se tedy o poruchu rohovění. Děti postižené touto chorobou mají kůži tvořenou tvrdými, silnými šedavými, či žlutavými šupinami. Oči, uši bývají nesprávně vyvinuté. Šupinatá a popraskaná pokožka, tvořící hluboké trhliny, prakticky a bolestivě omezují pohyb dítěte a jelikož v oblastech, kde se nachází obnažená, krvácející tkáň je silně zvýšené riziko bakteriální nákazy a kontaminace, je dítě v neustálém nebezpečí smrtelné infekce. Závažnost HTI je rozdělena do tří úrovní, z nichž druhá a třetí jsou vždy letální.\n\nOznačení \"harlequin-type\" bylo odvozeno ze zjevného výraze tváře (Eclabius) a rozměrných šupin, které se podobají vzoru na tkaninách dvorních šašků (Šašek - Arlecchino). Tyto vnější příznaky jsou ovšem zapříčiněny závažnou Hyperkeratózou. Choroba může být diagnostikována již v děloze za využití metody, tzv. Biopsie choria (obvykle se vzorek odbírá v 11. - 14. týdnu těhotenství), kdy lékař odebíra vzorek placenty, morfologickou analýzou plodové vody zvanou Amniocentéza. Lékaři mohou také rozlišit první projevy onemocnění i za pomoci ultrazvuku a tím určit zdravotní stav plodu, tato metoda má svoji výhodu ve skutečnosti, že je neinvazivní.\n\nHlavními projevy onemocnění jsou především kraniofaciální deformace, způsobené tlakem hrubé kůže; Dalšími symptomatickými projevy jsou potíže s respiračním a termoregulačním systémem, slabě vyvinuté, nebo zcela zakrnělé uši, nos a oční víčka. Oční víčka dětí s HTI jsou postižené ektropiem, oční spojivky jsou zasažené chemózou a bulvy tedy nejsou viditelné, navíc jsou vysoce citlivé k poškození, v mnoha případech bývají i zcela nefunkční. Rty roztažené přes přední část čelisti suchou, nepružnou pokožkou, jsou strnulé v širokém úšklebku, tzv. eklabiu. Paže, chodidla, a prsty, bývají oteklé a deformované do podoby, kdy není možné jimi ohýbat. Vlasy a nehty jsou hypotrofické. Občas byly zaznamenány i případy polydaktylie. Harlekýni jsou rovněž nepřiměřeně náchylní ke změnám teploty a vzhledem ke stavu silné pokožky, můžou mít tyto události za příčinu závažné přehřátí (hypertermii). Jejich dýchání je také silnou vrstvou nemocné kůže omezeno, což znemožňuje hrudnímu koši, aby se správně smršťoval a opětovně roztahoval; to pak může v těžších případech mít za následek hypoventilaci, nebo přímou zástavu dýchání. Děti jsou nadále velmi často dehydratované, neboť jejich šupiny velmi špatně udržují i malé množství vody.\n\nV minulosti bývala tato choroba, vzhledem k nedostatečné dostupnosti lékařské pomoci, téměř vždy smrtelná a dodnes není léčitelná. Dehydratace, infekce, sepse a omezená respirace ukončovala život těchto dětí velmi bolestivou cestou, jelikož i když jsou harlekýni většinou po narození dočasně slepí a hluší, jejich schopnost vnímat vnější podněty a tedy i cítit bolest, je plně zachována. Novorozenci postižení touto poruchou, při prvním stupni nepřežívali ani období jednoho týdne a při těžších známkách nemoci, přežily pouze několik hodin, rovněž se také stává, že žena nesoucí nemocný plod samovolně potratí. Každopádně jsou dnes k dispozici přípravky známe jako isotretinony, např. léčivo Isotrex, které umožňují stav pokožky alespoň lehce zlepšit i když procedury a manipulace s nimi jsou časově náročné, harlekýnův stav navíc vyžaduje každodenní péči. Ovšem díky zlepšující se kvalitě neonatální péče i klinické genetiky jsou dnes známy i případy, kdy pacienti přežili dětství, až do období adolescence, případně dospělosti.\n\nJako hlavní činitel ve vzniku onemocnění HTI se dnes v lékařské genetice uvažují mutace genu ABCA12, který je lokalizován v 2. chromozómu, konkrétně v dlouhém (q) rameni. Pokud tento gen není v genotypu fetu obsažen, nebo je zde ho velmi omezené množství, pak nadále zapříčiňuje nespočetné množství problémů s vývojem epidermis v prenatálním i postnatálním období. Funkce ABCA12 spočívá především v udávání pokynů pro produkci bílkoviny, zvané (ABC) - ATP-Binding cassete, což je v podstatě přenašeč bílkovin, nesoucích molekulární materiál přes buněčné membrány. Hlavní rolí ABCA12 je však obzvláště správný přenos tuků do buněk, tvořících se v nejsvrchnějších vrstvách pokožky (epidermis) a nenarušený přenos tuků v buňkách je pro zdravý vývoj kůže nezbytný, neboť předchází vzniku efektivní ochrany vůči infekcím a ztrátě tekutin. Nedostatečná rychlost, či zcela nesprávný přenos tuků je tedy původcem téměř všech kongenitálních kožních chorob. Pokud je tato chyba zapříčiněna mutací genu ABCA12, kdy je tento přenos z hlediska funkce nejpatičtější, následuje rozvoj HTI, nebo další závažné kožní choroby, Lamelární ichthyózy typu 2, která sice svojím vlivem na novorozence není natolik nebezpečná a ohrožující jako HTI, nicméně jde rovněž o vážnou vývojově vrozenou vadu.\n\n"}
{"id": "482574", "url": "https://cs.wikipedia.org/wiki?curid=482574", "title": "Castellarano", "text": "Castellarano\n\nCastellarano je italské město v provincii Reggio Emilia a v regionu Emilia-Romagna.\n\nMěsto se rozprostírá na ploše 57,49 km² podél řeky Secchia. Od měst Reggio Emilia a Modena je vzdálené asi 25 km.\n\nDoba prvního osídlení této oblasti spadá už do roku 2000 př. n. l. Národy, které potom oblast postupně osídlovali byli: Ligurové, Etruskové, Galové a Římané.\n\nBylo zde objeveno velké množství archeologických nálezů, které jsou uloženy v muzeích v Modeně a v Reggio Emilia (jako například 5 hrobek Langobardů).\n"}
{"id": "482581", "url": "https://cs.wikipedia.org/wiki?curid=482581", "title": "Říjen 2009", "text": "Říjen 2009\n\n Skončila evropská kvalifikace na mistrovství světa ve fotbale 2010 v Jižní Africe. Slovenská fotbalová reprezentace, která vyhrála kvalifikační skupinu 3, postoupila na velký fotbalový turnaj poprvé od rozdělení Československa. Naopak výběr České republiky skončil ve stejné skupině až na třetím místě a nepostoupil ani do baráže. V posledním zápase remizoval doma se Severním Irskem 0:0.\n"}
{"id": "482590", "url": "https://cs.wikipedia.org/wiki?curid=482590", "title": "Antoinette Nana Djimouová", "text": "Antoinette Nana Djimouová\n\nAntoinette Nana Djimouová (* 2. srpna 1985, Douala, Kamerun) je francouzská atletka, jež získala na halovém mistrovství Evropy 2009 v Turíně bronz v pětiboji.\n\nV roce 2004 se umístila na čtvrtém místě na juniorském mistrovství světa v italském Grossetu. O dva roky později skončila na evropském šampionátu v Göteborgu jednadvacátá. Reprezentovala na letních olympijských hrách v Pekingu, kde s konečným součtem 6 055 bodů obsadila osmnácté místo. Na mistrovství světa 2009 v Berlíně skončila sedmá v novém osobním rekordu 6 323 bodů. V roce 2010 dokončila na halovém MS v katarském Dauhá pětiboj na pátém místě. Na Mistrovství Evropy v Barceloně naopak nedokončila sedmiboj, když nenastoupila do šesté disciplíny, hodu oštěpem.\n\n\n"}
{"id": "482591", "url": "https://cs.wikipedia.org/wiki?curid=482591", "title": "Blanšírování", "text": "Blanšírování\n\nBlanšírování (z francouzského \"\" „zbělit“; někdy nesprávně \"blanžírování\") je kuchařská technika spočívající v ponoření plodu do horké vody (krátkém spaření) a jeho následném ochlazení. Díky tomu se slupka snadněji sloupne.\n\nPůvodní francouzský výraz (\"blanchir\") pro způsob úpravy zeleniny, ovoce nebo masa znamená čistit nebo bělit. Jemné maso, krátce ponořené do horké vody, zbělá a zůstane šťavnatější při dalším tepelném zpracování. Dále se tento způsob spaření používá pro snadnější odstraňování membrán a blán. Pro ovoce a zeleninu se blanšírování používá k odstranění slupky u plodů, které ji mají příliš tuhou nebo silnou, jako jsou rajčata, broskve, meruňky, mandle nebo pistácie.\n\nDíky krátkodobému působení zvýšené teploty zůstanou v potravinách zachovány vitamíny, chuť i barva, ale zničí se mikroorganismy, které by mohly při následné konzervaci způsobit jejich zkažení. Zůstane zachována vyšší kvalita potravin, například mražená zelenina má svěžejší barvu a výraznější chuť. Některé plodiny (špenát) ztrácejí spařením nežádoucí pachuť.\n\nČasté je také blanšírování hub, zejména před jejich zmražením.\n\n"}
{"id": "482599", "url": "https://cs.wikipedia.org/wiki?curid=482599", "title": "Place Monge (stanice metra v Paříži)", "text": "Place Monge (stanice metra v Paříži)\n\nPlace Monge je nepřestupní stanice pařížského metra na lince 7 v 5. obvodu v Paříži. Nachází se pod náměstím \"Place Monge\".\n\nStanice byla otevřena 15. února 1930 při zprovoznění úseku linky 10 z \"Place Monge\" do Place d'Italie. Ale již 26. dubna 1931 byla tato část linky 10 od \"Place Monge\" až do Porte de Choisy spojena se severní částí linky 7, neboť byl dokončen tunel pod Seinou a úsek \"Place Monge\" ↔ Sully – Morland.\n\nStanice se jmenuje podle náměstí \"Place Monge\", pod kterým se nachází. Gaspard Monge (1746–1818) byl francouzský matematik, který pomáhal vybudovat École normale supérieure a založil École Polytechnique.\n\nNa informačních tabulích je oficiální název stanice doplněn ještě pod názvem psaným malým písmem: \"Jardin des Plantes – Arènes de Lutèce\". Jedná se o dva veřejné parky v okolí.\n\nStanice má dva východy: schodiště a eskalátor na náměstí \"Place Monge\" a schodiště v ulici \"Rue de Navarre\".\n\n"}
{"id": "482601", "url": "https://cs.wikipedia.org/wiki?curid=482601", "title": "Gillette", "text": "Gillette\n\nGillette je obchodní značkou společnosti Procter & Gamble, která ji používá pro své holicí systémy, patřící mezi produkty pro osobní hygienu. Je to jedna z mnoha značek původně vlastněných společností The Gillette Company, patřící mezi světové dodavatele výrobků různých značek. Firemní slogan společnosti zní Pro muže to nejlepší. Původní společnost The Gillette Company založil v roce 1895 americký obchodník King Camp Gillette jako továrnu na výrobu žiletek.\n\nRoku 2005, 1. října, společnost Procter & Gamble dokončuje nákup The Gillette Company. Výsledkem této obchodní transakce je naprosté zrušení společnosti The Gillette Company. Jejím posledním dnem obchodování – znak G na newyorské burze – byl 30. září 2005. Sloučením vznikla největší společnost na světě zabývající se výrobky pro péči o tělo a domácnost. Kromě značky Gillette prodávala společnost P&G také značky Braun, Duracell, Oral-B a další, které rovněž ovládala.\n\nVeškerá aktiva The Gillette Company byla zpočátku včleněna do buňky zvané \"Global Gillette\". V červenci roku 2007 \"Global Gillette\" rozdělena do dvou hlavních divizí společnosti Procter & Gamble – krása a péče o domácnost. V souladu s tím byly značky a výrobky rozděleny na dva směry.\n\nPrvní holicí strojek používající nový jednorázový břit byl představen okolo roku 1902. Gillette nabízel tento svůj nový holicí systém až do roku 1938, kdy přišel na trh s vylepšeným modelem 'Sheraton'. Nový model využíval design TTO (Twist To Open; Otočením Otevři), který výrazně zjednodušil vyměňování použité žiletky za žiletku novou.\n\nRoku 1947 Gillette představil novinku 'Super Speed', která rovněž využívala design TTO. V roce 1954 byly uvedeny další 'Super Speed' holicí strojky s různými stupni hladkosti oholení. Stupně hladkosti byly označovány barvou rukojeti.\n\nV roce 1958 byl vyroben první 'nastavitelný' holicí strojek, který umožňoval nastavit břit ještě blíže k pokožce a oholit se mnohem hladčeji. Tento model v různých variantách byl vyráběn až do roku 1986.\n\nHolicí strojek Super Speed dostal v roce 1966 plastovou černou rukojeť. Vyráběl se až do roku 1986. Souběžný model 'The Knack', který měl delší rukojeť, se vyráběl mezi lety 1966 a 1976.\n\n\nEvropský trh tento holicí systém znal pod názvy G2, resp. G2 Plus.\n\n\n\n\n\n\n\n\n"}
{"id": "482606", "url": "https://cs.wikipedia.org/wiki?curid=482606", "title": "Nemoc k smrti", "text": "Nemoc k smrti\n\nNemoc k smrti je kniha napsaná dánským filozofem Sørenem Kierkegaardem v roce 1849 pod pseudonymem \"Anti-Climacus\". Zabývá se zoufalstvím, které je následně srovnáváno s hříchem. 19. století bylo typické pro svůj počátek psychologie a romantismu, jenž se v mnohém stavěl proti osvícenství. Stopy obou směrů lze v této knize sledovat.\n\nNázev knihy je inspirován kapitolou z Janova evangelia, v níž Lazar umírá na svoji nemoc, ale Ježíš jej posléze vzkřísí. Tak je vyjádřeno, že zoufalství není vázáno na život a smrt, neboť křesťanství, stejně jako Kierkegaard, věří v nesmrtelnost duše. „Nemoc smrti“ proto neznamená nějaký druh smrtelné nemoci, ale nemoc (nemožnost) opravdové smrti. To je pravým – u křesťanů vírou překonaným – zoufalstvím, které svazuje k Bohu a činí obecně člověka eticky pevnějším.\n\nKierkegaardův křesťanský přístup však – ve shodě s Ježíšovým poselstvím – vyzvedává spíše nezbytnost individuální náboženské víry a vlastního osobního obřadného přístupu, než křesťanské kultovní ideály. Autor se staví proti křesťanskému dogmatismu, kultu, pojetí hříchu a lpění na historicismu, který podlamuje etický systém a podporuje lhostejnost. Tímto postojem se dostal do ostrého sporu s předními představiteli křesťanství, který zesílila i skutečnost, že v Dánsku nebyla učiněna odluka státu od církve.\n\nJeho tvorba je považována jak za jednu z nejvytříbenějších v dánské literatuře, což lze sledovat v preciznosti, obraznosti, nadsázce a ironii jeho stylistiky, tak za počátek existenciální filozofie. Kierkegaard se ve svých rozborech bytí jako jeden z prvních nahlíží na duši z pohledu procítěného individualismu stavějícího se proti společensko-universálnímu etickému kodexu, historicismu a scientismu. Proto jeho samotnou filozofii je možno interpretovat různě (jak lze vidět u Sartra či Camuse).\n\nKierkegaard určuje ducha člověka (duši) jako vztah Já, jež usiluje o to, nalézt rovnovážný poměr ve vztazích, vůči nimž, či v nichž je souvztažně postaveno: například vztah ke konečnosti, skutečnosti, sobě samému či k Bohu, který touto možností lidské volby a svobody „pouští člověka na své vlastní nohy“, jejichž kroky by však v sobě dle autora měly nést stopy víry, chce-li člověk nabýt celistvosti a pevnosti osoby.\n\nPokud Já není schopno najít rovnovážný poměr ve výše zmiňovaných vztazích, trpí zoufalstvím, jehož důsledkem, či příčinou, je vesměs neuskutečnění vnitřně zamýšlených „věcí“. Zoufalství je proto dle Kierkegaarda ve svém jádru projev nemocného ducha, jenž ztratil víru, současně je však také nezbytným impulsem k jejímu opětovnému nalezení, jak je analogicky a zesíleně vyjádřeno v biblickém příběhu o Lazarovi. Tento obraz však nese ještě jeden pro knihu příznačný podtext: že samotná víra je schopna věcí, jež nelze vědecky uchopit, vysvětlit či předpovídat. Je tak explicitně vyjádřena skutečnost, že i v době moderní vědy a techniky je víra a náboženský přístup stále nepostradatelnou a nepřekonanou součástí lidského života. Vrátíme-li se zpět, lze říci, že zoufalství je jak lidskou předností, tak nedostatkem, souhrnně však všeobecným lidským fenoménem.\n\nSouvztažnost vztahů Já v zoufalství odráží Kierkegaardovo členění úzkosti jako jevu, jenž může být exogenního či endogenního původu, přičemž u exogenního zoufalství Kierkegaard úzkost obecně rozčleňuje a u endogenního zoufalství rozlišuje spíše druhy lidského způsobu vnímání sebe a okolí.\n\nZa víceméně exogenní fenomény zoufalství považuje autor nepoměr Já ve vztahu ke konečnosti či skutečnosti.\n\nPokud se Já staví pouze k nekonečnu: jeho zoufalstvím je absence konečnosti. Takový vztah Já považuje autor za fantazijní, fatalistický, oddaný sebecitu a vidí v něm snahu o útěk před sebou samým.\n\nMá-li Já vztah pouze ke konečnosti: jeho zoufalstvím je absence nekonečna. Já je pak dle autora v tom vztahu egoistické, ambiciózní a zaměřené na socio-ekonomickou a materiální stránku života.\n\nKierkegaard při tomto členění současně vyjadřuje, že člověk je syntézou věčné duše a konečného těla, přičemž Bůh je jejich jednotící princip.\n\nDalší možností zoufalství je nepoměr Já ve vztahu (vztazích) k nutnosti a možnosti, o jejichž syntéze hovoří jako o skutečnosti. Staví-li se Já pouze k možnosti: jeho zoufalstvím je nemít nutnost. Naproti tomu je-li Já postaveno pouze vůči nutnosti: zoufá pak ze ztráty vztahu k možnosti a stává se otrokem, pro nějž je následně možnost – zejména u věřících – lékem na vše. Za jedinou skutečnou pomoc považuje Kierkegaard v tomto stavu přimět dané „Já“ k uvědomění si, že pomoci si může jen samo.\n\nK endogennímu zoufalství Kierkegaard dle psychologické tradice nezařazuje psychické těžkosti vzniklé výjimečně tíživým osudem, přesto ale vyjadřuje přesvědčení, že člověk je schopen skrze víru dosáhnout vyrovnanosti téměř ve všech stadiích lidského života. Mezi tento druh zoufalství lze zařadit i psychické nemoci, v jejichž případě vyzvedává nutnost psychiatrického či psychologického přístupu.\n\nV endogenním (osobním) zoufalství rozlišuje zoufalství vědomé a nevědomé.\n\nJe-li zoufalství nevědomé, může být Já přes svoji duchaprázdnost spokojené a úspěšné. Tento druh zoufalství Kierkegaard připisuje ne-křesťanům a lidem, kteří se nezajímají o spirituální věci.\n\nNevědomé zoufalství je v knize popisováno jako lpící na smyslnosti, jejíž absence má obecně za následek vědomé zoufalství. Autor proto estetismu, či pohanství, nepřipisuje schopnost činit soudy o věcech etických. Na to má dle něj právo pouze intelektuální myšlení s náboženským vědomím. Tak esteticismus, smyslnost, instinktivnost, pohanství, poezii, krásu, vědu, ušlechtilost, umění apod. vidí autor jako vydané napospas nevědomému zoufalství.\n\nJe-li zoufalství vědomé, je toto vědomí vždy jen částečné, neboť trvalé uvědomění si svého zoufalství, či Já, vyžaduje dokonalou a konstantní sebeznalost, které člověk není schopen. V běžném životě ztrácí průměrný člověk vědomí své osoby v zábavě, práci apod. Kierkegaard dokonce tvrdí, že člověk si je obyčejně vědom sám sebe sotva pár hodin týdně.\n\nVe vědomém zoufalství (nad sebou samým) rozlišuje dva postoje: odmítnutí vlastního Já a touhu být někým jiným.\n\nV nechtění být sebou vidí autor slabost a ztrátu vztahu k věčnosti. Tento druh zoufalství je příznačný „ženskému zoufalství“ , jež je více instinktivní a více se určuje ve vztahu k protějšku. Proto je-li tento vztah ukončen, vede k zoufalství z nechtění být sebou.\n\nObdobně je tomu i v autorově charakteristice zoufalství nad pozemskostí. Toto zoufalství Já vidí jako bezprostředné, pročež se také nedokáže v ničem obhájit, a tudíž nemá ani etické vědomí. Pro svou nepevnou a rozvázanou povahu snadno v případě své změny zapomene, kým bylo. Nezmění-li se, zůstává ve své nicotě, jež je podněcována chtěním, aby věci byly jinak.\n\nJe-li Já naproti tomu upjato k nadpozemskosti, obyčejně je to dle autora jen proto, aby své odcizení mohlo zveličit a opět zoufat nad pozemskostí.\n\nZa ojedinělejší druh úzkosti považuje Kierkegaard zoufalství nad sebou samým a svojí slabostí (nikoliv již kvůli své slabosti) ve snaze stát se někým jiným. V tomto druhu zoufalství má Já vztah k věčnosti a Bohu. Namísto toho, aby se však člověk získanou vírou chopil života, učiní z ní modlu, jíž se klaní a odevzdává.\n\nVztahem k věčnosti překonává Já bezprostřednost, proto je také schopno se záměrně ponížit či činit něco proti svému momentálnímu chtění. Tak je toto zoufalství intenzivnější, činorodější, a proto pravděpodobněji překonatelné. Díky překročení pouhé okamžikovosti jednotlivých pocitů je vědomí, k němuž se toto Já váže, také plynulejší a schopno samoty a jistého druhu samostatnosti. Skrze tyto vlastnosti je pak tato „duše“ považována za rebelskou, bezstarostnou, démonickou a duchovní. Svoji samotu dle Kierkegaarda nepřekoná a dává ji za vinu špatné společnosti či jiným objektivním příčinám. Kontinuita vědomí tohoto Já je tímto zoufalstvím narušována, a proto je jeho myšlení v mnohém chybující, čímž se jeho zoufalství neustále stupňuje.\n\nMotivací takto zoufalého Já se dle autora ztratí se ve snaze o to být někým jiným v činorodé a jednostranné vášni. Toto zoufalství odpovídá Kierkegaardově pojetí mužského zoufalství, jež je méně vázáno na svůj protějšek, a v případě ukončení partnerského vztahu chce být vysněným Já, což je však víceméně převlečené nechtění být sebou. Zoufalství stát se „sebou“ se dle autora projevuje nejsilnějším vzdorem a často vede k tomu, že člověk přehlédne své meze, v čemž autor vidí stopy stoicismu. Já, jež se touží stát sebou „samým“, je v podstatě pouze přechodné, dočasné, a proto je pro ně vše experimentální, vážnost postrádající a kdykoliv zrušitelné. V takovéto přechodnosti se dle autora Já po čase, přes svoji autarkii, upřímnost, bouřlivost a ataraxii ztratí a začne pociťovat nenávist.\n\nV druhém díle knihy Kierkegaard vysvětluje, že i samotné zoufalství je hřích, neboť skrze Ježíše bylo lidstvu zvěstováno, že vírou – jako vlastním morálním úsilím a nikoliv oddanosti náboženským institucím – lze přemoci zoufalství, a proto je hříchem tohoto poselství nedbat, ať již ze slabosti, či ze vzdoru.\n\nTak jako Kierkegaard hierarchizoval zoufalství, tak člení i samotné stupně hříchu, jež opět počínají lhostejností (nevědomostí) a končí vzdorem.\n\nZvláštním ambivalentním druhem hříchu je básnictví. Autor v něm vidí výjimečnou schopnost vyjadřovat náboženské myšlenky, současně však básnickou expresi považuje za hříšnou pro své zveličování a zkreslování. Obdobně ambivalentně na čtenáře může působit fakt, že Kierkegaard považuje za skutečnou víru pouze křesťanství a zamítá tak automaticky například islám. Je-li básnictví napůl hříchem a napůl výjimečným vyjádřením náboženského ducha, lze předpokládat stejně ambivalentní postoj i k islámu založenému na veršovaném Koránu, třebaže jeho obsahově historická stránka víry je až na občasné drobné odchylky totožná s křesťanstvím. Kierkegaard však tuto stránku náboženství považuje za nepříliš podstatnou, a zde je možno sledovat počátek jeho paradoxního – obyčejně v dodatcích zmiňovaného – přístupu ke křesťanství, jemuž jmenovitě je kniha odkazována. Vzhledem k tomu, že se vždy obrací pouze ke křesťanství, lze předpokládat, že považuje křesťanství za jedinou „pravou“ víru.\n\nKierkegaard se ve svém pojetí křesťanství po vzoru Sokrata odvolává na paradox, skrze nějž ukazuje bezmocnost vědeckého přístupu v mezilidských vztazích. Obdobný postup lze sledovat i v Heideggerově určení metafyziky. Paradoxů je v Kierkegaardově pojetí křesťanství hned několik. Jedním z prvních je oběť samotného syna Boha, či samotného Boha (záleží na tom, jak pojímáme Svatou trojici) „ubohým“ lidem. Lidé dle Kierkegaarda nechápou velikost této situace, jež vyžaduje vztah a víru k Bohu, což člověk odmítá a pohoršuje se nad tímto druhem náboženského života. Pohoršení srovnává autor se závistí, kterou charakterizuje jako skrytý obdiv k člověku, který nám brání ve štěstí. Obdiv je pro Kierkegaarda šťastná „ztráta“ sebe samého, závist je nešťastné prosazování sebe sama. Tento kontrast vidí jako analogický s určením křesťanského uctívání a pohoršování se nad Bohem.\n\nSokrates definuje hřích jako nevědomost. Kierkegaard s tímto nominalistickým tvrzením souhlasí, avšak shledává v něm pro tehdejší pohanské Řecko typickou absenci nábožensko-etického a esenciálního přístupu [1. poz. pod č.], díky čemuž Sokrates dál dle autora necharakterizoval, co je to nevědomost a hřích. Sokrates upřesnění v podstatě nepotřeboval, neboť ve svém zdravě naivním etickém přesvědčení předpokládal, že nikdo nejedná špatně vědomě. Pak hřích vlastně neexistuje, což sice je v souladu s křesťanstvím, neboť křesťanství předpokládá, že k objasnění hříchu je třeba zjevení Boha, ale zlo je oproti přesvědčení Sokrata možné činit i vědomě. Nedostatky jeho nominalistického určení hříchu však vyplňuje jeho jednání, což je jeho největším poselstvím, jež lze shrnout slovy: „Jednej podle víry své.“ Kierkegaard považuje tento postoj za soudobému křesťanství již odcizený a zabředlý do formalismu. Křesťanství se v jeho očích stalo mechanickou ceremonií, jež odsála náboženský přístup z běžného individuálního života – z oblasti, kde je ho nejvíce třeba.\n\nSokratovo „paradoxní“ jednání považuje dále Kierkegaard nejen za ochranu proti vědecké logice, ale také proti dogmatismu. Dogmatismus se neprůkaznost hříchu snažil překonat zjevením v něž je třeba uvěřit a hřích se tak odsunul do oblasti pokání a odpuštění. Pro Kierkegaarda je profetismus a zjevení v určení hříchu nepodstatné a prosbu o odpuštění hříchu považuje za nepřijatelnou. Hřích je podle něj určen jednoznačně: Hříchem je vše co není z víry (Římanům 14,23). Třebaže toto určení není striktně pozitivistické, je dle něj pro své vyčerpávající určení esenciální, ale současně i paradoxní. Jeho paradox tkví v tom, že ve své všeobecné a kolektivistické abstraktnosti nemůže na nikoho konkrétně poukázat. To však neznamená – jak je obecně míněno – nepostižitelnost. Jak říká Kierkegaard, soupis hříchů nosíme připnutý na svých zádech a jednou jej tak doneseme k Bohu.\n\nBůh dle autora bere lidi – a nejen lidi, ale i zvířata (Matouš 10,29) – jako jednotlivce. Hřích nenáleží celku jak je v křesťanství zdánlivě vyjádřeno, ale jednotlivci, neboť skupinu nelze odsoudit. Na tomto faktu, který navíc zesiluje skutečnost, že i samotná individualita se stává ve svém jádru kolektivní psychózou, vidí postavenou řadu mylných křesťanských principů a přesvědčení: například domněnku, že hřích je dědičný, nebo že když člověk „uvěří“, smažou se všechny jeho hříchy, což zcela opomíjí, že ve vztahu k Bohu jde o uskutečnění, ne o vyslovení, tvrzení, či přesvědčení. Jako obdobně scestné vidí autor přesvědčení, že Ježíš svým ukřižováním splatil naše hříchy. Stejně tak i dnešní modlitby křesťanské komunity Kierkegaard nepovažuje za projev víry a vidí v nich spíše kolektivismem a tradicionalismem odcizené prvky, od kterých si něco slibovat je naivní drzost. Církev se díky tomuto druhu odcizeného kolektivismu stala komerční institucí, tak jak si přál Martin Luther [2. poz pod č.] , v čemž Kierkegaard vidí úpadek křesťanství.\n\nHřích za určitých okolností vidí Kierkegaard jako Bohem připouštěný, avšak za tím účelem, aby se jej člověk naučil vyvarovat.\n\nKierkegaardova próza je kousává a jiskrná, čímž překonává „běžné“ psychologické a filozofické škatulkování. Cílem jeho knihy byla (spíše než fixace ontologické existence) snaha přinutit člověka k přemýšlení o lidských vztazích.\n\n"}
{"id": "482610", "url": "https://cs.wikipedia.org/wiki?curid=482610", "title": "Artematopodidae", "text": "Artematopodidae\n\nArtematopodidae jsou čeleď brouků z nadčeledi Elateroidea.\n"}
{"id": "482623", "url": "https://cs.wikipedia.org/wiki?curid=482623", "title": "Micpe Šalem", "text": "Micpe Šalem\n\nMicpe Šalem ( מִצְפֵּה שָׁלֵם, doslova „\"Šalemova vyhlídka\"“, podle izraelského geografa Natana Šalema - 1897–1959 - který přispěl k vědeckému poznání této oblasti, v oficiálním přepisu do angličtiny Mizpe Shalem, přepisováno též Mitzpe Shalem) je vesnice typu kibuc a izraelská osada na Západním břehu Jordánu v distriktu Judea a Samaří a v Oblastní radě Megilot.\n\nNachází se ve výšce 250 metrů pod úrovní moře, na svazích hor klesajících z Judské pouště k západnímu břehu Mrtvého moře, cca 32 kilometrů jihojihozápadně od města Jericho, cca 27 kilometrů jihovýchodně od historického jádra Jeruzalému a cca 80 kilometrů jihovýchodně od centra Tel Avivu. Micpe Šalem je na dopravní síť Západního břehu Jordánu napojen pomocí silnice číslo 90 (takzvaná Gándhího silnice - hlavní severojižní spojnice v Jordánském údolí).\n\nKibuc se nachází v řídce osídlené oblasti podél západního břehu Mrtvého moře, ve které dominují výlučně drobná izraelská sídla, bez trvalé demografické přitomnosti Palestinců.\n\nVesnice byla založena roku 1971. Už 5. května 1970 rozhodla izraelská vláda, že na tomto místě zřídí osadu typu nachal (tedy kombinaci vojenského a civilního osídlení). K tomu došlo v září 1971. Členové osady měli provádět výzkum terénu a možností pro zřízení trvalého sídla. Už 23. května 1971 vláda odsouhlasila výhledovou proměnu této zárodečné osady na ryze civilní sídlo. K tomu ale došlo až o pár let později, v lednu 1977. 19. dubna 1977 izraelská vláda schválila výstavbu osady Micpe Šalem.\n\nV obci funguje zařízení předškolní péče o děti a zdravotnické středisko. Místní ekonomika je tvořena zemědělstvím (například palmové háje) a turistikou (pláž na břehu Mrtvého moře). V osadě má jedno z center kosmetická firma Ahava.\n\nPočátkem 21. století nebyl Micpe Šalem zahrnut do projektu Izraelské bezpečnostní bariéry. Ta do svých hranic začlenila pouze západněji položené izraelské osady v bloku okolo města Ma'ale Adumim. Podle stavu k roku 2008 ale nebyla tato bariéra ještě zbudována a ani její trasa v tomto úseku nebyla stanovena. Budoucí existence vesnice závisí na parametrech případné mírové smlouvy mezi Izraelem a Palestinci.\n\nObyvatelstvo Micpe Šalem je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu, jehož populace stagnuje a od počátku 21. století dokonce poklesla. K 31. prosinci 2014 zde žilo 171 lidí. Během roku 2014 registrovaná populace klesla o 1,2 %.\n\n\n"}
{"id": "482631", "url": "https://cs.wikipedia.org/wiki?curid=482631", "title": "Interlaken", "text": "Interlaken\n\nInterlaken je městečko kantonu Bern ve Švýcarsku. Interlaken je hlavně znám jako turistické destinace v oblasti Berner Oberland.\n\nInterlaken není původní jméno, které by bylo zaneseno v dávných mapách od nepaměti. Původní název osídlení byl \"Aarmühle\" jako součást kláštera kanovnických augustiniánů, kteří zde měli v období mezi lety 1130 a 1528 pozemky.\n\nPůvod současného názvu Interlaken je mírně diskutabilní. Město leží mezi Thunským \"(Thunersee)\" a Brienzským jezerem \"(Brienzersee)\", což by odpovídalo vývoji názvu z latinského „mezi moři či jezery“ \"(inter lacus)\" nebo „mezi kameny či skalami“ \"(inter lapis)\", tedy by se mohlo jednat od odvozeninu podle místa polohy. Podle historického vývoje v oblasti je možné, že současný název je odvozen od sousední obce Unterseen což by znamenalo „pod jezerem“ a „mezi jezery“.\n\nV současné době je hlavním příjmem města turistický ruch, i když je zde několik výrobních firem, různé velikosti a různého zaměření. Dříve byl pro město důležitý i textilní a hodinářský průmysl a tisk.\n\nMěstem protéká řeka Aara. Interlaken leží mezi Brienzským jezerem (na východě) a Thunským jezerem (na západě) v oblasti zvané Bödeli. Nadmořská výška Interlakenu je 570 m n. m. Interlaken má rozlohu 4,4 km. V oblasti Interlakenu je 26,4 % využito pro zemědělské účely, zalesněno je 21,6 %. Zbytek oblasti, t.j. 45,2 % je zastavěno 6,9 % jsou řeky, ledovce a hory.\n\nPodle aktualizace z roku 2007 má Interlaken 5286 obyvatel, z toho 24,0% tvoří cizí státní příslušníci. Během posledních 10 let vzrostla populace o 4,5 %. Většina populace v oblasti mluví německy 83,4 %, 3,9 % portugalsky a italsky 2,8 %.\n\nVe volbách v roce 2007 obdržela nejvíce hlasů strana SVP (29,3 %), SPS (21,3 %), FDP (18, 7%) a Strana zelených (11,6 %).\n\nVěkové složení obyvatelstva z roku 2000 představuje 19,3 % děti a mládež (0–19 let), dospělí (20–64 rok věku) tvoří 63,1 % a senioři (nad 64 let) tvoří 17,6 %. Celá švýcarská populace je všeobecně dobře vzdělaná. V Interlakenu 69,2% populace (mezi 25–64 let) splňuje středoškolské nebo vyšší vzdělání nebo vysokoškolského vzdělávání.\n\nV Interlakenu se pohybuje míra nezaměstnanosti kolem 3,86 %. V roce 2005 bylo 28 lidí zaměstnaných v primárním sektoru a hospodářství v 6 podnicích působících v této oblasti. 742 lidí bylo zaměstnáno v sekundárním sektoru a je zde 76 firem v této oblasti. 4935 lidí bylo zaměstnáno v terciárním sektoru, v 535 podniků v této oblasti.\n\nVe městě je mnoho ubytovacích kapacit různé kategorie. Od velmi luxusních hotelů, standardních hotelů až k turistickému ubytování v kempu. Není se však třeba obávat nízké úrovně, neboť standard v místním kempu\nRiver Lodge je na stejné úrovni jako u lepších tuzemských kempů.\n\nMěsto nabízí turistům základnu, z níž je možno uskutečnit výlety do okolí vlakem nebo autobusem. Nicméně hlavní atrakcí je zřejmě velkolepá Jungfrau (4158 m n. m.) a sedlo Jungfraujoch (3450 m n. m.). Další zajímavostí je Mystery Park, paranormální zábavný park ve vlastnictví Ericha von Dänikena, který byl uzavřen v roce 2006 po třech letech výstavby a následně znovuotevřen v roce 2009 (z finančních důvodů).\n\n\n\n"}
{"id": "482632", "url": "https://cs.wikipedia.org/wiki?curid=482632", "title": "Liège (stanice metra v Paříži)", "text": "Liège (stanice metra v Paříži)\n\nLiège je nepřestupní stanice pařížského metra na lince 13 v 8. obvodu v Paříži. Nachází se severně od nádraží Saint-Lazare na křižovatce ulic \"Rue d'Amsterdam\", pod kterou vede linka metra, \"Rue de Liège\" a \"Rue de Moscou\".\n\nStanice byla otevřena 26. února 1911 jako součást prvního úseku linky B mezi stanicemi Saint-Lazare a Porte de Saint-Ouen.\nTuto linku provozovala \"Société du chemin de fer électrique souterrain Nord-Sud de Paris\", zkráceně nazývaná jako \"Compagnie Nord-Sud\" (Společnost Sever-Jih). Poté, co byla sloučena s konkurenční společností \"Compagnie du Métropolitain de Paris\", obdržela linka v roce 1931 číslo 13.\n\nStanice musela být vzhledem k okolnostem postavena nezvyklým způsobem. Ulice \"Rue d'Amsterdam\", pod kterou vede linka metra, je příliš úzká, takže nástupiště nemohla být vybudována obvyklým způsobem proti sobě. Byly proto zřízeny za sebou. Na jednom nástupiště jsou proto vždy dvě koleje - přední pro nástup a výstup, po zadní vlaky přejíždějí na druhé nástupiště. Nástupiště ve směru na jih (Châtillon - Montrouge) leží severně od ulice \"Rue de Liège\", zatímco nástupiště v severním směru (Asnières a Saint-Denis) se nachází jižněji. Obdobným způsobem a ze stejných důvodů byla postavena ještě jedna stanice v Paříži - Commerce na lince 8.\n\n2. září 1939 byla stanice, tak jako i mnohé jiné, uzavřena z důvodu vypuknutí války a následné mobilizace zaměstnanců. Stalo se tak v rámci vládního plánu na snížení služby v síti metra, kdy zůstalo v provozu pouhých 85 stanic. Stanice byly znovu po válce otevřeny, ale osm z nich zůstalo uzavřeno. Jednou z nich byla i stanice \"Liège\" z důvodu, že leží příliš blízko sousedních stanic. Stanice byla sice znovu otevřena 16. září 1968, tj. po 29 letech, avšak s omezenou dobou provozu s ohledem na předpokládaný nízký počet cestujících.\n\nStanice od svého znovuotevření v roce 1968 měla časově omezený provoz. Byla ve všední dny uzavřena po 20. hodině (poslední vlak zde zastavil přibližně v 19:50) a nedělích a svátcích po celý den. Toto opatření trvalo až do roku 2006, jako v poslední stanici pařížského metra. Zatímco ve stanici Rennes na lince 12, bylo na nátlak obyvatel 6. září 2004 toto opatření zrušeno, ve stanici \"Liège\" zůstalo v platnosti. Také u této stanice rostla nespokojenost zdejších obyvatel s omezeným provozem. Byla sepsána petice a 9. března 2006 proběhla i demonstrace za účasti starostů 8. a 9. arrondissementu. Na základě rozhodnutí představenstva Syndikátu dopravy v Île-de-France (STIF) ze dne 5. dubna 2006, byla v \"Liège\" stanovena stejná provozní doba jako na zbytku sítě s platností od 4. prosince 2006.\n\nStanice byla původně vyzdobena, jako ostatní stanice společnosti \"Société Nord-Sud\", iniciálami «NS» na keramickém obložení a hnědých vlysech. V roce 1982 byla ve stanici v rámci kulturní výměny mezi Francií a Belgií instalována nová výzdoba. Na zdech nástupišť se objevilo 18 obrazů — devět v každém směru. Obrazy ve směru na sever jsou z barevných dlaždic, ve směru na jih jsou dvoubarevné v modrém odstínu. Dlaždice byly vyrobeny v obci Welkenraedt v provincii Lutych a obrazy připomínají krajinu a památky této provincie.\n\nStanice se původně jmenovala \"Berlín\" podle ulice \"Rue de Berlin\". Po vypuknutí první světové války byly ulice i stanice 1. prosince 1914 přejmenovány podle belgického města Lutych na počest statečné obrany tohoto města při německém útoku. Ulice v okolí nádraží Saint-Lazare jsou pojmenované po mnoha evropských městech (Neapol, Petrohrad, Londýn, Řím, Dublin apod.)\n\nStanice má jen jeden vchod na \"Rue de Liège\" u domu č. 21.\n"}
{"id": "482635", "url": "https://cs.wikipedia.org/wiki?curid=482635", "title": "Garífuna (rozcestník)", "text": "Garífuna (rozcestník)\n\nSlovo Garífuna může znamenat:\n"}
{"id": "482643", "url": "https://cs.wikipedia.org/wiki?curid=482643", "title": "Zletilost", "text": "Zletilost\n\nZletilost neboli plnoletost označuje věk, jehož dosažením člověk nabývá plné svéprávnosti.\n\nV České republice je zletilost pro celý právní řád upravena v novém občanském zákoníku, který v § 30 stanoví, že zletilosti se nabývá až dovršením 18. roku věku (před dosažením tohoto věku se plné svéprávnosti nabývá přiznáním svéprávnosti, nebo uzavřením manželství, přičemž takto jednou nabytá svéprávnost se pak neztrácí ani zánikem manželství, ani prohlášením manželství za neplatné).\n\n\"Nezletilý\", který nenabyl plné svéprávnosti, má způsobilost jen k těm právním jednáním, která jsou přiměřená objektivní rozumové a volní vyspělosti jeho vrstevníků. Ovšem podle § 32 a 33 občanského zákoníku mu může jeho zákonný zástupce udělit souhlas k určitému právnímu jednání nebo k dosažení určitého účelu, případně s přivolením soudu souhlas k samostatnému provozování obchodního závodu nebo k jiné obdobné výdělečné činnosti. Každý nezletilý starší 15 let se navíc vždy může samostatně uvázat v pracovní poměr.\n\n\"Kniha tovačovská\" (1481–1490) uvádí dospělost pro pány 16 let u mužů a 14 let u dívek, pro rytíře 17 let u mužů a 15 let u dívek a pro měšťany 18 let u mužů a 16 let u dívek. Roku 1549 byla stanovena hranice dospělosti mužů na 20 let pro šlechtu (platné do roku 1811) a 18 let pro měšťany, u dívek vždy 15 let.\n\nOd roku 1753 do roku 1919 byla stanovena zletilost na 24 let. Roku 1950 byla hranice zletilosti snížena z 21 let na 18 let.\n\n"}
{"id": "482644", "url": "https://cs.wikipedia.org/wiki?curid=482644", "title": "Lacordaire", "text": "Lacordaire\n\nLacordaire může být:\n"}
{"id": "482645", "url": "https://cs.wikipedia.org/wiki?curid=482645", "title": "Rudolf Plajner", "text": "Rudolf Plajner\n\nRudolf Plajner (5. dubna 1901 Prostějov – 23. června 1987) byl český pedagog a skaut. Byl opakovaně zvolen náčelníkem československého Junáka. Vedle dlouhodobého a jednoznačného přínosu pro český skauting, je osoba Rudolfa Plajnera zároveň spojena i s jeho opakovanými ústupky politické moci (1940, 1950, 1970), jimiž se snažil neúspěšně odvrátit zákaz Junáka. \n\nNarodil se v rodině prostějovského krejčího Františka Plajnera (1874–1944) a jeho manželky Jenovéfy, rozené Peštové (1875–1905). Vyrůstal v početné rodině se 6 sourozenci. Jeho matka zemřela v roce 1905, tedy když mu byly pouhé 4 roky.\n\nStudoval v obecné a později zemské vyšší reálce v Prostějově do roku 1919. Pak nastoupil na brněnskou techniku na elektroinženýrství. V souvislosti se záchranou tonoucích dětí dostal stipendium a to mu umožnilo se více zaměřit na studium. Brněnská škola mu však nevyhovovala a proto brzy přešel na nově otevřenou přírodovědeckou fakultu Univerzity Karlovy. Po ukončení studií 1924 nastoupil do zaměstnání pedagoga v Prostějově.\nV roce 1926 získal doktorát z přírodních věd. Dne 6. července 1926 se v Senici oženil s Vlastou Sokolovou. \n\nNa počátku 2. světové války spolupůsobil na založení organizací Politické ústředí (PU), Petiční výbor Věrni zůstaneme (PVVZ) a Obrana národa (ON). Dále budoval spolu s dalšími skautskými pracovníky bezpečnou cestu pro přechod vojáků, politiků a členů vlády do zahraničí.\nBěhem války i nadále plnil odbojové úkoly a pomáhal paraskupinám.\n\nPo osvobození byl předsedou revolučního národního výboru v Holešově a předsedu okresní organizace sociální demokracie. Po ustálení poměrů předsedou Okresního národního výboru až voleb roku 1946.\n\nBěhem vlády komunistického režimu se nesměl věnovat volnočasové výchově mládeže a cokoliv publikovat. Byl překládán z jedné školy na druhou v okolí Zlína a zostouzen v tisku.\n\nTěsně před svým odchodem do důchodu (1961) se odstěhoval do Luk pod Medníkem, kde zůstal do konce života.\n\nJeho skautská kariéra započala 1916, kdy vstoupil do skautské družiny, kterou vedl Jiří Wolker.\nJiž v roce 1919 sloužil jako sborový vůdce v Brně a zúčastnil se ustavujícího sjezdu Svazu skautů.\n\nV roce 1920 zachránil v Brně tři topící se děti místního bohatého obchodníka z rozvodněné Svratky a jen náhodou byla zjištěna jeho totožnost ze skautské legitimace z odhozeného kabátu. Následně odmítl nabídnutou finanční odměnu. Za toto jednání mu byl udělen zlatý stupeň odznaku \"Za čin junácký\", dostal školní stipendium a prezident republiky T. G. Masaryk mu zaslal dopis spolu s darem v podobě stříbrných hodinek.\nÚčastnil se 3. a 4. světového Jamboree v Anglii a v Maďarsku.\n\nPo absolvování zvláštního kurzu pro instruktory branné výchovy byl na žádost ministerstva národní obrany povolán na propagaci a zintenzivnění výuky branné výchovy na školách a ve skautských oddílech po celé republice. Po Svojsíkově smrti byl v čele jeho pohřebního průvodu.\n\nNeblahou roli Plajner naopak sehrál v obtížných letech Druhé republiky a počátků okupace republiky (1939–1940). Ve snaze zachovat junáckou organizaci, patřil k těm, kteří začali tolerovat nacionalizaci a politizaci Junáka. Jeho ochota vyjít vstříc okupačním úřadům dospěla až tak daleko, že pro údajně inspirativní přínos doporučoval ke čtení instruktážní příručky nacistické Hitlerjugend. V roce 1940 tajně domluvil se Sokolem, Československým červeným křížem a Klubem československých turistů možnost přechodu skautských oddílů do těchto organizací v případě zrušení Junáka. Krátce nato byl zatčen gestapem (propuštěn po třech dnech, později zatčen na několik měsíců). Junák byl na konci roku 1940 zrušen.\n\nPo konci války byl Plajner v roce 1946 zvolen náčelníkem Junáka a snažil se o udržení jeho samostatnosti. To se mu však dařilo jen do roku 1948, kdy musel pod pohrůžkou perzekuce skautských vedoucích připustit sloučení Junáka s Národní frontou a Svazem československé mládeže, což znamenalo jeho zánik.\n\nV listopadu 1969 byl znovu zvolen náčelníkem československého Junáka a na krátkou dobu se opět podílel na činnosti organizace. Brzy se žel opět začala projevovat i jeho ochota k politickým ústupkům. Ani tentokrát tím ale Junáka před rozpuštěním nezachránil.\n\n\n\n\n\n"}
{"id": "482646", "url": "https://cs.wikipedia.org/wiki?curid=482646", "title": "Commerce (stanice metra v Paříži)", "text": "Commerce (stanice metra v Paříži)\n\nCommerce je nepřestupní stanice pařížského metra na lince 8 v 15. obvodu v Paříži. Nachází se pod ulicí \"Rue du Commerce\" u náměstí \"Place du Commerce\".\n\nStanice byla otevřena 27. července 1937 při prodloužení tratě ze stanice La Motte-Picquet – Grenelle do Balard.\nStanice musela být vzhledem k okolnostem postavena nezvyklým způsobem. Ulice \"Rue du Commerce\", pod kterou vede linka metra, je příliš úzká, takže nástupiště nemohla být vybudována obvyklým způsobem proti sobě. Byly proto zřízeny za sebou. Na jednom nástupiště jsou proto vždy dvě koleje - přední pro nástup a výstup, po zadní vlaky přejíždějí na druhé nástupiště. Obdobným způsobem a ze stejných důvodů byla postavena ještě jedna stanice v Paříži - Liège na lince 13.\n\nJméno stanice znamená česky „obchod“ a je odvozeno od \"Rue du Commerce\" neboli Obchodní ulice. Tato ulice byla v 19. století hlavní obchodní ulicí bývalého města Grenelle, které je dnes součástí Paříže.\n\nStanice má dva východy na náměstí \"Place du Commerce\".\n"}
{"id": "482647", "url": "https://cs.wikipedia.org/wiki?curid=482647", "title": "Antilopa čtyřrohá", "text": "Antilopa čtyřrohá\n\nAntilopa čtyřrohá (\"Tetracerus quadricornis\") také čtyřrožec srnčí, je jediný druh čeledi turovitých, jehož samci mají dva páry růžků.\n\nJe v kohoutku vysoká 55 až 65 cm, dlouhá 90 až 110 cm a váží 15 až 25 kg. Ocas měří 10 až 15 cm. Krátká, hrubá srst je svrchu těla je žlutohnědý, spodek těla a nohy jsou bělavé. Čenich a vnější plochy slechů jsou načernalé. Přes štíhlé nohy je nejasný pásek srsti tmavé barvy, malá kopyta jsou rozeklaná, vpředu kulatá.\n\nRohy rostou jen samcům. Hlavní pár vyrůstá kolmo nahoru mezi slechy, bývá vysoký nanejvýš 10 cm a objevuje se již v mladém věku. Druhý pár vyrůstá na nejpřednější části čela a dosahuje maximální délky do 5 cm, začínají růst až po 14 měsících věku. Sekundární rohy mohou u starších zvířat upadnout, u jiných zase nevyrostou vůbec a zvíře má na hlavě jen uzliny černé, bezchlupé kůže.\n\nNejdůležitější je zřejmě pro antilopu čtyřrohou přítomnost pramene vody, kde by mohla alespoň jednou denně pít. Může to být jezero, rybník, vodní nádrž nebo studna přímo ve vesnic.\n\nAntilopa potřebuje hustý rostlinný porost, který by jí chránil, ať už na louce, v parku nebo na kraji lesa. V dosahu musí být také dobrá pastva. Při pasení jí však můžeme pozorovat jen velmi vzácně, protože při nejmenším šelestu, který by značil nebezpečí, zmizí v porostu. Jakmile se dostatečně nažere, odchází do houštiny, kde v dobrém úkrytu před nepřáteli i denním horkem přežvykuje spasenou potravu. Antilopa čtyřrohá žije mezi skalami a kopci, na kterých se zlehka pohybuje. Když si vybere určité území, bývá mu po dlouhá léta věrná. Stejně jako většina ostatních antilop i tento druh ztrácí většinu životního prostředí rozšiřováním zemědělstvím.\n\nJe to býložravec živicí se travinami, listím a případnými plody.\n\nZa potravou vychází výhradně při rozednívání a za soumraku. Opouští své spolehlivé úkryty v lesních houštinách a spásá trávu a byliny. Pohybuje se v pahorkatinách s hustými lesy a v křovinatých končinách. Dříve, než se pustí do pastvy, očichává antilopa rostliny nebo listy, aby se ujistila, že si vybrala jedlou a chutnou potravu.\n\nBěhem říje, která probíhá od července do září, jsou samci, jinak mírní, útoční vůči sokům. Po období březosti, která trvá 7,5 až 8 měsíců se rodí jedno až tři chůze schopná telata o váze asi 1 kg. Pohlavní zralosti dosahují antilopy ve věku jednoho roku. V zajetí se antilopa čtyřrohá dožívá průměrného věku 10 let.\n\nPodle IUCN je antilopa čtyřrohá považována za zranitelný druh. Místní obyvatelé ji většinou neloví, nemá chutné maso. Je však lovena kvůli unikátním trofejním rohům, také je vyhledávána pro chov v ZOO. Mezi přirozené nepřátele patří tygři, levharti, vlci a dhoulové.\n\nJe to druh s rozptýlený výskytem a malým stavem populace (méně než 10 000 jedinců) a platí pro něj \"Úmluva o mezinárodním obchodu ohroženými druhy volně žijících živočichů a planě rostoucích rostlin\", která ve snaze zamezit nelegálnímu odchytu a prodeji ohrožených zvířat stanovuje pravidla pro obchodování. Nakládání s těmito zvířaty řídí \"Vyhláška Ministerstva životního prostředí ze dne 2. dubna 1997\", kterou se provádějí některá ustanovení \"Zákona č. 16/1997 Sb. ...\"\n\nRozeznáváme 3 poddruhy této antilopy. Dříve se řadil rod antilopa (\"Tetracerus\") do podčeledi lesoni (\"Tragelapinae\"). Moderní taxonomie již tuto podčeleď neuznává a všechny její příslušníky řadí do podčeledi tuři (\"Bovinae\"). Přes scela nepodobný vzhled je geneticky blízce příbuzná nilgauovi.\n\n\n"}
{"id": "482649", "url": "https://cs.wikipedia.org/wiki?curid=482649", "title": "Lucerna (divadelní hra)", "text": "Lucerna (divadelní hra)\n\nLucerna je divadelní hra Aloise Jiráska z roku 1905. Premiéru měla v pražském Národním divadle dne 17. listopadu 1905. Režii premiérového představení měl Jaroslav Kvapil. Jedná se o autorovu nejznámější hru, zároveň s tím se jedná o vůbec nejhranější původní českou divadelní hru všech dob, která byla i několikrát zfilmována. Nejznámější televizní verze pochází z roku 1967 a režii tohoto ztvárnění provedl František Filip. Hra časově spadá do historického období, kdy se sedláci dožadovali zrušení nevolnictví a povinné roboty. Dílo opěvuje krásu české přírody, českou lidovou slovesnost a vzdává hold moudrosti a citu prostých českých lidí.\n\nJedná se o pohádkovou hru o dvou dílech. Pohádkový příběh se odehrává ve starém mlýně, na zámku, v lese mezi mlýnem a lesním zámečkem a v lesním zámečku. Ve mlýně žije a pracuje mladší mlynář Libor společně se starou babičkou a schovankou Haničkou. V mlýnském náhonu kromě toho žije i pohádková bytost, vodník Michal, který je do mladé Haničky zamilován. Kromě něj se zde usadil i starý vodník Ivan. Na zámku panuje zlý správce panství, který také touží po Haničce a chce si ji odvést na zámek s nekalými pokoutními úmysly jako služku. Kromě toho usiluje porazit i velkou a starou lípu, kterou mají místní lidé ve velké úctě. V kritickém okamžiku děje však na zámek nečekaně přijíždí panstvo v podobě paní kněžny. Kněžna se nudí a touží po rozptýlení, proto se vydá cestou k lesnímu zámečku kolem Liborova mlýna. \n\nMlynář Libor je svobodný člověk, který nemusí robotovat na panském, má však vůči vrchnosti jednu zvláštní prastarou povinnost. Požádá-li vrchnost o doprovod, je povinen ji doprovázet přes les a svítit jí na cestu starou lucernou. Paní kněžna mlynáři poručí, aby svoji povinnost splnil a on se podvolí.\n\nKněžna se cestou do zámečku s mlynářem sblíží, svobodomyslný mlynář se jí velmi líbí, nabízí mu dokonce, aby s ní odjel pryč do města. Kromě sympatického venkovského mlynáře na ni zapůsobí i krásná česká příroda a dále též život a city prostých lidí. Vedlejší dějovou osu tvoří příběh učitelského pomocníka (mládence) Zajíčka, který velmi potřebuje, aby jej paní kněžna vyslechla a jmenovala definitivním učitelem. Proto se rozhodne sepsat supliku se žádostí a společně s partou místních lidových muzikantů zahrát paní kněžně kasaci a vyprosit si tak její přízeň. Muzikanti však v lese zabloudí a vzájemně se ztratí. \n\nSprávce se snaží odvést násilím Haničku z mlýna, ta se před ním ukryje do staré lípy, kterou ovšem pan správce také hodlá porazit, to vše bez vědomí paní kněžny. Mlynář dovede paní kněžnu na lesní zámeček a jde bránit starou lípu, v čemž mu nakonec pomáhají i muzikanti a učitelský pomocník Zajíček. Kněžna v závěru hry nakonec vše pochopí, lípu porazit nenechá, Zajíčka jmenuje učitelem a rozbitím lucerny zruší onu prastarou mlynářovu povinnost.\n\n\n\n\n\n"}
{"id": "482653", "url": "https://cs.wikipedia.org/wiki?curid=482653", "title": "Vilém V. Akvitánský", "text": "Vilém V. Akvitánský\n\nVilém V. Akvitánský zv. \"Veliký\" ( \"Guillaume le Grand\", 969/970 - 31. ledna 1030 klášter Maillezais) byl vévoda akvitánský a hrabě z Poitiers.\n\nVilém byl starším synem akvitánského vévody Viléma a Emy z Blois, dcery Theobalda z Blois.\n\nVévodství převzal ještě jako nezletilý roku 995 či 996 a ambiciózní matka byla po několik let regentkou.\n\nVilém, přítel Fulberta ze Chartres, nebyl příliš nadaným vojevůdcem. Akvitánský dvůr byl kulturním centrem a vévoda udržoval přátelské vztahy s okolními panovníky včetně navarrského, francouzského a anglicko-dánského krále. S podporou francouzského krále Roberta II. aspiroval roku 1024 na italskou královskou korunu. Po korunovaci Konráda Sálského se mocenských nároků za sebe i syna vzdal.\nRoku 1026 se vydal na cestu do Svaté země a po návratu jej údajně napodobilo mnoho dalších urozených pánů. Společně s Odem II. z Blois podpořil roku 1027 královu volbu prince Jindřicha spolukrálem. Zemřel o tři roky později a po jeho smrti začaly spory o vládu nad Akvitánií mezi syny z prvního, druhého a třetího vévodova manželství. Jeho ostatky byly pohřbeny na místě skonu v benediktinském klášteře Maillezais.\n\n"}
{"id": "482661", "url": "https://cs.wikipedia.org/wiki?curid=482661", "title": "Tocov", "text": "Tocov\n\nTocov () je zaniklá obec vzdálená čtyři kilometry jihovýchodně od Stráže nad Ohří a nachází se v Doupovských horách v nadmořské výšce 590 m. Protéká zde Petrovský potok.\n\nPrvní písemná zmínka o obci pochází z roku 1369, místní kostel byl ale ještě starší. Vesnice byla do roku 1850 součástí doupovského panství, poté byla samostatnou obcí. Ve vsi žilo převážně německé obyvatelstvo. Například v roce 1936 zde žil jediný Čech. Němci byli vysídleni v roce 1945 a samotná obec zanikla v roce 1953 z důvodu vzniku vojenského výcvikového prostoru Hradiště.\n\nDne 25. května 1945 zde byl při domovní prohlídce zastřelen člen „dobrovolné kadaňské policie“ a další její příslušník byl postřelen. Při následující odvetě bylo zastřeleno 21 Němců (označených starostou jako aktivních členů nacistických organizací) před shromážděnými obyvateli. Při dalších domovních prohlídkách počátkem června se našly zbraně. Po jejich nálezu zastřelili vojáci na samotě Kotrcov šest Němců, tělo dvouměsíčního dítěte zde bylo nalezeno později. Po prohlídce v domku Bartlových popraven otec, syn, dvě dívky ve věku dvanácti a sedmnácti let. Matka dopravena do Kadaně a popravena zde. Celkem bylo v Tocově 32 obětí odsunu.\n\n\n"}
{"id": "482667", "url": "https://cs.wikipedia.org/wiki?curid=482667", "title": "Lucerna (film, 1967)", "text": "Lucerna (film, 1967)\n\nLucerna je český televizní film z roku 1967 natočený podle stejnojmenné divadelní hry Aloise Jiráska, kterou v někdejší Československé televizi režíroval František Filip. Film ozdobily vynikající výkony celé řady známých českých herců. Hlavní postavu mlynáře Libora zde ztvárnil Radoslav Brzobohatý, krásnou paní kněžnu pak brněnská herečka Vlasta Fialová. Nedobrého správce panství nezapomenulným způsobem vytvořil Jan Pivec, mladého vodníka Michala si zahrál Josef Kemr, jeho druha Ivana pak Zdeněk Štěpánek. Mladou schovanku Haničku hrála Jaroslava Obermaierová, učitelského mládence Zajíčka Radovan Lukavský, šumaře Kláska Vladimír Menšík, jeho ženu Kláskovou Iva Janžurová, lidové muzikanty Bohuš Záhorský a Rudolf Deyl mladší. Mlynářovu starou babičku Leopolda Dostalová, dvořana Svatopluk Beneš.\n\nTato televizní verze Jiráskovy Lucerny měla svoji premiéru v Československé televizi na Štědrý večer v roce 1967.\n\n\n\n"}
{"id": "482668", "url": "https://cs.wikipedia.org/wiki?curid=482668", "title": "Vasilios Skuris", "text": "Vasilios Skuris\n\nVasilios Skuris ( , * 6. března 1948, Soluň) je řecký právník, bývalý předseda Evropského soudního dvora a bývalý ministr vnitra Řecka.\n\nVystudoval práva na Svobodné univerzitě v Berlíně v roce 1970, v roce 1973 získal doktorát z ústavního a správního práva na univerzitě v Hamburku a později působil jako profesor veřejného práva tamtéž, v Bleifeldu a Soluni. V letech 1989 a 1996 byl ministrem vnitra v řeckých úřednických vládách. Od roku 1999 je soudcem Evropského soudního dvora a od roku 2003 pak jeho předsedou.\n"}
{"id": "482672", "url": "https://cs.wikipedia.org/wiki?curid=482672", "title": "Řád železné koruny", "text": "Řád železné koruny\n\nŘád železné koruny (italsky \"Ordine della Corona Ferrea\", francouzsky \"Ordre de la Couronne de Fer,\" německy \"Österreichisch-Kaiserlicher Orden der Eisernen Krone\", latinsky \"ordo coronae ferreae\") byl původně napoleonský italský, později rakouský řád založený roku roku 1805 císařem Napoleonem I. a roku 1816 převzatý rakouským císařem Františkem I.\n\nHabsburský řád byl přímým nástupcem napoleonského Řádu železné koruny, který založil Napoleon I. jakožto král italský dne 15. června 1805 po vzoru Čestné legie. Řád byl pojmenován po starodávné železné koruně Lombardie, kterou byli korunováni císaři Svaté říše římské, Karel Veliký a po jeho vzoru i Napoleon. Tento řád se dělil na tři stupně a to velkokříž, důstojník a rytíř, přičemž byl stanoven maximální počet 20 velkokřížů, 30 komandérů a 50 rytířů. S udělením řádu byla spojena roční renta 3000 lir pro velkokříže, 700 lir pro důstojníky a 300 lir pro rytíře.\n\nItalským nositelům řádu náležel titul “rytíř království”. Příslušný majestát s erbem ale tyto osoby obdržely teprve tehdy, když prokázaly roční příjem v minimální výši 3000 liber. Titul mohli zdědit i jejich prvorození synové, pokud jim náležel roční příjem alespoň 2000 liber.\n\nŘád byl udělován za služby prokázané italskému králi na bitevním poli, ve státní správě i za zásluhy kulturní a vědecké. Jeho odznakem byla stylizovaná koruna, okolo níž se obtáčí páska s řádovým heslem. Z koruny vyrůstá šest štíhlých, modře emailovaných cípů vpředu nesoucích zlatý medailon s hlavou Napoleona I. a vše je převýšeno francouzským císařským orlem. Stuha byla oranžová se zeleným okrajem.\n\nPrvní a druhá třída byly ze zlata, třetí třída byla ze stříbra. jako zvláštní vyznamenání se uděloval řád s brilianty, které dostal například Evžen de Beauharnais, který byl italským vicekrálem. Řádová stuha byla oranžová se zeleným okrajem.\n\nPodle ujednání Vídeňského kongresu z roku přešla vláda nad Lombardsko-Benátskem na Rakousko, jehož císař František I. obnovil dne 1. ledna 1816 Řád železné koruny. Zároveň umožnil dosavadním držitelům řádu nosit jej i nadále. Nikoli ale v původní podobě. Do vydání nových (rakouských) statut totiž směly tyto osoby nosit jen řádovou stuhu bez dekorace, protože ta obsahovala portrét svrženého císaře. Výjimku představovali prostí vojáci. Protože Ti nemohli noví rakouský řád získat (v případě vojáků byl vyhrazen důstojníkům), nosili od roku 1816 na řádové stuze (původní napoleonské) zvláštní stříbrnou medaili. Byla však přiznána jen nositelům napoleonského řádu, v Rakousku udílena nebyla.\n\nŘád byl rozdělen do tří tříd, které byly číslovány. Zároveň byl zaveden numerus clausus, jenž ale od počátku 40. let 19. století nebyl dodržován: 20 rytířů první, 30 druhé a 50 třetí třídy. Až do roku 1848 byl téměř výlučně udílen za zásluhy o Lombardsko-Benátsko, teprve po tomto datu byl udílen za všeobecné zásluhy všem mužským obyvatelům Rakouského císařství bez rozdílu. Roku byla u řádu zřízena válečná dekorace udílená za válečné zásluhy v podobě dvou vavřínových ratolestí položených na orlova křídla. Od roku 1916 mohl být řád udělen (za statečnost před nepřítelem) také s meči (u III. třídy byly kladeny na stuhu, u vyšších mezi klenot a korunu) a od roku 1918 bylo možné získat II. a III. třídu řádu také podruhé. Toto opakované udělení se vyjadřovalo u II. třídy prostřednictvím vavřínového věnce umístěného mezi dekoraci a závěs, u III. třídy pak pomocí spony umístěné na stuze. \n\nPo ztrátě italských držav roku 1866 bylo dohodnuto s Italským královstvím, že po smrti císaře Františka Josefa I., který byl posledním lombardsko-benátským králem, přestane být řád udělován. Vzhledem k tomu, že František Josef zemřel roku 1916, kdy říše byla ve válce s Itálií, nebylo této dohody dbáno a řád uděloval i císař Karel I. Nicméně, protože v Itálii byl udělován Řád italské koruny, který navazoval na Řád železné koruny, bylo v Itálii zakázáno tento řád nosit, a rakouský řád také nebyl Italům od tohoto roku udílen.\n\nPrivilegia spojená s držbou řádu\n\nRytíři Řádu železné koruny I. třídy automaticky získávali hodnost tajného rady s právem na oslovení Excelence (pokud nepatřili mezi barony, měli právo o titul požádat), II. třída umožňovala požádat o povýšení do stavu svobodných pánů a se III. byla spojena možnost požádat o udělení rytířského stavu. Časté udílení řádu ale vedlo k neobyčejnému nárůstu nobilitací.\nNejvyšším rozhodnutím císaře Františka Josefa I. z 18. července 1884 (5. srpna 1884 publikovaného v oficiálním vládním listě Wiener Zeitung) proto bylo privilegium nobilitace zrušeno a nositelé řádu ztratili nárok na jakékoli další výsady. Pouze osoby, kterým byl řád udělen před publikováním výnosu, mohly o titul žádat i nadále.\n\nPopis odznaku\n\nOdznak řádu sestával z vyobrazení lombardské železné koruny, z níž vyrůstal dvouhlavý císařský orel držící v drápech žezlo, meč a říšské jablko. Císařský orel měl na prsou modrý emailový štítek s iniciálou „F“ (jako František I.). Na rubu bylo datum „1815“. Odznak byl vyveden ve zlatě. Hvězda velkokříže byla osmicípá, stříbrná, uprostřed s medailonem s odznakem řádu tedy, se železnou korunou, a dále s opisem řádového hesla \"Avita et Aucta\" (Zděděné a rozšířené). Za vojenské zásluhy se po roce 1860 udělovala válečná dekorace, sestávající z palmových ratolestí kolem orla. Řádová stuha byla žlutá s modrými okraji.\n\nŘád byl rozdělen na tři třídy:\n\nZ Čechů řád získali například František Palacký (II. třída), Antonín Rezek (II. třída), Hermenegild Jireček (III. třída), Jaroslav Goll (III. třída), Antonín Randa (III. třída), Alois Pražák (I. třída), František Ladislav Rieger (II. třída), Josef Kaizl (I. třída), Emil Holub (III. třída), Alois Musil, Antonín Frič, Antonín Dvořák (III. třída), Vojtěch Hynais (III. třída), František Ženíšek (III. třída), František Křižík (III. třída), Emil Kolben (III. třída), Josef Mocker (III. třída), Wenzel Worowka (III. třída), Bohuslav Schnirch (II. třída), Matěj Havelka, Ferdinand Michl, Josef Bergmann, Karel Emanuel ze Žerotína, František Adolf Hering a další.\n\n\n"}
{"id": "482674", "url": "https://cs.wikipedia.org/wiki?curid=482674", "title": "Z pódia", "text": "Z pódia\n\nZ pódia s podtitulem On The Road 2008 (2008) je krátké koncertní DVD Jaromíra Nohavici, které poskytl zdarma na svých webových stránkách jako vánoční dárek pro své fanoušky. Obsahuje 10 písniček nahraných během jeho zahraničního turné po Anglii, Irsku, Kanadě a USA ve dnech 1. – 28. října 2008.\n\nAlbum je možné stáhnout jako soubor ISO a poté vypálit na DVD.\n\n\n"}
{"id": "482675", "url": "https://cs.wikipedia.org/wiki?curid=482675", "title": "Jevgenija Poljakovová", "text": "Jevgenija Poljakovová\n\nJevgenija Jevgenijevna Poljakovová ( ; * 29. května 1983, Moskva) je ruská atletka, která se věnuje nejkratším sprintům. Její specializací je běh na 60 a 100 metrů.\n\nJejím prvním úspěchem byla zlatá medaile ze štafety na 4×100 metrů na letní univerziádě 2005 v tureckém İzmiru. Na halovém mistrovství Evropy 2007 v Birminghamu doběhla ve finále na druhém místě v čase 7,18 s. Rychlejší byla jen Belgičanka Kim Gevaertová (7,12 s). V roce 2007 skončila její cesta na mistrovství světa v Ósace v semifinálovém běhu.\n\nReprezentovala na letních olympijských hrách v Pekingu, kde v semifinálovém běhu zaběhla čas 11,38 s, což na postup do finále nestačilo. Přesto si z olympiády odvezla zlatou medaili. Ruská štafeta na 4×100 metrů ve složení Poljakovová, Alexandra Fedorivová, Julija Guščinová a Julija Čermošanská proběhla cílem jako první v čase 42,31 s. Druhé Belgičanky ztratily 23 setin.\n\nV roce 2009 se stala v Turíně halovou mistryní Evropy v běhu na 60 metrů, když zaběhla ve finále stejný čas jako na halovém ME 2007. Na světovém šampionátu v Berlíně nepostoupila ze čtvrtfinálového běhu do semifinále. Ve finále krátké štafety doběhly Rusky ve stejném složení jako na olympiádě 2008, na čtvrtém místě v čase rovných 43 sekund a se ztrátou 13 setin na bronzové kvarteto domácích Němek. Na halovém MS 2010 v katarském Dauhá doběhla ve druhém semifinálovém běhu (60 m) na 4. místě, což k postupu do osmičlenného finále nestačilo. Po diskvalifikaci LaVerne Jonesové-Ferretteové se posunula o příčku výše.\n\n\n"}
{"id": "482679", "url": "https://cs.wikipedia.org/wiki?curid=482679", "title": "Hilbertova věta o nulách", "text": "Hilbertova věta o nulách\n\nHilbertova věta o nulách (bývá používán i německý termín \"Nullstellensatz\") je jedno ze základních tvrzení algebraické geometrie. Dává do souvislosti ideály a afinní algebraické variety. Jmenuje se po Davidu Hilbertovi, který ji dokázal, stejně jako Hilbertovou větu o bázi.\n\nNechť \"T\" je algebraicky uzavřené těleso a je dán okruh mnohočlenů \"T\"[\"X\",\"X\"..., \"X\"] a ideál \"I\" tohoto okruhu. Afinní varieta \"V(I)\" daná tímto ideálem je tvořena všemi \"n\"-ticemi x = (\"x\"...,\"x\") z \"T\" takovými, že \"f\"(x) = 0 pro všechna \"f\" z \"I\". V takové situaci Hilbertova věta o nulách říká, že pokud nějaký mnohočlen \"p\" z \"T\"[\"X\",\"X\"..., \"X\"] nabývá pro všechny \"n\"-tice z \"V(I)\" hodnoty nula, neboli \"p\"(x) = 0 pro všechna x z \"V\"(\"I\"), pak existuje přirozené číslo \"r\" takové, že \"p\" leží v \"I\". \n\nSlabší variantou je tvrzení, že každý vlastní ideál \"I\" z \"T\"[\"X\",\"X\"..., \"X\"] má neprázdnou varietu \"V(I)\". Stále je zde ovšem předpoklad algebraicky uzavřeného tělesa — například pro prvky vlastního ideálu (\"X\" + 1) z okruhu R[\"X\"] žádný společný kořen neexistuje.\n"}
{"id": "482681", "url": "https://cs.wikipedia.org/wiki?curid=482681", "title": "Gans", "text": "Gans\n\nGans může být:\n\n\n"}
{"id": "482682", "url": "https://cs.wikipedia.org/wiki?curid=482682", "title": "Doprava v Rumburku", "text": "Doprava v Rumburku\n\nMěsto Rumburk na Šluknovsku v okrese Děčín je důležitým železničním uzlem a zároveň cílem silnice I/9 z Prahy. Leží na trase hlavních dálkových autobusových linek propojujících Prahu se Šluknovskem a je též centrem regionální autobusové dopravy pro nejbližší okolí. Vlastní městskou hromadnou dopravu Rumburk nemá.\n\nJižně od zástavby města končila silnice I/9 z Prahy vyústěním do silnice II/263, která přichází od jihozápadu z Krásné Lípy a pokračuje na sever přes centrum Rumburka jako Pražská, Komenského a Jiříkovská ulice a do Jiříkova. V dnešní době je číslem I/9 dále označena silnice pokračující severovýchodním směrem přes bývalý hraniční přechod do Neugersdorfu, kde na ni navazuje saská silnice S148. V centru Rumburka se odděluje jakožto třída 9. května a po podjetí železnice dále Šluknovská ulice silnice II/266, vedoucí na severozápad přes Valdek do Šluknova. Z dalších komunikací je významná ještě Starokřečanská ulice vedoucí na západ proti toku Mandavy přes místní část Dolní Křečany na Staré Křečany a ulice Palackého/SNP a Vojtěcha Kováře, která vede jihozápadním směrem podél toku Mandavy přes místní část Horní Jindřichov přes bývalý hraniční přechod do Seifhennersdorfu. Do Neugersdorfu vede také silnice (ulice Východní), která se od silnice II/263 odděluje severně od města a vede kolem rumburské železniční zastávky.\n\nPrvní autobusové spojení je datováno k roku 1910. Linka vedla z Rumburka přes Horní Jindřichov a saský Seifhennensdorf do Varnsdorfu a provozoval ji Theodor Heese.\n\nPo druhé světové válce se v oblasti postupně rozvinula, podobně jako v celém Československu, síť státní autobusové dopravy ČSAD, přičemž Rumburk spadal do Severočeského kraje, v němž dopravu zajišťoval především krajský národní podnik ČSAD KNV Ústí nad Labem. Ten byl v 90. letech privatizován a v rámci nového krajského zřízení rozdělen na ČSAD BUS Ústí nad Labem a. s. (dnešní DPÚK a. s.) a ČSAD Česká Lípa a. s. Do Rumburku vedly a dosud vedou linky obou těchto dopravců. Po krizi autobusové dopravy v Ústeckém kraji v roce 2006 byla vyhlášena výběrová řízení pro menší oblasti, přičemž na Šluknovsku se na prvním místě umístil Quick Bus a. s. a na druhém místě ČSAD Semily a. s. Poté kraj uzavřel na roky 2007–2014 smlouvu o zajištění základní dopravní obslužnosti s ČSAD Semily, a. s. Licence pro linky DPÚK zůstaly v platnosti, jejich jízdní řády však obsahují jen krátké spoje bez dopravního významu jedoucí jednou ročně pro udržení licencí. Kromě regionálních dopravců jezdí přes Rumburk i dvě dálkové linky soukromých dopravců (Quick Bus a. s. a Josef Hemelík) do Prahy, dálkové linky ze Šluknovska přes Rumburk do Prahy provozují i ČSAD Semily a. s. (z provozovny ve Varnsdorfu) a ČSAD Česká Lípa a. s.\n\nPoloha mezi městy Šluknov a Varnsdorf určuje hlavní směr autobusové dopravy. Dálková autobusová doprava používá v Rumburku dva zastávkové uzly: autobusové nádraží „Rumburk, žel. st.“ a jižněji v centru zastávky „Rumburk, Bytex 01“. Dále se v Rumburku nacházejí ve směru od Šluknova a Jiříkova ještě zastávky „\"Rumburk, zámeček“ a „Rumburk, Desta“, ve směru od Bytexu k Varnsdorfu pak „Rumburk, Horní Jindřichov, Pražská“ a „Rumburk, odstavné parkoviště“, „Rumburk, Krásnolipská“ nebo „Rumburk, DK“ („Rumburk, kulturní dům“), „Rumburk, Horní Jindřichov, Rybena“, „Rumburk, Horní Jindřichov, Bytex 06“. Ve směru na Staré Křečany se nacházejí zastávky „Rumburk, Šluknovská“, „Rumburk, Dolní Křečany“, „Rumburk, Dolní Křečany, hostinec“, na přímé trase ke Krásné Lípě mezi zastávkou Krásnolipská a Krásnou Lípou zastávka „Rumburk, restaurace Zátiší“. Dále se ve městě nacházejí ještě zastávky „Rumburk, nemocnice Podhájí“, „Rumburk, rozcestí k nemocnici“, „Rumburk, sídliště“. Vlastní městskou dopravu Rumburk nemá. Ačkoliv s Rumburkem sousedí německá obec Seifhennersdorf, žádné přímé spojení veřejnou dopravou s Rumburkem nemá. Schéma linek systému základní dopravní obslužnosti na Šluknovsku je zveřejněno na webu Ústeckého kraje.\n\nKoalice v městském zastupitelstvu Varnsdorfu si v roce 2007 dala do programu jednání o tzv. „Sousedské lince MHD“ Großschönau – Varnsdorf – Seifhennersdorf – Rumburk, koncem roku 2007 skutečně jednání probíhala, avšak pouze za účasti starostů Varnsdorfu a dvou saských měst, s vedením linky do Rumburku již zpráva nepočítala. Od celostátního termínu platnosti jízdních řádů 12. prosince 2010 provozuje BusLine a. s. (vzniklá fúzí ČSAD Semily a. s.) linky 001409 Varnsdorf–Rumburk–Jiříkov–Ebersbach a 001410 Varnsdorf–Seifhennersdorf–Rumburk–Jiříkov–Šluknov–Velký Šenov (přečíslování původně vnitrostátních linek 512409 a 512410).\n\nAutobusové nádraží v Rumburku, nesoucí název „Rumburk, žel. st.“, v roce 2004 mělo projít zásadní rekonstrukcí. Město začátkem roku jednalo o tom, že areál, který patřil městu, prodá společnosti ČSAD BUS Ústí nad Labem a. s., která jej hodlala v průběhu léta a podzimu přestavět. O prodeji ani přestavbě však od té doby nejsou zprávy a o dva roky později došlo ke změně hlavního dopravce v regionu.\n\nVeřejně je v Rumburku inzerován jeden větší podnik provozující taxislužbu, a to živnost Pavla Jonáska pod značkou Pavel Taxi, která na svém webu inzeruje vozový park 7 vozidel taxislužby a je také jedinou taxislužbou inzerovanou na webu města. V Rumburku se vyskytuje i několik dalších živnostenských dopravních podniků, jejichž název naznačuje, že provozují i taxislužbu.\n\nPrvní pražec byl slavnostně položen v dubnu 1867 a základní kámen nádražní budovy v srpnu 1868. První vlak na trase Rumburk – Bakov nad Jizerou (pozdější trať 080) projel 16. ledna 1869, téhož roku byla v provozu i vlečka do Dolních Křečan, základ pozdější tratě na Panský, otevřené jako veřejná dráha roku 1902. Roku 1873 byla otevřena trať do Ebersbachu a téhož roku i trať do Šluknova, později postupně prodloužená do Dolní Poustevny. V roce 1893 se měla začít budovat elektrická dráha ze Sebnice (Sebnitz) do Varnsdorfu, návrh však nebyl nikdy realizován. V roce 2006 byla rekonstruována nádražní budova.\n\nV Rumburku se nachází nádraží „Rumburk“, umístěné v severní části centra města, a zastávka „Rumburk zastávka“, která se nachází na celostátní trati 088 severovýchodním směrem od centra, zhruba na půl cestě k Jiříkovu, kde na ni navazuje německá trať (mezinárodní spoje jsou v jízdním řádu SŽDC uvedeny pod traťovým číslem 827). Západním směrem se trať z rumburského nádraží dělí do tří větví: téměř severním směrem se stáčí regionální Trať 083 přes Mikulášovice do Dolní Poustevny, na západ míří regionální Trať 084 přes Panský do Mikulášovic, na níž se ještě na území Rumburka nachází stanice Dolní Křečany, a na jihozápad vede celostátní Trať 081 do Krásné Lípy a Rybniště, kde na ni navazují další tratě a která sama pokračuje do Děčína.\n\nNa podzim roku 2009 Ústecký kraj oznámil záměr, že na trasách z Mikulášovic do Rumburka a z Dolní Poustevny do Rumburka a Děčína posílí autobusovou dopravu proložením do taktového hodinového intervalu ve všedních dnech a omezí železniční dopravu.\n\nV hlavních směrech jsou vyznačeny cyklistické trasy: trasa 3014 přichází od západu přes kopec Dymník a prochází jižní částí centra kolem vlastivědného muzea a na východ přes Horní Jindřichov k Seifhennersdorfu, kde na ni navazuje saská cyklotrasa. Cyklotrasa 3042 přichází od severozápadu ze Šluknova z centra Rumburku se obrací na sever do Filipova a Jiříkova.\n\nPodpora cyklistiky v oblasti není nijak výrazná, oblast není zařazena ani do systému ČD Bike Českých drah, jsou zde však prodejny a opravny jízdní kol a některé inzerují i půjčování.\n\n"}
{"id": "482686", "url": "https://cs.wikipedia.org/wiki?curid=482686", "title": "Josef Šíma", "text": "Josef Šíma\n\nJosef Šíma je jméno a příjmení více osob:\n\n"}
{"id": "482693", "url": "https://cs.wikipedia.org/wiki?curid=482693", "title": "Aloisov", "text": "Aloisov\n\nAloisov nebo Alojzov je jméno více míst: \n\n"}
{"id": "482696", "url": "https://cs.wikipedia.org/wiki?curid=482696", "title": "Convention (stanice metra v Paříži)", "text": "Convention (stanice metra v Paříži)\n\nConvention je nepřestupní stanice pařížského metra na lince 12 v 15. obvodu v Paříži. Nachází se na křižovatce ulic \"Rue de Vaugirard\", pod kterou vede linka metra, a \"Rue de la Convention\".\n\nStanice byla otevřena 5. listopadu 1910 jako součást prvního úseku linky A mezi stanicemi Porte de Versailles a Notre-Dame-de-Lorette. Tuto linku provozovala \"Société du chemin de fer électrique souterrain Nord-Sud de Paris\", zkráceně nazývaná jako \"Compagnie Nord-Sud\" (Společnost Sever-Jih). Po jejím sloučení se společností \"Compagnie du Métropolitain de Paris\" obdržela linka A v roce 1931 číslo 12.\n\nJméno stanice znamená česky „konvent“ a je odvozeno od názvu ulice \"Rue de la Convention\". Jméno ulice dostala podle Národního konventu, který zde sídlil za Francouzské revoluce v letech 1792–1795.\n\nStanice má dva východy:\n"}
{"id": "482702", "url": "https://cs.wikipedia.org/wiki?curid=482702", "title": "James Bruce", "text": "James Bruce\n\nJames Bruce of Kinnaird (14. prosince 1730 u Kinnairdu – 27. dubna 1794 tamtéž) byl skotský přírodovědec a cestovatel.\nBruce studoval právo v Edinburghu. Brzy se oženil a pracoval v Londýně jako obchodník s vínem v letech 1754 až 1761. V roce 1762 byl jmenován konzulem u beje v Alžírsku. Po několika cestách do vnitrozemí Afriky a Středomoří zamířil v roce 1767 do Asie a navštívil Baalbek a Palmýru. Vytvořil několik kreseb starověkých památek, které jsou uloženy v Královské knihovně v Kew.\n\nPoté co ovdověl, odcestoval Bruce na jaře roku 1768 do Káhiry a putoval proti proudu Nilu. Jeho expedice skončila v roce 1773. Navštívil Veset a Údolí králů. Zdokumentoval hrob Ramesse III. jako první badatel. Poté odejel do Asuánu, vrátil se do Qeny a cestoval s karavanou do Qosseiru u Rudého moře.\n\nV Gondaru, hlavním městě Habeše, si získal velkou autoritu při léčení neštovic, získal si dokonce přízeň etiopského krále Tekle Haymanouta II. a jeho prvního ministra Rás Mikaela. Přes tři roky zůstal v Etiopii, navštívil východní prameny přítoků Nilu. Osoboval si objevení těchto pramenů, přestože je popsal již roku 1618 portugalský kněz Pedro Paez a po něm také Jeromo Lobo v roce 1622. James Bruce označil jejich zprávy za nedůvěryhodné. Pokračoval v cestě přes severní Núbii do Alexandrie. Po jedenácti letech se vrátil do Skotska, kde napsal pětisvazkové dílo \"Travels to discover the sources of the Nile\". Kniha však byla Bruceovými současníky kritizována za nevěrohodnost.\n\nV roce 1776 se Bruce stal členem Královské společnosti (Royal Society for the Improvement of Natural Knowledge). Byl po něm pojmenován rostlinný rod \"Brucea\" J.F.Mill. z čeledi Simaroubaceae.\nJames Bruce popsal tyto rostliny:\n"}
{"id": "482703", "url": "https://cs.wikipedia.org/wiki?curid=482703", "title": "Bruce", "text": "Bruce\n\nBruce může být:\n\n\n\n"}
{"id": "482724", "url": "https://cs.wikipedia.org/wiki?curid=482724", "title": "1. FC Brno 2004/05", "text": "1. FC Brno 2004/05\n\nTento článek se podrobně zabývá soupiskou a statistikami týmu 1. FC Brno v sezoně 2004/2005.\n\n\n\n\n\n\n\n"}
{"id": "482727", "url": "https://cs.wikipedia.org/wiki?curid=482727", "title": "Hasseho věta", "text": "Hasseho věta\n\nHasseho věta je tvrzení z algebraické geometrie, které dává dolní i horní odhad pro počet bodů na eliptické křivce nad konečným tělesem. Dokázal ji německý matematik Helmut Hasse, přičemž výsledek již dříve předpověděl Emil Artin.\n\nOznačíme-li \"N\" počet bodů na eliptické křivce \"E\" nad konečným tělesem s \"q\" prvky, pak platí \n"}
{"id": "482730", "url": "https://cs.wikipedia.org/wiki?curid=482730", "title": "1. FC Brno 2005/06", "text": "1. FC Brno 2005/06\n\nTento článek se podrobně zabývá soupiskou a statistikami týmu 1. FC Brno v sezoně 2003/2004.\n\n\n\n\n\n\n\n"}
{"id": "482735", "url": "https://cs.wikipedia.org/wiki?curid=482735", "title": "Kalija", "text": "Kalija\n\nKalija ( קַלְיָה, podle latinského názvu \"kalium\" pro potaš, který se zde těží, později též akronym hebrejského קם לתחייה ים המוות - \"Mrtvé moře se vrátilo k životu\", podle jiného zdroje odvozeno od jména místní rostliny zmiňované v mišně, v oficiálním přepisu do angličtiny Qalya, přepisováno též Kalya) je vesnice typu kibuc a izraelská osada na Západním břehu Jordánu v distriktu Judea a Samaří a v Oblastní radě Megilot.\n\nNachází se ve výšce 360 metrů pod úrovní moře, pod svahy hor klesajících z Judské pouště k severozápadnímu okraji Mrtvého moře, cca 12 kilometrů jižně od města Jericho, cca 22 kilometrů východně od historického jádra Jeruzalému a cca 75 kilometrů jihovýchodně od centra Tel Avivu. Na dopravní síť Západního břehu Jordánu je napojena pomocí silnice číslo 90 (takzvaná \"Gándího silnice\" – hlavní severojižní spojnice v Jordánském údolí). Ta se nedaleko odtud kříží s dálnicí číslo 1 vedoucí do Jeruzalému a Tel Avivu.\n\nNachází se v řídce osídlené oblasti podél západního břehu Mrtvého moře, ve které dominují výlučně drobná izraelská sídla, bez trvalé demografické přítomnosti Palestinců. 1 kilometr jižně od osady je archeologická lokalita Kumrán.\n\nV prostoru současné obce Kalija existovalo židovské osídlení již ve 30. letech 20. století. V roce 1927 založil Moše Novomejskij (Моисей Абрамович Новомейский, משה נובומייסקי) firmu Palestine Potash Ltd., která v roce 1931 zahájila v Kaliji provoz továrny na zpracování minerálů z Mrtvého moře. U továrny vyrostla stejnojmenná osada pro zaměstnance. Během války v letech 1948-49 byla továrna i osada dobyta arabskými silami a zničena.\n\nSoučasná vesnice byla založena roku 1968. 28. ledna 1968 izraelská vláda rozhodla o obnovení izraelské přítomnosti v tomto regionu a schválila založení osady typu nachal tedy kombinace vojenského a civilního osídlení v lokalitě Kalija. K tomu pak došlo v srpnu 1968. Šlo o jednu z prvních izraelských osad zřízenou na Západním břehu Jordánu po jeho dobytí izraelskou armádou v roce 1967. V ryze civilní osadu byla proměněna v roce 1974. Územní plán obce předpokládal výhledově výstavbu 310 bytových jednotek, z nichž byla realizována prakticky celá skupina cca 60 bytů v samotné obci, zatímco plány na 250 bytů severně odtud zatím nebyly naplněny.\n\nV kibucu funguje zdravotní středisko, mateřská škola i základní škola pro okolní izraelské obce. Ekonomika je založena na zemědělství a na turistice (turistická vesnice, provoz nedalekého archeologického parku v lokalitě Kumrán). Nedaleko vesnice se na břehu Mrtvého moře nachází zábavní vodní park Atrakcija.\n\nPočátkem 21. století nebyla Kalija zahrnuta do projektu Izraelské bezpečnostní bariéry. Ta do svých hranic začlenila pouze západněji položené izraelské osady v bloku okolo města Ma'ale Adumim. Podle stavu k roku 2008 ale nebyla tato bariéra ještě zbudována a ani její trasa v tomto úseku nebyla stanovena. Budoucí existence vesnice závisí na parametrech případné mírové smlouvy mezi Izraelem a Palestinci.\n\nObyvatelstvo Kalija je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. V rámci řídkého osídlení podél západního a severního okraje Mrtvého moře ale jde o obec s jistým střediskovým charakterem (například školské instituce) a s poněkud vyšším počtem obyvatel. K 31. prosinci 2014 zde žilo 390 lidí. Během roku 2014 registrovaná populace stoupla o 4,3 %.\n\n\n"}
{"id": "482736", "url": "https://cs.wikipedia.org/wiki?curid=482736", "title": "Seznam prezidentů Lotyšska", "text": "Seznam prezidentů Lotyšska\n\nToto je seznam prezidentů Lotyšska. Prezident je v Lotyšsku hlavou státu a vrchním velitelem Lotyšské armády. V současnosti je funkční období čtyři roky.\n\n\n"}
{"id": "482738", "url": "https://cs.wikipedia.org/wiki?curid=482738", "title": "Proceratosaurus", "text": "Proceratosaurus\n\nProceratosaurus (\"před ceratosaurem\") byl menší, asi 3 až 4 metry dlouhý a 50 až 100 kg vážící teropod (dravý dinosaurus), žijící v období střední jury (asi před 167 miliony let) na území dnešního hrabství Gloucestershire ve Velké Británii.\n\nPůvodně byl vzhledem k přítomnosti rohu na nosní části lebky považován za předchůdce známějšího rodu \"Ceratosaurus\". Díky novým výzkumům za pomoci počítačové tomografie však bylo zjištěno, že šlo zřejmě o nejstaršího známého tyranosauroida, vzdáleného předchůdce populárního rodu \"Tyrannosaurus\".\nTento dinosaurus byl v podobě 29 cm dlouhé lebky objeven již v roce 1882 v Minchinhamptonu, vykopán v roce 1910 a od roku 1922 je umístěn v Britském přírodovědeckém muzeu. O čtyři roky později byl popsán německým paleontologen von Huenem jako druh \"P. bradleyi\".\n\n\n"}
{"id": "482743", "url": "https://cs.wikipedia.org/wiki?curid=482743", "title": "Hmyzomorka včelí", "text": "Hmyzomorka včelí\n\nHmyzomorka včelí (\"Nosema apis\" Zander, 1909) je vnitrobuněčná parazititická houba (mikrosporidie) vegetující v cytoplazmě hostitele. Vyvolává nejrozšířenější a nejčastější průjmové onemocnění dospělých včel zvané nosemóza (\"Nosematosis apium\"), dříve též nosematóza.\n\nDříve byly mikrosporidie, mezi které je hmyzomorka včelí řazena, považovány za součást říše prvoci. Na základě porovnávání DNA jsou od roku 2006 mikrosporidie řazeny mezi houby.\n\nVýskyt a intenzita nosemózy na území ČR dosti kolísá. Procento napadení se pohybuje kolem 50 %.\n\nSpora hmyzomorky včelí je oválného tvaru o rozměrech 4 x 7 μm. Uvnitř se nachází dvojjádrový sporont (zárodek). Z vnitřní strany stěny sporontu je ve dvou vrstvách svinuto pólové vlákno o délce až 400 μm. Pólové vlákno je duté.\n\nV améboidním (měňavkovitém) zárodku dojde ke splynutí jader a vznikne primární vývojová forma – planont. Pólové vlákno se vymrští a jako mikroskopická injekční jehla pronikne do nitra výstelkové buňky střeva hostitele. Planont prostupuje pólovým vláknem a dostává se tak do hostitelské buňky. V epiteliálních (výstelkových) buňkách žaludku dorůstá do tvaru kulatého schizontu s 1 až 5 jádry. Schizonty se rozpadají na jednojádrové merozoity. Z merozoitů se vyvíjí dvojjádrové stádium – diplokáryum. Diplokárya se spojují do krátkých řetízků s jádry těsně u sebe. Složitý nepohlavní vývoj pokračuje přes stádium mitóz po vznik dvojic jednojádrových sporoblastů. Sporoblasty se rozpadají do jednojádrových spor. Celý vývojový cyklus trvá v případě včely 7 dní.\n\nZa týden po nakažení se vývojový cyklus uzavírá a nová generace spor odchází ve výkalech mimo hostitelský organismus.\n\nPřítomnost patogenu v těle včely vážně narušuje buňky výstelkového epitelu trávící trubice. Přes narušenou stěnu střeva a žaludku prostupují saprofytické bakterie z trávícího traktu do hemolymfy („krve“) včel a způsobují sepsi až úhyn organismu. Porušené střevo tráví nedostatečně. Nestrávená a nahromaděná potrava (hlavně její bílkovinné a glycidové složky) způsobují průjem včel. Glycidy, zvláště v zimním období, enormně zatěžují výkalový vak. Nakažené včelstvo v zimě bez možnosti proletu a vyprazdňování kolabuje.\n\nVčela se nakazí sporami v potravě. Častou příčinou šíření nákazy je samotný včelař, který přidává plásty a souše z nakaženého včelstva do zdravého nebo posiluje zdravé včelstvo plodem z nakaženého úlu. Čisticí pud vede včelu k požírání výkalů. Exkrementy nakažené včely obsahují též nestrávené glycidy, mají sladkou chuť a tím spíše motivují včelu – zdravou čističku – ke konzumaci výkalu zamořeného sporami hmyzomorky.\n\nIntenzitu množení patogenu v těle včely ovlivňuje řada faktorů, z nichž nejvýznamnější je teplota. Optimální teplota pro vývoj mikroorganismu je interval 30–35 °C. Nižší nebo naopak vyšší hodnota teploty prostředí výrazně tlumí vývojový cyklus hmyzomorky. Při teplotě 37 °C po dobu 10 dnů dojde k úplnému uzdravení včel. Při vnější teplotě 30 °C dosahuje teplota v zadečku včely létavky až 45 °C. Naopak při teplotě vzduchu 24–27 °C je teplota zadečku létavky v hodnotě optimální pro rozvoj hmyzomorky. Počasí spolu se stupněm snůšky může zásadně ovlivňovat rozvoj nemoci.\n\nPočátek nemoci je ve svých projevech nenápadný. Teprve při plném propuknutí choroby je v zimě možné pozorovat neklidné sezení včelstva, zvýšený počet mrtvolek na dně úlu. Silně napadené včely vybíhají na leták. Čelní stěna úlu je pokálena žlutavými exkrementy. Plásty jsou značně pokálené a nepříjemně páchnou. Silně nosematické včelstvo padne většinou ještě v zimním období. Propukne-li nákaza v dubnu a v květnu, lze pozorovat kolísání počtu jedinců, postupné slábnutí, až v úle zůstane hrstka včel kolem matky. Jednotlivé včely mají naběhlé zadečky. Při preparaci trávícího ústrojí je patrná bělavá barva zvětšeného žaludku a žaludeční stěna se snadno trhá. U zdravé včely je žaludek žlutorůžový a stěna je pevná.\n\nS určitostí lze nosemózu určit jen pod mikroskopem. Preparát se připravuje roztěrem obsahu zadečku nemocné včely. Při 400–600násobném zvětšení se spory této hmyzomorky jeví jako zeleně fluoreskující oválné útvary. Včelař není povinen onemocnění hlásit. Nosemóza není zařazena mezi nebezpečné nákazy.\n\nSprávně ošetřované a tedy i zdravé a silné včelstvo je schopné udržovat optimální tepelný režim a vůči nákaze je tudíž méně vnímavé. Propukne-li už nemoc, je nutné desinfekcí likvidovat spory na plástech a stěnách úlu. Mrtvé včely se spálí, zásoby vytočí. Získaný med se ředí vodou v poměru 1:1 a 15 minut vaří. Takto upravený se může použít k přikrmování. Tmavé souše se vyřadí a vytaví, světlé desinfikují. Desinfekce se provádí teplem nebo parami ledové kyseliny octové. Rámky se důkladně oškrábou a ožehnou plamenem.\n\nVčelstvo bylo možno léčit také antibiotikem Fumagilin. Přísné normy EU však zakazují užívání jakýchkoliv antibiotik k léčení hospodářských zvířat. Doplňkovým léčivem jsou též páry kyseliny mravenčí, kterými se včelstvo ošetřuje v pozdním létě proti kleštíku včelím. Kyselina ničí spory nosemy na povrchu plástů a na stěnách úlu.\n\n\n"}
{"id": "482750", "url": "https://cs.wikipedia.org/wiki?curid=482750", "title": "Forbidden (album)", "text": "Forbidden (album)\n\nForbidden je osmnácté studiové album britské heavymetalové skupiny Black Sabbath, které vyšlo roku 1995.\n\nJde o opětovné sjednocení sestavy z dob alba Tyr z roku 1990, kdy se vrátili Neil Murray a Cozy Powell. Na 18 let se toto album stalo posledním studiovým albem od Black Sabbath.\nVšechny texty, napsal Tony Martin, pokud není uvedeno jinak, hudbu složili Black Sabbath.\nJaponské vydání obsahovalo bonus:\n\n\n"}
{"id": "482751", "url": "https://cs.wikipedia.org/wiki?curid=482751", "title": "Forbidden", "text": "Forbidden\n\nForbidden (anglicky \"zakázaný\") může být:\n\n"}
{"id": "482753", "url": "https://cs.wikipedia.org/wiki?curid=482753", "title": "Nikolaj Gerasimovič Kuzněcov", "text": "Nikolaj Gerasimovič Kuzněcov\n\nNikolaj Gerasimovič Kuzněcov (; 24. července 1904, Medvedki – 6. prosince 1974, Moskva) byl ruský admirál loďstva Sovětského svazu a lidový komisař námořnictva v letech 1939–1948 a 1951–1953.\n\nZa své zásluhy obdržel titul Hrdina Sovětského svazu, vyznamenání Řád Lenina (4x), Řád Ušakova 1. stupně (2x), Řád rudého praporu (3x), Řád rudé hvězdy a mnohá další. Je podle něj pojmenována jediná letadlová loď ruského námořnictva \"Admiral Kuzněcov\".\n"}
{"id": "482762", "url": "https://cs.wikipedia.org/wiki?curid=482762", "title": "Příležitost", "text": "Příležitost\n\nPříležitost je časově, podmínečně příznivý okamžik pro realizaci nějakého cíle nebo naplnění účelu. Jde o určitý vnější potenciál, který je třeba rozpoznat a využít. Příležitost je novou možností, ale zároveň impulsem a stimulem. Příležitost však může být i dílem pouhé náhody či příznivé shody okolností.\n\nV řecké mytologii je bohem příznivé příležitosti Kairos.\n\n"}
{"id": "482763", "url": "https://cs.wikipedia.org/wiki?curid=482763", "title": "Brno-Ořešín", "text": "Brno-Ořešín\n\nBrno-Ořešín je městská část na severním okraji statutárního města Brna. Je tvořena městskou čtvrtí Ořešín, původně samostatnou obcí, která byla k Brnu připojena v roce 1971. Její katastrální území má rozlohu 3,06 km² a žije zde obyvatel. Podle počtu obyvatel je nejmenší městskou částí Brna. Nachází se na jižním úbočí kopce Horka a její okolí tvoří především zalesněné území Soběšické vrchoviny.\n\nNejstarší zmínka o Ořešínu pochází z roku 1275. Vesnice patřila zábrdovickým premonstrátům, kteří ji zanedlouho prodali cisterciačkám ze Starého Brna. Se starobrněnským panstvím byl osud vesnice spjat až do poloviny 19. století. Poté byl Ořešín samostatnou obcí a v roce 1971 se stal součástí Brna. Oproti některým jiným okrajovým brněnským částem se mu na přelomu 20. a 21. století vyhnula velká suburbanizace, čímž si zachoval převážně vesnický charakter.\n\nZalesněné okolí Ořešína je turisticky a rekreačně využíváno Brňany. Ve vesnici se nachází kaple a několik drobných pamětihodností.\n\nZáklad místního jména Ořešín vychází z osobního jména Ořěch, respektive jeho variant Ořěšě či Ořěcha, k čemuž byla přidána přivlastňovací přípona \"-ín\". Název tedy znamená „ves Ořěchova“.\n\nPoprvé je vesnice zmiňována k roku 1275 pod jménem \"Horus\", jehož původ je nejasný. Může jít o zkomoleninu slova „ořech“, udávána je i možnost s omylem vynechaným písmenem v latinském slově „hortus“, tedy „zahrada“. Další zmínky již uvádějí název Ořešín, v průběhu staletí v mnoha variantách. V roce 1327 je vesnice psána jako \"Oreschin\", o tři roky později \"Ohresin\" či \"Ohrzechin\". Na přelomu 17. a 18. století jsou doloženy varianty \"Woržessin\", \"Oržessin\" a \"Woržeschin\" a během 19. století se objevují poněmčelé verze \"Ořeschin\" a \"Orzeschin\" i česká jména \"Ořessjn\", \"Ořeší\" a roku 1854 poprvé také \"Ořešín\". Tato varianta byla v roce 1924 použita i při úředním stanovení jména vsi. V době Protektorátu byl v letech 1939–1945 používán v němčině název \"Orscheschin\".\n\nVýchodně od Ořešína, v polní trati Za žlíbkem, se v okolí polní cesty poměrně četně vyskytují jinak neobvyklé úlomky pazourku a rohovce. Publikace \"Vranov u Brna\" z roku 1940 uvádí starší paleolitické nálezy z ořešínského katastru; později zde byl nalezen kamenný sekeromlat, zřejmě neolitický. Je možné, že se zde nalézala paleolitická osada.\n\nPrvní písemná zmínka o Ořešíně, tehdy uvedeném pod názvem \"Horus\", pochází z roku 1275, kdy je uváděn v listině, podle které má ves za určitý poplatek dočasně, do své smrti, držet Bambo, správce moravského podkomořího Černína z Popovic. Po jeho úmrtí se měla vesnice vrátit do majetku zábrdovického premonstrátského kláštera, k čemuž skutečně došlo. Konvent v Zábrdovicích však byl zadlužený a roku 1327 prodal Ořešín starobrněnským cisterciačkám, které pro tuto transakci použily finance věnované jejich zakladatelkou, královnou Eliškou Rejčkou. Vesnice se tak stala součástí starobrněnského panství, v němž zůstala až do poloviny 19. století. Cisterciačkám ze Starého Brna patřil tento majetek do zrušení kláštera v roce 1782; Ořešín byl spravován v rámci jejich cacovického statku. Od konce 16. století stál v čele vsi rychtář.\nV roce 1657, po třicetileté válce, byl Ořešín tvořen devíti usedlostmi, z nichž jedna, místní dvůr, byla pustá. Dvůr, opuštěný za nedávných válečných událostí, byl ve druhé polovině 17. století rozdělen na poloviny a zanikl. Obnoven byl v roce 1773. Počet devíti domů ve vsi zůstával dlouhá desetiletí stejný, zvyšovat se začal až v poslední čtvrtině 18. století díky poddanské a pozemkové reformě, která zde byla včetně raabizace a definitivnímu zrušení a rozparcelování dvora provedena roku 1784. Po zrušení kláštera cisterciaček spravoval od roku 1782 starobrněnské panství, včetně Ořešína, státní náboženský fond. Panství koupil v roce 1825 starobrněnský advokát Franz rytíř Heintl, od jehož synů ho roku 1843 získal Eduard kníže Schönburg-Hartenstein, který ho držel několik let do zrušení patrimoniální správy. Většina obyvatel vsi se až do konce 19. století živila zemědělstvím.\n\nPo vzniku obecního zřízení byl od roku 1850 Ořešín coby samostatná obec součástí politického okresu Brno-venkov, v němž setrval až do roku 1971, kdy byl přičleněn k Brnu a zahrnut tak do okresu Brno-město. Příslušnost k soudním okresům byla složitější. V letech 1850–1855 spadal do soudního okresu Brno-horní předměstí. Toho roku byly brněnské soudní okresy spojeny v jeden s názvem Brno, jenž byl v roce 1892 opětovně rozdělen a Ořešín se stal součástí soudního okresu Brno-okolí. V něm se nacházel až do roku 1949, kdy byly tyto územní jednotky zrušeny.\n\nV roce 1850 se ze starobrněnského panství stal hospodářský velkostatek, kterému v okolí Ořešína patřily především lesy. Velkostatek dědili potomci knížete Eduarda, takže zůstal v majetku rodu Schönburg-Hartenstein až do roku 1945, kdy byl na základě Benešových dekretů vyvlastněn. Lesní revír byl přičleněn ke Školnímu lesnímu statku tehdejší brněnské Vysoké školy zemědělské.\nV letech 1907–1908 byla ze sousedních Jehnic postavena do Ořešína silnice (dnešní ulice Klimešova). Plánováno bylo i její prodloužení z horní části vsi přes les do Útěchova, které bylo nejprve odloženo a následně, ještě před první světovou válkou, zrušeno, neboť by se na takovou investici musela malá obec silně zadlužit. K roku 1911 byl ze zdejších živností evidován hostinec, prodej tabáku a kořalky a tři obchody. Toho roku byla v Ořešíně založena dělnická tělocvičná jednota a v roce 1913 sbor dobrovolných hasičů. V první světové válce padli čtyři místní občané. Roku 1920 založili Ořešínští Sokol a tehdy zde vznikla také knihovna. Počátkem 20. let byla založena federovaná dělnická tělocvičná jednota. V roce 1930 byla obec elektrifikována a během první republiky byla postavena hasičská zbrojnice. Jako obecní úřad sloužila od té doby obecní pastouška, kde byla umístěna i knihovna. Ve 20. letech zde místní občan vybudoval jediný větší podnik ve vsi: rodinnou strojírenskou dílnu, která se úspěšně rozvíjela, a to až do roku 1945, kdy ji musel kvůli nedostatku místa přestěhovat do Slavkova u Brna. Ve 30. a 40. letech zde také fungovala malá tkalcovská dílna, po válce přesunutá do Rozhraní. V celostátních i komunálních volbách vítězily v Ořešíně levicové strany, národní socialisté, sociální demokraté a komunisté. Během přelomu 19. a 20. století se totiž postupně proměnila skladba obyvatelstva: v roce 1924 zde žili již pouze dva sedláci, zatímco se zvyšoval počet domkářů, kteří převážně pracovali jako dělníci v průmyslových závodech v okolí (v Jehnicích, České, Adamově, Brně).\n\nBěhem druhé světové války byli v německých koncentračních táborech coby političtí vězni zabiti dva ořešínští občané. Koncem dubna 1945 umístila ustupující německá armáda jedno ze svých velitelství do blízkých Jehnic, takže se němečtí vojáci i s technikou objevili i v Ořešíně. Část vsi se dokonce musela vystěhovat. Přímé boje se však obci vyhnuly, pouze několik domů bylo při ostřelování poškozeno. Z Ořešínských nezemřel nikdo, avšak byly zabity dvě ženy z jiných vsí, které se zde schovávaly před boji. Vesnice byla osvobozena rumunskou armádou ráno 9. května 1945. V poválečné době měli i v Ořešíně politickou převahu komunisté, národní socialisté si však udrželi pozici předsedy místního národního výboru (starosty), a to i po únoru 1948. Dne 17. října 1949 byl zahájen provoz autobusové linky Dopravního podniku města Brna z Řečkovic přes Mokrou Horu a Jehnice do Ořešína. Malý rybníček na návsi byl v roce 1950 nahrazen betonovou požární nádrží (zrušenou krátce po roce 2000). Kvůli nízkému počtu zemědělců, který se vzhledem k malé výměře polí snižoval dlouhodobě, zde v rámci kolektivizace zemědělství nevzniklo jednotné zemědělské družstvo, ale místní hospodáři byly v roce 1957 donuceni vstoupit do Státního statku Jehnice. V 50. a 60. letech byl v obci zaveden vodovod, kanalizace a veřejné osvětlení.\nZáměr o připojení Ořešína k Brnu se objevil již v roce 1960. Podle tehdejší nerealizované myšlenky se měla obec připojit k Jehnicím a ty následně k Brnu. O definitivním přičlenění k městu rozhodly orgány komunistické strany v roce 1967, události následujícího roku však provedení odložily. Ořešín se společně s několika dalšími obcemi stal součástí Brna 26. listopadu 1971, začleněn byl městského obvodu Brno VI-Řečkovice. Od 1. května 1972 byl součástí městské části Brno-Řečkovice, která však byla krátce poté zrušena a její území, včetně Ořešína, 21. září 1972 přičleněno k městskému obvodu Brno V.\n\nMístní knihovna se v roce 1972 stala pobočkou městské Knihovny Jiřího Mahena. Téhož roku byly pojmenovány ořešínské ulice. Při novém rozčlenění Brna po sametové revoluci se Ořešín stal k 24. listopadu 1990 samosprávnou městskou částí Brno-Ořešín. Počátkem 90. let 20. století byla ves plynofikována, v tomto desetiletí byl také severně od vesnice postaven ořešínský vodojem. V letech 2004–2005 byl vybudován druhý vodojem v katastru městské části, vodojem Jehnice v ulici Jasná. Tehdy byl také přestavěn sportovní areál v horní části Klimešovy ulice, v letech 2007–2008 se modernizace dočkal sportovní areál Sokola v Drozdí ulici a roku 2008 byla postavena nová hasičská zbrojnice. Coby vůbec první školní zařízení ve vsi byla v roce 2011 postavena kontejnerová mateřská škola, vůbec první školka tohoto typu v Brně. Roku 2018 došlo k přesunu ořešínské radnice a knihovny z dlouhodobě nevyhovující bývalé obecní pastoušky v Ronovské ulici do zrekonstruované bývalé barokní hájenky z roku 1744 v ulici U zvoničky. Upraven byl i přilehlý prostor včetně zvonice, která byla změněna na kapli.\n\nKatastrální území Ořešína vzniklo před rokem 1826, kdy byl pořízen stabilní katastr. Jednalo se o malou ves se shlukovou zástavbou, jejímž základem byla severojižní cesta z Mokré Hory do Útěchova, dnešní ulice Drozdí a horní část ulice Klimešovy (od návsi nahoru), vedoucí v prostoru vesnice po spádnici. Čtvercová náves, uprostřed s křížkem, byla obestavěna několika hospodářskými statky. Na západ, po vrstevnici, vybíhala krátká slepá ulička, dnešní ulice U zvoničky, opět se zástavbou, zčásti tvořenou pozůstatky bývalého ořešínského dvora (v jeho prostoru se nacházela také tehdejší hájenka, nyní radnice). Právě návsí a touto ulicí byl tvořen Ořešín až do poloviny 18. století. Teprve po roce 1750 začala vznikat shluková, převážně domkářská zástavba podél cesty na Útěchov, dnešní horní část ulice Klimešovy, včetně ulice Ronovské. Domy byly v roce 1826 již vybudovány z nehořlavého materiálu, dřevěné byly stodoly u statků.\nAni v dalších desetiletích nenabral stavební rozvoj Ořešína rychlejšího tempa. Byla zahušťována domkářská zástavba severně od návsi, objevila se souvislá řada domů v horní části ulice Drozdí a postaveny byly také dva statky východně od vesnice. Po vybudování silnice z Jehnic v roce 1908 začali obyvatelé stavět domy i podél této spojnice (spodní část ulice Klimešovy) a nová ulice vznikla i v horní části vsi (ulice Jasná). V průběhu 70. a 80. let byla vybudována zástavba rodinných domů východně od návsi tvořící ulici Odlehlou (byť některé domy se zde nacházely již dříve), během 90. let pak vznikla souběžně s ní ulice Šikmá. Větší míra suburbanizace na přelomu tisíciletí se však Ořešínu vyhnula a jeho rozvoj nebyl tak překotný, jako u jiných brněnských okrajových čtvrtí. Kolem roku 2010 byla zastavěna ulice Na Buble a vznikl zárodek ulice Pluháčkovy. V roce 2020 se v Ořešíně nacházelo 11 ulic.\n\nOřešín se nachází v severní části Brna v okrese Brno-město, devět kilometrů od centra Brna. Leží na konci silnice z brněnské čtvrti Jehnice, jeden kilometr severovýchodně od Jehnic, tři kilometry jihovýchodně od obce Lelekovice, čtyři kilometry jižně od obce Vranov (obě okres Brno-venkov), dva kilometry jihozápadně od brněnské čtvrti Útěchov a tři kilometry severozápadně od brněnské čtvrti Soběšice. Katastrálně sousedí na západě se čtvrtí Jehnice, na severu s obcí Vranov, na východě se čtvrtí Útěchov a obcí Bílovice nad Svitavou (okres Brno-venkov) a na jihu se čtvrtí Soběšice. Katastrální území Ořešín má rozlohu 3,06 km². Z toho tvořila v roce 2020 orná půda 0,50 km², zahrady 0,23 km², ovocné sady 0,03 km², travní porosty 0,05 km², lesní pozemky 2,03 km², vodní plochy 0,01 km², zastavěná plocha 0,05 km² a ostatní plocha 0,15 km².\n\nVesnice leží na jižním a jihozápadním svahu nezalesněného kopce Horky, na západním okraji výrazného zalesněného hřbetu Drahanské vrchoviny, směřujícího na jih směrem k Brnu. Svah spadá do hlubokého údolí říčky Rakovec a Ořešínského potoka. Nadmořská výška katastrálního území se pohybuje v rozmezí od 309 m (Ořešínská rákosina na jihozápadní hranici katastru) do 453 m (bezejmenná zalesněná kóta v severovýchodní části katastru). Střed městské části na návsi je umístěn v nadmořské výšce 350–355 m. V katastru čtvrti se nachází vrchol Horka o nadmořské výšce 410 m na jehož svahu ves leží, a dále dvě bezejmenné kóty v severní zalesněné části katastru s nadmořskými výškami 453 m a 428 m.\n\nPo geologické stránce spadá území Ořešína do brněnského masivu, jenž je součástí Českého masivu. Z hornin zde převládá granodiorit, spraše a sprašové hlíny. Z geomorfologického hlediska patří ořešínský katastr do okrsku Soběšické vrchoviny, který je částí podcelku Adamovské vrchoviny, celku Drahanské vrchoviny, oblasti Brněnské vrchoviny, v rámci soustavy Česko-moravské subprovincie v provincii Česká vysočina.\n\nZ půdních typů převládají v ořešínském katastrálním území kambizemě, v menší míře se zde vyskytují hnědozemě a černozemě, místy jsou silně svažité půdy a ojediněle gleje a pseudogleje.\n\nPodle Quittovy klasifikace podnebí spadá Ořešín do mírně teplé oblasti MT11, dle Köppenovy klasifikace podnebí patří do mírného oceánického podnebí Cfb. Na nejbližší profesionální meteorologické stanici v Brně-Tuřanech činila v roce 2018 průměrná roční teplota 11,7 °C a roční úhrn srážek 414,40 mm.\n\nÚzemí Ořešína patří do úmoří Černého moře a povodí Dunaje, celý katastr je odvodňován do Ponávky. Nejvýraznějším tokem je potok Rakovec (délka 5 km), jenž je přítokem Ponávky. Ten protéká hlubokým zalesněným údolím a zčásti tvoří východní a jižní hranici katastru. Do něj se jižně od vsi, u sokolského areálu, vlévá malý Ořešínský potok (1,3 km), jenž pramení severovýchodně od vesnice. Severní hranici katastru, rovněž v lesích Soběšické vrchoviny, tvoří údolí Babídolského potoka (3 km), na kterém se poblíž soutoku s Ponávkou nachází dvě malé vodní nádrže (přírodní rezervace Babí doly). Na jihu katastru, v prostoru Ořešínské rákosiny, pramení Jehnický potok (2 km), který zde rovněž tvoří část katastrální hranice a který je rovněž přítokem Ponávky.\n\nZ hlediska biogeografického leží Ořešín v brněnském bioregionu na jihovýchodním okraji hercynské podprovincie v rámci provincie středoevropských listnatých lesů. Podle fytogeografického členění spadá do okresu Moravské podhůří Vysočiny, jenž patří do českomoravského mezofytika v rámci mezofytika. Potenciálně přirozenou vegetací je černýšová dubohabřina.\n\nLesy v katastru Ořešína i okolí, které se řadí podle lesnické typologie ke druhému lesnímu vegetačnímu stupni (bukodubovému), patří brněnské Mendelově univerzitě, která je spravuje skrze Školní lesní podnik Masarykův les Křtiny. Stará se o ně jedno ze tří školních polesí, polesí Vranov, které sídlí v areálu na Hrádkové cestě v katastru Vranova, těsně za hranicí Útěchova. Lesy slouží převážně k výuce posluchačů univerzity, odborným výzkumům, částečně i ke komerční lesnické činnosti. Porost je tvořen převážně dubem zimním, bukem lesním, smrkem ztepilým a borovicí lesní. V podrostu se vyskytují trávy (lipnice hajní, lipnice úzkolistá, strdivka nící, strdivka jednokvětá) a hájové byliny (zvonek broskvolistý, hrachor černý, jahodník truskavec, ptačinec velkokvětý), i když místy byla tato vegetace nahrazena stínomilnější a kyselomilnější. Pastviny a lady ovládají rumištní rostliny s některými pionýrskými druhy (třtina křovištní, turan kanadský, zlatobýl kanadský, merlík bílý, pelyněk černobýl, kopřiva dvoudomá, přeslička rolní, pampeliška lékařská, rmen rolní, heřmánkovec přímořský, druhy svízele). V nivě Rakovce se vyskytují jasanové olšiny s olší lepkavou, jasanem ztepilým, vrbami, bezem černým, kalinou obecnou, topolem černým a topolem osikou.\n\nSložení fauny je ovlivněno jednak blízkostí velkého města, jednak samotným umístěním Ořešína na rozhraní hercynské, severopanonské a západokarpatské podprovincie. Z ptáků se zde vyskytují hrdlička zahradní (po roce 1945), strakapoud jižní, lelek lesní, krkavec velký, čáp černý, králíček ohnivý, různé druhy sýkor, sojka obecná, kos černý, drozd brávník, z dravců pak káně lesní, občas i jiní. V lesích žijí srnci obecní, prasata divoká, mufloni, lišky obecné, objevuje se ježek východní, myšice lesní, hraboš polní, hrabošík podzemní, z netopýrů netopýr rezavý či netopýr hvízdavý. V Babích dolech hnízdí ledňáček říční. Na polích se objevují skřivani polní, bažanti, někdy koroptve i chřástal polní. V katastru vsi se v poslední době vyskytuje také teplomilná kudlanka nábožná.\n\nNa severním okraji katastru Ořešína se nachází přírodní rezervace Babí doly, tvořená dvěma malými vodními nádržemi na Babídolském potoku a přilehlou mokřadní loukou.\n\nNa území Ořešína bylo vyhlášeno pět významných krajinných prvků (VKP). Jedná se o VKP Prameniště Ořešínského potoka, VKP Údolí Rakoveckého potoka, VKP Horka u Ořešína, VKP Meze u křížku a VKP Ořešínská rákosina.\n\nPodle lánové vizitace tvořilo Ořešín v roce 1656 devět usedlostí, z nichž dvě byly pusté, roku 1673 bylo osedlých osm a jedna pustá. Počet domů se dlouho nezvyšoval, v roce 1750 zde bylo devět osedlých (tři celoláníci, jeden třičtvrtěláník, tři půlláníci, jeden čtvrtláník, jeden chalupník bez polí). Roku 1771 žilo v Ořešíně 75 obyvatel hovořících česky. Počet obyvatel nadále stoupal: v roce 1790 zde ve 21 domech pobývalo 96 osob, roku 1834 ve 27 domech 152 obyvatel a v roce 1850 čítala ves 149 lidí. Celá ořešínská komunita byla dlouhodobě výhradně českojazyčná, počet německy mluvících byl do roku 1945 nulový, s jedinou výjimkou roku 1930, kdy se přihlásil jeden německojazyčný obyvatel.\n\nPodle údajů Sčítání lidu, domů a bytů 2011 (SLDB 2011) se v Ořešíně nacházelo 179 domů (z toho 177 rodinných domů, zbývající dva domy byly zařazeny mezi „ostatní budovy“), z nichž 164 bylo obydleno. Z celkového počtu 179 jich 81 bylo postaveno po roce 1991. Dle SLDB 2011 žilo v Ořešíně 577 obyvatel, z toho 287 mužů a 290 žen. Celkem 280 osob uvedlo národnost českou, 149 osob národnost moravskou, 4 národnost slovenskou; ostatní národnost neuvedli. Podle počtu obyvatel byl v roce 2011 Ořešín nejmenší brněnskou městskou částí.\n\nOřešín v minulosti spadal do řečkovické farnosti, kam je v rámci římskokatolické správy příslušný dosud. Zřejmě v roce 1865 byla poblíž návsi (dnes ulice U zvoničky) postavena hranolová zděná zvonice, která sloužila i k náboženským účelům. Při rekonstrukci v roce 2018 byla povýšena na kapli Neposkvrněného Srdce Panny Marie a od té doby jsou v ní dvakrát ročně slouženy mše. Ořešínští občané také pravidelně pořádají 30. srpna pouť k poutnímu kostelu Narození Panny Marie v sousedním Vranově jakožto vděk za ušetření od cholerové epidemie v roce 1866, která se vsi zcela vyhnula. Hřbitov se v Ořešíně nikdy nenacházel, obyvatelé vsi byli pohřbívání na hřbitovech v Řečkovicích a od roku 1900 také na hřbitově v Jehnicích. Od roku 1960 využívají občané též brněnský Ústřední hřbitov.\n\nÚzemí Ořešína spadalo ve 20. letech 20. století ke kuřimské náboženské obci církve československé, od roku 1927 patřilo k náboženské obci v Králově Poli. Nejpozději roku 1942 se Ořešín stal součástí náboženské obce v Řečkovicích (vznikla 1940).\n\nPři SLDB 2011 se k římskokatolické církvi přihlásilo 103 osob, k církvi československé husitské 4 osoby a k českobratrské církvi evangelické 1 osoba.\n\nMěstská část Brno-Ořešín zahrnuje celé katastrální území Ořešín, ve kterém se nachází evidenční část obce Ořešín. Celý Ořešín je také jedinou základní sídelní jednotkou.\n\nPro účely senátních voleb je území celé městské části Brno-Ořešín zařazeno do volebního obvodu č. 60.\n\nMěstská část má sedmičlenné zastupitelstvo, v jehož čele stojí starosta. Od roku 2005 je starostou Jan Levíček.\n\nDochován je jediný pečetní typář Ořešína. V opisu pečetě se nachází nápis P RYCHTARZ A OBECZ DIEDINY ORZESHEIN, v jejím poli je nahoře umístěna větev vinné révy se dvěma listy a malým vinným hroznem vpravo, pod větví radlice a kosíř, které nejsou přivrácené. Mezi zemědělským náčiním a okrajem pečetního pole je vždy jeden pětilistý květ, uprostřed mezi radlicí a kosířem pak dva pětilisté květy pod sebou. V Moravském zemském archivu se nachází na dokumentech josefínského katastru dochovaný exemplář pečetě. Typář pochází zřejmě ze 17. století.\n\nZnak městské části Brno-Ořešín byl přijat v roce 1995 a vychází z podoby pečetě. Je tvořen modrým štítem se stříbrnou hlavou, ve které je umístěna zelená větev vinné révy se dvěma listy heraldicky vpravo a hroznem heraldicky vlevo. Pod hlavou štítu se nachází stříbrné zemědělské náčiní: vztyčená radlice a kosíř, vzájemně nepřivrácené. Vlajka byla městské části udělena předsedou Poslanecké sněmovny v roce 2005. Její podoby je odvozena od znaku. Tvoří ji dva vodorovné pruhy, bílý a modrý, v poměru 1:2. V modrém pruhu se nachází bílé zemědělské předměty, jimiž jsou radlice (ostřím k žerdi a hrotem k hornímu okraji) a kosíř (ostřím k žerdi). Poměr šířky listu k jeho délce je 2:3. Ve Statutu města Brna, kde je popsán znak, i v oficiálním popisu vlajky v Registru komunálních symbolů je v obou případech místo kosíře uveden vinařský nůž, i když v obou případech je namalován kosíř a takový znak i vlajka se reálně používají. Všechny figury na znaku i vlajce odkazují k zemědělské a vinařské historii obce, byť vinice se zde zřejmě nacházely jen krátce a v malém množství.\n\nVzhledem k tomu, že Ořešín si zachoval vesnickou podobu doplněnou menším množství novější suburbánní výstavby, nenachází se zde žádné větší provozovny. V roce 2020 mělo na území městské části zapsáno sídlo celkem 23 obchodních společností a 134 živností. Fungovala tu restaurace U Pelikána a Ranč CH s restaurací. Celá městská část spadala v roce 2020 pod pobočku České pošty v Řečkovicích (Brno 21). Na jižním okraji čtvrti se nalézá sběrný dvůr městského podniku SAKO Brno.\n\nZa první republiky a za protektorátu se v Ořešíně nacházela strojírenská dílna a malá tkalcovská dílna.\n\nJedinou příjezdovou cestou do Ořešína je ve směru z Jehnic ulice Klimešova, která je zařazena mezi místní komunikace III. třídy. Čtvrť není průjezdná, zvažovaná silnice směrem na Útěchov není realizovatelná z důvodu ochrany životního prostřední. V letech 2010 ani 2016 nebylo ve vsi provedeno celostátní sčítání dopravy.\n\nVeřejná hromadná doprava je zajišťována v rámci Integrovaného dopravního systému Jihomoravského kraje městskými autobusovými linkami Dopravního podniku města Brna. V roce 2020 jezdila do Ořešína denní linka č. 70 a noční linka č. N90, které zde byly obě ukončeny. Nejbližšími železničními zastávkami jsou Brno-Řečkovice a Česká, nacházející se na trati Brno – Havlíčkův Brod, 3 km od Ořešína.\n\nOřešínské děti chodily původně do školy v Řečkovicích, poprvé zmiňované počátkem 18. století. V roce 1873 byla postavena jednotřídní škola v Jehnicích na návsi, která byla určena i pro žáky z Ořešína. Tu v roce 1895 vystřídala nová budova trojtřídní školy v dnešní Blanenské ulici. Přímo v Ořešíně byla v roce 2011 postavena v ulici Drozdí kontejnerová školní budova, v níž sídlí příspěvková organizace Mateřská škola Oříšek Brno, jejímž zřizovatelem je městská část Brno-Ořešín. Ta je jediným školním zařízením ve vsi. Celá čtvrť byla roku 2020 součástí spádového obvodu Mateřské školy Oříšek Brno, Základní školy a mateřské školy Blanenská v Jehnicích (ZŠ 1.–5. ročník) a Základní školy Novoměstská v Řečkovicích (ZŠ 6.–9. ročník).\n\nV ulici Drozdí se nachází soukromá hvězdárna Jaroslava Jaška, kterou postavil po roce 2000.\n\nV Ořešíně funguje sbor dobrovolných hasičů, jehož hasičská zbrojnice stojí na křižovatce ulic Klimešova a Příhon, působí zde tělovýchovná jednota TJ Sokol Ořešín, který má oddíly stolního tenisu a sídlí ve sportovním areálu jížně od Ořešína, v údolí potoka Rakovec. Místní Sokol organizuje několik každoročních akcí, například závod horských kol Ořešínský vánek.\n\nVe čtvrti jsou pořádány tradiční společenské akce. Vždy 30. srpna se koná pouť do sousedního Vranova k poutnímu kostelu, k dalším pravidelným událostem patří ostatky v únoru, Slavnosti ořešínského léta v červnu, Letní noc v Rakovcích taktéž v červnu a svatováclavské hody v září.\n\nLesnaté a kopcovité okolí Ořešína, součást Lesnického Slavína, využívají k rekreační turistice Brňané. V roce 2020 vedly Ořešínem dvě značené turistické trasy Klubu českých turistů, jedna další pak vedla jižně od vsi údolím potoka Rakovec.\n\nOřešín je jednou ze tří brněnských městských částí, na jejichž území nestojí žádný památkově chráněný objekt. Přesto se zde nachází historická hájenka a několik malých kulturních pamětihodností:\n\nV katastru městské části Brno-Ořešín se také nalézají přírodní pamětihodnosti:\n\n\n\n"}
{"id": "482765", "url": "https://cs.wikipedia.org/wiki?curid=482765", "title": "Avnat", "text": "Avnat\n\nAvnat též Ovnat ( אָבְנַת, podle jmen biblických postav \"Asenaty\" – אָסְנַת a \"Basematy\" – בָּשְׂמַת, v oficiálním přepisu do angličtiny Avenat) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Megilot.\n\nNachází se ve výšce 330 metrů pod úrovní moře, pod svahy hor klesajících z Judské pouště k západnímu okraji Mrtvého moře. Avnat leží cca 20 kilometrů jižně od města Jericho, cca 22 kilometrů jihovýchodně od historického jádra Jeruzalému a cca 75 kilometrů jihovýchodně od centra Tel Avivu.\n\nNa dopravní síť Západního břehu Jordánu je napojena pomocí dálnice číslo 90 (takzvaná Gándího silnice – hlavní severojižní spojnice v Jordánském údolí). Avnat se nachází v řídce osídlené oblasti podél západního břehu Mrtvého moře, ve které dominují výlučně drobná izraelská sídla, bez trvalé demografické přitomnosti Palestinců. Nedaleko od obce ústí do Mrtvého moře hluboký kaňon Nachal Kidron, který začíná v oblasti Jeruzalému.\n\nVesnice byla založena v roce 1983. Podle jiného zdroje až v lednu 1987. Vznikla coby osada typu nachal (tedy kombinace vojenského a civilního sídla). Pracovně byla nazývána též Nachal Kidron (Nahal Qidron).\n\nAž v roce 2004 tu vznikla ryze civilní osada. Zástavba zatím sestává pouze z několika mobilních karavanů. Centrem nové vesnice je náboženská střední škola \"Jiftach\" (Yiftach) založená roku 2001, která se zaměřuje na mladíky s poruchami učení.\n\nPočátkem 21. století nebyla obec zahrnuta do projektu Izraelské bezpečnostní bariéry. Ta do svých hranic začlenila pouze západněji položené izraelské osady v bloku okolo města Ma'ale Adumim. Podle stavu k roku 2008 ale nebyla tato bariéra ještě zbudována a ani její trasa v tomto úseku nebyla stanovena. Budoucí existence vesnice závisí na parametrech případné mírové smlouvy mezi Izraelem a Palestinci.\n\nObyvatelstvo Avnat je v databázi rady Ješa popisováno jako nábožensky založené. Jde o jedinou nesekulární obec v Oblastní radě Megilot. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu. K 31. prosinci 2014 zde žilo 110 lidí. Během roku 2014 populace klesla o 1,8 %. Ještě k roku 2008 nebyla pro tuto obec registrována v oficiálních statistických výkazech stálá populace. Databáze rady Ješa zde tehdy ale neoficiálně uváděla 30 stálých obyvatel. K nim bylo ovšem nutné připočíst žáky zdejší střední školy. Výhledově chce obec dosáhnout kapacity až 50 rodin.\n\n\n"}
{"id": "482769", "url": "https://cs.wikipedia.org/wiki?curid=482769", "title": "Nosema ceranae", "text": "Nosema ceranae\n\nNosema ceranae Fries, 1996 je po hmyzomorce včelí dalším objeveným druhem původce střevního onemocnění včel – nosemózy. Oba uvedené druhy parazitických hub jsou si velmi podobné jak stavbou těla tak i celkovou biologií.\n\nNový druh skupiny mikrosporidie objevil v r. 1996 švédský prof. Ingmar Fries v Číně. Druhové jméno bylo vytvořeno podle hostitele – včely východní (\"Apis cerana\"). Mělo se za to, že cizopasník postihuje pouze druh \"Apis cerana\". V r. 2005 byl na Tchaj-wanu parazit objeven také v těle včely medonosné. Ve stejném roce ohlásil ve Španělsku nález na včele medonosné Dr. Mariano Higes. V roce 2006 byl výskyt \"Nosemy ceranae\" potvrzen ve Francii, Německu a Švýcarsku.\n\nStudium druhu \"Nosema ceranae\" nebylo dosud ukončeno. Lze však již konstatovat, že biologie parazita se příliš neliší od životních projevů hmyzomorky včelí (\"Nosema apis\"). Nápadný rozdíl lze pozorovat v klinice choroby včel. U \"Nosema ceranae\" je průběh onemocnění mnohem rychlejší. Včely hynou po 8 dnech od nakažení. Choroba však není provázená průjmem, ani malátnými pohyby včel, jak je tomu u \"Nosema apis\". Nakažené včely hynou většinou mimo úl. Včelstvo postupně slábne, až zůstané prázdný úl. Případná souvislost mezi nákazou \"Nosema ceranae\" a jevem CCD (Colony collaps disorder – symptom zhroucení včelstva) je předmětem výzkumu.\n\n\n"}
{"id": "482770", "url": "https://cs.wikipedia.org/wiki?curid=482770", "title": "Nefertari", "text": "Nefertari\n\nNefertari byla královna ve starověkém Egyptě 19. dynastie v době Nové říše, \"„velká královská manželka“\" panovníka Ramesse II. Zaujímala významné postavení a zjevně byla odlišována od ostatních králových manželek. Od prvního roku vlády doprovázela krále při všech státních a náboženských příležitostech, později vedla vlastní diplomatickou korespondenci s chetitskou královnou Puduchepou. \n\nJeště za jejího života jí byl zasvěcen menší ze dvou chrámů vybudovaný Ramessem II. v Abú Simbelu, v němž byla uctívána spolu s bohyní Hathorou. Zemřela přibližně ve 26. roce vlády svého manžela. Ramesse II., který díky své dlouhověkosti svoji milovanou choť o mnoho let přežije, myslí také na manželčin posmrtný život a investuje mnoho úsilí do stavby její velkolepé hrobky. Ta (dnes nese označení QV 66 - QV - \"Valley of the Queens\" - Údolí královen) je největší a zároveň nejnákladnější v celém Údolí královen (dříve se mu také říkalo \"\"Místo krásek\"\"). Třebaže je vykradena už ve starověku, na jejích stěnách jsou zachovány fascinující malby znázorňující královninu cestu k posmrtnému životu. Ze samotné pohřební výbavy zbývají jen úlomky zlata a třísky z rakve. Z těla královny se pak do dnešních dnů dochovala pouze mumifikovaná kolena.\n"}
{"id": "482773", "url": "https://cs.wikipedia.org/wiki?curid=482773", "title": "Sušice (Míčov-Sušice)", "text": "Sušice (Míčov-Sušice)\n\nSušice je částí obce Míčov-Sušice. \n\nNejvíce obyvatel měly Sušice kolem roku 1930 se 168 obyvateli a nejméně v letech 1997–1998 s 51 obyvateli, od té doby v Sušicích obyvatel mírně přibývá.\n\n"}
{"id": "482775", "url": "https://cs.wikipedia.org/wiki?curid=482775", "title": "Lhota u Vsetína", "text": "Lhota u Vsetína\n\nObec Lhota u Vsetína se nachází v okrese Vsetín ve Zlínském kraji. Žije zde obyvatel.\n\nOd 1. ledna 1980 do 31. prosince 1998 byla obec součástí Vsetína.\n\n"}
{"id": "482777", "url": "https://cs.wikipedia.org/wiki?curid=482777", "title": "Jan Miko", "text": "Jan Miko\n\nJan Miko (15. ledna 1978 Praha) je český malíř. \n\nAbsolvoval střední umělecko-průmyslovou školu pod vedením ak. malíře Romana Kárníka v oborech klasická malba a propagační výtvarnictví. Momentálně spolupracuje na mnoha projektech společně s divadelním uskupením The Spitfire Company. Vyjma těchto projektů, které jeho osobu značně zviditelnily, se stále věnuje své volné tvorbě a to ať už formou streetartu nebo moderní malby. Jeho pozoruhodný styl vychází z jeho vztahu k pouličnímu umění, kdy jsou zkušenosti objevené tímto druhem tvorby citlivě, přirozeně spojeny s klasickým přístupem k malbě. Před námi tak vznikají značně dráždivé obrazové vjemy a to ať už svou barevnou kompozicí, či dost často provokujícím symbolicky vyjádřeným sdělením. Takto vzniklé práce pak můžeme označit přinejmenším, jako moderní expresivní výkřik, pečlivě svázaný svým konceptem avšak provedený se značnou vášní a odevzdáním. Jan Miko prokázal svou pozici na současné evropské scéně během různých návštěv ve Francii, Itálii, Nizozemí, Polsku a dalších. Během těchto cest se mu také podařilo získat několik ocenění, zejména pak zlatou medaili z Fringe Festivalu v Holandsku. Jeho práce se stále rozvíjí a její struktura se časem stává vytříbenější, což dokazují především poslední obrazy, vzniklé během představení \"Svět odsouzencův\".\n\n"}
{"id": "482780", "url": "https://cs.wikipedia.org/wiki?curid=482780", "title": "Kaprovití", "text": "Kaprovití\n\nKaprovití (Cyprinidae) je čeleď ryb z řádu máloostní. Zahrnuje zhruba 320 rodů s více než 3000 druhů, z nichž na území České republiky žije asi 30. Mezi nejznámější zástupce této čeledi v České republice patří kapr obecný, karas obecný, karas stříbřitý, lín obecný, tolstolobec pestrý, tolstolobik bílý, jelec tloušť, jelec jesen, jelec proudník, hrouzek Kesslerův, hrouzek obecný, bolen dravý, střevle potoční, cejnek malý, cejn velký, parma obecná a další.\n\nMezi tropické kaprovité ryby často chované v akváriích patří například parmička čtyřpruhá, dánio pruhované nebo razbora klínoskvrnná. Kaprovité ryby mají tzv. spodní požerákové zuby. Mezi hospodářsky nejvýznamnější ryby na území republiky se řadí kapr obecný, který je zároveň jednou z nejoblíbenějších sportovně lovených ryb.\n\n"}
{"id": "482785", "url": "https://cs.wikipedia.org/wiki?curid=482785", "title": "William Niven", "text": "William Niven\n\nWilliam Niven (6. října 1850, Bellshill, Severní Lanarkshire, Skotsko, Spojené království - 2. června 1937,Austin, Texas, Spojené státy americké), původem Skot, byl mineralog a archeolog, který vešel ve všeobecnou známost objevem minerálů yttrialitu, thorogumitu, aguilaritu a nivenitu, jenž po něm byl pojmenován. Je též známý sérií kontroverzních archeologických nálezů v Mexiku, k nimž patří mj. hliněné tabulky. Na základě jeho objevů vyvodil James Churchward jisté domněnky ohledně ztraceného kontinentu nazvaného Mu.\n\nV roce 1879 Niven přesídlil do Spojených států, kde se začal věnovat převážně mineralogii a záležitostem těžby.\n\nRoku 1889 se účastnil výpravy do Llano County v Texasu pořádané Thomasem Alvou Edisonem, která pátrala po gadolinitu, jenž se používal k výrobě žhavících vláken žárovek pro pouliční lampy. Právě během této výpravy se Nivenovi podařilo objevit tři nové minerály yttrialit, thorogummit a nivenit.\n\nV 90. letech 19. století pak během výpravy do Mexika objevil minerál aguilarit.\nNašel rovněž nová místa výskytů vzácných nerostů ve státech New York a New Jersey.\n\n"}
{"id": "482792", "url": "https://cs.wikipedia.org/wiki?curid=482792", "title": "Anarchistický černý kříž", "text": "Anarchistický černý kříž\n\nAnarchistický černý kříž (: \"Anarchist Black Cross\"; ABC) je mezinárodní síť autonomních skupin anarchistů, jejichž hlavním účelem je zajišťování podpory anarchistickým politickým vězňům a zviditelňování jejich případů. Je často dávána do kontrastu s Amnesty International, jež se zabývá především podporou vězňů svědomí a odmítá hájit osoby obviněné z podpory násilí.\n\nAnarchistický černý kříž začínal jako \"Anarchistický červený kříž\" odštěpením se od \"Politického červeného kříže\" organizovaným na pomoc politickým vězňům v carském Rusku.\n\nMyšlenka \"Anarchistického černého kříže\" ožila v 60. letech 20. století ve Velké Británii s cílem poskytovat podporu anarchistickým vězňům ve Španělsku pod vládou Francisca Franca. Dalším významným momentem při šíření skupin Černého kříže napříč světem byla policejní vražda italského anarchisty Giuseppe Pinelliho. Od 60. let se \"Anarchistický černý kříž\" rozšířil do celé řady zemí, kde se věnuje boji se státní represí vůči anarchistickému hnutí.\n\n"}
{"id": "482794", "url": "https://cs.wikipedia.org/wiki?curid=482794", "title": "Jules Péan", "text": "Jules Péan\n\nJules Émile Péan alias \"The Pean\" (29. listopadu 1830, Châteaudun, Francie - 30. ledna 1898, Paříž) byl francouzský chirurg.\n\nV roce 1879 vedl první resekci pyloru u pacienta se žaludeční stenózou. Pacient přežil operaci o čtyři dny. Je po něm pojmenována peánova svorka, chirurgický nástroj.\n"}
{"id": "482796", "url": "https://cs.wikipedia.org/wiki?curid=482796", "title": "Psagot", "text": "Psagot\n\nPsagot ( פְּסָגוֹת, doslova „\"Vrcholky\"“, v oficiálním přepisu do angličtiny Pesagot) je izraelská osada a vesnice typu společná osada (\"jišuv kehilati\") na Západním břehu Jordánu, v distriktu Judea a Samaří a v Oblastní radě Mate Binjamin.\n\nNachází se v nadmořské výšce 860 metrů v jižní části Samařska, respektive v místech, kde Samařsko přechází v okolí Jeruzaléma do Judských hor. Psagot leží na okraji palestinského města Ramalláh, necelé 2 kilometry jihovýchodně od jeho centra, cca 13 kilometrů severně od historického jádra Jeruzalému a cca 47 kilometrů jihovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí lokální silnice, která vede podél východní strany osady a vyhýbá se palestinským oblastem v aglomeraci Ramalláhu. Jde o izolovanou izraelskou osadu, situovanou sice na strategický pahorek, ale zcela obklopenou hustě osídleným pásem palestinských sídel. Územní kontinuita s dalšími izraelskými sídly je zajištěna pouze na jihovýchodě (lidnatá obec Kochav Ja'akov).\n\nPsagot byl založen roku 1981. Za vznikem osady stojí dvě skupiny aktivistů, jednak původem z Jeruzaléma, jednak z okruhu ješivy Kerem be-Javne. Pět rodin z jejich řad se usadilo na pahorku nazývaném arabsky Džebel Tawil (Jabal Tawwil). Proti tomu podala k soudu stížnost skupina Palestinců, kteří si nárokovali vlastnictví pozemků na tomto místě. Cesta k formálnímu založení oficiálního izraelského sídla se otevřela až po vyřešení těchto právních sporů. 26. července 1981 izraelská vláda souhlasila se založením osady Psagot v lokalitě Džebel Tawil. Do zhotovení podrobného územního plánu se na místě povolovalo provizorní usazení několika rodin. V tomu došlo v srpnu 1981. 6. prosince 1981 izraelská vláda vzala na vědomí, že na územním plánu se pracuje a že půjde o trvalé sídlo. Územní plán pak navrhoval pro tuto obec výhledovou kapacitu 242 bytových jednotek, které byly později téměř v úplné míře skutečně postaveny.\n\nV osadě jsou k dispozici mateřské školy, základní náboženská škola, sídlí zde úřady Oblastní rady Mate Binjamin. V srpnu 2000 vyrostla poblíž osady izolovaná skupina domů nazvaná Giv'at Cha'aj. Podle vládní zprávy z doby okolo roku 2006 sestávala z 27 mobilních karavanů a žilo v ní 20 rodin. V databázi organizace Peace Now je tato skupina zástavby nazývána Micpe Cha'aj a uvádí se v ní cca 80 stálých obyvatel. Založena byla prý až v lednu 2001.\n\nPočátkem 21. století nebyla obec zahrnuta do Izraelské bezpečnostní bariéry. Ta vyrostla jižně odtud, blíže k Jeruzalému. Budoucí existence osady závisí na parametrech případné mírové smlouvy mezi Izraelem a Palestinci.\n\nObyvatelstvo Psagot je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1904 lidí. Během roku 2014 registrovaná populace stoupla o 7,3 %.\n\n\n"}
{"id": "482803", "url": "https://cs.wikipedia.org/wiki?curid=482803", "title": "Brucea", "text": "Brucea\n\nBrucea (\"Brucea\") je rod rostlin z čeledi simarubovitých. Zahrnuje přibližně 30 druhů a je rozšířen v tropech Starého světa. Tento rostlinný rod je pojmenovaný po skotském přírodovědci J. Brucovi.\n\"Brucea javanica\" je považována za léčivou rostlinu.\n\n \n"}
{"id": "482811", "url": "https://cs.wikipedia.org/wiki?curid=482811", "title": "Kaštiliaš III.", "text": "Kaštiliaš III.\n\nKaštiliaš III. byl kassitský král Babylónie v období asi mezi 1495 - 1450 př. n. l..\n\nO Kaštiliašovi samotném nevíme téměř nic, ale je známo, že za jeho vlády jeho bratr Ulamburiaš podnikl v čele kassitsko-babylonské armády velkou výpravu do tzv. Přímořské země (myšlena pobřežní oblast v blízkosti Perského zálivu a dnešního Kuvajtu). Ulamburiašovi se podařilo porazit a svrhnout posledního vládce přímořské dynastie Ejjagamalije a poté se zde prohlásit králem (kolem r. 1460 př. n. l.).\n"}
{"id": "482812", "url": "https://cs.wikipedia.org/wiki?curid=482812", "title": "Friedrich Benze", "text": "Friedrich Benze\n\nFriedrich Benze (23. září 1873, Vídeň - 18. února 1940, Brno) byl český pedagog, fyzik a matematik.\n\nFriedrich Benze studoval nejprve na gymnáziu v Györu a studium ukončil maturitou v Bratislavě. Po ní odešel do Vídně, kde se zapsal na filozofickou fakultu a věnoval se studiu matematiky a fyziky. Studium zakončil v roce 1898 obhajobou disertační práce Die arithmetische Theorie der algebraischen Grössen und die Gruppentheorie als Wurzeln der algebraischen Auflösung der Gleichungen.\n\nV roce 1900 se stal asistentem při stolicích matematiky na německé technice v Brně. V roce 1906 byl jmenován honorovaným docentem pro teorii pravděpodobnosti a matematickou statistiku a tyto předměty pak vyučoval v rámci pojistně-technických kurzů až do roku 1939, kdy školu opustil.\n\nJe téměř jisté, že během svého života Benze kromě disertační práce nesepsal žádnou vědeckou práci. \n\n"}
{"id": "482814", "url": "https://cs.wikipedia.org/wiki?curid=482814", "title": "Zlatý slavík 1975", "text": "Zlatý slavík 1975\n\nZlatý slavík 1975 je 14. ročník ankety popularity československých zpěváků a zpěvaček. Organizoval ji časopis \"Mladý svět\" společně s deníky \"Mladá fronta\" a \"Smena\".\n\nČtenáři v každé kategorii hlasovali pro tři nejlepší za tři, dva a jeden bod.\n\nCelkem hlasovalo 38 951 čtenářů.\n\nVýsledky ankety vyšly kupř. v časopise \"Melodie\", 1976, ročník 14, číslo 2, strana 50.\n"}
{"id": "482822", "url": "https://cs.wikipedia.org/wiki?curid=482822", "title": "Rotacismus", "text": "Rotacismus\n\nRotacismus, hovorově taktéž ráčkování, je verbální porucha ve výslovnosti souhlásky „r“. Pojmem rotacismus se taktéž popisuje změna jiné souhlásky za „r“. Tuto vadu je možné odstranit pomocí speciálních cvičení a často s pomocí logopeda. V mluvené řeči osoba trpíci rotacismem často hlásku r cíleně vynechává či ji nahrazuje jinou podobně znějící hláskou, a to nejčastěji pomocí „j, l, v, h, d“. V závislosti na tom, jak jsou tyto náhradní hlásky tvořeny, se pak rozlišuje několik druhů rotacismu. Nesprávná výslovnost specificky české hlásky /ř/ [] se označuje jako „rotacismus bohemicus“. Rotacismus je jedna z nejčastějších vad řeči kvůli faktu, že alveolární vibranta „r“ patří k artikulačně nejobtížnějším hláskám. \n\nRáčkování je hlavním tématem filmové písně Královské reggae, je podstatně zmiňováno i ve Vyčítalově písni Honzův song. Mimo to také sehraje významnou roli v závěru cimrmanovské hry Záskok, kdy určí Vlastina otce.\n\n\n"}
{"id": "482832", "url": "https://cs.wikipedia.org/wiki?curid=482832", "title": "Koňský povoz", "text": "Koňský povoz\n\nKoňský povoz je koňmi tažené dvouosé potahové vozidlo pro dopravu nákladů nebo osob. V Evropě byly dobytkem tažené vozy nahrazovány už ve středověku koňskými povozy. V jižní Africe byla oproti tomu volská spřežení ještě na konci 19. století důležitým dopravním prostředkem. V zemích třetího světa jsou káry a vozy tažené koňmi dodnes široce rozšířené a používají se především v zemědělství. Podle počtu zapřažených koní mohlo být pojmenováno i samotné vozidlo, například \"ruská trojka\". Jednodušší verze koňmi taženého jednoosého vozidla je kára nebo kočárová bryčka.\n\nKoňský povoz se liší od kočáru hlavně tím, že nemá pérování a není zakrytý. Dlouhou dobu byly povozy zhotovovány ručně řemeslníky zvanými koláři.\n\n\"Kozlík\" je krátká, neodpružená a většinou nečalouněná lavice. Slouží jako sedačka vozku, osobu ovládající povoz.\n\nŠpalíková brzda je brzdové ústrojí povozu. Pákou nebo vřetenovým mechanismem se přitlačuje brzdový špalík na obvod kola.\nPetrolejová lampa bylo zřejmě jediné svítidlo vhodné jako signální osvětlení při jízdě koňských povozů za snížené viditelnosti.\n\n"}
{"id": "482835", "url": "https://cs.wikipedia.org/wiki?curid=482835", "title": "Lilian Malkina", "text": "Lilian Malkina\n\nLilian Malkina (* 14. července 1938 Tallinn) je česká herečka původem z estonské židovské rodiny. Je známa především z role babičky ve filmu \"Kolja\". Působila v nuselském Divadle na Fidlovačce (např. \"Habaďůra\" a \"Nerušit, prosím\") a následně působí v Divadle na Vinohradech.\n\n\n"}
{"id": "482840", "url": "https://cs.wikipedia.org/wiki?curid=482840", "title": "Kolonizace Jižní Ameriky", "text": "Kolonizace Jižní Ameriky\n\nKolonizace Jižní Ameriky probíhala od počátku 16. století a jednalo se o historické procesy osídlování a kontroly kontinentu nejprve a nejvýrazněji Španěly a Portugalci, později v menší míře také Nizozemci nebo Francouzi. Jižní Amerika byla postupně kolonizována až do počátku 19. století, kdy zde vznikly formálně nezávislé státy.\n\nPočátkem kolonizace Jižní Ameriky bylo objevení nového kontinentu Kryštofem Kolumbem dne 12. října 1492. Kolumbus a první španělští conquistadoři však objevili geograficky nejprve oblasti Karibiku a Severní Ameriky (dnešní Mexiko) a do Jižní Ameriky postupovali po moři při pobřeží Pacifiku a částečně také po souši přes oblast Střední Ameriky na západní pobřeží kontinentu. Naopak Portugalci se zaměřovali na kolonizaci vedenou z východního pobřeží dnešní Brazílie dále do vnitrozemí. Nejjižnější oblasti dnešní Jižní Ameriky (dnešní Uruguay a Argentina) byly kolonizovány ze dvou stran: z oblasti And a z moře, kde Španělé v roce 1580 založili přístavní město Buenos Aires.\n\nJihoamerický kontinent byl osídlen člověkem dávno před příchodem evropských dobyvatelů na počátku 16. století. Například už před 10 000 lety je doloženo lidské osídlení v oblasti And. Z kulturního hlediska byla Jižní Amerika v době svého objevení osídlena různými lidskými kulturami. Některé z nich měly poměrně složitou společenskou organizaci a stát, jiné lze označit za přírodní nebo nomádské kultury obývající rozsáhlé oblasti jihoamerických pralesů nebo pampy. Namátkou je možné zmínit například některé jihoamerické původní národy jako Guaraní, Kečua, Aymara, Arawaka, Auraca nebo Patagonce.\n\nZ hlediska evropského dobývání jsou nejčastěji zmiňovány dvě americké civilizace: v oblasti Severní Ameriky jsou to Aztékové a v oblasti Jižní Ameriky Inkové. Obě tyto civilizace byly relativně složitě organizovanými agrárními společnostmi, s vlastním náboženstvím, znalostí řady technologií (architektura, metalurgie) a bohatou společenskou stratifikací. Vzhledem ke své vyspělosti tak představovaly pro iberské dobyvatele největší vojenskou a politickou výzvu.\n\nKontakt Evropanů s americkým obyvatelstvem představoval nejenom vojenskou výzvu, ale také kulturní a biologický střet nazývaný často jako \"\"kolumbovská výměna\"\". Jedním z významných prvků tohoto střetu ve vztahu k původnímu i k evropskému obyvatelstvu byl přenos nových nemocí z Amerik do Evropy, hlavně však z Evropy do Amerik. Přenos nemocí byl ve většině případů nechtěným a nečekaným následkem objevení a dobývání Ameriky. Na druhou stranu mělo dobývání (Jižní) Ameriky nejfatálnější dopady pro domorodé obyvatelstvo, a to díky kombinaci řady jevů jako byl zmíněný přenos nemocí, podřízení se novému ekonomickému systému postaveném na masové exploataci, postavení do nerovného, podřízeného vztahu k evropskému kolonizátorovi, násilné konverze ke katolictví spojené s ničením domorodé kultury a tradic, vnucování evropského jazyka (často spojené s přejmenováním) atd. Někteří autoři hovoří v souvislosti s dobýváním Amerik o genocidálních praktikách:\nStatistické odhady mohou ilustrovat míru zamýšlených i nezamýšlených dopadů dobývání Ameriky pro původní obyvatele kontinentu. Podle těchto nepřesných odhadů bylo kolem roku 1492 v Amerikách okolo 75 miliónů původních obyvatel, kolem konce 19. století jich bylo jen kolem 4-4.5 miliónů (tedy jen kolem 6% odhadovaného počtu v roce 1492).\n\nIncká říše představovala poslední předkoloniální státní celek v oblastech And. Vznikla kolem roku 1438, kdy došlo ke korunovaci Pachacútec Yupanqui, považovaného za zakladatele Incké říše. S jeho jménem je spojována nejen řada správních reforem, ale také přestavba inckého hlavního města Cuzca a snad i kultovního centra Inků Machu Picchu. Stejně jako jiné říše byla také Incká říše v podstatě multietnická a vznikla expanzí a nadvládou nad jinými kulturami. Už v době vlády Pachatékova syna Tupaca Inky Yupanquiho v letech 1471-1493 musel čelit povstání a následně zamířil inckou expanzi směrem na jih až do oblastí dnešního Chile a Argentiny. Jeho nástupce Huyana Capac se věnoval další konsolidaci říše a její expanzi orientoval neúspěšně východním směrem. Po jeho smrti v asi roce 1527 nebo 1528 se začala občanská válka mezi Capakovým synem Huáscarem a levobočkem Atahualpou. V roce 1532 ve válce zvítězil Atahualpa, avšak již v době, kdy se na peruánském pobřeží vylodili španělští dobyvatelé vedení Franciskem Pizarrem s mandátem dobytí Peru. Atahualpa padl do španělského zajetí a 29. srpna 1533 byl popraven.\n\nKolem roku 1537 zorganizoval další inka Manco Tapak povstání proti Španělům, které ale bylo díky mnohem konsolidovanější vojenské moci Španělů neúspěšné. Značná část obyvatelstva se poté přestěhovala do odlehlých oblastí západních And, Incká říše přežívala svůj pád dalších zhruba čtyřicet let. V roce 1572 byl Španěly poražen i poslední inka Tupak Amarú, čímž bylo dobytí Incké říše dokončeno.\n\nParalyzace incké moci zajetím a následně popravením Atahualpy neznamenalo okamžitou konsolidaci španělské moci v oblastech doposud kontrolovaných Inky. Naopak záhy došlo k situaci, kdy vznikl nový konflikt o moc mezi samotnými conquistadory Franciscem Pizarrem a Diegem de Almagrou a jejich stoupenci. V tomto konfliktu byl nejprve zabit Almagro (1538) a později samotný Pizzaro (1541). Tento konflikt byl mimo jiné výsledkem minimální kontroly ze strany Madridu. Přesto byla v roce 1535 založena Lima, město, které se do budoucna stalo centrem španělské koloniální správy nad celou oblastí And a snad vůbec nejvýznamnějším centrem španělské moci v Jižní Americe. Následně bylo v roce 1542 založeno místokrálovství Nové Kastilie, později přejmenované na místokrálovství Peru. Až v roce 1572 bylo místokrálovství zcela politicky konsolidováno místokrálem Franciskem de Toledo, kterému se podařilo zlomit poslední stopy inckého odporu a popravit posledního inku Túpaca Amaru.\n\nV roce 1500 se v oblasti dnešní severovýchodní Brazílie vylodil portugalský mořeplavec Pedro Álvares Cabral. V této době ale nebyla kolonizace v Americe pro Portugalce hlavním zájmem, jelikož se v této době zaměřovali na obchod s Indií a expanzi v oblasti západního pobřeží Afriky nebo v Maroku a v Asii. Větší zájem o jihoamerické državy začali mít Portugalci až v souvislosti se španělskou expanzí na kontinentě. Proto mezi roky 1516-1530 byla z Portugalska vyslána loďstva, která měla chránit portugalské zájmy v oblasti před Španěly a francouzskými korzáry. Skutečný počátek kolonizace Brazílie založené na podpoře Koruny byla výprava Martima Alfonsa de Sousa, který po roce 1532 reorganizoval správu založením prvních kapitanátů, založil první brazilská města a prozkoumal velkou část brazilského pobřeží.\nV roce 1548 Koruna rozhodla posílit vliv centra v oblasti a zřídila nový úřad generálního guvernéra se sídlem ve městě Bahía. Tímto způsobem přišli majitelé kapitanátů o většinu svých politických práv.\n\nBěhem prvního století španělské a portugalské kontroly nad Jižní Amerikou byla iberská moc postupně organizována a konsolidována. V době prvních asi 50 let byl tento proces ovlivněn postupným objevováním nových území, zakládáním nových koloniálních měst, postupným příchodem většího počtu imigrantů z Iberského poloostrova a z Evropy a konečně také domorodým odporem vůči conquistadorům. Dalším, neméně významným problémem, byla vzdálenost Koruny a problematická a zdlouhavá komunikace mezi koloniemi a centrem v Madridu a Lisabonu. Nicméně první generace conquistadorů byla záhy nahrazena novými imigranty a v nejvyšší postech potom Španěly/Portugalci z poloostrova (peninsulares).\n\nNejvyšším španělským koloniálním úřadem byla Rada pro Indie (\"Casa de las Indias\", 1524) ve které bylo 9 až 12 členů, pocházejících vesměs ze nejvýznamnějších španělských šlechtických rodin. Rada pro Indie sídlila ve Španělsku při královském dvoru a nebylo neobvyklé, že její členové nikdy nový kontinent sami nenavštívili. Do její pravomoci spadaly všechny záležitosti kolonií jako byl výběr nových místokrálů, guvernérů a soudců, vydávání zákonů, obchodních licencí a povolení k emigraci do Ameriky, stejně jako záležitosti inkvizice a misii. Rada jako taková připravovala dobrozdání pro krále, jehož potvrzení dávalo rozhodnutí všeobecnou platnost.\n\nPodřízeným orgánem byla \"Casa de la Contratación\" (Kontratační úřad) sídlící v Seville (založena v roce 1503), do jejíž pravomocí spadaly především obchodní záležitosti a mořeplavba. Casa byla pravděpodobně organizována podle janovského vzoru.\nNejvyšším správním a politickým orgánem byl v Jižní Americe místokrál (vicerey), který představoval španělského krále v koloniích. Místokrál spravoval rozsáhlé oblasti Jižní Ameriky spojené do místokrálovství (virreinato) a byl obklopen rozsáhlým dvorem. V prvním období kolonizace byly ve španělské Americe dvě místokrálovství: v roce 1535 založené místokrálovství Nové Španělsko (Nueva Espaňa), které zahrnovalo území Mexika v Severní Americe, Střední Ameriku a Karibské ostrovy a část Venezuely v Jižní Americe, a v roce 1542 zřízené místokrálovství Peru, které zahrnovalo všechna ostatní území v Jižní Americe mimo portugalských. Až v 18. století byla zřízena dvě další místokrálovství, čímž se zmenšila území původních dvou příliš rozsáhlých místokrálovství: místokrálovství Nová Granada (1717) v oblastech dnešní Panamy, Kolumbie, Ekvádoru a Venezuely, a dále místokrálovství Río de la Plata (1776) zahrnující dnešní Argentinu, Paraguay, Uruguay a Bolívii. Vedle vzniku nového místokrálovství Nová Granada došlo k dalšímu územnímu dělení kolonií do tzv. \"intendencias\".\n\nMístokrálovství byla rozdělena do menších správních jednotek, které se členily buď do \"guvernie\" (gobernaciones), \"generálního kapitanátu\" nebo do \"audiencie\". Guvernie měla vládní (či správní) charakter, generální kapitanát vojenský a audiencie soudní. V rámci guvernie existovaly menší obvody alcadía mayor nebo \"corregiemento\". Obecně lze nižší správu ve španělské Jižní Americe charakterizovat jako poměrně nejednotnou. Vlastní správu měli domorodí obyvatelé a jinou správu koloniální města, která byla organizovaná a stavěná podle evropských vzorů. Města byla spravována městskými radami (\"cabildo\").\n\nŠpanělská koloniální správa a organizace se během tří století své existence samozřejmě proměňovala. Jejím nejvýznamnějším rysem byl důraz na centralizaci, který korespondoval s počínajícím ideálem a praxí španělského absolutismu, který se začal formovat právě v době španělské koloniální expanze v Jižní Americe za krále Filipa II. Habsburského.\n\nV případě portugalských kolonií v Jižní Americe, tedy v případě koloniální Brazílie, je možná najít řadu podobných prvků jako ve španělském případě. Po roce 1500 byla portugalská území zorganizována do 15 kapitanátů, které měly vojensko-feudální charakter a které byly dědičné. Tento princip se ale ukázal jako neúspěšný a přestal být v souladu se zájmy Koruny, která posílala svůj vliv v oblasti zřízením funkce generálního guvernéra (1549), který byl nadřízen kapitanátům a oklestil jejich politické funkce. Později (1621) přistoupili také Portugalci ke zřízení dvou místokrálovství (v portugalštině se užíval pojem \"Estado\" – stát). K tomuto rozhodnutí došlo pod vlivem španělské správy, vzhledem k tomu, že Portugalsko a s ním i jeho kolonie se v roce 1580 až do roku 1640 dostaly pod vládu španělských králů. V této době došlo rovněž k většímu důrazu na centralizaci, která do té doby byla v portugalských koloniích mnohem menší. Zájem o americké kolonie byl později posílen díky úpadku portugalského vlivu v Asii, a to během 17. a v 18. století.\n\nKoloniální společnost byla charakterizována na prvním místě přísnou stratifikací obyvatelstva do dvou obecných skupin, které byly nazývány jako Republika Španělů (\"Republica de los Espaňoles\") a Republika Indiánů (\"Republica de los Indios\"). Ranou základní společenskou institucí, která rovněž zprostředkovávala vztahy mezi oběma republikami, byla tzv. „\"encomienda\"“. Jednalo se o částečně stále feudální instituci, která dávala \"encomendadorovi\" moc nad určitým územím a jeho obyvatelstvem. Jeho povinností bylo místní indiánské obyvatelstvo ochraňovat a christianizovat. V případě potřeby měl být připraven k vojenské pomoci Koruně, od které encomiendu získal. Za to mohl od Indiánů vybírat daně v podobě zemědělské produkce, výrobků nebo drahých kovů. Tato forma se ale dostala do krize už velice záhy a v 17. století byla nahrazena tzv. \"repartimiento\", které představovalo další formu nucené práce pro členy republiky Indiánů. Další formou pro organizaci hospodářsko-společenských vztahů v koloniální Americe byla „\"hacienda\"“, která kombinovala nucenou práci a práci za mzdu s paternalistickými vztahy mezi rolníky a \"padronem\" (majitelem haciendy).\n\nToto rozdělení na dvě republiky bylo založena na rasistické stratifikaci obyvatelstva. Republika Španělů se skládala z evropského a bílého obyvatelstva a byla dále hierarchizována do vládnoucí elity (španělská šlechta a bohatí kreolové vlastnící rozsáhlé haciendy a doly), městské elity (bohatí obchodníci) a konečně chudší a chudé vrstvy. Republika Španělů byla nadřazena daleko početnější republice Indiánů, která byla tvořena původním obyvatelstvem a hybridním obyvatelstvem, které vzniklo míšením evropské a indiánské rasy (mestizzo), ale také s černošským obyvatelstvem dovezeným z Afriky na otrocké práce. Smíšené i bílé obyvatelstvo bylo rozděleno do kast, které sehrávaly ve společenském a kulturním smyslu významnou roli. Tento kastový systém se týkal obou republik. Obě republiky měly vlastní samosprávu a platily v nich odlišné zákony, avšak republika Indiánů byla ve všech oblastech podřízená kolonizátorům. Komplexitu vztahů mezi oběma republikami výstižně shrnuje B. Roedl:\nKastovní systém v Jižní Americe rozděloval obyvatelstvo do několika kast podle rasového principu. Jednalo se o velice složitý a systém společenské hierarchie, který vypadal například následovně:\nTerminologie nebyla v rámci tohoto kastového systému jednotná, což znamenalo, že se jednotlivé názvy mohly lišit regionálně nebo časově. Nicméně rasové hledisko bylo a stále latentně zůstává významným problémem jihoamerických společností. Za zmínku stojí připomenout, že například v Bolívii nebo Venezuele se stali prezidenty poprvé ne-kreolové až v posledních letech (Evo Morales a Hugo Chavéz).\n\nVzhledem k tomu, že hlavním ideologickým ospravedlněním iberské conquisty jihoamerického kontinentu bylo obrácení na katolickou víru, sehrávala zde významnou roli také katolická církev. Na začátku conquisty proběhla uvnitř církve diskuse o obecném postavení domorodých Indiánů. Vyvrcholila známou diskusí z Valladolidu, ve které dominikán Bartolomé de las Casas a teolog Juan Ginés de Sepúlveda představovali dva odlišné tábory názorů v církvi. Las Casas argumentoval, že domorodci jsou svobodnými lidmi žijícími v přirozeném řádu a že si tedy zaslouží stejné zacházení jako jiní. Později se vášnivě snažil obhajovat indiánské obyvatele před bezohledným vykořisťováním dobyvatelů:\nNaopak Sepúlveda viděl v domorodcích přirozené otroky (pojem přejal od Aristotela), což podle něj znamenalo, že jejich zotročování je přirozené a Indiáni si nemohou sami vládnout. Sepúlveda potom obhajoval spravedlivou válku proti indiánskému obyvatelstvu, která vycházela z jeho představ o necivilizovanosti a nelidskosti indiánů obecně:\n\nTato diskuse dobře charakterizuje roli katolické církve v koloniích, kde se na jednu stranu podílela na některých krutostech tím, že je podobně jako Sepúlveda ospravedlňovala, ale na druhou stranu to byla také katolická církev, která se domorodců nejhlasitěji zastávala.\n\nV souvislosti s katolickou církví je dobré rovněž zmínit specifické postavení, které měla v Jižní respektive Latinské Americe ve vztahu ke státu respektive světské moci. V Latinské Americe obecně existoval systém \"patronato real\", který v praxi znamenal, že místní církev podléhala přímo autoritě státu a až po něm Vatikánu. Znamenalo to, že Vatikán nechal španělským a portugalským panovníkům v koloniích volnou ruku například v otázkách výběru biskupů a arcibiskupů atp. Vedle františkánů nebo dominikánů a dalších byl nejaktivnějším řeholním řádem v Jižní Americe jezuitský řád. Jezuité dosáhly na kontinentě jedinečného postavení. V oblastech dnešní Paraguaye, Bolívie, Argentiny, Uruguaye a Brazílie jezuité založili během 17. a 18. století tzv.jezuitské redukce (\"reducciones indios\"), které spojovaly misionářskou a christianizační činnost s ekonomickou, ve které byly velmi úspěšné. Pro své autonomní postavení a hospodářský úspěch byly redukce vnímány negativně ze strany státu. V době tzv. bourbonských reforem došlo ke zrušení jezuitského řádu (1767) a redukce byly tímto způsobem zlikvidovány.\n\nVedle ideologické role měla katolická církev významnou kulturní a vzdělávací roli. V polovině 16. století vznikla v Jižní Americe první univerzita, která byla plně pod kontrolou a organizací katolické církve. Jednalo se o\" Univerzitu Svatého Marka\" v Limě. Druhá univerzita byla ve stejné době založena v severoamerické části španělského koloniálního panství v Mexiku (Královská a pontifikální univerzita). V případě portugalských kolonií v Jižní Americe existovala nadále závislost na univerzitním vzdělání v metropoli (především na universitě v Combře). Až během 18. století vznikají v koloniální Brazílii první učené společnosti a polytechniky. Hlavními vzdělávacími institucemi tak byly v portugalských koloniích jezuitské semináře a misionářské školy, které samozřejmě existovaly také v případě španělských území.\n\nHospodářský zájem byl jedním z hlavních motorů zámořských objevů 16. století. Základní charakteristikou vztahu mezi koloniemi a metropolí byla hospodářská závislost. Ta v praxi znamenala, že metropole (Madrid nebo Lisabon) určovala poptávku i odbyt pro koloniální zboží, často vydávala licence a privilegia pro obchod s koloniemi a obchodní výměnu mezi koloniemi a centrem i uvnitř kolonií i mezi koloniemi různými způsoby regulovala. Důležitým aspektem tohoto vztahu je skutečnost, že obchodní výměna jako taková byla od počátku v rukou kolonizátorů později kreolů, kteří si poměrně dlouhou dobu udržovali dobré vztahy s metropolí. Na počátku 17. století docházelo k oslabování ekonomické síly i politického vlivu Španělska i Portugalska, které navíc utrpělo ztrátou některých svých kolonií v Asii. Naopak silné postavení získaly během 17. století Anglie a Nizozemí, jejichž postoj byl mnohem více pragmatický a flexibilní. Obchodní i vojenská síla Anglie respektive Velké Británie vedla k tomu, že paradoxně i samotné Španělsko a Portugalsko začaly být během 18. století ekonomicky závislé na Velké Británii.\n\nObecně je především raná obchodní výměna mezi Amerikami, Afrikou a Evropou popisována jako tzv. \"trojúhelníková obchodní výměna\". Zatímco Evropa vyvážela do kolonií v Americe hotové výrobky (jako byly nástroje, později technologie, luxusní zboží z Orientu atp.), americké kolonie vyvážely do Evropy především suroviny (drahé kovy, dřevo, perly, cukr, kakao, tabák atp.). Konečně Afrika poskytovala Amerikám pracovní sílu v podobě černých otroků a získávala z Evropy hotové výrobky a některé koloniální zboží.\n\nZákladem koloniálního hospodářství byla produkce surovin pro metropoli. Prvotní zájem o drahé kovy (především zlato a stříbro) vedl k založení řady dolů, z nichž je nejznámější zřejmě důl v Potosí (dnešní Bolívie). Vedle toho Jižní Amerika nabízela možnosti k produkci dalších nerostných surovin nebo koloniálních produktů jako byla cukrová třtina, bavlna, dřevo, banány, kokosy, tabák atp. V rámci těchto na vývoz orientovaných ekonomických vztahů vznikaly v Jižní Americe společensko-hospodářské instituce jako například hacienda, plantáž nebo fazenda, které také upravovaly vztahy a postavení mezi potomky původního obyvatelstva a kreoly, stejně jako reflektovaly a reprodukovaly kastovní systém.\n\nPřestože byla Jižní Amerika dominantně kolonizována Španěly a Portugalci, vznikaly zde rovněž menší kolonie jiných evropských koloniálních velmocí, a to především Nizozemí, Francie a Velké Británie. Tato skutečnost byla výsledkem konkurenčních snah a ekonomických zájmů těchto velmocí ve vztahu ke Španělsku a Portugalsku.\n\nVedle některých karibských ostrovů (Svatý Martin, Curaçao) se expandující Nizozemci v Jižní Americe zaměřili na oblasti, kde už existovaly portugalské kolonie. V roce 1624 obsadili město Bahía a rok ho kontrolovaly, později v roce 1630 se pod nizozemskou kontrolu dostala také portugalská provincie Pernambuco. Kolem roku 1650 byl téměř veškerý obchod s otroky a cukrovou třtinou pod kontrolou Nizozemců. Nicméně podobně jako v případě Asie nebylo trvání nizozemské kontroly těchto kolonií dlouhodobě úspěšné. Nejdelší dobu si tak Nizozemci udrželi kontrolu (a to do roku 1975) nad Surinamem (Nizozemskou Guyanou) ležícím na severním pobřeží jihoamerického kontinentu.\n\nHlavní francouzský zájem v koloniích se dlouhodobě orientoval spíše na oblasti Severní Ameriky, ale vzhledem k tomu, že oblast Karibiku a severního pobřeží Jižní Ameriky byla strategicky i obchodně velmi důležitá, Francouzi se snažili udržovat svojí přítomnost i v této oblasti. Na začátku 17. století (1624) začali Francouzi osidlovat oblast na severním pobřeží, která je dnes více méně totožná s tzv. Francouzskou Guyanou. Vedle toho kolonizovali také sousední ostrovy v Karibském moři Martinique a Guadeloupe, které jsou dodnes zámořskými teritorii Francie.\n\nStejně jako v případě Francie bylo těžiště zájmů Anglie na jihoamerickém kontinentů v oblasti Karibiku (např. Barbados, Grenada) a na severním pobřeží Jižní Ameriky, kde od 17. století Anglie soupeřila s Nizozemskem dlouho do 19. století. Bývalá nizozemská kolonie tzv. Britská Guayana se stala britskou kolonií až v roce 1814 po téměř dvou staletích sporů. Anglická (britská) přítomnost na kontinentě nebyla založena na kolonizaci teritorií, ale na ekonomické a vojenské síle, kterou během 18. a v 19. století Velká Británie získala. Význam postavení Velké Británie dobře ilustruje zisk tzv. assienta. \"Assiento\" bylo dohoda uzavřena mezi Španělskem a Velkou Británii v roce 1713, která dávala Británii monopolní postavení pro prodej otroků do všech španělských kolonií na 30 let.\n\n\n"}
{"id": "482849", "url": "https://cs.wikipedia.org/wiki?curid=482849", "title": "Bratři Čapkové", "text": "Bratři Čapkové\n\nBratři Čapkové je označení bratrské dvojice Josefa a Karla Čapkových.\n\nBratři Čapkové se společně podíleli na některých knihách, povídkách a dramatech:\n\n\n\n\n\n\n"}
{"id": "482855", "url": "https://cs.wikipedia.org/wiki?curid=482855", "title": "María Vascová", "text": "María Vascová\n\nMaría del Monte Vasco Pes Gallardo (* 26. prosince 1975, Barcelona) je španělská atletka, která se věnuje sportovní chůzi. Její specializací je chůze na 20 km.\n\nV roce 1993 na juniorském mistrovství Evropy v San Sebastiánu došla v závodě na 5 km chůze na čtvrtém místě. O rok později skončila čtvrtá i na světovém šampionátu juniorů v Lisabonu. Na prvním ročníku mistrovství Evropy do 22 let 1997 v Turku si došla v chůzi na 10 km pro stříbrnou medaili. V roce 1998 na mistrovství Evropy v Budapešti prošla cílem v čase 43:02 na pátém místě. Na bronzovou Portugalku Susanu Feitorovou ztratila sedm sekund.\n\nPátá skončila také na světovém šampionátu v kanadském Edmontonu v roce 2001. O čtyři roky později došla na mistrovství světa v Helsinkách čtvrtá, přičemž na bronz ji chybělo sedm sekund. V též roce získala stříbrnou medaili na Středomořských hrách ve španělské Almeríi. V roce 2007 si došla na mistrovství světa v Ósace pro bronzovou medaili v čase 1:30:47.\n\nReprezentovala na čtyřech letních olympijských hrách. V roce 1996 v Atlantě byl na programu naposledy závod chůze na 10 km, kde skončila osmadvacátá. Největší úspěch své kariéry si připsala na olympiádě v Sydney, kde získala bronzovou medaili v chůzi na 20 km v čase 1:30:23.\n\nO čtyři roky později na letních hrách v Athénách prošla cílem v čase 1:30:06, skončila však celkově sedmá. V roce 2008 na olympiádě v Pekingu ji k zisku medaile nepomohl ani nový osobní rekord 1:27:25 a skončila celkově pátá. Bronzová Italka Elisa Rigaudová byla o třináct sekund rychlejší.\n\n\n"}
{"id": "482859", "url": "https://cs.wikipedia.org/wiki?curid=482859", "title": "Volavka velká", "text": "Volavka velká\n\nVolavka velká (\"Ardea herodias\") je velký brodivý pták z čeledi volavkovitých.\n\nNejvětší severoamerická volavka. Dorůstá 91–140 cm, v rozpětí křídel měří 167–201 cm a dosahuje hmotnosti 2–3,6 kg. Je zbarvena modrošedě, s černými letkami, narezavělým, rezavošedým či šedým krkem, oranžovou ramenní skvrnou a oranžovým opeřením na stehnech. Zobák má světle žlutý, v období rozmnožování oranžový. Ve svatebním šatě jí vyrůstají prodloužená tmavá pera na hlavě.<br>\nZbarvením je podobná volavce popelavé (\"Ardea cinerea\"). Místy se u přímořských populací vyskytují ptáci bílé barevné formy, případně jedinci ze smíšených párů s bílou hlavou a krkem a světlejším tělem.\n\nObývá téměř celou Severní Ameriku včetně Aljašky, Britské Kolumbie, Ontaria a Québecu. Přes Floridu, Mexiko a Karibik částečně zasahuje na území Jižní Ameriky. Ptáci ze severních populací jsou stěhovaví a na zimu migrují do střední části Severní Ameriky. Vyskytuje se v bažinách, na zaplavených loukách, u jezer, rybníků, pomalu tekoucích řek i mořských pobřeží. Několikrát byla zaznamenána v Anglii, Grónsku, na Havaji a na Azorech.\n\nPtáci hnízdí v koloniích na vysokých stromech, často i v lesích daleko od vody. Hnízdí celoročně, severní populace od února do května. Na hnízdě z větví snáší samice 2–7 světle modrých vajec; inkubace je 25–29 dní. Volavka velká se živí zejména malými rybami, požírá kraby, hmyz, malé savce, obojživelníky, plazy a malé ptáky. Loví samotářsky a kořist nejčastěji napichuje na dlouhý ostrý zobák.\n\n\n"}
{"id": "482863", "url": "https://cs.wikipedia.org/wiki?curid=482863", "title": "Předsedkyně pro parádu", "text": "Předsedkyně pro parádu\n\nPředsedkyně pro parádu (The President Wore Pearls) je třetí díl patnácté řady seriálu Simpsonovi. Poprvé byl odvysílán 16. listopadu 2003 a jejím režisérem je Mike B. Anderson. Díl paroduje muzikál Evita.\n\nPo neúspěchu se školním kasinem je Martin Prince nucen odstoupit z pozice předsedy žákovské rady, na jehož místo nastoupí Líza. Skinner jí podstrčí formulář, kterým zruší hudební, výtvarnou a tělesnou výchovu. Kvůli tomu se Líza vzdá své funkce a vyhlásí stávku studentů. Aby se jí Skinner zbavil, přesune ji do školy pro mimořádně nadané a problémové žáky. Jenže s tím nesouhlasí Homer a tak se vrací domů. Nakonec jsou zrušené předměty obnoveny díky zrušení dětských vakcín a prodeji cigaret.\n"}
{"id": "482868", "url": "https://cs.wikipedia.org/wiki?curid=482868", "title": "Elisa Rigaudová", "text": "Elisa Rigaudová\n\nElisa Rigaudová (* 17. června 1980, Cuneo) je italská atletka, jejíž specializací je sportovní chůze. Na letních olympijských hrách 2008 v Pekingu získala bronzovou medaili v chůzi na 20 km v osobním rekordu 1.27:12.\n\nV roce 2001 se stala v Amsterdamu mistryní Evropy do 23 let. Na světovém šampionátu v Paříži 2003 se umístila na desátém místě. Reprezentovala na letních olympijských hrách 2004 v Athénách, kde prošla cílem jako šestá v čase 1.29:57. O rok později skončila na MS v atletice v Helsinkách sedmá. V témže roce si došla ve španělském městě Almería pro zlatou medaili na Středomořských hrách. V roce 2006 na evropském šampionátu v Göteborgu získala bronzovou medaili v čase 1.28:37. Na stříbrnou Rusku Olgu Kaniskinovou ztratila dvě sekundy. Na Mistrovství světa v atletice 2009 v Berlíně skončila na 9. místě.\n\n\n"}
{"id": "482873", "url": "https://cs.wikipedia.org/wiki?curid=482873", "title": "Dívčí válka", "text": "Dívčí válka\n\nDívčí válka je česká národní pověst, prvně zaznamenaná v \"Kosmově kronice\" z 12. století, a dále známá především z národně obrozenecké popularizace ve formě divadelní hry Václava Tháma, romantického hrdinského eposu \"Děwín\" a z knihy \"Staré pověsti české\" Aloise Jiráska. V původním Kosmově příběhu má celá událost úsměvný charakter a je také nazývána \"ludus\" „hra“, až v pozdějším podání Dalimila ze 14. století získal příběh podobu popisu skutečné války.\nDívčí válka je příběh o vzpouře českých žen proti mužům. Ženy se po smrti kněžny Libuše pod vedením dívky jménem Vlasta opevní na hradě Děvín proti Vyšehradu (Chrastenu). Součástí pověsti je i příběh o Ctiradovi a Šárce. Ctirad se stane obětí léčky, kterou Vlasta nastraží v podobě spoutané Šárky. Podle varianty pověsti pak nešťastná Šárka skončí svůj život v Divoké Šárce skokem ze skály, nazývané od té doby Dívčí skok.\n\nKosmas ve své kronice popisuje události po založení Prahy takto:\n\nKosmas zde odkazuje na řecký mýtus o Amazonkách a uzavření míru upomíná na římský mýtus o únosu Sabinek.\n\nKosmův příběh pak ve 14. století převyprávěl Jan Marignola vé své kronice.\n\nZ doby nedlouho předtím pochází Kronika tak řečeného Dalimila kde starší, rozverný, příběh získává novou podobu. V této verzi se objevují jména protagonistů, motiv pozvání dívek na Vyšehrad a jejich zneuctění, které vyprovokovalo konečný útok Vlasty a motiv svázané krásky, převzatý z germánského příběhu o Sigurdovi a Sigrdrífě. Dalimil také podle některých názorů spojil tento příběh s vyprávěním o Lucké válce a jméno Vlasty je odvozeninou jména luckého vladyky Vlastislava.\n\nPřerod v krvavý popis války se dokonal v kronice Přibíka Pulkavy z Radenína sepsané v druhé polovině 14. století, kde také mizí erotické motivy. Další drsné detaily do příběhu zakomponoval ve své kronice Václav Hájek z Libočan v první polovině 16. století.\n\nPo smrti kněžny Libuše dívky z její družiny zjistily, že již nepožívají takové vážnosti, a vedeny Vlastou, počaly připravovat ozbrojený boj proti mužům a založily hrad Děvín. Muži se však přes varování knížete Přemysla jejich přípravám jen smáli. Vlasta poslala nejkrásnější dívky, aby muže svými půvaby okouzlily, a sama vedla útok proti mužům, kteří přitáhli k Děvínu; ženy zvítězily.\n\nJednoho léta během války se také vydal mladý vladyka Ctirad se svou čeledí k Pražskému hradu. Uslyšel volání a nalezl dívku přivázanou ke kmeni stromu, která žádala, aby ji osvobodili. Představila se jako Šárka, dcera vladyky z Okořína, a vyprávěla, jak ji ženy z Děvína připoutaly. Jednalo se však o Vlastinu lest, dívky jeho čeleď pobily, Ctirada zajaly a poté na hradě umučily. Údolí, kde se tak stalo, se dnes nazývá Divoká Šárka.\n\nKdyž se to dozvěděli muži na Vyšehradě, rozlítili se a počali bít a zajímat dívky na cestách. Vlasta v odpověď vyrazila proti Vyšehradu, kde byla zabita a ženy poraženy. Děvín byl spálen a dále vládli už jen muži.\n\nPověst je často vykládána jako svědectví dávných bojů mezi matriarchátem a patriarchátem; pokud však matriarchát vůbec kdy existoval, zanikl v době velmi vzdálené etnogenezi Slovanů. Zpravidla je příběh vykládán jako Kosmovo literární zpracování antického motivu o Amazonkách.\n\nDívčí válku lze však také vykládat jako odkaz na předkřesťanské slavnosti letního slunovratu. Ty zahrnovaly třídenní hry mládeže, hodování a rituální promiskuitu. Při těchto slavnostech dívky a chlapci zápasili o makety hradů a závodili v hodu oštěpem a jízdě na koni a končili mnohými zásnubami. Odkazem na tento rituál mohou být některá místní jména jako Dívčí hrad na Bruntálsku.\n\nPříběh upomíná i na rujánský obřad dožínek popsaný Saxonem Grammatikem skutečností, že se účastníci měli dohodnout, že vytvoří symboly z jídla a pití, i když kronikář mohl mít na mysli pouhé společné hodování. Zmínka však podle Jacka Banaszkiewiecze upomíná na figuru Kvasira, vytvořenou na hostinu, v severském mýtu o konci války mezi Ásy a Vany. Významem svátku byl nejspíše odkaz na mýtické uspořádání lidské společnosti zavedením instituce manželství. Analogický rituál se dochoval až do 19. století ve Švýcarsku, kde první květnovou neděli dívky a chlapci stavěli dřevěný „hrad lásky“, který na dívkách chlapci dobyli a celá událost skončila hostinou a tancem.\n\n\n\n\n\n\n\n"}
{"id": "482877", "url": "https://cs.wikipedia.org/wiki?curid=482877", "title": "České Budějovice 3", "text": "České Budějovice 3\n\nČeské Budějovice 3 je část obce a katastrální území v Českých Budějovicích tvořená Pražským předměstím a někdejšími osadami Kněžské Dvory a Nemanice. Výměra katastrálního území činí 7,347 km². Na jihu je ohraničeno obvodem historického centra (České Budějovice 1), na západě řekou Vltavou, na severu železniční tratí a Rudolfovským potokem a na východě Rudolfovskou třídou. V části obce je evidováno 83 ulic a 2606 adres.\n\nJako část obce vznikla od 1. října 1970, kdy došlo k územní reorganizaci města, z částí Kněžské Dvory a Nemanice. Jako katastrální území je vedeno od roku 1971.\n\nČeské Budějovice 3 jsou tvořeny 14 základními sídelními jednotkami:\n"}
{"id": "482890", "url": "https://cs.wikipedia.org/wiki?curid=482890", "title": "Sokoli", "text": "Sokoli\n\nSokoli (Falconiformes) jsou řád ptáků.\n\nFalconiformes byl donedávna název řádu dravců, do něhož byla řazena jako jedna z čeledí čeleď sokolovití (Falconidae). Na základě publikovaných fylogenetických analýz (2006, 2008) dokládajících, že sokolovití nejsou přímo příbuzní s dravci, vznikl řád Falconiformes čili sokoli a řád Accipitriformes čili dravci.\n\nSokoli (Falconiformes) spolu s pěvci (Passeriformes) a papoušky (Psittaciformes) jsou na základě poznatků molekulární biologie a genomiky řazeni do skupiny ptáků Eufalconimorphae. Pěvci a papoušci tvoří nadřád Psittacopasserae (syn. Psittacimorphae, Passerimorphae). Psittacopasserae je sesterská skupina sokolů (Falconiformes).\n\nŘád sokoli má dvě čeledi:\n\nSpolečné znaky sokolovitých:\n\nNejmenším zástupcem sokolovitých je dřemlík tundrový (hmotnost 180–230 g).\nNejvětším raroh lovecký (hmotnost samce 960–1300 g, samice 1400–2000 g).\n\n\nSokolovití jsou rozšířeni kosmopolitně. Kromě Antarktidy žijí na všech kontinentech. Zcela chybějí pouze v nejhustějších lesních porostech střední Afriky, na některých ostrovech, na samém kraji Arktidy a v Antarktidě. Některé druhy jsou široce rozšířené, zejména sokol stěhovavý, typický zástupce čeledi, který se vyskytuje od Grónska po Fidži, a má tedy ze všech dravých ptáků nejrozsáhlejší areál.\nSokolci rodu \"Micrastur\" jsou endemické druhy na americkém kontinentu.\n\nSokolovití obývají všechny typy suchozemského prostředí. Osídlili řadu biotopů od tropických deštných pralesů po pouště, přičemž dávají přednost otevřené krajině, okrajům lesů a lesním mýtinám, kde mají vhodné podmínky k lovu.\n\nNěkteré druhy jsou stálé, některé – zejména zástupci rodu \"Falco\" – jsou alespoň částečně tažné, přičemž ptáci hnízdící v Eurasii obvykle migrují do Afriky. Tažným druhem je např. dřemlík tundrový, jehož pravidelná zimoviště jsou v jižní a západní Evropě.\n\nHnízdo stavějí ve skalních stěnách, na římsách či ve skalních výklencích, poštolka seychelská i ve skalních puklinách. Dále hnízdí na stromech (v bezlesých oblastech i na křovinách, např. karančo jižní), v různých dutinách včetně ptačích budek, v budovách či výklencích budov; poštolka jižní zahnízdí také v hlinitých stěnách. Na zemi hnízdí dřemlík tundrový, jiní na zemi zahnízdit mohou (karančo jižní, ostříž novozélandský, sokol stěhovavý). Někteří nestavějí vlastní hnízdo, ale obsazují stará hnízda po jiných ptácích, zejm. po dravcích a po krkavcovitých (poštolka obecná, p. šedá aj., raroh lovecký, r. velký, sokol stěhovavý, sokolík kropenatý). Hnízdí nejen ve volné krajině, ale někteří již i ve městech (poštolka obecná, sokol stěhovavý aj.).\n\nPřevážně hnízdí jednotlivě, některé druhy někdy i v koloniích (poštolka obecná, ostříž jižní, ostříž arabský, sokolík kropenatý). Značně společenským druhem je např. poštolka rudonohá, která má tendenci hnízdit ve volných koloniích, jež mívají někdy až 200 párů.\n\nJsou zpravidla monogamní. U sokolíka malého byla zaznamenána polyandrie.\n\nVelké druhy snášejí většinou 2–4 vejce, na kterých sedí obvykle jen samice, snůška menších druhů je početnější. Mláďata jsou nidikolní (krmivá).\n\nSokolovití se živí drobnými savci, jinými druhy ptáků, plazy, nejrůznějšími bezobratlými, případně mršinami (např. čimangové, karančové). Někteří také obírají o potravu jiné ptáky (kleptoparazitismus), např. karančo jižní.\n\nLoví zpravidla samostatně, ale např. karančo jižní dokáže lovit i v párech nebo ve skupinách.\n\n\nNěkteré druhy sokolovitých jsou využívány v sokolnictví. Velice ceněný sokolnický dravec je např. raroh lovecký, sokol stěhovavý či sokol lovecký.<br>\nŘada druhů je chována v soukromých chovech a zoo.\n\nDíky repatriaci v sousedních zemích – zejména v SRN a Rakousku – a zákazu pesticidů první generace (zejm. DDT) se na našem území vyskytuje sokol stěhovavý v počtu ±65 hnízdících párů (z odhadovaných 0 až 3 párů v letech 1985–1989).\n\nŽivočišný druh zachráněný před vyhynutím v poslední chvíli je poštolka mauricijská. Kvůli ničení životního prostředí včetně používání DDT a kvůli působení introdukovaných druhů přežívali v roce 1974 poslední čtyři ptáci. Byl zahájen záchranný program a po 10 letech se počet zvýšil přibližně na 50 jedinců. Do roku 1994 se vypuštění ptáci namnožili na 220–290 jedinců. Chov v zajetí je provozován nadále jako pojistka proti nenadálým událostem, které by volně žijící populace mohly ohrozit. V současnosti čítají divoké populace 800–1000 jedinců na třech lokalitách (podle IUCN ohrožený druh).\n\nDůvody k ochraně\n\nZákladní relevantní právní předpisy<br>\n\n\nSouvisející periodika\n\n\n"}
{"id": "482895", "url": "https://cs.wikipedia.org/wiki?curid=482895", "title": "Talmon", "text": "Talmon\n\nTalmon ( טַלְמוֹן, podle biblické postavy Talmóna, kterou zmiňuje Kniha Ezdráš 2,42, v oficiálním přepisu do angličtiny Talmon) je izraelská osada a vesnice typu společná osada (\"jišuv kehilati\") na Západním břehu Jordánu, v distriktu Judea a Samaří a v Oblastní radě Mate Binjamin.\n\nNachází se v nadmořské výšce 560 metrů v jižní hornaté části Samařska, cca 8 kilometrů východně od města Modi'in Ilit, cca 20 kilometrů severozápadně od historického jádra Jeruzalému a cca 37 kilometrů jihovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí lokální silnice číslo 450, která v severojižním směru propojuje jednotlivá izraelská sídla v bloku Guš Talmonim okolo Talmonu (například Dolev, Nerija, Nachli'el nebo Chalamiš). Talmon je nejlidnatější obcí v tomto bloku, který ale je na všech stranách obklopen palestinskými sídly, nejblíže z nich je vesnice al-Janiya, necelý kilometr západně od Talmon.\n\nObec byla zřízena roku 1989. Už 15. července 1984 rozhodla izraelská vláda založit v této oblasti novou osadu (pracovně nazývána Aner). Byla plánována pro výhledovou kapacitu 300 bytových jednotek, z nichž 30 mělo vyrůst v první fázi. K faktickému vzniku osady Talmon došlo až v březnu 1989. Šlo o symbolické gesto namířené proti organizátorům první intifády, kdy bylo takto založeno na Západním břehu Jordánu několik nových izraelských osad.\n\nV obci funguje zdravotní středisko, tři synagogy (dvě aškenázské a jedna sefardská). Dále jsou zde předškolní zařízení pro děti a náboženská základní škola.\n\nOsada se od 90. let 20. století rozšiřovala zakládáním nových satelitních skupin domů, často ve velké vzdálenosti od původního sídelního jádra:\n\nPočátkem 21. století nebyla obec Talmon zahrnuta do Izraelské bezpečnostní bariéry. Budoucí existence osady závisí na parametrech případné mírové smlouvy mezi Izraelem a Palestinci.\n\nObyvatelstvo Talmon je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde sice o sídlo bez statutu místní rady ani města ale ve své kategorii patří spíše k lidnatějším obcí, navíc s vysokými ročními přírůstky. K 31. prosinci 2014 zde žilo 3486 lidí. Během roku 2014 populace stoupla o 5,0 %. Do tohoto počtu jsou ovšem v oficiálních statistických šetřeních zahrnuti i obyvatelé jinak fakticky samostatné osady Nerija. Populace je mimořádně mladá. Roku 2013 zde byl třetí nejvyšší podíl obyvatelstva ve věku do 17 let ze všech sídel městského charakteru v Izraeli (63,0 % z celkové populace obce).\n\n\n"}
{"id": "482908", "url": "https://cs.wikipedia.org/wiki?curid=482908", "title": "Mršina", "text": "Mršina\n\nMršina nebo zdechlina je mrtvola zvířete. Mršiny představují pro mnohé druhy šelem a všežravců hlavní či zásadní zdroj potravy, příkladem jsou např. hyeny, supi, orli a varani komodští. Na likvidaci mršin se významně podílí i hmyz včetně různých druhů brouků – typickým příkladem jsou zástupci čeledi mrchožroutovitých (Silphidae).\n\nPach podobný pachu mršin vydávají i některé druhy rostlin, které tímto způsobem lákají hmyz a zajištují svůj rozmnožovací cyklus.\n\n\n"}
{"id": "482914", "url": "https://cs.wikipedia.org/wiki?curid=482914", "title": "Vaugirard (stanice metra v Paříži)", "text": "Vaugirard (stanice metra v Paříži)\n\nVaugirard je nepřestupní stanice pařížského metra na lince 12 v 15. obvodu v Paříži. Nachází se na křižovatce ulic \"Rue de Vaugirard\", pod kterou vede linka metra, u náměstí \"Place Adolphe Chérioux\".\n\nStanice byla otevřena 5. listopadu 1910 jako součást prvního úseku linky A mezi stanicemi Porte de Versailles a Notre-Dame-de-Lorette. Tuto linku provozovala \"Société du chemin de fer électrique souterrain Nord-Sud de Paris\", zkráceně nazývaná jako \"Compagnie Nord-Sud\" (Společnost Sever-Jih). Po jejím sloučení se společností \"Compagnie du Métropolitain de Paris\" obdržela linka A v roce 1931 číslo 12.\n\nJméno stanice je odvozeno od názvu ulice \"Rue de Vaugirard\". Tato ulice je se svými 4360 metry nejdelší ulicí v Paříži. \"Vaugirard\" je zkomolenina z \"Val Gérard\" neboli Gérardovo údolí. Gérard de Moret byl opat v Saint-Germain-des-Prés, který přispěl ve 13. století k rozvoji zdejší vesnice nazývané jeho jménem. Z původního \"Valgérard\" přes \"Vaulgérard\" vzniklo dnešní \"Vaugirard\".\n\nNa informačních tabulích je oficiální název stanice doplněn ještě podnázvem psaným malým písmem: \"Adolphe Chérioux\" podle zdejšího náměstí. Adolphe Chérioux (1857-1934) byl pařížský politik a starosta 15. obvodu.\n\nVýchody ze stanice jsou umístěny na \"Rue de Vaugirard\" a \"Place Adolphe Chérioux\" před radnicí 15. obvodu.\n"}
{"id": "482915", "url": "https://cs.wikipedia.org/wiki?curid=482915", "title": "Markéta Burgundská", "text": "Markéta Burgundská\n\nNositelky jména Markéta Burgundská:\n\n"}
{"id": "482929", "url": "https://cs.wikipedia.org/wiki?curid=482929", "title": "La Tour-Maubourg (stanice metra v Paříži)", "text": "La Tour-Maubourg (stanice metra v Paříži)\n\nLa Tour-Maubourg je nepřestupní stanice pařížského metra na lince 8 v 7. obvodu v Paříži. Nachází se na křižovatce ulic \"Boulevard de La Tour Maubourg\" a \"Avenue de La Motte-Picquet\".\n\nStanice byla otevřena 13. července 1913 jako součást prvního úseku linky 8 mezi stanicemi Opéra a \"Beaugrenelle\" (dnes Charles Michels na lince 10).\n\nJméno stanice je odvozeno od názvu ulice \"Boulevard de La Tour Maubourg\". Markýz Victor de Fay de Latour-Maubourg (1768–1850) období Francouzské revoluce strávil v emigraci. Za císařství byl generálem a během restaurace Bourbonů ministrem války. V letech 1821–1830 byl také guvernérem Invalidovny.\n\n"}
{"id": "482936", "url": "https://cs.wikipedia.org/wiki?curid=482936", "title": "Fakulta lesnická a dřevařská České zemědělské univerzity", "text": "Fakulta lesnická a dřevařská České zemědělské univerzity\n\nFakulta lesnická a dřevařská (FLD) je jednou z šesti fakult České zemědělské univerzity v Praze. Vznikla v červenci 2007 rozdělením \"Fakulty lesnické a environmentální\" na Fakultu životního prostředí a právě fakultu lesnickou a dřevařskou. Pokud ale fakultu spojíme s lesnickým oborem nebo výukou lesnictví v Praze, lze hledat počátky již v polovině 19. století, kdy docent Krištof Leibich začal přednášet lesnictví na \"Českém stavovském polytechnickém ústavu v Praze\", který se postupně transformoval, dal vzniknout pozdějším univerzitám, ale v jádru se jedná o dnešní České vysoké učení technické v Praze. \n\nV současnosti studuje na fakultě přes 2000 posluchačů v bakalářském, magisterském, inženýrském a doktorském studijním programu. Děkanem je prof. Ing. Marek Turčáni, PhD. Fakulta sídlí v areálu České zemědělské univerzity v Praze, v Praze na Suchdole – součástí fakulty je i Arboretum FLD v Kostelci nad Černými lesy. Fakulta se skládá z 10 kateder a 4 odborných a servisních pracovišť. Zájemcům nabízí vzdělání v bakalářských, magisterských a doktorských studijních oborech v oblasti lesnictví či dřevařství. Symbolem fakulty je košatý strom s heslem \"\" – \"Pečuji o budoucnost\".\n\nStrukturu současné fakulty tvoří vedení fakulty, které se skládá z děkana, 4 proděkanů (pro mezinárodní vztahy, pro vědecko-výzkumnou činnost, pro studijní a pedagogickou činnost a pro rozvoj a operační programy), tajemníka a akademického senátu. Akademický senát je tvořen vyučujícími, ale i zástupci studentů. Pod děkanát patří sekretariát, studijní oddělení, oddělení vědy a výzkumu, oddělení mezinárodních vztahů, a oddělení pro rozvoj. Orgány fakulty tvoří kolegium děkana a vědecká rada.\n\nFakulta se dále dělí na 10 kateder a 4 pracoviště jiného druhu, posluchači též využívají nabídky jiných fakult v rámci univerzity. Výuka je situována nejen do prostor fakulty v Praze na Suchdole, ale i do detašovaného pracoviště v Kostelci nad Černými lesy (kde se nachází \"Školní lesní podnik a Arboretum FLD\").\n\nFakultu tvoří 10 kateder. Jsou to:\n\n\n\nTato pracoviště jsou v současnosti 4. Jedná se o \"Marketingové oddělení, Copycentrum, Laboratoř zpracování dřeva\" a \"Arboretum FLD v Kostelci nad Černými lesy\".\n\nArboretum FLD, jak zní jeho jméno, bylo založeno v roce 1954 prof. Pravdomilem Svobodou. Zaujímá plochu 12,38 ha a dělí se na dvě části: expoziční a výzkumné plochy. V jeho sbírce se nachází 156 druhů nahosemenných dřevin a 1024 krytosemenných dřevin. Poslání arboreta je funkce vzdělávací a výzkumná.\n\n"}
{"id": "482937", "url": "https://cs.wikipedia.org/wiki?curid=482937", "title": "Třída Formidable", "text": "Třída Formidable\n\nTřída Formidable byla třída predreadnoughtů Royal Navy. Skládala se z jednotek \"Formidable\", \"Irresistible\", \"Implacable\", \"London\", \"Bulwark\", \"Venerable\", \"Queen\" a \"Prince of Wales\", postavených v letech 1899–1904. Jejich autorem byl William Henry White. Část lodí bývá někdy kategorizována jako podtřídy \"London\" a \"Queen\". Všechny lodi bojovaly v první světové válce, přičemž \"Formidable\", \"Irresistible\" a \"Bulwark\" v ní byly ztraceny.\n\nKonstrukce třídy \"Formidable\" přímo vycházela z předchozích tříd \"Majestic\" a \"Canopus\". Hlavní výzbroj tvořily čtyři 305mm děla ve dvouhlavňových věžích. Dále lodě nesly dvanáct 152mm kanónů v kasematech, šestnáct 76mm kanónů na obranu proti torpédovkám, šest 47mm kanónů a čtyři torpédomety.\n\nVšech osm lodí tvořilo na počátku první světové války 5. bitevní eskadru, která byla součástí britského Kanálového loďstva. Použity byly například k ostřelování pobřeží Flander.\n\n\"Bulwark\" se potopil 26. listopadu 1914 po vnitřní explozi poté, co na něm byla doplňována munice. Pravděpodobně s ní bylo chybně manipulováno. Kromě 12 mužů zahynula celá posádka. \"Formidable\" 1. ledna 1915 byl potopen německou ponorkou \"U 24\" při cvičné plavbě poblíž ostrova Portland v hrabství Dorset. Zasažen byl ve 2:30 a potopil se po dvou a půl hodině. Zahynulo 547 členů posádky.\n\n\"Irresistible\", \"Queen\", \"Implacable\", \"London\", \"Venerable\" a \"Prince of Wales\" byly nasazeny v dardanelské kampani. \"Irresistible\" zde byl 18. března 1915 poškozen palbou turecké pevnosti a po najetí na dvě miny se potopil. V polovině války byly jednotlivé lodě přesouvány do druhé linie. Z \"Implacable\", \"Venerable\" a \"Queen\" se staly depotní lodě, \"London\" byl přestavěn na minonosku a \"Prince of Wales\" byl umístěn v rezervě. V letech 1920–1921 byly všechny prodány k sešrotování.\n\n\n"}
{"id": "482940", "url": "https://cs.wikipedia.org/wiki?curid=482940", "title": "Lourmel (stanice metra v Paříži)", "text": "Lourmel (stanice metra v Paříži)\n\nLourmel je nepřestupní stanice pařížského metra na lince 8 v 15. obvodu v Paříži. Nachází se na křižovatce ulic \"Avenue Félix Faure\" a \"Rue de Lourmel\".\n\nStanice byla otevřena 27. července 1937 při prodloužení tratě ze stanice La Motte-Picquet – Grenelle do Balard.\n\nJméno stanice je odvozeno od názvu ulice \"Rue de Lourmel\". Frédéric Henri Le Normand de Lourmel (1811–1854) byl francouzský generál, který padl v Krymské válce.\n\nStanice má jeden vchod opatřený lampou typu \"Derveaux\" a jeden eskalátor pro výstup.\n\n"}
{"id": "482944", "url": "https://cs.wikipedia.org/wiki?curid=482944", "title": "Susanne Beyerová", "text": "Susanne Beyerová\n\nSusanne Beyerová, rozená Susanne Helmová (* 24. června 1961, Suhl) je bývalá východoněmecká atletka, jejíž hlavní disciplínou byl skok do výšky.\n\nV roce 1983 se zúčastnila prvního ročníku mistrovství světa v atletice, které se konalo v Helsinkách. Ve finále obsadila s výkonem 188 cm sedmé místo. V roce 1986 na evropském šampionátu ve Stuttgartu se podělila s Andreou Bieniasovou o 4. místo. V témže roce na prvním ročníku Her dobré vůle v Moskvě obsadila výkonem 196 cm 5. místo.\n\nJejí nejúspěšnější sezónou byl rok 1987, kdy získala dvě bronzové a jednu stříbrnou medaili. Hned dvě medaile získala v halové sezóně, když nejdříve vybojovala bronz na halovém ME ve francouzském Liévinu. Později se stala v Indianapolisu halovou vicemistryní světa, když překonala laťku ve výšce 202 cm. V soutěži prohrála jen s Bulharkou Kostadinovovou, která skočila o tři cm výš a výkonem 205 cm vytvořila nový halový světový rekord. V letní sezóně vybojovala za 199 cm bronz na druhém MS v atletice v Římě, kde mj. Stefka Kostadinovová vytvořila dosud platný světový rekord pod širým nebem 209 cm.\n\n\n"}
{"id": "482953", "url": "https://cs.wikipedia.org/wiki?curid=482953", "title": "Orel klínoocasý", "text": "Orel klínoocasý\n\nOrel klínoocasý (\"Aquila audax\") je druh jestřábovitého ptáka, který se vyskytuje v Austrálii, Tasmánii, na jihu Nové Guineje a na některých blízkých menších ostrovech. Je to velký, silný, ale štíhle stavěný dravec s jedinečným dlouhým ocasem ve tvaru kosočtverce a dlouhými, relativně úzkými křídly s prstovitě roztaženými ručními letkami. Patří mezi největší druhy orlů vůbec a je to největší dravý pták Austrálie, rozpětí křídel se pohybuje od 182 do 232 cm, přičemž samice bývají větší než samci.\n\nToleruje široké spektrum biotopů, vyskytuje se na savanách, v lesích, tropických pralesích, horských oblastech i na otevřených pláních. Druh je monogamní, páry orlů klínoocasých jsou stálé a drží si jedno území. Doba hnízdění se mění se zeměpisnou šířkou a místními podmínkami; mláďata se obvykle líhnou v době, kdy je největší hojnost potravy. Vejce orel klínoocasý většinou klade mezi červencem a srpnem, v nejsevernějších oblastech Austrálie i během ledna a února, na Tasmánii mezi zářím a říjnem. K hnízdění nejčastěji využívá vysoké stromy, kde si staví mohutné hnízdo z větví. Velikost snůšky závisí na oblasti, v Austrálii jde obvykle o dvě vejce, na Tasmánii pouze jediné. Po inkubační době, která činí 42 až 45 dní, se líhnou mláďata, o která se samec se samicí starají. Mláďata se přepeří za asi 70 až 95 dní, ale i poté tráví ještě několik měsíců s rodiči, než se z rodných oblastí rozptýlí.\n\nOrel klínoocasý je predátor schopný zabít velké množství druhů zvířat. Nejčastěji se specializuje na lov středně velkých savců a ptáků, ale pokud při lovu spolupracuje vícero orlů, dokáží zabít i velkého klokana. Nejoblíbenější potravu představují nepůvodní králíci, které orel loví přednostně před jinými druhy zvířat. Zejména v zimních měsících se pak přiživuje i na mršinách zvířat, jež rovněž představují vhodnou potravu pro mladé jedince, kteří ještě nemají velké lovecké zkušenosti.\n\nOrel klínoocasý měl důležité místo v kultuře domorodých obyvatel Austrálie, nejstarší skalní malby znázorňující orly pocházejí z doby již před 5000 lety. Orel představoval důležitou součást domorodé mytologie a mnoha snových příběhů. Nejstarší záznam o druhu od západních výzkumníků pochází pravděpodobně již ze zprávy Williama Dampiera z roku 1699. Vědecky druh poprvé popsal John Latham roku 1801 pod odborným jménem \"Vultur audax\", tedy jako zástupce supů. V současnosti platná systematika řadí orla do rodu \"Aquila\" a zdá se, že je nejblíže spřízněn s orlem hnědým (\"Aquila gurneyi\"). S rozvojem pastevectví na přelomu 19. a 20. století začal být orel klínoocasý systematicky pronásledován a za jeho zabíjení byly vypláceny dokonce odměny; to vedlo k zabití desítek tisíc jedinců. Teprve roku 1979 se mu dostalo plné ochrany. V současnosti je jeho populace na australské pevnině vzrůstající, pravděpodobně následkem vytváření otevřenějších stanovišť odlesňováním a rozšířením králíků. Tasmánský poddruh je hodnocen jako ohrožený, protože má menší areál a specifičtější požadavky na biotop.\n\nNejstarší záznam o orlovi klínoocasém z pera západních výzkumníků pochází pravděpodobně od anglického mořeplavce Williama Dampiera, který ptáky pozoroval roku 1699 v oblasti Žraločí zátoky. Dampier se ve své zprávě zmiňuje o orlech, i když nelze zcela vyloučit ani to, že pozoroval jiné velké dravce. Ve zprávách evropských kolonistů z konce 18. století se již objevují jména jako „eaglehawk” („orlojestřáb”, pravděpodobně následkem nejisté identifikace druhu) a „mountain eagle” („horský orel”). Vědecky druh poprvé popsal anglický přírodovědec John Latham roku 1801 na základě obdržené kresby z předešlého roku, přičemž zvolil protonymum \"Vultur audax\" − orla klínoocasého tedy zařadil mezi supy, pojmenování \"Vultur audax\" znamená v překladu „odvážný sup”. Popis nového druhu zveřejnil ve druhém dodatku ke svému dílu \"A General Synopsis of Birds\". Následně došlo k přeřazení druhu do monotypického rodu \"Uroaetus\" kvůli klínovitého tvaru ocasu, systematika se nicméně ukázala býti pochybnou a v 50. letech 20. století nakonec došlo ke sloučení do rodu \"Aquila\" společně s jinými druhy orlů.\n\nV rámci zoologické systematiky se orel klínoocasý řadí do čeledi jestřábovití (Accipitridae), rozsáhlé ptačí skupiny zahrnující mimo orlů například jestřáby, káňata nebo supy, přičemž o systematice mezi jednotlivými druhy probíhají debaty. Za nejbližšího příbuzného orla klínoocasého je považován orel hnědý (\"Aquila gurneyi\"), který se vyskytuje na Nové Guineji a přilehlých ostrovech. Orel hnědý je menší než orel klínoocasý a má pouze mírně klínovitý ocas. Na základě molekulárních analýz z roku 2017 vyšla také blízká příbuznost orla klínoocasého a hnědého\ns orlem damaním (\"Aquila verreauxii\"), orlem jestřábím (\"Aquila fasciata\") a orlem savanovým (\"Aquila spilogaster\"). Orel klínoocasý byl považován také za blízkého příbuzného orla Haastova (\"Harpagornis moorei\"), vyhynulého obrovského ptáka s rozpětím křídel až 3 m a hmotností 10 až 15 kg, který se vyskytoval na Novém Zélandu. Genetické analýzy nicméně naopak paradoxně potvrdily blízkou příbuznost orla Haastova s orlem malým (\"Hieraaetus morphnoides\") a orlem nejmenším (\"Hieraaetus pennatus\"). Předek orla Haastova pravděpodobně pocházel z malých druhů rodu \"Hieraaetus\", které osídlily Nový Zéland, a následně se vyvinuly do obrovské velikosti (ostrovní gigantismus).\n\nOrel klínoocasý se v rámci vnitrodruhové systematiky dělí do dvou poddruhů:\nPoddruh \"A. a. fleayi\" se od \"A. a. audax\" má lišit ve třech hlavních znacích: dosahuje větší velikosti, je do značné míry závislý na lesních stanovištích a nedospělí ptáci mají světle žlutou šíji. Nicméně o platnosti těchto znaků existují pochybnosti. Například větší velikost tasmánského poddruhu může být vysvětlena Bergmannovým pravidlem, kdy jsou jedinci žijící v chladnějších oblastech větší než jejich příbuzní, kteří žijí v teplejších areálech blíže rovníku. Zdá se také nepravděpodobné, že by mezi ptáky z pevniny a Tasmánie neprobíhal žádný genový tok, i když by byl pravděpodobně pouze nízký, protože orli obecně jenom zřídkakdy přelétávají přes větší vodní plochy. Není tedy jasné, zda \"A. a. fleayi\" představuje odlišnou populaci od \"A. a. audax\". Genetické výzkumy z roku 2013 ukázaly, že tasmánská populace je teprve velmi mladá, pravděpodobně pouze 200 až 1000 let stará.\n\nOrel klínoocasý je velký, silný, tmavě zbarvený dravec s jedinečným dlouhým ocasem ve tvaru kosočtverce. Patří mezi největší druhy orlů vůbec a je to největší dravý pták Austrálie, kde se mu velikostně přibližuje pouze orel bělobřichý (\"Haliaeetus leucogaster\"), který je o čtvrtinu lehčí a má o desetinu menší rozpětí křídel. Délka těla se pohybuje mezi 81 a 104 cm, délka ocasu činí 85 až 105 cm a rozpětí křídel činí 182 až 232 cm. I když existují zprávy i o jedincích s rozpětím křídel okolo 280 cm, jsou s velkou pravděpodobností nadsazené a zaznamenaná rozpětí 314 cm a 340 cm pak již zcela neuvěřitelná. Délka běháku činí 99 až 120 mm. Průměrná hmotnost orla klínoocasého se pohybuje mezi 2,5 až 5,3 kg. U druhu se objevuje pohlavní dimorfismus, samice dosahují větší velikosti než samci. Samci váží 2,5 až 4 kg, průměrně 3,2 kg, samice jsou mohutnější a váží 3,2 až 5,3 kg, průměrně 4,1 kg. Křídla měří asi 53 až 63 cm u samců a 60 až 70 cm u samic, rozpětí křídel samců činí asi 89 % rozpětí křídel samice. U méně dravých jedinců, zejména těch, kteří konzumují ve velkém množství mršiny, bývá pohlavní dvojtvárnost méně výrazná. U druhu se vyskytuje velikostní trend, kdy největší bývají jedinci žijící na Tasmánii, kdežto nejmenší orli klínoocasí obývají severní část areálu výskytu.\n\nOrel klínoocasý je štíhle stavěný pták s výraznými rameny a dlouhými, relativně úzkými křídly. Křídlo se skládá z deseti ručních letek, které jsou u rozepjatých křídel prstovitě roztažené. Jednotlivé ruční letky jsou tuhé a liší se délkou i tvarem, přičemž nejdelší bývá sedmá vnitřní ruční letka. Vnitřní strana křídla dále pokračuje asi třinácti širokými předloketními letkami a čtyřmi až pěti krycími letkami. Mladí jedinci mají pro usnadnění letu větší plochu křídel než dospělci, dokud se jim nevyvinou silnější svaly a nezdokonalí své letové dovednosti. Přepeřování je dlouhodobý proces a trvá i několik let, kdy již začíná jeho nový cyklus, tudíž na sobě dospělí ptáci mají peří různého stáří. Na základně ocasu se nachází olejová žláza. Při čištění si orel touto látkou impregnuje peří, aby si jej udržel v dobrém stavu.\n\nKrk je dlouhý, hlava menší a plochá. Lebka měří na délku asi 60 mm, na šířku 68 mm a na výšku 39 mm. Nese masivní dlouhý hákovitý zobák, na šířku nicméně spíše užší. U samců měří zobák asi 57 mm, samice jej mají delší, asi 60 mm dlouhý. Mírně větší zobák pak mají jedinci z jihovýchodní Austrálie, pravděpodobně kvůli výskytu větší kořisti. I když zobák vypadá jako mocná zbraň, orel jej využívá spíše k odtrhávání masa z těla oběti a ne k zabíjení. Na základně zobáku se rozprostírá ozobí o stejné barvě jako má zobák, díky čemuž se samotný zobák zdá být větším než ve skutečnosti je. V ozobí jsou umístěny nozdry oválného tvaru. Končetiny jsou opeřené. Orel klínoocasý má čtyři robustní, ale spíše krátké prsty s masivními zakřivenými drápy. Tři prsty míří dopředu a jeden dozadu (u samců měří asi 41 mm, u samic asi 46 mm) a specializované svaly v končetinách pomáhají automaticky sevřít pařáty k sobě, což umožňuje jak snadný úchop během hřadování, tak mocné sevření kořisti. Vnitřní a zadní prst bývají nejkratší, ale jsou vybaveny nejdelšími drápy.\n\nZbarvením se orel klínoocasý podobá orlovi skalnímu. Zbarvení je u obou pohlaví podobné. Během života orla se barva peří postupně mění. Mláďata bývají porostlá pouze bílým prachovým peřím. Jak orel stárne, odstín u nedospělých jedinců přechází do hněda s rezavými okraji per, na šíji, hřbetu a křídlech je zbarvení zlatohnědé nebo červenohnědé. Hlava a hrudník je světlejší než u dospělých, končetiny jsou žlutavé až krémové. Oko má barvu šedavou až světle hnědou. Občasně se nicméně objevují i nedospělí jedinci zabarvení matnou černou. Pták postupně tmavne a dospělého peří dosáhne ve věku asi šesti let. Dospělci mají barvu obecně tmavě hnědou až černou se šedohnědým pruhem přes vrchní část křídel, s krémovými končetinami a ozobím. Na šíji vyrůstá podlouhlé peří, které má červenohnědou barvu a kontrastuje s obecným opeřením. V případě rozrušení může pták tato pera vztyčit a vytvořit jakousi hřívu. Nejtmavší bývají nejstarší samci, samice mají peří více do rezava až hněda. Existují záznamy i o albinistických jedincích, ale podobné barevné mutace jsou neobvyklé. Oči dospělých jedinců jsou hnědavé, okolo očí se rozprostírá narůžovělá, bílá nebo namodrale bílá peřím neporostlá kůže.\n\nKvůli svému jedinečnému vzhledu patří orel klínoocasý k téměř nezaměnitelným ptákům oblasti. Jediná možná záměna může nastat s luňákem černoprsým (\"Hamirostra melanosternon\") a mladými orly bělobřichými (\"Haliaeetus leucogaster\"). Oba druhy jsou nicméně menší a od orla klínoocasého je odlišuje vícero znaků. U Torresova průlivu se areál výskytu orla klínoocasého kříží s areálem výskytu orla hnědého, což je třeba mít při identifikaci těchto dvou druhů na paměti.\n\nOrel klínoocasý se vyskytuje v australské oblasti od 8° do 44° jižní šířky. Na Nové Guineji se rozšířil do jihozápadních oblastí Papuy-Nové Guineje a extrémních jihovýchodních oblastí indonéské provincie Papua. Areál výskytu se dále táhne přes celou Austrálii, i když početnost ptáků se v jednotlivých oblastech různí. Vzácnější jsou na severu Austrálie, například na Yorském poloostrově, a také v pouštní oblasti Nullarboru na jihu Austrálie. Celkovou velikost australské populace je obtížné vypočítat, nicméně jedná se o hojného ptáka a vyskytují se zde pravděpodobně desítky tisíc párů. Rovněž v Tasmánii se orel široce rozšířil, vyskytuje se při pobřeží i ve vnitrozemí, přičemž obývá i horské oblasti v centrální části ostrova. Početnost v jednotlivých částech Tasmánie se různí podle přirozeného prostředí. Ve vhodných nížinných oblastech na severu a východě ostrova připadá jeden pár na 20 až 30 km, v horských oblastech se jeden pár vyskytuje na až 1200 km. Tasmánská populace čítá asi 425 teritoriálních párů. Menší populace se pak vyskytují na dalších ostrovech, jako jsou například ostrovy Flinders, Three Hummock Island, Schouten, Maria a Bruny při pobřeží Tasmánie nebo Klokaní ostrov u jižní Austrálie (populace na Klokaním ostrově je odhadována na 30 až 35 párů). Naopak se zdá, že druh chybí na ostrovech Torresova průlivu mezi Austrálií a Novou Guineou.\n\nVzhledem k velkému areálu výskytu orel klínoocasý toleruje i široké spektrum biotopů. Vyskytuje se na savanách, v lesích, tropických pralesích, horských oblastech i na otevřených pláních. Obecně platí, že loví spíše v otevřenějších oblastech a k hnízdění využívá zejména hustší lesy, i když zřídka může hnízdit i na útesech. Mezi nepreferovaná stanoviště patří pouštní oblasti, záleží nicméně také na dostupnosti potravy. Orel klínoocasý se například hojně vyskytoval v písčitých pouštích na západě Austrálie, avšak po úbytku jeho kořisti − menších klokanů rodů \"Lagorchestes\" a \"Onychogalea\" − zdejší populace vymizely. Druh se také vyhýbá intenzivně obdělávaným oblastem a okolím velkých měst. Vyskytuje se až do nadmořské výšky 1 100 m na Tasmánii, na pevnině může žít i v nadmořské výšce do 2 000 m.\n\nOrel klínoocasý je spíše samotářským ptákem, obvykle lze pozorovat jednotlivce anebo páry. Teritorium zahrnuje obvykle 30 až 35 km. Většinou je lze spatřit, jak pozorují okolí z nějakého vyvýšeného bodu (větve stromů, telegrafní sloupy) nebo letí nad svým územím. Na případného vetřelce zaútočí; někteří teritoriální jedinci napadají i kluzáky nebo bezpilotní letouny. Páry orlů klínoocasých jsou obyčejně stálé, nárokují si jedno území (výjimku v tomto případě představuje, pokud musí drženou oblast opustit kvůli velkému suchu). Samotářští dospělci a mladí jedinci, kteří se zpravidla rozptylují ze svých rodných oblastí, nicméně bývají kočovní. Jejich migrace mohou být různě dlouhé, při nejdelších zaznamenaných přesunech ptáci urazili i přes 850 km. Sezónní migrace (například během chladnějších měsíců do nižších nadmořských výšek) nebyly u tohoto druhu studovány.\n\nProtože je pro orla klínoocasého jakožto velkého ptáka energeticky nákladné létat pomocí mávání křídel, využívá vzdušné termiky a téměř bez námahy plachtí oblohou. Při letu má mírně zvlněná křídla složená do tvaru mělkého písmene V a roztažené ruční letky. Mávání je spíše uvolněné, avšak hluboké a mocné. Pták si dokáže udržet stabilitu i za silného větru. Orel klínoocasý může vystoupat až do výšky asi 3 500 m; tehdy už není ze země postřehnutelný lidskýma očima. Má nicméně problémy vzlétnout, pokud nemá k dispozici nějaký vyvýšený bod, zejména pak, je-li bezvětří. V takovém případě nemotorně poskakuje po zemi (skáče po dvou, jedna noha je při tom vpředu) a těžce mává křídly. Přistane-li orel na zemi v lese, musí se postupně dostat na výše položené větve stromů a teprve odtud vzlétne. Vzhledem k tomu, že se nad velkými vodními plochami stoupavé proudy nevytvářejí, se orel klínoocasý vyhýbá také oblastem otevřeného moře. Při delších přeletech přes otevřené moře nicméně může využívat menších ostrovů k „mezipřistání”. Například orli hnízdící na skupině ostrovů Furneaux a Three Hummock Island často přelétají na blízké ostrovy King a Curtis, které jsou vzdálené jenom 100 a 57 km od Tasmánie a Austrálie. Je reálné, že by podobné vzdálenosti přes moře orli dokázali urazit právě pomocí stoupavých proudů nad jedním ostrovem a následným klouzavým letem na další.\n\nOrel klínoocasý je dravec využívající vícero loveckých strategií. Nejčastěji se z vyvýšeného hřadu vrhá na kořist na zemi, na letící kořist pak může útočit snesením se z vyšších výšek nebo metodicky propátrává oblast nízkým letem nad zemí. Při lovu je schopen využít momentu překvapení a zaútočit například ve směru slunečních paprsků, které kořist oslepují. Někdy také vyhledává přírodní požáry a chytá zvířata prchající před ohněm, ze stejných důvodů pak následuje i zemědělské stroje. Oběť může být zabita již samotným nárazem orla; v opačném případě ji pták probodne pařáty, které mohou vyvinout sílu téměř 14 kg/cm. Na létající kořist útočí orel klínoocasý vzácněji, někdy ji může chytat v baldachýnu stromů. Je také schopen vytáhnout menší savce ze stromových dutin nebo mladé ptáky z hnízd. V neposlední řadě také krade již ulovená zvířata menším predátorům.\n\nDíky své velikosti je orel klínoocasý schopen ulovit velké množství druhů zvířat, které žijí v jeho dosahu, avšak obvykle se specializuje na lov středně velkých savců (nad 0,5 kg) a ptáků (nad 0,1 kg). Loví králíky, zajíce, koaly, velké i menší („wallabies”) druhy klokanů, kuskusy, bandikuty, kunovce, kočky, lišky, mladé psy, mláďata koz a ovcí, netopýry, kaloně, zaznamenána byla predace i na ježuře australské (\"Tachyglossus aculeatus\"). Na Tasmánii může lovit ďábly medvědovité (\"Sarcophilus harrisii\"), na Nové Guineji sambary ostrovní (\"Rusa timorensis\"). Loví také větší plazy, jako agamovité nebo varany, hady pouze vzácně. Z ptáků vyhledává například vrány, poštolky, ledňáky, kachny nebo ibisovité. Je považován za jediného hlavního predátora některých velkých papoušků, jako je kakadu arový (\"Probosciger aterrimus\") a eklektus různobarvý (\"Eclectus roratus\"). Při lovu velké kořisti spolu mohou jednotliví ptáci navzájem spolupracovat. Byl zaznamenán kooperativní lov, při kterém skupina o patnácti ptácích ulovila klokana rudého (\"Macropus rufus\"), což je největší žijící vačnatec. U zvířat, jako jsou prasata nebo kozy, se pak mohou snažit oddělit matku od bezbranného mláděte. Zejména v zimních měsících nepohrdne orel klínoocasý ani mršinami zvířat. U velkých mršin se mohou dohromady krmit i větší skupinky těchto ptáků. Mrtvá těla zvířat rovněž představují vhodnou potravu pro mladé jedince, kteří ještě nemají velké lovecké zkušenosti.\n\nSkladba potravy závisí na regionu, ročním období i věku a zkušenosti ptáků. Nejoblíbenější potravu představují nepůvodní králíci, které orel loví přednostně před jinými druhy zvířat; stejně tak dobře je ale schopen rychle přejít na jiný druh kořisti, jestliže v areálu králíci vymizí, jako v případě okolí přehradní nádrže Burrendong v Novém Jižním Walesu, kde se úbytek králíků o 75 % znatelně neprojevil na místní populaci orlů. Jedná se o paradoxní situaci, kdy se následkem introdukce nového druhu do přirozeného prostředí zvýšila velikost populace tohoto původního ptáka. Nezdá se také, že by predace ze strany orlů vedla ke snižování populací králíků. Studie zkoumající potravní preference tohoto ptáka byla provedena roku 1980 na jedincích z různých částí Západní Austrálie, největšího australského státu. V suchých oblastech Nullarboru představovali hlavní součást potravy králíci. Na vyprahlém západním pobřeží se jídelníček skládal převážně z klokanů a ovcí, ale orli ulovili také několik lišek a koček. V severní části státu se živili převážně klokanovitými, na jihozápadě státu pak byla jejich strava rozmanitá, tvořená hlavně ptáky (kachny, papoušci), králíky, ovcemi. Na Tasmánii se strava orla skládá převážně z králíků, zajíců a koček (cca 45 % jídelníčku), další velkou část zahrnují klokánci, kuskusové, vombati a ježury (cca 30 % jídelníčku), dále ptáci (cca 10 % jídelníčku), ovce a kozy (cca 7,5 % jídelníčku), plazi (cca 5 % jídelníčku) a zbytek tvoří jiná potrava.\n\nPokud se orel dostane k potravě, může naráz sežrat množství masa až o jedné třetině své tělesné hmotnosti; bez jídla naopak dokáže přežít až několik týdnů. Nestrávené zbytky vylučuje pomocí vývržků. Většinu tekutin získává z potravy, za horkých dní ale potřebuje pít.\n\nOrel klínoocasý je monogamním druhem ptáka, oba partneři spolu obyčejně zůstávají až do smrti jednoho z nich. Pokud jeden člen páru uhyne, může trvat i půl roku, než se vytvoří pár nový, případně k tomu nemusí dojít vůbec. Během období rozmnožování se pár stává více teritoriální a náruživěji si brání své území před vetřelci. Doba hnízdění se mění se zeměpisnou šířkou a místními podmínkami; mláďata se obyčejně líhnou v době, kdy je největší hojnost potravy. Během suchých období s nedostatkem kořisti nemusí orel klínoocasý v některých oblastech hnízdit i několik let. Vejce orel klínoocasý obecně klade mezi červencem a srpnem, v nejsevernějších oblastech Austrálie se snůšky objevily i během ledna a února, na Tasmánii probíhá kladení vajec mezi zářím a říjnem. Doba snůšky závisí také na věku a zkušenostech ptáka, mladí ptáci obvykle hnízdí později. Jestliže snůška padne za oběť predátorům nebo se z vajíček nevylíhnou mláďata, pár se může pokusit i o druhou snůšku, a to ještě na konci října. Během období hnízdění je orel klínoocasý citlivý na vyrušování ze stran lidí. Zejména na začátku hnízdění mohou orli často svá hnízda opustit, pokud jsou vyrušeni. Některé páry si nicméně zvyknou na lidské činnosti, a to i ve vzdálenosti asi 100 m od hnízda.\n\nSe začátkem období rozmnožování předvádějí páry akrobatické lety. Ty mají za účel vymezit území a utužit vztahy mezi oběma ptáky, obzvláště samec do nich vynakládá velké množství energie. Ptáci ve vzduchu předvádějí zvlněný let s postupným klesáním. Samci také mohou následovat samici a kopírovat její pohyby nebo na sebe vzájemně simulují útoky. V některých případech například samec může letět shora na samici s nataženými končetinami, ta se v poslední chvíli otočí a oba ptáci se navzájem krátce dotknou pařáty. Během podobných vzdušných kreací (a u hnízda) také jinak tichý pták vydává vysoké pískání následované krátkým klesavým „sí-tjů” a různé další pískavé, ňafavé a kvičivé zvuky. Orli klínoocasí hojně vyhledávají vzájemný fyzický kontakt a navzájem si okusují zobák nebo probírají peří na šíji. Samci také samici často přinášejí dary v podobě potravy; samice tímto rituálem pravděpodobně posuzují, zda je samec schopen zabezpečit mláďata. Samotné páření je pouze krátké a trvá několik sekund. Samec při něm spojí svou kloaku s kloakou samice a oplodní ji.\n\nK hnízdění orel klínoocasý využívá hlavně vysoké stromy. Vybírá především místa, která jsou chráněna před větrem a horkým odpoledním sluncem, přičemž by měla být také blízko lovných oblastí. Druh stromu není důležitý, nicméně hnízda byla v Austrálii zaznamenána například na některých sandarakovcích, flindersiích, blahovičnících, přesličnících a akáciích. Na Tasmánii hnízdí převážně na větších blahovičnících, především na druzích \"Eucalyptus viminalis\", \"E. delegatensis\", \"E. ovata\", \"E. regnans\" a \"E. globulus\". Hnízdo bývá obvykle umístěno ve výškách okolo 12 až 30 m, ale může být i výše. V areálech, kde vysoké stromy nerostou, si orli staví hnízda na skalách, keřích nebo i na zemi. V některých oblastech mohou vysoké stromy dobře nahradit telegrafní sloupy. Hnízda jednotlivých párů od sebe bývají obvykle vzdálena 2,5 až 4 km. V letech, kdy je hojné množství kořisti, nicméně může být tato vzdálenost menší. Hnízdo samotné je mohutná stavba z větví, ve které se nachází mělký šálek lemovaný větvičkami a lístky. V některých případech může dojít k rozšíření hnízda po nějakém jiném velkém dravci, jako je orel bělobřichý. Na vytváření hnízda se podílejí oba členové páru, i když samice na jeho stavbu vynakládá více práce. Nově postavené hnízdo může měřit 70 až 90 cm v průměru a být 30 až 80 cm hluboké. Orli nicméně svá hnízda mohou využívat i vícekráte po sobě a postupně je při tom rozšiřovat. Velká hnízda mohou měřit až 1,8 m v průměru, na hloubku až 3 m. Takováto impozantní stavba pak váží i přes 400 kg. Na svém území má pár obvykle postavených několik hnízd, nejčastěji dvě až tři, někdy i deset. Některá z nich mohou sloužit i jako místa pro krmení nebo vyhlídkové body. Některá nepoužitá hnízda mohou využívat jiné druhy ptáků, jako raroh proměnlivý. Na spodní straně používaných hnízd si často staví vlastní hnízda menší druhy ptáků, např. někteří pěnkavovití, jimž přítomnost orlů možná poskytuje ochranu před jinými druhy predátorů.\n\nPo spáření samice naklade do hnízda vejce. Ta jsou matně bílá a doplněna o skvrnitě hnědé vzorkování. Vejce měří na délku asi 7,3 cm, na šířku 5,8 cm a váží okolo 120 až 150 g. I zde se objevuje trend, že ptáci žijící na Tasmánii kladou větší vejce než ptáci ze severnějších oblastí. U větší snůšky jsou vejce kladena postupně po dobu několika dní. Nejstarší vejce má obyčejně nejlépe vyvinuté vzorkování. Velikost snůšky u poddruhu \"A. a. audax\" činí průměrně dvě vejce, u tasmánského poddruhu \"A. a. fleayi\" pouze jediné. Vzácněji nicméně může samice naklást i vícero vajec, na Tasmánii dvě, na pevnině i čtyři. Protože jsou vejce kladena postupně, postupně se také líhnou jednotlivá mláďata. Inkubační doba trvá u poddruhu \"A. a. audax\" 42 až 45 dní, nejčastěji 43 dní. Délka inkubace u tasmánského poddruhu není známá, pravděpodobně však bude stejná jako u pevninské populace. Velikost snůšky je závislá na hojnosti kořisti v oblasti. Po snížení populací králíků v 50. letech 20. století následkem působení viru myxomatózy, který byl do Austrálie záměrně introdukován za účelem zastavení dalšího šíření králíků, bylo pozorováno rovněž zmenšení snůšek orlů.\n\nNakladená vejce zahřívají během dne samec i samice, v noci o ně pečuje samice sama. Během hnízdění se u orlů vyvíjí na břiše pruh bez opeření, který usnadňuje zahřívání vajec. Několik dní před vylíhnutím již mláďata začínají ve vejcích pípat, matka jim odpovídá jemným voláním. Samotné líhnutí je pro mládě náročný vyčerpávající proces, který může trvat i jeden až dva dny. Čerstvě vyklubaná mláďata váží asi 100 g a jsou pokryta bílým prachovým peřím. Kořist pro ně loví samec, i když jenom zřídkakdy mláďata sám krmí a potravu obyčejně předává samici. Ta během prvních pěti týdnů mláďatům podává menší kousky masa přímo do zobáku. Společně s potravou pak zvláště malým kuřatům předává také sliny a výměšky ze solných žláz, které jim mají poskytovat potřebné enzymy, užitečné bakterie a tekutiny. Po pěti týdnech již mláďata mohou žrát sama z hnízda. Protože se nejstarší mládě líhne první, je také obyčejně největší a nejsilnější a má nejvyšší šanci na přežití. Je-li nedostatek potravy, není neobvyklé, že toto prvorozené mládě může zabít a sežrat své mladší a slabší sourozence. Rodiče kuřata chrání před útoky jiných orlů klínoocasých, ale hnízdo je obyčejně nechráněné vůči ostatním predátorům. Pokud hnízdo napadne některý predátor, ptáčata se o svou ochranu musí postarat sama. Častými pleniteli hnízd bývají varani.\n\nMláďata rostou velmi rychle, za první týden se jejich hmotnost může i zpětinásobit. Přepeření nastává ve věku asi 70 až 95 dní, kdy také poprvé opouštějí hnízdo. Protože křídla rostou rovnoměrně bez ohledu na zbytek těla, mladí samci obvykle vzlétnou dříve než mladé samice, neboť mají stejně velká křídla na menší hmotnost. Se svými rodiči mladí ptáci tráví další čtyři až šest měsíců, postupně se zdokonalují v letu, vzdalují se od hnízda a následují dospělé do krmných oblastí. Po tomto období, kdy se již stávající pár připravuje na nové rozmnožovací období, se ze svých rodných oblastí rozptylují, pokud je dostatek potravy, tak i dříve. Byl nicméně zaznamenán i případ, při kterém dospívající orel žil se svými rodiči ještě během dalšího období hnízdění a zabil jim jejich nové mládě. Pohlavní dospělosti je dosaženo u obou pohlaví v asi 3 letech. Samci se nicméně poprvé rozmnožují později než samice, zřejmě protože si jako poskytovatelé potravy pro mláďata musí více vypilovat lovecké dovednosti. Pouze asi třetina mláďat se dožije dospělosti. Pokud však orel klínoocasý dospěje a obsadí teritorium, jeho šance na přežití výrazně stoupnou. Dospělci nemají žádné přirozené nepřátele, nejvyšší věk zaznamenaný v zajetí činil 40 let.\n\nOrel klínoocasý, jakožto největší dravec v Austrálii, měl silné místo také v kultuře domorodých obyvatel. V západní Austrálii byly nalezeny minimálně 5 000 let staré skalní malby znázorňující orly. Tyto obrazy patřily do náboženského i běžného života domorodých obyvatel. Orel byl součástí domorodé mytologie a mnoha snových příběhů. Pro lidi národa Kulin v centrální Victorii představoval orel, známý jako Bunjil, boha − Stvořitele. U mnoha australských domorodých kmenů se jednotlivé komunity dělí na dvě poloviny, moiety, které jsou často připodobňovány k ptákům symbolizujícím protiklady: orel symbolizuje světlo a den, zatímco vrána stín a noc. Obě poloviny se navzájem musí doplňovat, tudíž není například možné provádět některé rituály, pokud nejsou přítomni zástupci obou skupin. Rovněž tak uzavření manželství je možné pouze tehdy, pokud každý z partnerů náleží do jiné moiety.\n\nLidé národa Kaurna znali souhvězdí Jižního kříže jako orlí dráp. Orli hráli roli také v čarodějnictví. Medicinmani na sebe prý mohli vzít podobu orlů, kteří se pod rouškou noci vydávali do tábora nepřátelských kmenů a roznášeli zde bolest a utrpení. Orel klínoocasý zároveň musel u domorodých obyvatel vzbuzovat částečně i strach jako potenciální hrozba pro malé děti. Některými kmeny byl orel klínoocasý loven pro maso a peří, které sloužilo jako ozdoba čelenek či při různých rituálech. Orli mohli být snadno uloveni pomocí bumerangu nebo oštěpů, převážně poté, co se nakrmili a měli potíže vzlétnout.\n\nOrel klínoocasý je od roku 1975 symbolem Severního teritoria a společně s jinými přírodními motivy − klokany rudými a bavlníky \"Gossypium sturtianum\" − je také vyobrazen na jeho státním znaku. Orel na erbu drží domorodý rituální kámen tjurunga, který spočívá na přilbici, jež má připomínat válečnou historii Severního teritoria.\n\nPopulace orla klínoocasého jako druhu je celkově vzrůstající následkem rozšíření nepůvodních králíků a vytváření otevřenějších stanovišť odlesňováním. Společně s velkou populací a rozsáhlým areálem výskytu, které neodpovídají kritériím pro zranitelné druhy, to znamená, že nečelí riziku vyhynutí a Mezinárodní svaz ochrany přírody jej považuje za málo dotčený taxon. V současné době se vyskytuje v Austrálii pravděpodobně ve větších počtech než před kolonizací Evropany. Nicméně i přesto je některými lidskými činnostmi ohrožován.\n\nOd druhé poloviny 19. století začal být orel klínoocasý systematicky pronásledován pastevci jako nepřítel ovcí. Zvláště ke konci 19. století se stal jedním z nejpronásledovanějších dravců na světě, roku 1892 začala západoaustralská vláda vydávat odměny za zabité orly, od roku 1919 pak byl orel klínoocasý zákonem prohlášen za škůdce, což vedlo k neomezenému zabíjení desítek tisíc jedinců. Jenom mezi lety 1958 a 1967 byly v Queenslandu a v Západní Austrálii vyplaceny odměny za 120 000 orlů.\n\nZabíjení probíhalo také na Tasmánii, kde operovala soukromá organizace Buckland and Spring Bay Tiger and Eagle Extermination Society. Jejím cílem bylo vyhladit orla a vakovlka. Orel přežil dodnes, avšak vakovlka se podařilo vyhubit. Teprve roku 1979 se orlovi klínoocasému společně s jinými původními druhy zvířat dostalo plné ochrany federální vládou, i když některé státy a teritoria mohou stále vydávat malé množství povolenek k odstřelu jedinců způsobujících problémy. I když se orli živí především nemocnými nebo mrtvými jehňaty, v některých oblastech je nicméně i dnes tento druh nelegálně pronásledován a zachycován, střílen nebo tráven. Některé jedy, využívané například pro snižování populací králíků, zase mohou způsobit sekundární otravu orlů. Éru insekticidu DDT snesl orel klínoocasý dobře, pravděpodobně protože se živil převážně středně velkými savci a byl tedy vystaven menšímu množství jedu než u dravců živících se jinými ptáky nebo rybami.\n\nZatímco australské populace nejsou považovány za vzácné, tasmánský poddruh je hodnocen jako ohrožený, protože má menší rozsah a specifičtější požadavky na biotop. Hnízdí převážně ve starých blahovičníkových lesích, ty ale ustupují zemědělství či lesnictví; od osídlení Tasmánie lidmi došlo k likvidaci asi 40 % lesních stanovišť. Orel klínoocasý je také velmi citlivý na rušení během hnízdění, mezi což lze počítat rozvoj venkovských a obytných oblastí, těžbu dřeva (která se navíc kryje s dobou inkubace), ale i turismus. Rovněž zde pokračuje nelegální odchyt a zabíjení orlů, každoročně je tímto způsobem zabito minimálně 5 % dospělých a 35 % nedospělých jedinců. Problém představují rovněž sekundární otravy, případně také dochází k tomu, že orel sežere otrávenou návnadu určenou pro jiné druhy predátorů. Řada orlů se pak stane obětí automobilové dopravy (což je problém v celém areálu výskytu), případně střetů s dráty elektrického vedení, potenciální hrozbu představují také kolize s větrnými turbínami. Další existence tohoto poddruhu je závislá na zmírnění těchto ohrožujících procesů a především na ochraně lesních stanovišť. Množství hnízd orlů klínoocasých se na Tasmánii nachází na soukromých pozemcích nebo ve státních lesích, jeden z plánů ochrany je tedy tato hnízda lokalizovat a chránit. Druh je právně chráněn jak na australské pevnině, tak na Tasmánii, a patří do druhé přílohy Úmluvy o mezinárodním obchodu s ohroženými druhy volně žijících živočichů a planě rostoucích rostlin, obchodování je tedy na mezinárodní úrovni omezeno a podřízeno dozoru.\n\n\n"}
{"id": "482954", "url": "https://cs.wikipedia.org/wiki?curid=482954", "title": "Montgallet (stanice metra v Paříži)", "text": "Montgallet (stanice metra v Paříži)\n\nMontgallet je nepřestupní stanice pařížského metra na lince 8 ve 12. obvodu v Paříži. Nachází se na křižovatce ulic \"Rue de Reuilly\" a \"Rue Montgallet\".\n\nStanice byla otevřena 5. května 1931 při prodloužení linky mezi stanicemi Richelieu – Drouot a Porte de Charenton.\n\nJméno stanice je odvozeno od názvu ulice \"Rue Montgallet\". Ulice dostala název podle jednoho z majitelů zdejších pozemků jménem Montgallet.\n\nStanice má jen jeden vchod v ulici \"Rue de Reuilly\" u domu č. 68.\n\n"}
{"id": "482960", "url": "https://cs.wikipedia.org/wiki?curid=482960", "title": "Zlatá brána (Jeruzalém)", "text": "Zlatá brána (Jeruzalém)\n\nZlatá brána nebo brána Milosrdenství (, ša'ar ha-Rachamim) je jedna z uzavřených bran v jeruzalémských hradbách. Tato brána byla uzavřena v 16. století na pokyn sultána Sulejmana I. Důvodem byla stará židovská tradice, podle níž by touto branou měl vstoupit Mesiáš. Sulejman se tudíž rozhodl bránu zapečetit, aby tak Mesiášovu příchodu zabránil.\n\nJeruzalémských bran je celkem 11. Z toho 7 bran je otevřených a 4 uzavřené.\n\n"}
{"id": "482962", "url": "https://cs.wikipedia.org/wiki?curid=482962", "title": "Ronald Garan", "text": "Ronald Garan\n\nRonald John Garan (* 30. října 1961 v Yonkers, New York, USA), původně pilot vojenského letectva Spojených států, je od července 2000 astronautem NASA. Má za sebou jeden krátkodobý kosmický let raketoplánem Discovery, ve vesmíru strávil 13 dní, 18 hodin a 13 minut. Od roku 2009 se připravoval na svůj první kosmický let na Mezinárodní vesmírnou stanici (ISS) jako člen Expedice 27/28, do vesmíru vzlétl začátkem dubna 2011 a přistál v polovině září 2011.\n\nRonald Garan se narodil ve městě Yonkers ve státě New York, zde také do roku 1979 navštěvoval střední školu. Poté studoval ekonomii na v Oneontě, roku 1982 zde získal titul bakaláře. \n\nPřihlásil se k  vojenskému letectvu a absolvoval pilotní výcvik. Létal se stíhači F-16 v Německu, později byl přeložen do Jižní Karolíny. Účastnil se operací Pouštní štít a Pouštní bouře. Od roku 1991 byl instruktorem a zástupcem náčelníka v letecké škole. Po třech letech byl přeložen na základnu Eglin na Floridě, kde působil jako zkušební pilot. Roku 1996 získal hodnost magistra letectví na . Rok 1997 strávil ve škole zkušebních letců námořnictva v Patuxent River. Roku 1998 obdržel druhý magisterský titul, tentokrát z leteckého strojírenství na . Poté vedl na Eglinu zkoušky raket vzduch-vzduch. Má nalétáno přes 5000 hodin na třiceti typech letadel.\nZúčastnil se 18. náboru astronautů NASA, uspěl a 26. července 2000 byl začleněn do oddílu astronautů NASA. V ročním kurzu všeobecné kosmické přípravy získal kvalifikaci pilota raketoplánu Space Shuttle.\n\nPo dokončení přípravy pracoval v NASA, roku 2005 se účastnil experimentů v podmořské laboratoři .\n\nV březnu 2007 NASA oznámila jeho zařazení do posádky letu STS-124 ve funkci letového specialisty. Do kosmu odstartoval 31. května 2008 na palubě raketoplánu Discovery. Hlavním úkolem mise bylo vyvezení a montáž jádra japonského modulu Kibó – hermetické sekce PM a manipulátoru EMRMS. V průběhu montáže třikrát vystoupil na povrch stanice, celkem strávil v otevřeném vesmíru 20 hodin a 32 minut. Raketoplán přistál 14. června 2000 po 13 dnech, 18 hodinách a 13 minutách letu. \n\nV červenci 2009 byl vybrán do posádky Expedice 27 se startem v březnu 2011. V říjnu 2009 bylo jeho jmenování bylo oficiálně potvrzeno NASA.\n\nPodruhé do kosmu odstartoval v lodi Sojuz TMA-21 z kosmodromu Bajkonur 4. dubna 2011 v 22:18 UTC ve funkci palubního inženýra lodi společně s Andrejem Borisenkem a Alexandrem Samokuťajevem. Po dvoudenním letu se 6. dubna Sojuz spojil s Mezinárodní vesmírnou stanicí. Na ISS pracoval ve funkci palubního inženýra Expedic 27 a 28. Po 164 dnech letu přistál s kolegy Samokuťajevem a Borisenkem v Sojuzu TMA-21 v Kazachstánu, 150 km jihovýchodně od Džezkazganu.\n\nRonald Garan je ženatý, má tři syny. \n"}
{"id": "482964", "url": "https://cs.wikipedia.org/wiki?curid=482964", "title": "Michael Fossum", "text": "Michael Fossum\n\nMichael Edward Fossum (* 19. prosince 1957, Sioux Falls, Jižní Dakota, USA), původně pilot vojenského letectva Spojených států, je od června 1998 astronautem NASA. Má za sebou dva krátkodobé kosmické lety raketoplánem na Mezinárodní vesmírnou stanici (ISS), celkem strávil ve vesmíru 29 dní, 9 hodin a 53 minut. Od roku 2009 se připravoval na dlouhodobý pobyt na ISS jako člen Expedic 28 a 29, ke kterému odstartoval v červnu 2011.\n\nMichael Fossum se narodil v Sioux Falls ve státě Jižní Dakota, dětství a mládí prožil ve městě McAllen v Texasu, zde také do roku 1976 navštěvoval střední školu. Potom studoval na Texaské A&M univerzitě (), roku 1980 zde získal titul bakaláře v oboru strojírenství. \n\nOd května 1980 sloužil v letectvu, následující rok se stal magistrem (obor systémové projektování) na Institutu technologie Letectva Spojených států (). Od roku 1981 byl přidělen do Johnsonova vesmírného střediska v Houstonu, kde pracoval v oddělení letových operací Shuttlů. Absolvoval výcvik ve škole zkušebních letců () a od roku 1985 přešel do funkce zkušebního letce, po čtyřech letech i vedoucího letových zkoušek v 3. departmentu, na základně Edwards.\n\nOd ledna 1993 pracoval v NASA. Zprvu měl za úkol zkoumání možnosti použít ruský Sojuz jako záchrannou loď pro novou vesmírnou stanici. Později se věnoval otázkám montáže ISS. Roku 1996 přešel do oddělení plánování misí raketoplánů, následující rok se účastnil bezpilotních letových zkoušek prototypu lodi X-38. \n\nZúčastnil se 12. až 15. náboru astronautů NASA v letech 1987–1994, ale dostal se vždy pouze mezi stovku finalistů. Uspěl až v 17. náboru a 4. června 1998 byl začleněn do oddílu astronautů NASA. V ročním kurzu všeobecné kosmické přípravy získal kvalifikaci letového specialisty raketoplánu Space Shuttle.\n\nPo dokončení přípravy zastával různé funkce v NASA. Působil i ve skupině NASA přidělené k ruskému Středisku řízení letů, během letu Expedice 6 byl hlavním spojařem (CapCom). \n\nV prosinci 2002 byl jmenován jedním z letových specialistů mise STS-119, start byl naplánován na leden 2004. Po havárii Columbie byl let odložen. V prosinci 2003 byl přeřazen do mise STS-121. \n\nMise STS-121 byla zahájena 4. července 2006 startem raketoplánu Discovery. Astronauté přivezli na ISS třetího člena posádky Thomase Reitera, zásoby v modulu Leonardo a provedli některé nutné opravy. V jejich průběhu Fossum třikrát vystoupil na povrch stanice, celkem na 21 hodin a 28 minut. Discovery přistál 17. července 2006 po 12 dnech, 18 hodinách a 38 minutách pobytu ve vesmíru. \nVe dnech 31. května – 11. června 2008 pobýval ve vesmíru podruhé. Let STS-124 raketoplánu Discovery trval 13 dní, 18 hodin a 13 minut. Astronauté pokračovali ve výstavbě ISS, přivezli a připojili modul Kibó. Fossum opět třikrát vystoupil do otevřeného vesmíru, dohromady na 20 hodin a 32 minut. Po splnění úkolů přistáli na mysu Canaveral.\n\nV červenci 2009 byl zařazen do záložní posádky Expedice 26 (start plánován na listopad 2010) a hlavní posádky Expedice 28 se startem v květnu 2011. V říjnu 2009 NASA jeho zařazení do Expedice 28 potvrdila.\n\nK třetímu letu do kosmu odstartoval v lodi Sojuz TMA-02M z kosmodromu Bajkonur 7. června 2011 v 20:13 UTC ve funkci palubního inženýra lodi společně se Sergejem Volkovem a Satoši Furukawou. Po dvoudenním letu se 9. června Sojuz spojil s Mezinárodní vesmírnou stanicí. Na ISS pracoval ve funkci palubního inženýra Expedice 28 a velitele Expedice 29. Po 167 dnech letu s Volkovem a Furukawou přistáli se Sojuzem TMA-02M v Kazachstánu.\n\nMichael Fossum je ženatý, má čtyři děti. \n"}
{"id": "482966", "url": "https://cs.wikipedia.org/wiki?curid=482966", "title": "Satoši Furukawa", "text": "Satoši Furukawa\n\nSatoši Furukawa (* 4. dubna 1964, , Hepburnův přepis ) byl původně chirurgem, od února 1999 je astronautem japonské kosmické agentury JAXA. Od konce roku 2008 se připravoval na svůj první kosmický let. Stal se na půl roku členem posádky Mezinárodní vesmírné stanice (ISS) jako palubní inženýr Expedice 28/29, vzlétl 7. června 2011.\n\nSatoši Furukawa se narodil v Jokohamě, vystudoval medicínu na Tokijské univerzitě – absolvoval v březnu 1989. Po škole léčil v univerzitní menocnici, od roku 1990 byl čtyři roky chirurgem v Ústřední nemocnici prefektury Ibaragi (), později i v jiných nemocnicích. Roku 1997 se vrátil do univerzitní nemocnice a na Tokijskou univerzitu k postgraduálnímu studiu, po třech letech úspěšně dokončeném ziskem titulu PhD.\n\nRoku 1998 se přihlásil do 4. náboru japonské kosmické agentury NASDA (v říjnu 2003 sloučena s dvěma dalšími agenturami v JAXA), úspěšně prošel všemi koly výběru a 10. února 1999 byl zařazen mezi astronauty oddílu NASDA. V dubnu 1999 – lednu 2001 absolvoval kosmonautický výcvik ve středisku JAXA v Cukubě, po jeho ukončení mu JAXA přiznala kvalifikaci astronauta.\nPo zakončení základního výcviku se účastnil prací na modulu Kibó. Srpen – září 2002 strávil na stáži v Evropském astronautickém středisku v Kolíně nad Rýnem. V prvním čtvrtletí 2003 v Cukubě cvičil práci v modulu Kibó. V červenci – září 2003 se ve Středisku přípravy kosmonautů v Hvězdném městečku seznamoval s lodí Sojuz. Koncem roku 2003 se podílel na vypracování postupu připojení Kibó k ISS (včetně souvisejícího výstupu do kosmu). Poté se vrátil na výcvik do Ruska zakončený v květnu 2004 získáním kvalifikace palubního inženýra Sojuzu. Od června 2004 procházel v Johnsonovu vesmírném středisku v texaském Houstonu přípravou na let v amerických raketoplánech, kvalifikace letového specialisty mu byla přiznána v únoru 2006. V Houstonu už zůstal, věnoval se přípravě vypuštění modulu Kibó.\n\nV květnu 2008 JAXA oznámila jmenování Furukawy náhradníkem Nogučiho v posádce Expedice 22/23 se startem v Sojuzu TMA-17 v prosinci 2009. V prosinci 2008 JAXA oznámila let Furukavy na ISS na jaře 2011. V červenci 2009 bylo zveřejněno jeho jmenování členem záložní posádky Expedice 26 (start v listopadu 2010) a hlavní posádky Expedice 28/29 se startem v květnu 2011. V říjnu 2009 NASA jeho zařazení do Expedice 28 potvrdila.\n\nKe svému prvému vesmírnému letu odstartoval v lodi Sojuz TMA-02M z kosmodromu Bajkonur 7. června 2011 v 20:13 UTC ve funkci palubního inženýra lodi společně se Sergejem Volkovem a Michaelem Fossumem. Po dvoudenním letu se 9. června Sojuz spojil s Mezinárodní vesmírnou stanicí. Na ISS pracoval ve funkci palubního inženýra Expedic 28 a 29. Po 167 dnech letu s Volkovem a Fossumem přistáli se Sojuzem TMA-02M v Kazachstánu.\nSatoši Furukawa je ženatý, má dvě děti – syna a dceru.\n\n"}
{"id": "482968", "url": "https://cs.wikipedia.org/wiki?curid=482968", "title": "Karel Plíhal (album)", "text": "Karel Plíhal (album)\n\nBezejmenná modrá deska z roku 1985 je první album Karla Plíhala. Obsahuje 17 autorských písniček. Sleeve-note napsal Čestmír Klos.\n\n\n\nPod aranžemi jsou podepsáni Karel Plíhal (1, 2, 4-17) a Jiří Vedral (3, 15).\n\n"}
{"id": "482972", "url": "https://cs.wikipedia.org/wiki?curid=482972", "title": "Daniel Burbank", "text": "Daniel Burbank\n\nDaniel Christopher Burbank (* 27. července 1961 Manchester, Connecticut, USA) původně pilot pobřežní stráže Spojených států, je od května 1996 astronautem NASA. Má za sebou dva krátkodobé kosmické lety raketoplánem na Mezinárodní vesmírnou stanici (ISS), které trvaly 23 dní, 14 hodin a 19 minut. Od roku 2009 se připravoval na dlouhodobý let na Mezinárodní vesmírné stanici (ISS), jako palubní inženýr Expedice 29 a velitel Expedice 30. Do vesmíru vzlétl 14. listopadu 2011 v lodi Sojuz TMA-22, přistál 27. dubna 2012.\n\nDaniel Burbank se narodil v Manchesteru ve státě Connecticut, dětství a mládí prožil v nedalekém městě Tolland, zde také do roku 1979 navštěvoval střední školu. Potom studoval na Akademii pobřežní stráže (), roku 1985 zde získal titul bakaláře elektrotechniky. \n\nOd května 1985 sloužil na lodi Gallatin WHEC-721 Pobřežní stráže Spojených států. Od ledna 1987 do února 1988 prodělal letecký výcvik na základně Pensacola na Floridě. Poté létal na vrtulnících (HH-3F Pelican a HH-60J) u jednotek pobřežní stráže v Jižní Karolíně a Massachusetts. Roku 1990 vystudoval letectví na . Pokračoval ve službě v pobřežní stráži, už jako pilot-instruktor, od roku 1995 na Aljašce. Celkem nalétal, především na vrtulních, přes 4000 hodin. Zúčastnil se přes tří set záchranných operací.\n\nZúčastnil se 14. a 15. náboru astronautů NASA v letech 1991–1994, ale dostal se vždy pouze mezi stovku finalistů. Uspěl až v 16. náboru a 1. května 1996 byl začleněn do oddílu astronautů NASA. V ročním kurzu všeobecné kosmické přípravy získal kvalifikaci letového specialisty raketoplánu Space Shuttle.\n\nPo dokončení přípravy pracoval v NASA, pracoval v oddělení pro Mezinárodní vesmírnou stanici (ISS), působil jako hlavní spojař s posádkami kosmických lodí (Capcom), služebně často pobýval v Rusku. \n\nV únoru 2000 byl jmenován jedním z letových specialistů mise STS-106. Let STS-106 byl zahájen 8. září 2000 startem raketoplánu Atlantis. Astronauté přivezli na zárodek ISS zásoby a materiál nutný pro trvalé obydlení stanice, které bylo zahájeno už za několik týdnů (2. listopadu 2000, Expedicí 1). Atlantis přistál 20. září 2000 po 11 dnech, 19 hodinách a 12 minutách pobytu ve vesmíru. Tímto letem se stal 394 člověkem ve vesmíru.\nV únoru 2002 byl jmenován letovým specialistou mise STS-115, jejíž start byl naplánován na jaro 2003. Po havárii Columbie byl let odložen. Do vesmíru se posádka mise STS-115 dostala v raketoplánu Atlantis až ve dnech 9. – 21. září 2006. Astronauté pokračovali ve výstavbě ISS – přivezli a připojili nosníky P3/P4 a sluneční panely na nich upevněné. Burbank v průběhu montáže vystoupil do otevřeného vesmíru na 7 hodin a 11 minut. Po splnění úkolů astronauté přistáli na mysu Canaveral. Let trval 11 dní, 19 hodin a 7 minut.\n\nV lednu 2007 byl přeřazen mezi astronauty-manažery, pracoval v Akademii pobřežní ochrany. Od ledna 2009 se opět vrátil mezi aktivní astronauty. V červenci 2009 byl zařazen do posádky Expedice 29 se startem v září 2011. V říjnu 2009 NASA jeho zařazení do Expedice 29 potvrdila. \n\nPo havárii Progressu M-12M byl start Expedice 29 v Sojuzu TMA-22 odložen. Ke svému třetímu vesmírnému letu odstartoval v lodi Sojuz TMA-22 z kosmodromu Bajkonur 14. listopadu 2011 ve 4:14 UTC ve funkci palubního inženýra lodi společně s Antonem Škaplerovem a Anatolijem Ivanišinem. Po dvoudenním letu se 16. listopadu Sojuz spojil s Mezinárodní vesmírnou stanicí. Po pěti měsících práce na ISS trojice 27. dubna 2012 přistála v Kazachstánu. \n\n\nDaniel Burbank je ženatý, má dvě děti. \n\n"}
{"id": "482973", "url": "https://cs.wikipedia.org/wiki?curid=482973", "title": "Pavol Blažek", "text": "Pavol Blažek\n\nPavol Blažek (* 9. červenec 1958, Trnava) je bývalý československý atlet slovenské národnosti, reprezentant v chůzi.\n\nV roce 1982 vybojoval na evropském šampionátu v Athénách bronzovou medaili v chůzi na 20 km, když trasu zvládl v čase 1.26:13. Stříbro zde získal Jozef Pribilinec, který byl o osmnáct sekund rychlejší. Na prvním ročníku mistrovství světa v atletice 1983 v Helsinkách se umístil na šestém místě (20 km). Šestý skončil také na mistrovství Evropy v atletice 1986 ve Stuttgartu. V roce 1987 na světovém šampionátu v Římě obsadil v chůzi na 50 km osmnácté místo. Na kratší vzdálenosti dokončil závod na jedenáctém místě.\n\nNejvětší úspěch své kariéry zaznamenal v roce 1990 na mistrovství Evropy ve Splitu, kde vybojoval zlatou medaili (20 km) v čase 1.22:05. Ve stejném roce, 16. září vytvořil v Hildesheimu časem 1.18:13 nový světový rekord v chůzi na 20 km. V roce 1994 rekord vylepšil Číňan Bu Lingtang (1.18:04).\n\nČtyřikrát reprezentoval na letních olympijských hrách (Moskva 1980, Soul 1988, Barcelona 1992, Atlanta 1996). Největší úspěchy zaznamenal na olympiádě v Moskvě, kde v chůzi na 50 km skončil na desátém místě a na kratší, dvacetikilometrové trati došel jako čtrnáctý.\n\n"}
{"id": "482975", "url": "https://cs.wikipedia.org/wiki?curid=482975", "title": "Mistrovství světa v házené mužů 1974", "text": "Mistrovství světa v házené mužů 1974\n\n8. mistrovství světa v házené proběhlo ve dnech 28. února – 10. března v Německé demokratické republice.\n\nMistrovství se zúčastnilo 16 mužstev, rozdělených do čtyř čtyřčlenných skupin, z nichž první dva týmy postoupily do dvou semifinálových skupin. Vítězové semifinálových skupin hráli finále, týmy na druhém místě hrály o třetí místo a týmy na třetím místě o páté místo a poslední ve skupině hráli o sedmé místo. Týmy, které v základní skupině skončili na třetím místě hráli o 9. - 12. místo. Mistrem světa se stal po čtvrté tým Rumunska.\n\n Rumunsko - NDR 14:12 (7:8)\n\n10. března 1974 - Berlín\n\n Jugoslávie - Polsko 18:16\n\n10. března 1974 - Berlín\n\n SSSR - Československo 26:24\n\n10. března 1974 - Berlín\n Maďarsko - Dánsko 22:15\n\n10. března 1974 - Berlín\n\n\n\n\n\n\n\n\n"}
{"id": "482977", "url": "https://cs.wikipedia.org/wiki?curid=482977", "title": "Kevin", "text": "Kevin\n\nKevin je mužské jméno pocházející z gaelštiny, skotské keltštiny. Původní Caoimhghín a znamená mužný nebo také milovaný.\n\nKevin se v českém kalendáři běžně nevyskytuje. Ve světě se svátek slaví 3. června ve Španělsku a na Slovensku a 4. listopadu v Irsku.\n\nV roce 2009 bylo v České republice 925 nositelů jména Kevin a v žebříčku nejpoužívanějších jmen je na 196. místě.\n\n"}
{"id": "482980", "url": "https://cs.wikipedia.org/wiki?curid=482980", "title": "Ján Čado", "text": "Ján Čado\n\nJán Čado (* 7. květen 1963, Trstená) je bývalý československý atlet slovenské národnosti, reprezentant v trojskoku.\n\nJeho největším mezinárodním úspěchem je stříbrná medaile, kterou vybojoval výkonem 17,23 metru na halovém ME v roce 1985 v Pireu. Na stupních vítězů ho doplnili bronzový Volker Mai z NDR a Bulhar Christo Markov, který se stal halovým mistrem Evropy díky výkonu 17,29 m. V témže roce se konaly první a zároveň také poslední světové halové hry v atletice (předchůdce halového MS) v Paříži, kde obsadil 9. místo ve skoku dalekém a 5. místo v trojskoku. Po halovém mistrovství světa v Indianapolisu v roce 1987 se ze Spojených států domů nevrátil.\n\nHned čtyřikrát skončil na halovém ME těsně pod stupni vítězů, na 4. místě. Takto se umístil na halovém ME 1983 v Budapešti, halovém ME 1984 v Göteborgu, halovém ME 1986 v Madridu a halovém ME 1987 v Liévinu.\n\nV srpnu 1983 reprezentoval na prvním ročníku MS v atletice v Helsinkách, kde ve finále skončil na 6. místě (17,06 m). Na Mistrovství světa v atletice 1991 v Tokiu neprošel přes kvalifikaci.\n\n"}
{"id": "482983", "url": "https://cs.wikipedia.org/wiki?curid=482983", "title": "Seznam klášterů v Brně", "text": "Seznam klášterů v Brně\n\nSeznam klášterů v Brně tvoří výčet církevních staveb klášterního charakteru na dnešním území největšího moravského města. Seznam je rozdělen do tří částí. V té první se nacházejí stavby existující, kde jsou zahrnuty jak kláštery, které fungují dodnes, tak objekty, které již náboženským funkcím neslouží, ale v minulosti sloužily jako konventy. Druhá sekce obsahuje zcela zaniklé kláštery, ze kterých se do dnešních dob nezachovalo nic, případně zůstaly pouze archeologické stopy. Poslední část seznamu popisuje dvory a rezidence, které nemají klasický klášterní charakter, ale byly v majetku církevních řádů, jež je využívaly.\n\nV rámci těchto kapitol jsou kláštery řazeny abecedně podle běžně používaných a rozšířených názvů církevních řádů (tedy místo označení s oficiálním názvem, např. „klášter řádu bratří kazatelů“, je použito označení „klášter dominikánů“), který v té určité stavbě jako první působil. Dále je u každé stavby zmíněno umístění se zeměpisnými souřadnicemi, obrázek (pokud je dostupný), oficiální název prvního působícího řádu a stručný historický popis kláštera.\n\nVýčet celkem 37 staveb není úplný a vychází z knihy \"Encyklopedie moravských a slezských klášterů\" (ISBN 80-7277-026-8, Libri, 2005). Hlavní autor této publikace, Dušan Foltýn, v předmluvě uvádí, že v případě klášterů založených do poloviny 19. století se jedná o kompletní seznam. Od poloviny 19. století ale vzhledem k velkému rozšíření nejrůznějších menších řádů a kongregací vzniklo velké množství nových objektů klášterního charakteru. Proto bylo u takových staveb přistoupeno k výběru nejdůležitějších klášterů s ohledem na historický význam či architekturu. Oproti této publikaci byl přidán navíc pravoslavný monastýr.\n\n\n"}
{"id": "482985", "url": "https://cs.wikipedia.org/wiki?curid=482985", "title": "Ladislav Beneš (házenkář)", "text": "Ladislav Beneš (házenkář)\n\nLadislav Beneš (* 9. červenec, 1943) je československý házenkář, který byl součástí týmu, který reprezentoval svou zemi na Letních olympijských hrách 1972 v Mnichově, kde získal stříbrnou medaili. Odehrál zde všech 6 utkání a zaznamenal v nich celkem 14 gólů. V roce 1967 byl také součástí zlatého týmu na mistrovství světa v házené ve Švédsku.\n\nSvoji hráčskou kariéru začínal v klubu TJ Gottwaldov, později přestoupil do HC Dukla Praha.\n\n"}
{"id": "482994", "url": "https://cs.wikipedia.org/wiki?curid=482994", "title": "Červenovodské sedlo", "text": "Červenovodské sedlo\n\nČervenovodské sedlo je horské sedlo v České republice na historické zemské hranici Čech a Moravy, ležící v pohoří Orlické hory a na území přírodního parku Suchý vrch - Buková hora.\n\nČervenovodské sedlo se nachází v jihovýchodním cípu Orlických hor zvaném Bukovohorská hornatina asi 2 km na jih od jejího nejvyššího vrcholu Suchého vrchu, 7 km jihozápadně od města Králíky a 7,5 km východně od města Jablonné nad Orlicí. Jeho nadmořská výška je 814 metrů a leží mezi vrcholy Prostřední vrch a Jeřáb. Z geomorfologického hlediska od sebe odděluje dvě části hlavního, tzv. Orličského hřbetu, a to severního Suchovršského a jižního Bukovohorského hřbetu. Prochází jím silnice I/11 Praha - Hradec Králové - Šumperk - Ostrava.\n\nOkolí Červenovodského sedla je porostlé téměř výhradně a souvisle smrčinami.\n\nZ již zmíněné silnice I/11 v Červenovodském sedle odbočuje směrem k severu veřejná silniční komunikace vedoucí k rozhledně na Suchém vrchu. Dále odsud vede jižním směrem dvojice lesních cest do oblasti Bukové hory, další severním směrem na vrchol Prostředního vrchu a poslední severozápadním směrem do Orliček. Severojižním směrem přes sedlo prochází hřebenová zeleně značená trasa 4234 Suchý vrch - Buková hora a počíná zde modře značená trasa 2212 do Štítů. Sedlo je i významnou křižovatkou běžkařských tras čenkovického ski-areálu.\n\nV prostoru sedla se nachází turistické informační centrum, turistický přístřešek, parkoviště. Autobusová zastávka není využívána běžnou autobusovou dopravou, pouze skibusy a cyklobusy. Zastávka není vybavena přístřeškem.\n\n"}
{"id": "482995", "url": "https://cs.wikipedia.org/wiki?curid=482995", "title": "Bibliografie Umberta Eca", "text": "Bibliografie Umberta Eca\n\nBibliografie Umberta Eca je velmi rozsáhlá, navíc přehlednost komplikuje fakt, že některé originály jsou v anglickém jazyce, či se některá anglická zásadně přepracovaná vydání považují za novou knihu.\n\nNa rozdíl od hlavního článku jsou zde jmenovány i práce, které dosud nebyly přeloženy do češtiny, překlad titulu je pak uveden tučně v loméné závorce /Takto/. Zejména u nepřeložených knih se stává, že je k nim odkazováno pod českými různými jmény, bibliografie se snaží zaznamenat všechny známé.\n\n\n\n\n\n"}
{"id": "482997", "url": "https://cs.wikipedia.org/wiki?curid=482997", "title": "Markéta III. Flanderská", "text": "Markéta III. Flanderská\n\nMarkéta III. Flanderská (13. dubna 1350, Mâle - 16. března 1405, Arras) byla jedinou dcerou flanderského hraběte Ludvíka II. a po jeho smrti přešla veškerá hrabství na ni a jejího druhého manžela Filipa II. Burgundského. Náležela k rodu Dampierrů.\n\nMarkéta přišla na svět jako poslední dítě flanderského hraběcího páru a již od kolébky byla předmětem sňatkové politiky. Po boku obou manželů se stala burgundskou vévodkyní. Až nakonec řízením osudu, po smrti staršího bratra v roce 1374 i otce, přešla vláda ve Flanderském, Artoiském, Burgundském, Neverském a Rethelském hrabství na ni. Po její smrti se vlády ujal nejstarší syn Jan a díky smlouvám z května a září roku 1404 mohl mladší syn Antonín usednout na brabantský a limburský vévodský stolec.\n\nNarodila se z manželství flanderského hraběte Ludvíka II. (1304 - 1384) s Markétou Brabantskou. Otec byl jediným synem hraběte Ludvíka I. a artoiské a burgundské hraběnky Markéty. Matka se narodila jako dcera brabantského a limburského vévody Jana III.. Sňatek věkově nesourodého páru se konal v létě roku 1347. Ačkoliv měl Ludvík II. mnoho mimomanželských dětí, z manželství s Markétou Brabantskou se narodily děti pouze tři a oba synové otce nepřežili. Po tchánově smrti v roce 1355 se Ludvík II. začal nazývat brabantským a limburským vévodou, i když na titul neměl nárok, protože právoplatnou vévodkyní byla jeho švagrová Johana III. Krátce před smrtí se stal hrabětem burgundským a z Artois.\n\nDne 14. května 1357 se stala manželkou burgundského vévody Filipa I. (1346 - 1361). Sňatek mezi sedmiletou Markétou a jedenáctiletým vévodou proběhl \"per procuration\". Svatba se pak konala o čtyři roky později, dne 1. července 1361. Manželství ukončila smrt mladého vévody 21. listopadu 1361 a Markéta se v jedenácti letech stala vdovou.\n\nJejí druhá svatba se konala 19. června 1369 v Gentu, kde uzavřela manželství opět s burgundským vévodou. Druhý manžel Filip II. (1342 - 1404) byl synem francouzského krále Karla V. z Kapetovské dynastie. O dva roky později, 28. května 1371, pak přivedla na svět svého prvního potomka z celkem devíti dětí.\n\nV lednu roku 1383/84 zemřel Markétin otec a ona se stala hraběnkou flanderskou, artoiskou, neverskou, rethelskou a burgundskou (Po smrti Markétina prvního manžela Filipa I. přešlo burgundské a artoiské hrabství zpět na Kapetovce a to na sestru jeho babičky Johany III., Markétu. Vzhledem k tomu, že byla Markétinou babičku, byla Markéta přímou dědičkou, nikoliv pouze manželkou dědice.)\nV květnu a září 1404 uzavřela Markéta smlouvu o nástupnictví v Brabantském a Limburském vévodství se svou bezdětnou tetou, vévodkyní Johanou. Na základě této smlouvy se Markéta a její mladší syn Antonín stali Johaninými nástupci.\n\nPrvní manželství s burgundským vévodou Filipem I. (1346 - 1361) bylo bezdětné. Z druhého téměř pětatřicet let trvajícího manželství s burgundským vévodou Filipem II. (1342 - 1404) se narodilo devět dětí:\n\n\n"}
{"id": "483000", "url": "https://cs.wikipedia.org/wiki?curid=483000", "title": "Lauterbrunnen", "text": "Lauterbrunnen\n\nLauterbrunnen je obec správně spadající pod Interlaken v kantonu Bern ve Švýcarsku.\n\nObec leží v divokém a krásném stejnojmenném údolí Lauterbrunnen, a zahrnuje vlastní Lauterbrunnen a menší obce, Wengen, Mürren, Gimmelwald, Stechelberg a Isenfluh v okolí. Obyvatel Lauterbrunnenu je méně než obyvatel Wengenu, ale více než u ostatních obcí.\n\nZmínka o osídlení místa Lauterbrunnen je poprvé uvedena v roce 1240. Od roku 1304 je místo oficiálně uváděno jako Luterbrunnen. Původ jména Lauterbrunnen není přesně definován nebo podložen, jako varianty se uvádí možnost odvození od jara, fontány, hřmotu, krásy nebo čistoty, patrně jsou všechny varianty inspirovány množstvím vodopádů a řekou Weisse Lütschine (bílá).\nV roce 1669 propukl v údolí Lauterbrunnenu mor. Během 4 měsíců zemřelo 580 lidí.\n\nDne 12. dubna 2007 havaroval jižně od Lauterbrunnenu nárazem do severní stěny Ebnefluh a Mittaghorn pilot německého Bundeswehru s letounem typu Tornádo.\n\nLauterbrunnen má rozlohu 164,4 km². Pro zemědělství je využíváno 23,4 % obce, 16,4 % obce je zalesněno. 1,3 % obce zabírají zastavěné plochy a zbytek 58,9 % jsou řeky, ledovce a hory. Nejnižší bod obce leží ve výšce 728 m n. m. a nejvyšší 4 158 m n. m.\nObcí protéká řeka Weisse Lütschine. Pramen řeky vychází z tajícího sněhu a ledovce vysoko v horách, proto je řeka čistá a je zdrojem vody pro obyvatelstvo.\n\nLauterbrunnen leží na dně údolí profilu \"U\", které se rozšiřuje směrem k jihu. Západní strana údolí o délce 8 km je velmi příkrá, má charakter skalní stěny a je označována Lauterbrunnen Wall.\n\nLauterbrunnen má 2 478 obyvatel (2007), z toho 19,2% tvoří cizí státní příslušníci. Během posledních 10 let se snížil počet obyvatel o -14,3 %. Většina populace (2000) mluví německy (85,2 %), portugalsky 4,9 % a srbochorvatsky 2,0 % obyvatel.\n\nVe volbách v roce 2007 byla nejpopulárnější stranou SVP, která obdržela 38,1 % hlasů. Další tři nejoblíbenější strany byly FDP (19,8 %), SPS (14,5 %) a Strana zelených (10,5 %).\n\nVěkové složení obyvatelstva (2000) je 22,4 % děti a mládež (0-19 let), dospělí (20-64 let) tvoří 58,9 % a senioři (nad 64 let) tvoří 18,7 % obyvatelstva. Celá švýcarská populace je všeobecně dobře vzdělaná a v Lauterbrunnen je asi 66,9 % populace (mezi 25-64 let) se středním nebo vyšším vzděláním.\n\nLauterbrunnen je dostupné po silnici, ale je hlavně přestupní stanicí mezi následujícími místními dopravními trasami:\n\n\n"}
{"id": "483001", "url": "https://cs.wikipedia.org/wiki?curid=483001", "title": "Hvězda (sedlo)", "text": "Hvězda (sedlo)\n\nHvězda je horské sedlo v České republice ležící v pohoří Orlické hory a na území přírodního parku Suchý vrch - Buková hora.\n\nSedlo Hvězda se nachází v jihovýchodním cípu Orlických hor zvaném Bukovohorská hornatina asi 1 km na jih od jejího nejvyššího vrcholu Suchého vrchu, 6,5 km jihozápadně od města Králíky a 7 km východně od města Jablonné nad Orlicí. Jeho nadmořská výška je 843 m a leží mezi vrcholy Prostřední vrch a Suchý vrch. Sedlem Hvězda prochází hlavní evropské rozvodí Severního a Černého moře.\n\nSedlo se nachází v geomorfologickém celku Orlické hory, podcelku Bukovohorská hornatina, okrsku Orličský hřbet a podcelku Suchovršský hřbet.\n\nOkolí sedla Hvězda je porostlé téměř výhradně a souvisle smrčinami.\n\nSkrz sedlo Hvězda neprochází žádný silniční komunikace. Jeho prostorem sice prochází silnice odbočující ze silnice I/11 na sousedním Červenovodském sedle a vedoucí k rozhledně na Suchém vrchu, ale přichází po západním úbočí Prostředního vrchu, Hvězdu v těsné blízkosti míjí a pokračuje dále po západním úbočí Suchého vrchu. Větší význam má Hvězda jako rozcestí turistických tras. Prochází tudy červeně značená Jiráskova cesta ze Suchého vrchu do Jablonného nad Orlicí, zeleně značená turistická trasa 4234 rovněž ze Suchého vrchu na Bukovou horu a začíná modře značená trasa 1855 do Červené Vody. Prochází tudy cyklotrasy a běžkařské trasy spravované Ski-areálem Čenkovice.\n\n"}
{"id": "483003", "url": "https://cs.wikipedia.org/wiki?curid=483003", "title": "Štefan Kločurak", "text": "Štefan Kločurak\n\nŠtefan Kločurak ( – \"Stepan Kločurak\"; 27. února 1895, Jasiňa, Marmarošská župa, Uhersko – 8. února 1980, Praha) byl karpatoruský (ukrajinského směru) sociálně demokratický a agrární politik, redaktor a právník.\n\nPřed přičleněním Podkarpatské Rusi k Československu působil ve vládě krátce existující Západoukrajinské lidové republiky (1918-1919) a jako předseda vlády též krátce existující Huculské republiky v roce 1919.\n\nPo zániku Huculské republiky byl několik týdnů vězněn v Rumunsku. Po návratu do Karpatské Rusi začal působit v rusínské frakci tehdejší agrární strany. Působil jako redaktor novin \"Vpřed\" a \"Zem a vůle\". V roce 1939 krátce působil jako ministr ve vládě samostatné Karpatské Ukrajiny (viz třetí vláda Augustina Vološina a vláda Júlia Révaye) po jejím vyhlášení nezávislosti na československé druhé republice.\n\nV roce 1939 odešel do Prahy. V roce 1945 byl zadržen NKVD a následně byl až do roku 1957 vězněn v táboře nedaleko Vorkuty. V roce 1957 se usadil v Praze. V roce 1978 vydal v USA své vzpomínky, za což si zasloužil nenávist tehdejšího režimu. Štefan Kločurak byl strýcem populární české moderátorky a scenáristky Haliny Pawlowské; jako takový byl ztvárněn v její filmové novele Díky za každé nové ráno.\n\n\n"}
{"id": "483004", "url": "https://cs.wikipedia.org/wiki?curid=483004", "title": "Elafonisos", "text": "Elafonisos\n\nElafonisos ( ) je malý řecký ostrov, jediné městečko na něm a administrativně i obec, do níž ostrov a část blízké pevniny spadá. Rozloha ostrova je necelých 20 km² a v roce 2001 byl obydlen 625 obyvateli.\n\nElafonisos leží mezi poloostrovem Peloponés a ostrovem Kythira. Od Pavlopetri na Peloponéském poloostrově je vzdálen asi 570 m, Kythira asi 8,5 km na jih.\n\nPro svou polohu v Jónském moři je počítán mezi Jónské ostrovy, náleží však do kraje Peloponés.\n\nS několika malými ostrůvky, které ho obklopují, a s asi 3 km² pobřeží naproti na pevnině tvoří Elafonisos stejnojmennou obec. Ta spadá pod prefekturu Lakonien a zahrnuje městečko Elafonisos na ostrově a osady Kapari, Kato Nisi, Lefki a Pounda na pevnině.\n\nStav obyvatelstva v Elafonisosu v roce 2001:\n\n"}
{"id": "483005", "url": "https://cs.wikipedia.org/wiki?curid=483005", "title": "Fotografie ze stožáru", "text": "Fotografie ze stožáru\n\nFotografie ze stožáru, fotografie z teleskopické tyče (anglicky \"Pole Aerial Photography\", \"Mast Photography\" nebo \"Telescopic Pole Photography\") je speciálním druhem fotografie ze vzduchu, který umožňuje pořizovat snímky z nadhledu. Fotograf obvykle ze země ovládá fotoaparát, který je na teleskopickém stožáru (tyči) dosahující výšky až 20 metrů.\n\nV osmdesátých letech 19. století začal pro fotografování z výšky americký fotograf a vynálezce George R. Lawrence nejprve využívat vysoké stativy (až 4,5 metru), žebříky a vysoké věže.\n\nVýškové fotografie slouží jako výrazný marketingový prostředek při tvorbě internetových stránek, letáků, billboardů atd.\n\nHlavní oblasti využití:\n\nSrovnání s ostatními žánry fotografie ze vzduchu:\n\nFotografie ze stožáru pokrývá rozsah do výšky až 20 metrů. S letadlem je velmi těžké, nebo není dovoleno, létat v tak nízkých nadmořských výškách. Fotografie ze stožáru je však mnohem méně závislá na počasí.\n\nPři fotografování z draků jsou nutné určité povětrnostní podmínky k tomu, aby se drak držel v požadované výšce. Při fotografování ze stožáru má vítr negativní vliv na točivý moment v místě ukotvení stožáru, vzniká větší zátěž, což vede k obtížnějšímu ovládání fotoaparátu. Vzhledem k tomu, že někteří draci v amatérském fotografování mají omezenou kapacitu, lze použít jen velmi malé fotoaparáty. Pro mnohem těžší zrcadlovky nebo velkoformátové kamery je potřeba použít například závěsnou plošinu nebo řetězení několika draků. Pionýr fotografování z draků George R. Lawrence dokázal snímat z výšky 600 metrů kamerou o váze 25 kilogramů. Použil k tomu vlečnou soupravu devíti velkých draků. \n\nPři holubí fotografii létají ptáci obvykle ve výšce 50 až 100 metrů rychlostí 15 kilometrů v hodině a mechanismus ve fotoaparátu ovládá prodlevy mezi jednotlivými fotografiemi. Holubi mohou dosáhnout podobných výšek jako při fotografování ze stožáru, avšak není možné příliš ovlivnit kompozici a načasování snímku.\n\nNejvíce se fotografii ze stožáru v principu podobá fotografování z RC modelů. Pomocí dálkového ovládání je model pilotem ze země naveden do požadovaného místa, samostatným dálkovým řízením se ovládá fotoaparát, úhel pohledu a parametry expozice. Vysílač videoobrazu přenáší obraz na zem, kde je možné jej sledovat na monitoru.\n\nZpravidla se používá teleskopický zatahovací stožár, protože stožár z jednoho kusu by způsoboval potíže při dopravě. Stožár lze namontovat na přívěsný vozík za automobil nebo jako přenosná varianta může být postaven na robustním stativu na zem.\n\nAby mohl být fotoaparát dálkově ovládán, je k tomu zapotřebí stativová hlava ovládaná servem.\n\nObvykle se v této disciplíně používají dálkově ovládané digitální fotoaparáty.\n\nTyto malé digitální fotoaparáty mají již několik let tu výhodu, že se mohou ovládat pomocí dálkového ovládání a počítače. Obrázek z hledáčku je živě přenášen z fotoaparátu do počítače, ze kterého se ovládají veškeré další hodnoty – zoom, ostření, expozice.\n\nTeprve poslední generace digitálních zrcadlovek umožňuje používat dálkové ovládání. Modely starší generace digitálních fotoaparátů a zrcadlovek vyžadovaly další kameru namířenou stejným směrem jako zrcadlovka kvůli odhadu exponovaného obrazu.\n\n"}
{"id": "483007", "url": "https://cs.wikipedia.org/wiki?curid=483007", "title": "Július Révay", "text": "Július Révay\n\nJúlius Révay, též Julian Révay, (ukrajinsky \"Юліян Ревай\" - \"Julijan Revaj\", 26. července 1899 Myrča - 30. dubna 1979 New York) byl československý politik z Podkarpatské Rusi; meziválečný poslanec Národního shromáždění za Československou stranu sociálně demokratickou dělnickou. Byl též pedagogem a významnou osobností ukrajinského exilu.\n\nNarodil se v obci Myrča v tehdejší Užské župě v Uhersku. Jeho domovskou obcí byl Malyj Bereznyj. Vystudoval učitelský ústav a pracoval jako odborný učitel.\n\nPůsobil jako redaktor deníku \"Učitel\". Působil v skautském hnutí v Podkarpatské Rusi a byl zemským náčelníkem Svazu junáků-skautů v Československu. Byl aktivní i politicky jako člen karpatoruské frakce Československé sociálně demokratické strany dělnické, kterou zde v roce 1920 spoluzakládal. Roku 1922 byl přidělen referátu Ministerstva školství a národní osvěty v Užhorodu. Předsedal zemské odbočce Dělnické akademie. Vykonával i funkci předsedy zemského sdružení podkarpatoruských učitelů, místopředsedy Národopisné společnosti pro Podkarpatskou Rus a hlavního tajemníka zemského Pedagogického spolku.\n\nV parlamentních volbách v roce 1935 se stal poslancem Národního shromáždění za sociální demokraty. Od prosince 1938 zasedal jako nezařazený poslanec. Mandát ztratil v lednu 1939 v důsledku rozpuštění politických stran na Podkarpatské Rusi. Sám likvidaci politických stran a jejich nahrazením jediným Ukrajinským národním sjednocením inicioval.\n\nAč členem sociální demokracie, již v létě roku 1938 čelil ve straně kritice za své názory ovlivněné fašismem. Za dob existence autonomní Karpatské Ukrajiny v rámci česko-slovenské druhé republiky (1938–1939) působil jako ministr v tehdejší vládě Andreje Bródyho (ministr dopravy), první vládě Augustina Vološina (ministr komunikací, veřejných prací, zdravotnictví a sociální péče) a druhé vládě Augustina Vološina (člen vlády, bez specifikace portfolia). V této době patřil mezi hlavní propagátory orientace autonomní vlády na spolupráci s nacistickým Německem.\n\nBěhem krátké nezávislosti Karpatské Ukrajiny v březnu 1939 vedl svoji vládu jako její předseda, zároveň byl i ministrem zahraničí. Za světové války žil v Bratislavě, po válce uprchl na západ. Od roku 1948 žil v USA, kde působil též v tamějších ukrajinských exilových organizacích.\n\nJe autorem rusínských učebnic pro obecné školy, mluvnic a slovníků.\n\n"}
{"id": "483009", "url": "https://cs.wikipedia.org/wiki?curid=483009", "title": "Gerd Wessig", "text": "Gerd Wessig\n\nGerd Wessig (* 16. července 1959, Lübz, Meklenbursko-Přední Pomořansko) je bývalý východoněmecký sportovec, atlet, který získal na letních olympijských hrách v roce 1980 v Moskvě zlatou medaili ve skoku do výšky.\n\nOlympijské zlato získal 1. srpna v novém olympijském a světovém rekordu 236 cm. Jako první a jediný výškař v historii vytvořil na olympiádě nový světový rekord. O devět cm tehdy vylepšil rekord Poláka Jacka Wszoły, který na předchozích hrách v Montrealu překonal coby devatenáctiletý 225 cm. V Moskvě získal polský výškař stříbro za 231 cm. Světový rekord Gerda Wessiga překonal 11. června 1983 o jeden cm čínský výškař Zhu Jianhua.\n\nPozději se začal věnovat desetiboji. Jeho osobní rekord, který si vytvořil 23. května 1983 v Neubrandenburgu má hodnotu 8 015 bodů (podle nových bodovacích tabulek z 1. ledna 1985 činí součet 7 974 bodů). Kvůli zraněním se později vrátil zpět k výšce. V roce 1985 skončil druhý na evropském poháru v Moskvě. Na mistrovství Evropy 1986 ve Stuttgartu obsadil sedmé místo. O rok později skončil třetí na evropském poháru v Praze s výkonem 226 cm.\n\nJe ženatý s bývalou dálkařkou Christine Schimaovou (7. na mistrovství Evropy 1982). Jeho syn Daniel Wessig (* 1988) se věnuje házené.\n\n"}
{"id": "483015", "url": "https://cs.wikipedia.org/wiki?curid=483015", "title": "Alfred Berger (matematik)", "text": "Alfred Berger (matematik)\n\nAlfred Berger (16. února 1882, Brno – 10. března 1942, Vídeň) byl český pedagog a matematik.\n\nPo absolvování 1. německého gymnázia v Brně začal v roce 1901 studovat matematiku a fyziku na technice v Mnichově. V letech 1902 až 1906 ve studiu pokračoval na univerzitě ve Vídni, kde v roce 1906 získal doktorát za práci \"Über die zur dritten Stufe gehörigen hypergeometrischen Integrale am elliptischen Gebilde\". V letním semestru roku 1908 studoval na univerzitě v Göttingen a krátce poté tři měsíce suploval místo asistenta matematiky na německé technice v Brně.\n\nOd 1. ledna 1909 byl zaměstnán u životní pojišťovny Phönix. V roce 1911 převzal vedení jejího matematického oddělení, v roce 1919 byl jmenován zastupujícím a v roce 1927 statutárním ředitelem této pojišťovny.\n\nV letech 1923 a 1925 vyšla jeho dvousvazková učebnice \"Die Prinzipien der Lebensversicherungstechnik\", kterou v roce 1928 předložil na univerzitě ve Vídni jako svůj habilitační spis. V roce 1933 byl jmenován mimořádným profesorem pojistné matematiky. Své přednášky z pojistné matematiky a matematické statistiky konal až do školního roku 1938/1939, kdy byl suspendován. Důvodem byl krach pojišťovny Phönix a s tím spojené vyšetřování řídících pracovníků tohoto ústavu. V roce 1939 byl soudní proces s ním zastaven a on se vrátil ke své výuce na univerzitě.\n"}
{"id": "483016", "url": "https://cs.wikipedia.org/wiki?curid=483016", "title": "Mahmúd Darwíš", "text": "Mahmúd Darwíš\n\nMahmúd Darwíš (13. března 1941 – 9. srpna 2008) byl palestinský básník a autor, který byl oceněn mnoha cenami za literární dílo a byl také považován za palestinského národního básníka. V jeho díle byla Palestina metaforou pro ztrátu ráje, narození a zmrtvýchvstání a utrpení z uzurpace a exilu.\n\nDarwish se narodil ve vesnici al-Birwa v západní Galileji. Byl druhým potomkem Salima a Houreyyah Darwishových. Jeho otec byl muslimský zemědělec. Matka byla negramotná, ale jeho dědeček ho naučil číst. Po vzniku státu Izrael, rodina uprchla do Libanonu, nejprve do Jezzinu a později do Damouru. O rok později se vrátili do území Akko, což byla nyní část Izraele a usídli se v Dejr al-Asad. Darwish navštěvoval střední školu v Kafr Jasif, dva kilometry severně od Jadeidi a posléze se přestěhoval do Haify. V devatenácti letech vydal svou první sbírku poezie - Asafir bila ajniha (v angličtině \"Wingless Sparrows\"). Izrael opustil v roce 1970 aby studoval v SSSR. Rok studoval na Moskevské univerzitě, než přesídlil do Egypta a Libanonu. Když se v roce 1973 připojil k Organizaci pro osvobození Palestiny (OOP) byl vyhoštěn z Izraele. V roce 1995 se vrátil, aby se zúčastnil pohřbu svého kolegy, Emila Habibiho a obdržel povolení ke čtyřdennímu pobytu v Haifě. V témže roce mu bylo povoleno usadit se v Ramalláhu, ale cítil se zde prý jako ve vyhnanství a nepovažoval Západní břeh za svou domovinu.\n\nDarwish byl dvakrát ženatý a rozvedený. Jeho první manželkou byla spisovatelka Rana Kabbani. V polovině 80. let se oženil s egyptskou překladatelkou Hayat Heeni. Obě manželství byla bezdětná. Darwish měl srdeční potíže, které vyvrcholily v roce 1984 infarktem a následnou operací. Podrobil se ještě dalším zákrokům v roce 1998 a 2008.\n\nNaposledy navštívil Izrael 15. července 2007, aby se zúčastnil recitálu v Mt. Carmel Auditoriu v Haifě, na kterém odsoudil smrtící boje mezi palestinskými rivaly Fatah a Hamas, a označil je „za veřejnou snahu o sebevraždu na ulicích.“\n\nDarwish vydal přes třicet básnických sbírek a osm prozaických děl. Byl redaktorem stanic Al-Jadid, Al-Fajr, Shu´un Filistiniyya a Al-Karmel (1981). Jeho první básnická sbírka nesla název \"Leaves of Olives\" a obsahovala báseň \"Identity Card\", napsanou v roce 1964.\n\nRecord! I am an Arab/ And my identity card is number fifty thousand/ I have eight children/ And the ninth is coming after a summer/ Will you be angry?/ Record!/ I am an Arab/ I have a name without a title/ Patient in a country/ Where people are enraged . . . I do not hate people/ Nor do I encroach/ But if I become hungry/ The usurper's flesh will be my food/ Beware../ Beware../ Of my hunger/ And my anger!\n\nJak už bylo zmíněno, Darwish získal mnoho cen a jeho tvorba byla vydaná ve dvaceti jazycích včetně češtiny (Přicházím do stínu tvých očí, nakl. Babylon, r. 2007).\n\nÚstředním motivem Darwishovy poezie byl boj Palestinců za nezávislost, frakční boj a exilové zkušenosti. Básnířka Naomi Shihab Nye napsala, že Darwis je \"bytostným dechem palestinského lidu, výřečnou obětí exilu a sounáležitostí...\"\n"}
{"id": "483020", "url": "https://cs.wikipedia.org/wiki?curid=483020", "title": "Estonská gubernie", "text": "Estonská gubernie\n\nDo konce 19. století nebyla gubernie přímo spravována Ruskem, ale nezávisle místní německou šlechtou skrze „Regionální radu“ (německy \"Landtag\") \n\nGubernie byla také nazývána Estonské vévodství, což byl předchozí název území, které Rusko získalo od Švédska roku 1721 Ruští carové též užívali titul „vévody estonského“ (rusky: Князь Эстляндский). Do angličtiny byl občas překládán jako „Prince of Estonia“.\n\nRevelská gubernie, jak byla zpočátku nazývána podle hlavního města Revelu, dnešního Tallinnu, vznikla roku 1719 na území dobytém na Švédsku ve Velké severní válce. Bývalá švédská provincie známá jako Estonské vévodství byla formálně postoupena Rusku roku 1721 Nystadskou smlouvou, která ukončila Velkou severní válku. Během následných administrativních změn došlo roku 1796 k přejmenování na Estonskou gubernii. Zatímco vláda švédských králů byla dosti liberální se značnou dávkou autonomie, poměry za ruské nadvlády byla značně utaženy a nevolnictví nebylo zrušeno do roku 1819.\n\nEstonská gubernie sestávala ze severní části dnešního Estonska a zhruba odpovídala dnešním krajům Harjumaa, Lääne-Virumaa, Ida-Virumaa, Raplamaa, Järvamaa, Läänemaa a Hiiumaa. Jižní část dnešního Estonska náležela Livonské gubernii, zasahující sem z dnešního Lotyšska. Obě byly 30. března 1917 spojeny v jeden celek. Po Říjnové revoluci zůstala gubernie pod kontrolou Sovětů do 24. března 1918, kdy byla vyhlášena estonská nezávislost.\n\n"}
{"id": "483021", "url": "https://cs.wikipedia.org/wiki?curid=483021", "title": "Vincenc Pavel Žák", "text": "Vincenc Pavel Žák\n\nVincenc Pavel Ziak či Žák (12. ledna 1797 Úsobí - 30. března 1867 Podivín), byl moravský národní buditel, spisovatel a překladatel, katolický kněz.\n\nNarodil se v Úsobí u Havlíčkova Brodu, po studiích filosofie a theologie byl v roce 1820 vysvěcen na kněze. Působil jako kaplan a učitel na mnoha různých místech, mj. byl vězeňským kaplanem na Špilberku, ředitelem brněnské školy a přednášejícím katechetiky na brněnské theologické fakultě. Od roku 1854 byl farářem v Podivíně, posléze byl jmenován děkanem, od roku 1863 byl kanovníkem brněnské kapituly.\n\nItalský karbonář Silvio Pellico, který byl na Špilberku uvězněn, o něm ve své autobiografické knize \"Z mých žalářů\" (\"Le mie prigioni\") hovoří jako o \"učeném a váženém člověku\" (\"dotto ed egregio uomo\"), který mu ve vězení velice pomohl častými rozhovory s vězni i osobním příkladem, vyzdvihuje jeho „velké vzdělání, pevnou víru a hlubokou filosofii“, obdivuje také jeho trpělivost, s jakou „vždy s úsměvem snášel bolesti zubů, krku a uší, které ho stále trápily“ (kapitola XCI).\n\nVelmi se angažoval ve vlastenecké činnosti, psal mnoho článků o jazykové otázce a byl členem vlasteneckých kroužků, dokud mu tato činnost nebyla zakázána nadřízenými v církevní správě. V roce 1842 vydal německy psanou učebnici češtiny, ve své době velmi ceněnou a několikrát vydanou.\n\nNejzajímavější částí jeho díla jsou překlady. Mimo drobnějších překladů, zejména z němčiny, francouzštiny a italštiny, a vlastních povídek bez větší literární hodnoty přeložil Tassův \"Osvoboděný Jeruzalém\" (1853, patrně ale dokončeno již 1833). Tento překlad, ač poměrně přesný, nebyl ani ve své době příliš úspěšný pro nejistou veršovou formu (převádí rýmovaný sylabotónický originál do časoměrného verše, někde ovšem - bez jakéhokoli systému - původní formu ponechává a jinde kombinuje časoměrnou a rýmovanou formu), svérázný pravopis a především neobvyklý jazyk, založený na moravských dialektech, který má napodobit libozvučnost italštiny a rovněž najít kompromis mezi češtinou a slovenštinou. Jeho neologisující a moravisující jazykové formy se ale přes počáteční podporu moravských vlasteneckých kruhů neujaly, zčásti kvůli odmítnutí Františka Palackého, čímž selhaly veškeré obrozenecké pokusy o rozlišení mezi moravským a českým spisovným jazykem.\n\n"}
{"id": "483026", "url": "https://cs.wikipedia.org/wiki?curid=483026", "title": "Aššur-rabi II.", "text": "Aššur-rabi II.\n\nAššur-rabi II. (\"[Bůh] Aššur je velký/mocný\") byl král Asýrie po dlouhých 41 let v období mezi 1013–972 př. n. k. Byl to zřejmě nejmladší syn Aššurnasirpala I. a nastoupil na trůn po smrti svého staršího bratra Salmanassara II. a synovce Aššur-narárího IV.\nZačátek jeho vlády nezačal příliš úspěšně. Dva fragmenty ze záznamů asyrských králů nás informují, že v době panování Aššur-rabi II. Aramejci zabrali území při horním toku Eufratu, konkrétně chetitská města Pitru a Mutkinu, která byla dobyta a obsazena Tiglatpilesarem I. a od té doby byla součástí asyrské říše. To vyvolalo odvetná tažení Aššur-rabiho směrem ke Středozemnímu moři. Při této výpravě nechal u \"«hory Atalur»\" vztyčit jeho vítěznou stélu.\nI přes dlouhou dobu (možná největší v historii Asýrie) u moci, se z doby jeho vlády zachovalo jen minimum údajů. Po jeho smrti se ujal vlády jeho syn Aššur-réš-iši II.\n\n"}
{"id": "483027", "url": "https://cs.wikipedia.org/wiki?curid=483027", "title": "Prix Femina", "text": "Prix Femina\n\nPrix Femina je francouzské literární ocenění udělované od roku 1904, kdy bylo vytvořeno 22 přispěvateli časopisu \"Femina\" (dřívější název časopisu zněl \"La Vie heureuse\"). Cena je udělována každoročně. Porotu tvoří pouze ženy, vítězi se mohou stát i muži. Ocenění je vyhlašováno v první listopadovou středu roku. \n\nPrix Femina má čtyři kategorie:\nV roce 2004 byla také jednorázově udělena \"Prix du centenaire du jury Femina\" („cena století“), a to belgicko-australskému spisovateli Simonu Leysovi.\n\n"}
{"id": "483040", "url": "https://cs.wikipedia.org/wiki?curid=483040", "title": "Admirál loďstva Sovětského svazu", "text": "Admirál loďstva Sovětského svazu\n\nAdmirál loďstva Sovětského svazu (rusky: Адмирал Флота Советского Союза) byla nejvyšší hodnost v sovětském námořnictvu. Srovnatelná byla s hodností maršál Sovětského svazu a hlavní maršál letectva v pozemních, respektive vzdušných silách. Zavedena byla 3. března 1955 a nahradila hodnost admirála loďstva. V roce zavedení byli pouze dva admirálové loďstva, a to N. G. Kuzněcov a I. S. Isakov, ale Kuzněcov byl již roku 1956 z politických důvodů degradován na viceadmirála (hodnost admirála loďstva Sovětského svazu mu byla vrácena až posmrtně roku 1988). Isakov si hodnost udržel až do své smrti 1967. Po jeho skonu získal tuto hodnost S. G. Gorškov. Po jeho smrti 1988 nebyla tato hodnost již udělena. Zanikla s rozpadem SSSR.\n\n"}
{"id": "483048", "url": "https://cs.wikipedia.org/wiki?curid=483048", "title": "Mürren", "text": "Mürren\n\nMürren je typická alpská horská vesnice v Berner Oberland, kantonu Bern ve Švýcarsku. Vesnice se nachází ve výšce 1650 m n. m. v nádherné alpské přírodě na úbočích horských svahů. Zajímavostí místa je to, že není dosažitelné běžnou automobilovou dopravou po veřejné silnici. Cestovní ruch je zde aktivní přes léto i zimu. Z Mürren je pěkný pohled na tři tyčící hory: Eiger, Mönch a Jungfrau a sedlo Jungfraujoch. V Mürrenu žije trvale cca 400-450 obyvatel, ale má 2000 hotelových lůžek.\n\nVesnice Mürren byla původně zaměřena na zemědělství, ale s rozvojem letní i zimní turistiky se rozrostla do dnešní velikosti a výstavnosti. Turistika a zimní sporty jsou nedílně spojeny s minulostí Mürren. V zimě roku 1911 přijeli první britští turisté a v roce 1922 založil Sir Arnold Lunn lyžařský spolek \"Kandahár club\". Od názvu klubu je prý pojmenován závod \"Robers Kandaháru-Cup\", který proběhl poprvé v roce 1911. \"Pozn. Lord Roberts roku 1880 v Afganistanu vyhrál bitvu u Kandaháru.\"\n\nV Mürren se od roku 1928 pořádá amatérský lyžařský závod Inferno, který je nejdelším amatérským závodem na světě 15,8 km.\n\nV okolí je k dispozici celkem 52 km sjezdovek se 14 vleky (4 lanovky, 6 sedačkových lanovek, 2 železnice a 2 lyžařské vleky). K dispozici je také off-piste lyžování. Ačkoliv tam jsou velmi dobré podmínky k lyžování je zde velmi populární sáňkování. Je zde mnoho trac, které se používají pro sáňkování, včetně trasy z Mürren do Gimmelwaldu. \"Bobrun\", což je bobová dráha je také využíván pro sáňkování a turistiku. V každém případě je i zde dostatek prostoru pro klasické lyžování a snowboarding. K dispozici jsou i lyžařské školy.\n\nV obci se nachází velké sportovní centrum s 25 m plaveckým bazénem, squashové kurty a sportovní hala, velké kluziště, které je někdy používán pro curling, stejně jako zvláštní curling kluziště, které je v létě naopak využíváno jako tenisový kurt. V létě jsou také k dispozici klasické tenisové kurty.\n\nMürren není běžně dostupné po silnici ale je zde dobře organizovaná doprava místní drahou:\n\nBergbahn Lauterbrunnen - Mürren: (Lauterbrunnen - Grütschalp - Mürren) používá kombinaci visuté lanové dráhy a adhezní dráhy.\n\nZ Lauterbrunnen je možno dále pokračovat do Interlakenu nebo na Kleine Scheidegg, Jungfraujoch.\n\n\n\n"}
{"id": "483060", "url": "https://cs.wikipedia.org/wiki?curid=483060", "title": "Šimon Drgáč", "text": "Šimon Drgáč\n\nArmádní generál Šimon Drgáč (8. listopadu 1892 Mutěnice – 28. června 1980 Praha) byl československý generál, legionář, prvorepublikový přednosta druhého oddělení Hlavního štábu a po Únoru 1948 náčelník Hlavního štábu čs. branné moci.\n\nŠimon Drgáč se narodil 8. listopadu 1892 v Mutěnicích. Vystudoval klasické gymnázium v Brně. Dále studoval na Gregoriánské univerzitě v Římě, kterou ale nedokončil.\n\nNa začátku 1. světové války narukoval do rakousko-uherské armády. V červenci 1915 byl zajat na italské frontě. Zde vstoupil do Československých legií.\n\nPo návratu do nově vzniklého Československa se v roce 1919 účastnil bojů proti maďarské intervenci na Slovensko. Na Slovensku zůstal do roku 1922 v Banské Bystrici u 10. divize. V letech 1922 až 1923 studoval va Válečné škole v Praze a poté se vrátil zpět ke štábu 10. divize. V letech 1925 až 1927 působil jako přednosta 2. oddělení Zemského vojenského velitelství (ZVV) (zpravodajství) v Košicích a zároveň navštěvoval kurz kriminologie na Pedagogické fakultě Univerzity Karlovy v Praze. Funkci přednosty 2. odd. ZVV vykonával v letech 1927 až 1929 i v Praze. Od února 1929 do roku 1931 působil na pozici vojenského atašé ve Francii, Belgii a Švýcarsku a poté do roku 1933 ve funkci velitele praporu u pěšího pluku v Prešově.\n\nOd 9. března 1934 do konce února 1936 působil Drgáč na Hlavním štábu Ministerstva národní obrany jako přednosta druhého oddělení. V této funkci připravil zásadní reorganizaci této zpravodajské služby a jako hlavní cíl zpravodajské činnosti určil nacistické Německo. Posílil ofenzivní zpravodajství vytvořením pátrací sekce P-1, rozšiřoval Předsunuté agenturní ústředny (PAÚ) a podepsal dohodu o součinnosti proti Německu se sovětskou GRU. V roce 1937 potom působil jako velitel praporu pěšího pluku v Hranicích. V letech 1937 až 1939 vykonával funkci náčelníka štábu hlavního inspektora.\n\nOd března 1939, po okupaci Československa nacistickým Německem zastával funkci generálního tajemníka Národního souručenství. Zároveň se zapojil do odboje; společně se Z. Schmoranzem vytvořil z bývalých důstojníků 2. odd. HŠ zpravodajskou skupinu. Po jejím odhalení v srpnu 1939 byl zatčen gestapem a celou dobu 2. světové války vězněn v koncentračních táborech.\n\nPo osvobození Československa nastoupil Drgáč v červnu 1945 do funkce velitele Vojenské akademie v Hranicích a zároveň vstoupil do KSČ. V roce 1948 byl povýšen do hodnosti sborového generála a nastoupil do Hlavního štábu MNO, kde působil do roku 1950; nejprve jako I. podnáčelník, poté jako zástupce náčelníka Hlavního štábu čs. branné moci a od 1. srpna 1948 ve funkci náčelníka tohoto štábu a člena Vojenského komitétu ÚV KSČ. V roce 1949 byl povýšen do hodnosti armádního generála.\n\nV roce 1951 byl z armády propuštěn a rok na to zatčen a odsouzen v politickém procesu k odnětí svobody na 24 let. Do roku 1958 byl nezákonně vězněn. Rehabilitován byl v roce 1963.\n\n\n\n\n\n\n\n\n"}
{"id": "483067", "url": "https://cs.wikipedia.org/wiki?curid=483067", "title": "Burbank", "text": "Burbank\n\nBurbank může být:\n\n\n\n"}
{"id": "483079", "url": "https://cs.wikipedia.org/wiki?curid=483079", "title": "Markéta Brabantská", "text": "Markéta Brabantská\n\nNositelky jména Markéta Brabantská:\n\n"}
{"id": "483086", "url": "https://cs.wikipedia.org/wiki?curid=483086", "title": "Reichsmarine", "text": "Reichsmarine\n\nReichsmarine byla námořní část Reichswehru – ozbrojených složek Výmarské republiky, existující i během prvních dvou let existence nacistické Třetí říše. Reichsmarine existovala v letech 1919–1935, navazovala na Německé císařské námořnictvo a po nástupu nacismu ji nahradila Kriegsmarine (budovaná jako součást Wehrmachtu). Velitelé Reichsmarine byli Adolf von Trotha, Hans Zenker (1924–1928) a Erich Raeder (1928–1935).\n\nCharakter a síla Reichsmarine byly výsledkem německé porážky v první světové válce a podmínkami Versailleské smlouvy z 28 . června 1919, která Německo zbavila postavení námořní velmoci. Všechny moderní německé lodě navíc byly potopeny při incidentu ve Scapa Flow, nebo si je vítězné státy ponechaly. Síla namořnictva byla maximálně 15 000 mužů námořnictva, včetně důstojníků. Počet válečných lodí byl omezen na šest starých predreadnoughtů, šest starých lehkých křižníků, dvanáct torpédoborců a dvanáct torpédovek. Ponorky a letectvo nebyly povoleny.\n\nJakákoliv nová válečná loď musela mít výtlak menší než 10 000 tun, což později vedlo ke stavbě zvláštního typu těžkého křižníku – tzv. kapesních bitevních lodí.\n\n"}
{"id": "483092", "url": "https://cs.wikipedia.org/wiki?curid=483092", "title": "Pevnost textilií", "text": "Pevnost textilií\n\nPevnost textilií je odpor proti působení vnějších sil, který závisí na původu, formě (vlákno, příze, plošná textilie), způsobu, rychlosti a průběhu zatížení textilního materiálu.\n\nPevnost textilií se nejčastěji vztahuje k zatížení tahem, které se měří silou nutnou k přetržení materiálu. Mimo tažné pevnosti se pro určité účely posuzuje také pevnost v \"oděru\", v\" ohýbání\", \"zkroucení\", \"rázová pevnost\" aj.\n\nPodle mezinárodní soustavy SI je jednotkou pevnosti newton (N = m.kg.s-²). Při zkouškách tažné pevnosti dochází u všech textilních materiálů před přetržením k prodloužení, které se vyjadřuje jako \"tažnost v procentech\".\n\nTažná pevnost je jedna z nejdůležitějších vlastností zejména u technických textilií. \n\nPřírodní vlákna se testují zpravidla trháním ve svazku, výsledek se přepočítává na jednotlivé vlákno. Dlouho používaný systém \"Pressley\" byl u bavlny v posledních letech minulého století nahrazen poloautomatickým přístrojem HVI (\"High Volume Instruments\"), kterým se vedle pevnosti současně zkouší \"jemnost\", \"obsah nečistot\", \"vlhkost\" a další vlastnosti. \n\nPevnost umělých vláken se zjišťuje ve formě filamentu na poloautomatických trhacích strojích. \n\nAby se různé materiály spolu daly snadno porovnávat, uvádějí se zpravidla výsledky pevnosti v poměru k jemnosti vlákna, tzv. relativní pevnost v\n\nTato jednotka nahradila v soustavě SI dřívější (v praxi nadále používanou) tržnou délku (\"kilometrickou pevnost\", \"RKM\"), která udávala, kolik kilometrů daného materiálu by se přetrhlo vlastní tíhou. 1 N/dtex přibližně odpovídá 1 km tržné délky (přesně = 1,0197).\n\nse zjišťuje jak u staplových tak i u přízí z nekonečných vláken na trhacím přístroji, kde se v principu zatěžují jednotlivé niti až k přetrhu.\n\nTahová síla v newtonech se zpravidla přepočítává na poměrnou pevnost\nTato jednotka odpovídá přibližně 1 km dřívější tržné délky.\n\nPevnost staplových přízí dosahuje jen 50-70 % pevnosti vláken, ze kterých jsou vyrobeny. \nTažná pevnost se testuje na stejných přístrojích jako příze, do svorek se upíná proužek tkaniny nebo pleteniny zpravidla 50 mm široký. Výsledek testu se udává v Newtonech (N). \n\nK normovaným zkušebním metodám patří: \n\nMimo tažné pevnosti se u plošných textilií často zkouší pevnost v \"natržení\", pevnost v \"průtlaku kuličkou\", pevnost \"oděru\" aj.\n\nPro materiály, u kterých se dá přesně zjistit plocha průřezu vlákna (prakticky jen pro umělá vlákna) se tažná pevnost udává také v poměru k ploše jednotkou pascal (Pa = N / m²), resp. megapascal (MPa). \n\nPro poměr k tržné délce (RKM) platí vztah:\n\nPoměr tažné pevnosti k ploše průřezu u vybraných druhů vláken:\nPro srovnání: U lanové oceli se uvádí tržná délka 19,6 km a poměrná pevnost 1 500 MPa.\n\n\"x)\" Pevnost nanotrubiček byla měřena pokusně, výsledky nebyly zatím potvrzeny. \n\nTržná délka, Tex (jednotka), Pevnost (fyzika)\n"}
{"id": "483109", "url": "https://cs.wikipedia.org/wiki?curid=483109", "title": "Protitankový příkop", "text": "Protitankový příkop\n\nProtitankový příkop je uměle vytvořená prohlubeň, která má nepřátelským vozidlům, včetně těch s vysokou průchodností terénem, zabránit pokračovat v cestě. Může být vyztužen betonovou zdí jako ochranu proti sesutí stěn příkopu vlivem eroze nebo nepřátelské bojové činnosti. Zeď může být umístěna na odvrácené straně od nepřítele (kontreskarpa) i na straně směrem do vnitrozemí (eskarpa), nebo po obou stranách. Dno příkopu může být suché, vodní nebo zavodňovací.\n\n"}
{"id": "483113", "url": "https://cs.wikipedia.org/wiki?curid=483113", "title": "Josef František Hurdálek", "text": "Josef František Hurdálek\n\nJosef František Hurdálek (6. listopadu 1747 Náchod - 27. prosince 1833 Praha) byl 9. litoměřický biskup v letech 1815-1822.\n\nNarodil se v rodině chudého pláteníka ve východočeském Náchodě. Jeho vrozené nadání a energii ocenil již při nástupu do školy místní kaplan a projevil mimořádnou péči, aby se všeobecný talent chlapce co nejvíce uplatnil. Zvláštní péči proto věnoval soukromému vyučování latiny, aby nadaný žák mohl být přijat do latinské školy v nedalekém Kladsku. Výsledky studia mladého Hurdálka byly tak znamenité, že byl bez problémů přijat na filozofii u jezuitů na Novém Městě Pražském (1767-1771). Svůj kladný vztah k latině a k celkovému klasickému vzdělání doplnil ještě zájmem o matematiku; oblíbil si též starořímské klasiky. Po ukončení filozofie dosáhl bakalářské hodnosti a brzy se stal i mistrem svobodných umění. Pro své vzdělání a pedagogické vlohy byl 29. června 1771 ve věku 24 let jmenován hlavním prefektem v královéhradeckém kněžském semináři. Na kněze byl vysvěcen 21. září 1771 v Praze a primici slavil v rodném Náchodě.\n\nDržitel náchodského panství kníže Josef Parilla de Arragona Piccolomini mu nabídl místo zámeckého kaplana a vychovatele svých dětí. Výsledky Hurdálkova působení byly tak znamenité, že byl požádán, aby převzal funkci hlavního prefekta „Tereziana“, ústavu pro vzdělání šlechticů ve Vídni. Zde se věnoval studentům zejména v matematice a ve filozofii. Matematika měla v ústavu významné postavení, protože ji tam vyučoval znamenitý profesor Mako de Karekede. Díky svým hlubokým znalostem matematiky se měl Hurdálek dokonce stát nástupcem profesora Maka.\nKdyž se nově jmenovaný královéhradecký biskup Josef Adam hrabě z Arco (pocházející z Jižních Tyrol), který měl značné ambice, a proto zde působil pouze pět let, snažil získat do kurie co nejkvalitnější kněze, povolal hned na počátku svého episkopátu právě Hurdálka, aby se stal jeho biskupským sekretářem a ceremoniářem. Záhy nato byl Hurdálek jmenován radou konzistoře a představeným semináře.\nProtože i v severovýchodních Čechách se v té době šířily náboženské nepokoje, jmenoval biskup Arco Hurdálka děkanem v Novém Městě nad Metují. Jeho tamní působení spojené s pastorací přivedlo zpět do katolické církve řadu odpadlíků. Hurdálek jako přesvědčený vlastenec a osvícenec odmítl nabízené kanonikáty v Českých Budějovicích a v rakouské diecézi Seckau (v níž Arco již od roku 1781 působil jako biskup), neboť považoval za svou povinnost pracovat ve prospěch církve a národa v rodných Čechách.\n\nV souvislosti s probíhající velkou školskou reformou v monarchii byla Hudálkova pastorační činnost vysoce oceňována. Stal se představeným pražského generálního semináře, ale 11. listopadu 1785 byl přeložen jako rektor teologických studií do Vídně. Zde pracoval až do jejich zrušení v roce 1790. Pak se vrátil opět do Prahy a působil zde v teologickém ústavu.\nSvou činnost a zájmy dále rozšiřoval. Zapojil se například do některých osvícenských akcí českých obrozenců. Zde prosadil i řadu reforem, které byly na jedné straně vysoce oceňovány, na druhé straně však vzbudily podezření a intriky.\nLáska k hudbě ho dovedla i k seznámení se s W.A. Mozartem, když pobýval v Praze. Hurdálkovi se dokonce podařilo uspořádat přímo v semináři zvláštní koncert mozartovských skladeb.\nKdyž přijel císař Josef II. do Prahy, přikázal, aby se k němu Hurdálek dostavil a osobně vysvětlil a bránil své obrozenecké a osvícenské názory. Hurdálek se přitom snažil naklonit císaře, aby podpořil jeho dobrého přítele Josefa Dobrovského ve funkci vicerektora. Toho však nedosáhl.\n\nPo zrušení generálních seminářů roku 1790 odešel Hurdálek na penzi a bydlel v Praze. Teprve 8. listopadu 1794 ve věku 47 let ho císař Leopold II. jmenoval děkanem litoměřické kapituly. V Litoměřicích brzy našel Hurdálek nové přátele, s nimiž úzce spolupracoval. Po smrti biskupa Kindermanna roku 1801 volila katedrální kapitula Hurdálka kapitulním vikářem s přesvědčením, že bude následně jmenován novým litoměřickým biskupem. Proto bylo k dosavadním čtyřem kandidátům na biskupskou hodnost dodatečně připojeno i jeho jméno. Vše ale dopadlo jinak. Spojená dvorská komise navrhla na biskupský stolec Aloise Josefa Kolovrata-Krakovského, císař František II. však nakonec do Litoměřic jmenoval pražského světícího biskupa Václava Leopolda Chlumčanského z Přestavlk.\nHurdálek tuto skutečnost nesl velice těžce a cítil se i poškozen, protože v důsledku jmenování nového biskupa byla jeho funkce generálního vikáře zrušena a zastával opět pouze funkci děkana kapituly.\nJak Chlumčanský, tak Hurdálek byli přesvědčení čeští vlastenci, ale ideově se rozcházeli. I jejich osobní vztahy byly velice chladné, převážně služební a formální. Hurdálek stále cítil velkou křivdu, až upadl do deprese. Záchranou se mu tehdy stala modlitba a další studium církevních řeckých a latinských klasiků. Začínal se též zajímat o filozofii Imannuela Kanta.\nBiskup Chlumčanský byl 14. května 1815 povolán z Litoměřic na pražský arcibiskupský stolec, který byl již delší dobu prázdný. Hurdálek byl proto opět jmenován kapitulním vikářem. Vedení litoměřické diecéze se ale ujali jeho osobní nepřátelé. Proto se ve funkci neudržel a novým kapitulním vikářem se místo něj stal jednak kanovník František Piller, praesses konzistoře, zásadní nepřítel obrozenectví, osvícenství a bolzanismu, a jednak kanovník Antonín Hirnle, excisterciák a tvrdý germanizátor. Obě jmenování záhy vzbudila značnou pozornost a odpor mezi českými obrozenci a bolzanisty.\n\nCísař František II. proto nakonec litoměřickým biskupem jmenoval přece jen Hurdálka. Jeho nominaci schválil papež Pius VII. 18. prosince 1815 a arcibiskup Chlumčanský ho v Praze konsekroval. Slavnostní intronizace se uskutečnila v litoměřické katedrále v den jeho jmenin 19. března 1816. Hurdálkovo jmenování čeští vlastenci přijali s nadšením. Svědčí o tom jak tehdy osvícenské, tak bolzanistické kruhy, např. Josef Jungmann a jeho spolupracovník a přítel Antonín Marek, libuňský jemnostpán. Jungmann dokonce Markovi napsal, že Hurdálek je „mudrc to pravý, všecek výborný“.\nHurdálek byl znám jako přesvědčený humanista hlasatel mravnosti a v neposlední řadě jako nábožensky tolerantní osobnost. Byl hluboce věřícím katolíkem, např. ve svém prvním pastýřském listu seznamoval své diecezány, jaký by měl být biskup. Toto prohlášení působilo i na protestanty. Dokonce saský dvorní kazatel dr. Ammon gratuloval protestantům v litoměřické diecéze, že mají nyní důstojného ochránce a katolická církev „mimořádnou ozdobu“.\nNový litoměřický biskup byl nadále činný nejen vědecky a pedagogicky, ale i literárně. V Hradci Králové pak vyšlo roku 1824 Hurdálkovo „Mravné vypravování a povídačky pro malé i dospělé“, pod pseudonymem M.A. Keladruh. Podporoval vzdělávání mladých aspirantů kněžství, a proto rozhodl, aby se výnos z pivovaru v Třebouticích používal k rozšíření seminární knihovny. Kléru pak připomínal význam trvalého vzdělávání.\n\nV diecézi si postupně vybudoval sbor svých poradců, kteří ovšem byli myšlenkově pod vlivem Bernarda Bolzana. Především to byl teprve 27letý Michal Josef Fessl, spirituál a přísedící konzistoře, který vyučoval církevní právo a dějiny. V semináři dále přednášeli: biblistiku Anton Krombholz, morálku Werner a pastorálku Vincenc Zahradník (ten ji převzal po kanovníku Faulhaberovi povolaném do Vídně).\nSkupina bolzanistů pod vedením Fessla založila tajný spolek. To vzbudilo nevoli a podezření vládních kruhů.\nNa biskupa Hurdálka a pražského arcibiskupa Chlumčanského se proto obrátil vídeňský nuncius s žádostí o bližší informace o situaci v Litoměřicích. Jejich odpověď ho v podstatě uspokojila a přesvědčila, že žádné nebezpečí nehrozí.\nO Fesslově skupině podával zprávy bývalý rektor semináře Faulhaber a Hirnle, a to především císařskému dvornímu faráři Jakubu Frintovi. Ve Vídni tak vzrůstala obava z možného šíření deismu a z nebezpečí plynoucího ze spojení s „tajnými filantropickými společnostmi“. Všechny tyto informace vedly nakonec k prošetřování přímo v semináři a biskup Hurdálek byl povinen udělit Fesslovi důtku, aby ho zachránil.\nNakonec však byla ustanovena státní vyšetřovací komise v jejímž čele stál dvorní farář Jakub Frint a jejími členy byli císařský lékař Stifft a referent pro církevní záležitosti Lorenz. Po ukončení vyšetřování vypracoval Stifft celkové velice tvrdé obvinění, v němž Fessla označil za svůdce mládeže a zločince. Podle podaného návrhu měl být dopraven k dalšímu vyšetřování přímo do Vídně. Proto 11. února 1820 přijel do litoměřického semináře policejní komisař Strobel s doprovodem. Mezitím byly místnosti vyučujících v semináři prohlédnuty, zvláště pak Fesslova, Wernerova a Krombholzova a zabaveny všechny nalezené písemnosti a knihy, které následně Frint prostudoval. K výslechu se museli dostavit i seminaristé a členové tajného spolku. Zpráva z vyšetřování nakonec došla k závěru, že šlo o vyvrácení křesťanství a zničení náboženství, aby mohla být připravena politická revoluce.\n\nBiskup Hurdálek později řekl svému pozdějšímu nástupci Hillemu, že se s obžalovanými nezacházelo nestranně a spravedlivě, ale zaujatě. Podle něj neměl tajný spolek politické cíle, snažil se jen šířit, upevňovat a zdokonalovat mravní a vědecké vzdělání svých členů.\nVe Vídni byl Fessl pět let vězněn v separaci vídeňského kláštera servitů, po propuštění ve Vídni žil do konce života.\nCísař František I. zaslal 10. ledna 1821 z Lublaně „vlastnoruční“ dopis biskupu Hurdálkovi, v němž ho obvinil z malověrnosti a z toho, že straní osvícenství. Hurdálek musel vyhlásit zástupcem biskupství svého velkého nepřítele kanovníka Faulhabera, který byl zároveň jmenován rektorem semináře. Biskup se nyní dočkal četných příkoří a urážek. To vše samozřejmě působilo i na řadu duchovních v litoměřické diecézi. Proto roku 1821 napsal Hurdálek pastýřský list, v němž dokazuje svou víru a čistotu.\nV témže roce slavil 50 let svého svěcení, které připomněl v kostele ve Stvolínkách jubilejní mší svatou. Zúčastnilo se jí pouze dvanáct kněží, kapitula, město Litoměřice ani státní úřady na tuto slavnost nevyslaly žádného zástupce. Prakticky již bylo rozhodnuto o jeho dalším osudu.\n\nNa příkaz papežské kurie požádal vídeňský nuncius Paolo Leardi císaře, aby vyzval Hurdálka k rezignaci. Snahy zmírnit tento tvrdý postup přidělením koadjutora však biskup odmítl a sám písemně požádal o rezignaci. Císař jeho rezignaci přijal. Hurdálek tak 24. října 1822 sdělil, že podle vůle papeže a císaře pro své stáří a nemoc rezignuje na litoměřické biskupství. Duchovenstvu v diecézi to oznámil zvláštním listem, který dokládá, jak ušlechtilým duchovním Hurdálek byl. Řada kněží projevila lítost nad jeho odchodem a později dala vyhotovit jeho portrét s připojeným textem (\"„Non enim ego sum qui partes meas aut negligam aut ignoram“\").\nJako emeritní biskup se 14. října 1823 odstěhoval do Prahy, do domu č.p. 285 na Karlově náměstí a dostal roční penzi 4 tisíce zlatých. Ještě v témže roce byl novým litoměřickým biskupem jmenován Eduard Milde. Po svém nástupu osobně navštívil penzionovaného Hurdálka, aby mu poděkoval za vše, co pro diecézi udělal. Jeho díky patřily Hurdálkovi za doporučení na místo litoměřického biskupa. Milde při rozhovoru vyjádřil vděk i za to, v jakém stavu litoměřickou diecézi našel a jak jsou její duchovní horliví a svědomití.\n\nDodatečně se dostalo biskupu Hurdálkovi zadostiučinění přímo od císaře, když se dozvěděl o intrikách souvisejících s jeho rezignací. Císař mu totiž vytkl, že ho jeho rezignace překvapila a uvedla do rozpaků. Hurdálek odpověděl, že přece rezignoval právě na císařovu žádost. Tak se ukázalo, že tvrdou výstrahu, kterou Hurdálek dostal, ve skutečnosti sepsal dvorní farář Frint. Obsahovala výhrůžku, že pokud se biskup Hurdálek nevzdá biskupské hodnosti, bude skandálně a bolestně sesazen. Tak se dodatečně prozradilo, že to byl právě Frint, kdo přiměl Hurdálka jménem císaře k rezignaci.\nV Praze žil Hurdálek v klidu a velice ho těšila oddanost, kterou mu při každé vhodné příležitosti duchovní litoměřické diecéze prokazovali. Zároveň stále ještě pilně studoval, především církevní literaturu. Když oslavil osmdesátiny, napsal a do svého breviáře složil vlastnoruční latinský distich, který česky zní: „Když naplníš osmdesát roku života, přestaň se učit tomu, co ti bylo milé a uč se umírat.“\nBiskup Hurdálek se dožil 87 let a zemřel po šesti týdenní bolestné nemoci 27. prosince 1833. Byl pochován na Malostranském hřbitově v Košířích, kde mu jeho přítel Schneider postavil pomník. Roku 1890 bylo dodatečně splněno Hurdálkovo poslední přání, aby byl pohřben v rodném Náchodě. Na stěně náchodského hřbitovního kostela sv. Jana Křtitele tak dodnes připomíná mramorová deska jeho památku.\nJosef František Hurdálek patří bezesporu mezi nejvýznamnější litoměřické biskupy a svou činností byl znám v celé střední Evropě (monarchie a Německo) a ve Francii. Tragédie biskupa Hurdálka měla nejen široký ohlas, ale zároveň ukázala na současnou situaci v tomto regionu v době tvrdého absolutismu.\n\n\n\n"}
{"id": "483114", "url": "https://cs.wikipedia.org/wiki?curid=483114", "title": "Jomca", "text": "Jomca\n\nJomca, Jemca ( nebo ) je řeka v Archangelské oblasti v Rusku. Je dlouhá 188 km. Povodí řeky je 14 100 km².\n\nÚstí zleva do ramene Repnyj Severní Dviny.\n\nZdrojem vody jsou sněhové a dešťové srážky. Průměrný roční průtok vody u vesnice Selco činí přibližně 70 m³/s.\n\nŘeka je splavná. Vodní doprava je možná na dolním toku do vzdálenosti přibližně 25 km od ústí.\n"}
{"id": "483117", "url": "https://cs.wikipedia.org/wiki?curid=483117", "title": "Nerija", "text": "Nerija\n\nNerija (: נֵרִיָּה, podle izraelského rabína a politika Mošeho Cvi Neriji, : Neria nebo Talmon Tzafon) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se v nadmořské výšce cca 550 metrů v jižní části hornatiny Samařska, cca 8 kilometrů severovýchodně od města Modi'in Illit, cca 22 kilometrů severozápadně od historického jádra Jeruzaléma a cca 35 kilometrů jihovýchodně od centra Tel Avivu.\n\nOsada je na dopravní síť Západního břehu Jordánu napojena pomocí lokální silnice číslo 450, která v severojižním směru propojuje jednotlivá izraelská sídla v bloku osad Guš Talmonim (například vlastní Talmon, Dolev, Nachli'el). Tento blok ale je na všech stranách obklopen palestinskými sídly, nejblíže z nich je uprchlický tábor Deir 'Ammar, necelé 3 kilometry na severozápadě, a město Al-Zaitounah na východní straně.\n\nNerija vznikla v květnu 1991 v den svátku izraelské nezávislosti. Formálně jako pouhá součást nedaleké osady Talmon. Bývá proto nazývána i Talmon Bet či Talmon Cafon, tedy Talmon B neboli Talmon-sever (:'טַלְמוֹן ב nebo טַלְמוֹן צָפוֹן). Ve skutečnosti ale jde o samostatnou komunitu, která má vlastní zastoupení v Oblastní radě Mate Binjamin. Za založením osady stála skupina deseti rodin okolo jeruzalémské ješivy Merkaz ha-rav (מרכז הרב). V současnosti ve vesnici funguje veřejná knihovna, zdravotní středisko, obchod se smíšeným zbožím, zařízení předškolní péče pro děti a nižší stupeň náboženského základního vzdělávání (Talmud Tora). Základní škola je k dispozici v sousedních osadách.\n\nPočátkem 21. století nebyla obec stejně jako celý blok sousedních osad zahrnuta do Izraelské bezpečnostní bariéry. Budoucí existence osady závisí na parametrech případné mírové smlouvy mezi Izraelem a Palestinci.\n\nObyvatelstvo Nerija je v databázi rady Ješa popisováno jako nábožensky založené. Vzhledem k tomu, že obec je formálně a z hlediska statistických výkazů považována stále za součást sousední vesnice Talmon, neexistují přesná demografická data populačního vývoje. Databáze rady Ješa zde uvádí 500 stálých obyvatel.\n\n\n"}
{"id": "483123", "url": "https://cs.wikipedia.org/wiki?curid=483123", "title": "Margaret Osborneová duPontová", "text": "Margaret Osborneová duPontová\n\nMargaret Evelyn Osborneová duPontová (* 4. března 1918, Jodeph, Oregon - 24. října 2012, El Paso, Texas, USA) byla americká tenistka, působící před otevřenou érou. Celkově získala 37 grandslamových titulů, čímž dosáhla na celkový rekord v počtu grandslamových titulů v době před otevřenou érou. Nikdy se přesto nezúčastnila prvního grandslamu sezóny Australian Championships. Na US Championships získala 25 titulů, což je rekord doby před otevřenou érou. Její dlouhodobou partnerkou pro čtyřhru byla Louise Broughová Clappová, se kterou vyhrála pětkrát Wimbledon, dvanáctkrát Forest Hills a třikrát French Championships. Odborníci tento pár hodnotí jako jeden z nejlepších v historii ženského tenisu.\n\nV roce 1947 se provdala za Williama duPonta a přerušila sportovní kariéru pro narození syna. Stala se jednou z mála tenistek, které získaly vítězství na grandslamu i po mateřství. První titul ve dvouhře získala v roce 1941 ve Forest Hills, poslední o 22 let později na Wimbledonu 1962.\n\nJejí hra měla útočný charakter, podpořený silným servisem a výborně technicky zvládnutými voleji.\n\nV roce 1967 byla uvedena do Mezinárodní tenisové síně slávy.\n\n\n\nR = turnaj omezen na účast francouzských hráčů, konán za německé okupace.\nV letech 1946 a 1947 se French Open konalo až po Wimbledonu.\n\n"}
{"id": "483125", "url": "https://cs.wikipedia.org/wiki?curid=483125", "title": "Vugar Gašimov", "text": "Vugar Gašimov\n\nVugar Gašimov (; 24. července 1986, Baku − 10. ledna 2014) byl ázerbájdžánský šachový mezinárodní velmistr.\n\nVugar Gašimov se stal mezinárodním mistrem roku 1998 a mezinárodním velmistrem roku 2002. Třikrát zvítězil v Mistrovství Ázerbájdžánu v šachu v letech 1995, 1996 a 1998). Čtyřikrát získal stříbrnou medaili na Mistrovství Evropy juniorů v letech 1996, 1998, 1999 a 2000. Roku 2005 zvítězil v \"Acropolis International Chess Tournament\" a v letech 2007 a 2008 vyhrál \"Open International de Cappelle-la-Grande\".\n\nSvou zemi Vugar Gašimov reprezentoval v letech 2002 až 2008 čtyřikrát na šachových olympiádách a byl členem mužstva, které na Mistrovství Evropy v Novém Sadu roku 2009 získalo zlatou medaili.\n\nZemřel v lednu 2014 v důsledku mozkového nádoru.\n\n"}
{"id": "483131", "url": "https://cs.wikipedia.org/wiki?curid=483131", "title": "Grütschalp", "text": "Grütschalp\n\nGrütschalp je přestupní stanice na dráze z Lauterbrunnen - Grütschalp - Mürren, kterou provozuje Bergbahn Lauterbrunnen - Mürren (BLM).\n\nMísto spadá do obce Lauterbrunnen, spadající pod Interlaken v kantonu Bern ve Švýcarsku.\n\nPůvodní horská dráha Lauterbrunnen – Mürren byla otevřena v roce 1891 a setkávají se zde dva způsoby dopravy: železniční a lanovková.\n\nOd 16. prosince 2006 je v provozu modernizovaná lanovka, která překonává převýšení 685 metrů na Grütschalp. Kapacita lanovky je 100 cestujících na jednu cestu a 6000 kg nákladu. Doba jízdy je 4 minuty. \nNa nádraží Grütschalp (1481 m n. m.) se mění dopravní systém z lanové dráhy na adhezní železnici (přestup a přeložení nákladu). Tento úsek cesty na Mürren přes alpské louky překonává dalších 147 metrů výškového rozdílu. Tato část slouží převážně pro osobní dopravu, nákladní vozy se připojují jen v případě potřeby. Mürren je nepřístupný pro automobilovou dopravu, takže tato dráha je obzvláště důležitá. \nDoprava nákladu se provádí pomocí kontejnerů a moderním high-tech systémem pro překládání z lanovky na adhezní železnici.\n\nregion\n\ndoprava v regionu\n"}
{"id": "483135", "url": "https://cs.wikipedia.org/wiki?curid=483135", "title": "Elektronický odpuzovač škůdců", "text": "Elektronický odpuzovač škůdců\n\nElektronické odpuzovače škůdců jsou přístroje (zařízení) určené k odpuzování škůdců z venkovních nebo vnitřních prostor. Elektronické odpuzovače generují zvukový nebo ultrazvukový signál, pomocí kterého vytvářejí pro škůdce nehostinné prostředí.\n\nPůvodní zvukové i ultrazvukové přístroje vytvářely trvalý monotónní zvuk bez jeho přerušování nebo změny jeho kmitočtu. Po zkušenostech s těmito typy odpuzovačů se zjistilo, že někteří škůdci si mohou na monotónní zvuk odpuzovače zvyknout a zůstat v chráněných prostorách nebo se do nich vrátit. Z těchto důvodů se začaly vyrábět přístroje, které obsahovaly regulační potenciometr, a zákazník pootočením potenciometru po určité době změnil kmitočet zvuku. Vzhledem k tomu, že se pokrok nevyhnul ani elektronickým odpuzovačům škůdců, začaly se na trhu objevovat přístroje, které mění výstupní kmitočet přístroje samy nebo v určitých intervalech zvuk přerušují nebo kombinují obě tyto možnosti. Funkci elektroakustického měniče dnes v ultrazvukových odpuzovačích téměř výhradně zastává tzv. piezoelektrický měnič. Jedná se o tu část odpuzovače, která mění elektrické impulzy na výstupu odpuzovače na ultrazvukový signál.\n\nZvukové odpuzovače vytváří zvukový signál tj. mechanické vlnění na kmitočtu od 20 Hz do 20 000 Hz, které je slyšitelné pro člověka. Tento typ odpuzovačů není vhodný pro ochranu prostor, ve kterých se pohybují lidé. Tyto přístroje se dnes používají téměř výhradně ve venkovním prostředí, kde slouží k odpuzování škůdců, jako jsou špačci, kteří způsobují velké škody ve vinicích a sadech, nebo holubi, kteří ničí památky ve městech a znečišťují domy a ulice trusem. Zvláštním typem zvukového odpuzovače je odpuzovač škůdců žijících v půdě. Tento typ odpuzovače, se nejčastěji nazývá odpuzovač krtků. Název odpuzovače je odvozen od názvu škůdce, proti kterému se nejčastěji používá. Škůdci si v půdě vyhrabávají nory a propojují je chodbami, škody způsobují tím, že se živí kořínky mladých stromků, kořínky sazenic a jiných zemědělských či zahrádkářských produktů toto platí především pro hlodavce (hraboš, hryzec, myš apod.). Krtci jako hmyzožravci zase způsobují velmi nevzhledné hromádky na pěstěných zahradách a propad podryté půdy. Odpuzovač krtků generuje zvuk a vibrace na velmi nízkých kmitočtech, které se dobře šíří půdou a tím vytváří pro škůdce žijící pod zemí nepříjemné prostředí k životu.\n\nUltrazvukové odpuzovače generují ultrazvukový signál, který je pro člověka za hranicí slyšitelnosti a jsou tedy vhodné i do prostor, kde se trvale pohybují lidé. Tyto přístroje se používají zejména v uzavřených nebo částečně uzavřených vnitřních prostorách budov, v nejrůznějších šachtách a tunelech, kde mohou škůdci způsobovat škody. Některé typy ultrazvukových odpuzovačů jsou vhodné i pro použití ve venkovním prostředí. Ultrazvukové odpuzovače jsou určené pouze proti takovým druhům škůdců, kteří jsou schopní vnímat ultrazvukové signály (vlnění). Jedná se signály (vlnění) na kmitočtu vyšším než 20 000 Hz. Seznam škůdců, proti kterým je možné použít ultrazvukový odpuzovač, je velmi široký. Nejčastěji jsou ultrazvukové odpuzovače používány proti těmto škůdcům: kuna skalní, myš, potkan, krysa, krtek, hryzec, hraboš. Existují také elektronické odpuzovače proti komárům, pavoukům, psům, kočkám, vysoké a divoké zvěři atd.\n\n"}
{"id": "483136", "url": "https://cs.wikipedia.org/wiki?curid=483136", "title": "Bratři (Star Trek: Nová generace, 1. řada)", "text": "Bratři (Star Trek: Nová generace, 1. řada)\n\n„Bratři“, v originále „Datalore“, je jedna z epizod první sezóny seriálu \"\", která byla v České republice při své premiéře odvysílána jako čtrnáctá v pořadí, zatímco ve Spojených státech jako třináctá.\n\nUSS Enterprise D letí splnit další úkol a nachází se přitom v blízkosti systému Omicron Theta, kde byl před 26 lety nalezen člen posádky, android Dat. Kapitán Picard se tedy rozhodne podívat se na Datovu rodnou planetu. Senzory ale hlásí, že na planetě byl zahuben veškerý život. Původně zde byla kolonie, všichni však záhadně zmizeli.\n\nVýsadek se proto přenese na povrch, kde objeví skrytou podzemní jeskyni. Dat si vybavuje vzpomínky, když ho zde nalezl výsadek jedné lodi Federace. Když ho objevili, sám se uvedl do chodu, ale na nic si nepamatoval. Sestrojil jej doktor Noonian Soong, geniální kybernetik 23. století. Soong byl zdrcen svým neúspěchem sestrojit funkční pozitronický mozek a stáhl se do ústraní. Výsadek se dostane do vědecké laboratoře, kde doktor kdysi pracoval. Zde objeví rozmontované části dalšího androida, který vypadá úplně stejně jako Dat.\n\nVšechny části androida jsou přeneseny na loď, kde technici začnou pracovat na jejich sestavení. Přitom potřebují Datovu pomoc. Dat se nechá vypnout, aby jim usnadnil práci a oni mohli zjistit přesný postup, jak byl sestaven. Prozradí doktorce Crusherové, že na zádech má tlačítko, které při stisknutí způsobí jeho deaktivaci. Technici v čele s hlavním inženýrem Argylem androida úspěšně oživí. Android se představí jako Lore a je opravdu přesnou kopií Data. Na Picardovu otázku, kdo z dvou androidů byl vyroben první, odpoví, že Dat. Posádka se snaží jej poznat. Lore je oproti Datovi více lidský, ale nikdo zatím nezná jeho tajemství.\n\nPicard nechá Lora opatrně sledovat a Dat ho má na starosti. K Enterprise dorazí obrovská krystalická bytost, která na ni zaútočí. Bytost vypadá přesně jako na několika obrázcích, jenž našli v laboratoři. Lore se zatím seznamuje s chodem lodi a rozhodne se uskutečnit smělý plán. Otráví Data látkou přimíchanou do pití a zaujme jeho místo. Dokonale ho imituje, takže nikdo z posádky nepojme podezření, až na Wesleyho. Jeho poznámkám ale nikdo nevěnuje pozornost. Lore přivolá velkou krystalickou bytost, se kterou je v kontaktu. Tato bytost před lety zničila Datovu rodnou planetu, což jí přikázal Lore, který našel způsob jak s bytostí komunikovat.\n\nLore je labilní a plný zášti. Pomstil se tak kolonistům za to, že přinutili doktora Soonga, aby ho rozebral. Začali se Lora totiž bát.\n\nKapitán Picard vykáže Wesleyho za jeho připomínky z můstku a pošle doktorku Crusherovou, aby na něj dohlédla. Lore, přestrojený za Data, sdělí ostatním, že s krystalickou bytostí dokáže komunikovat. Navrhne přenést do vesmíru nějaký menší předmět a nechat jej zničit, aby bytost viděla, co loď dokáže. Přitom chce ale využít dobu, kdy budou během přenosu vypnuty štíty a bytost mohla zaútočit na loď.\n\nWesley ale přemluví matku, aby společně zašli do Datovy kajuty, kde android leží vypnutý. Doktorka jej aktivuje a společně se vypraví do skladového prostoru, aby zastavili Lora. Lore je ale přelstí a zmocní se phaseru. Dat se na něj vrhne a po krátké šarvátce se Wesleymu podaří zlého androida transportovat do vesmíru. Krystalická bytost odletí pryč, bez svého pána na loď nezaútočí. Všichni jsou v pořádku, takže Enterprise může vystartovat na další misi.\n\n\n"}
{"id": "483143", "url": "https://cs.wikipedia.org/wiki?curid=483143", "title": "Vydry", "text": "Vydry\n\nVydry (Lutrinae) je skupina šelem z čeledi lasicovitých. Přirozeným prostředím vyder jsou vodní toky a jejich okolí, neboť jsou dokonale přizpůsobeny k plavání a lovu ryb (mimo jiné i uspořádáním chrupu). Jejich populace je ohrožena částečně vinou výnosného obchodu s kožešinou. V Česku je ohrožena vydra říční (\"Lutra lutra\").\n\n\nV evropských zoo je chováno sedm druhů vyder. Nejčastějším chovancem je vydra malá (ve více než 200 zoo) následovaná vydrou říční (cca 130 zoo). Ostatních pět druhů patří mezi vzácně chované druhy. Jedná se vydru obrovskou, vydru severoamerickou (která je ale relativně hojná v severoamerických zoo), vydru hladkosrstou, vydru mořskou a vydrou skvrnitou. Ve většině zoo chovají pouze jeden druh vydry. V přibližně třech desítkách evropských zoo je chováno více druhů – nejčastěji dva, ve třech případech tři a v jednom případě čtyři druhy. Jedinou českou zoo s více druhy vyder (dvěma) je Zoo Praha – jako jediná v Evropě představuje zároveň vydru severoamerickou a vydru hladkosrstou.\n\n"}
{"id": "483145", "url": "https://cs.wikipedia.org/wiki?curid=483145", "title": "Lutra", "text": "Lutra\n\nLutra je rod vyder. Zahrnuje tři druhy, někdy se do něho řadí i vydra skvrnitá (\"Lutra maculicollis\"), jindy řazená do samostatného rodu \"Hydrictis\" jako\n\"Hydrictis maculicollis\". V Česku žije vydra říční (\"Lutra lutra\").\n"}
{"id": "483151", "url": "https://cs.wikipedia.org/wiki?curid=483151", "title": "Männlichen", "text": "Männlichen\n\nMännlichen je horský vrchol o nadmořské výšce 2 343 metrů v kantonu Bern ve Švýcarsku.\n\nVrchol Männlichenu je dostupný od západu z Wengen kabinkovou lanovkou na dráze Luftseilbahn Wengen-Männlichen (LWM), nebo od východu z Grindelwaldu gondolovou lanovkou Gondelbahn Grindelwald-Männlichen (GM).\n\nZ konečné lanovky je vrchol dostupný za 15 minut pěší chůze. Z vrcholu je výhled na údolí Lauterbrunnen a horské dominanty oblasti Eiger, Mönch a Jungfrau. Na Männlichen je taktéž možno vystoupat pěšky z průsmyku Kleine Scheidegg.\n\nMísto je oblíbené letními i zimními turisty a lyžaři.\n\n\n"}
{"id": "483158", "url": "https://cs.wikipedia.org/wiki?curid=483158", "title": "Vybraná slova (Vladimír Merta)", "text": "Vybraná slova (Vladimír Merta)\n\nVybraná slova (1988) je EP Vladimíra Merty. Jde o první nahrávku po deseti letech od alba \"P.S.\", během kterých byl Merta vládnoucí stranou zakazován a pronásledován StB. Obsahuje čtyři autorské písně.\n\n\n"}
{"id": "483168", "url": "https://cs.wikipedia.org/wiki?curid=483168", "title": "Rolf Beilschmidt", "text": "Rolf Beilschmidt\n\nRolf Beilschmidt (* 8. srpna 1953, Jena, Durynsko) je bývalý východoněmecký sportovec, jehož specializací byla atletická disciplína skok do výšky. Je dvojnásobným halovým vicemistrem Evropy.\n\nV roce 1975 se umístil na halovém mistrovství Evropy v Katovicích na šestém místě. O rok později byl šestý také na HME v Mnichově. Reprezentoval na letních olympijských hrách v Montrealu 1976, kde ve finále skončil s výkonem 218 cm sedmý. Na halovém mistrovství Evropy 1977 ve španělském San Sebastiánu získal stříbrnou medaili, když prohrál jen s olympijským vítězem z Montrealu, Polákem Jackem Wszołou.\n\nStejný kov vybojoval také o rok později na HME v Miláně, kde překonal 229 cm. V témž roce skončil bronzový na mistrovství Evropy v Praze, když na stadionu Evžena Rošického překonal 228 cm. V roce 1979 získal na světové letní univerziádě v Ciudad de México stříbrnou medaili. Kvůli zranění Achillovy šlachy byl nucen vynechat letní olympijské hry 1980 v Moskvě. Je trojnásobným vítězem výškařského mítinku v Arnstadtu. Později působil mj. jako sportovní funkcionář.\n\n\n"}
{"id": "483169", "url": "https://cs.wikipedia.org/wiki?curid=483169", "title": "Difuze odpovědnosti", "text": "Difuze odpovědnosti\n\nDifuze odpovědnosti (Diffusion of responsibility) neboli rozptýlení odpovědnosti patří do oblasti\nprosociálního chování a stojí v pozadí jevu, který je pojmenován jako efekt přihlížejícího (bystander\neffect). Rozptýlení odpovědnosti způsobuje, že čím více lidí je svědky situace, kdy někdo potřebuje pomoc, tím menší je pravděpodobnost, že kdokoliv z nich zasáhne. \n\nPři difuzi odpovědnosti se ani jediná osoba necítí zodpovědná za vyřešení krizové situace. Jelikož jsou kolem i další lidé, předpokládáme, že někdo jiný pomůže nebo už pomohl. Necítíme se dále zodpovědní za svoje jednání (či nejednání). Když jsme sami, víme, že nikdo jiný oběti pomoci nemůže, a proto je pro nás mnohem obtížnější najít výmluvu či zbavit se zodpovědnosti za pomoc druhému.\n13. března 1964 se odehrál následující příběh:\nVíce než půl hodiny 38 občanů nečinně přihlíželo vraždě Kitty Genoveseové, která se brzy ráno vracela z noční směny domů. Vrah se k ní přiblížil a dvakrát ji bodl nožem. Celou dobu křičela o pomoc. Náhlé rozsvícení světel v okolních domech ho vyrušilo a zahnalo pryč. Po chvíli se vrátil, onu ženu vyhledal, probodl ji znovu a pak ji znásilnil. Během útoku se nenašel ani jediný člověk, který by zavolal policii; jeden svědek zavolal, až když žena byla mrtvá.\n\nJak mohlo před tolika svědky dojít k tak brutálnímu kriminálnímu činu? Mohlo by se zdát, že za přítomnosti tolika lidí by měla být pravděpodobnost, že alespoň jeden zavolá policii či se pokusí zasáhnout, poměrně vysoká. Právě tento příběh spustil a inspiroval zkoumání fenoménu difuze odpovědnosti. Následující experimenty sociálních psychologů vedou k závěru, že k všeobecné apatii přihlížejících dochází nikoliv navzdory velkému počtu svědků, ale právě kvůli němu.\n\nPokusné osoby uvítala mladá experimentátorka, požádala je, aby se posadily a vyplnily dotazník. Pak jim řekla, že se hned vrátí, a odešla do vedlejší místnosti. Účastníci ji mohli slyšet, jak vedle přesouvá přes pokoj židli a šplhá se na ni. Poté následoval výkřik a rána, jako by někdo spadl na zem. Experimentátorka pak zaúpěla bolestí a zvolala: „Proboha, můj kotník! Nemůžu s ním ani pohnout! Myslím, že je asi zlomený!“ Pokračovala v naříkání, dokud jí jedna z pokusných osob nepřišla na pomoc, či dokud neuplynula jedna minuta, aniž by někdo přišel.\n\nVýsledky byly docela překvapující. 70 % pokusných osob poskytlo ženě pomoc, pokud byly ponechány o samotě. Pokud na ni ve vedlejší místnosti čekaly po dvojicích, dostalo se jí pomoci jen ve 40 % případů. K ještě dramatičtějšímu poklesu došlo, když pokusná osoba vyčkávala s pasivním tajným pomocníkem experimentátorů, který neudělal nic, aby ženě poskytl pomoc. V těchto případech skutečná pokusná osoba přispěchala „oběti“ na pomoc pouze v 7 % případů.\nVýsledky tohoto experimentu jasně ukazují, že pravděpodobnost poskytnutí pomoci oběti klesá s tím, jak počet svědků nehody roste.\n(John Darley, Bibb Latané, 1968) \n\nV tomto pokusu experimentátor pokusné osoby požádal, aby se zúčastnily skupinové diskuse o životě na studentské koleji, a to buď s jedním, třemi nebo pěti dalšími účastníky. Účastníci seděli po jednom v kójích, které jim bránily vidět na sebe navzájem. Komunikovali spolu pomocí mikrofonu a sluchátek. V každé skupině byla jenom jedna opravdová pokusná osoba; zbytek tvořily magnetofonové nahrávky. Diskuse začala tím, že jeden z falešných účastníků popsal ze záznamu svoje osobní problémy, včetně sklonu k epileptickým záchvatům ve stresově náročných situacích. Když pak začal během druhého kola kruhové diskuse mluvit znovu, dostal záchvat a sípal o pomoc. Pokusila se mu skutečná pokusná osoba pomoci?\n\nKdyž se opravdová pokusná osoba domnívala, že je jediným dalším účastníkem debaty, řekla experimentátorovi o epileptickém záchvatu v 85 % případů. Jakmile se pokusná osoba domnívala, že se podílí na pokusu ještě s třemi dalšími účastníky, procentuální podíl pokusů poskytnout pomoc klesl na hodnotu 62 %; a v šestičlenné skupině došlo k dalšímu poklesu až na 31 %. Je zřejmé, že čím větší je skupina, tím je méně pravděpodobné, že se oběti dostane pomoci.\n\nExperimentátoři požádali studenty, aby sami nebo ve skupinkách po třech čekali v čekárně na rozhovor. Zatímco studenti čekali, začal z ventilačního průchodu ve zdi vycházet kouř. Následujících šest minut bylo chování studentů tajně pozorováno. 75 % studentů čekajících o samotě během dvou minut oznámilo, že zpozorovali kouř. Avšak z těch, kteří čekali ve skupinkách, se takto zachovalo jen 13 %, a to přesto, že místnost byla nakonec zcela zaplněna kouřem.\n\nStejné výsledky přineslo i fingování dopravních nehod. Zatímco na frekventovaných silnicích zastavil jen málokdo, na okresních cestách, kde projede jedno auto za hodinu, bylo takové chování výjimkou.\n\nI když jste obětí potřebující pomoc přímo vy, musíte napomoci přihlížejícím určit vaši situaci jako krizovou, jako situaci vyžadující jejich zásah. Nevolejte a nekřičte jenom: „Pomoc!“ Svou situaci popište, abyste přihlížejícím pomohli ujasnit si, o co běží. Křičte například: „Zavolejte policii! Jsem napaden!“ Ještě lépe uděláte, když učiníte někoho zodpovědným. Ukažte na konkrétního člověka prstem a řekněte: „Vy, zavolejte policii.“\n\nNedívejte se kolem a nezjišťujte, co dělají ostatní - jednejte! Nedopusťte, aby se vám přítomnost tolika lidí proměnila v důvod chápat situaci jako nevyžadující váš zásah. Pomozte. Nejhorší, čeho se můžete dopustit, je trápit se rozpaky z toho, že něco uděláte špatně. Jestliže budete jednat správně, možná zachráníte život.\nprosociální chování, efekt přihlížejícího \nCUMMINS, Denise D. Záhady experimentální psychologie : co psychologové zjistili o myšlení, citech a chování člověka. 2. vyd. Praha : Portál, 2006. 240 s.\n\nHAYESOVÁ, Nicky. Základy sociální psychologie. 2. vyd. Praha : Portál, 1998. 165 s.\n\nVACULÍK, Martin. Vybrané pojmy ze sociální psychologie : Definice, vysvětlení, souvislosti. [online]. 2006. Skripta. Dostupný z WWW: <http://is.muni.cz/elportal/estud/fss/js06/psy108/Vybrane_pojmy_ze_socialni_psychologie.pdf>.\n"}
{"id": "483179", "url": "https://cs.wikipedia.org/wiki?curid=483179", "title": "České Budějovice 5", "text": "České Budějovice 5\n\nČeské Budějovice 5 je část obce v Českých Budějovicích tvořená Pětidomím, suchovrbenským průmyslovým obvodem a někdejšími osadami Suché Vrbné, Pohůrka, Kaliště a Třebotovice. Na západě je ohraničeno východním obvodem nádraží, na severozápadě Vrbenskou ulicí, na východě sousedí s obcemi Rudolfov a Dobrá Voda u Českých Budějovic a na jihu je volný prostor mezi Suchým Vrbným a Novými Hodějovicemi.\n\nMístní část České Budějovice 5 je tvořena katastrálními územími České Budějovice 5 (3,2288 km²), Kaliště u Českých Budějovic (3,1291 km²) a Třebotovice (5,2495 km²). V části obce je evidováno 73 ulic a 1948 adres.\n\nČást obce České Budějovice 5 byla ustanovena k 1. říjnu 1970, kdy došlo k územní reorganizaci města, z částí Pohůrka a Suché Vrbné. Tehdy k ní patřila i Dobrá Voda. Katastrální území České Budějovice 5 bylo zřízeno roku 1971.\n\nPo osamostatnění Dobré Vody 24. listopadu 1990 tvoří Třebotovice s Kalištěm spolu exklávu místní části České Budějovice 5 a zároveň i exklávu města České Budějovice.\n\nMístní část České Budějovice 5 je tvořena jedenácti základními sídelními jednotkami:\n"}
{"id": "483181", "url": "https://cs.wikipedia.org/wiki?curid=483181", "title": "Volontaires (stanice metra v Paříži)", "text": "Volontaires (stanice metra v Paříži)\n\nVolontaires je nepřestupní stanice pařížského metra na lince 12 v 15. obvodu v Paříži. Nachází se na křižovatce ulic \"Rue de Vaugirard\", pod kterou vede linka metra, a \"Rue des Volontaires\".\n\nStanice byla otevřena 5. listopadu 1910 jako součást prvního úseku linky A mezi stanicemi Porte de Versailles a Notre-Dame-de-Lorette. Tuto linku provozovala \"Société du chemin de fer électrique souterrain Nord-Sud de Paris\", zkráceně nazývaná jako \"Compagnie Nord-Sud\" (Společnost Sever-Jih). Po jejím sloučení se společností \"Compagnie du Métropolitain de Paris\" obdržela linka A v roce 1931 číslo 12.\n\nJméno stanice znamená česky „dobrovolníci“ a je odvozeno od názvu ulice \"Rue des Volontaires\". V roce 1822 vytvořili sami obyvatelé z původně bezejmenné slepé ulice novou ulici, která tak získala název \"Ruelle Volontaire\" (Dobrovolná ulička). Později byl název upraven do dnešní podoby (přidáním koncového s pro množné číslo) na ulici Dobrovolníků na počest vojáků Francouzské revoluce.\n\nStanice má jen jediný vchod umístěný na nároží ulic \"Rue de Vaugirard\" a \"Rue des Volontaires\".\n"}
{"id": "483186", "url": "https://cs.wikipedia.org/wiki?curid=483186", "title": "Tisíc dnů mezi námi / Za poledne", "text": "Tisíc dnů mezi námi / Za poledne\n\nTisíc dnů mezi námi / Za poledne (1984) je jediný singl pražské folkové skupiny Nerez. Vyšel v edici folkových singlů \"Dostavník\" pod číslem 21. Singl byl nahrán ve studiu Československého rozhlasu v Hradci Králové v září (\"Tisíc dnů mezi námi\") a v říjnu (\"Za poledne\") 1983.\n\n\n\n\nNahrávka písně \"Tisíc dnů mezi námi\" z tohoto singlu vyšla také na sampleru \"Porta '83\" (1984), ačkoliv je v dokumentaci k albu napsáno, že jde o živou nahrávku z Porty. Navíc je na desce vystřižená jedna sloka a refrén.\n"}
{"id": "483189", "url": "https://cs.wikipedia.org/wiki?curid=483189", "title": "Modropláštník nádherný", "text": "Modropláštník nádherný\n\nModropláštník nádherný (\"Malurus cyaneus\") je malý pěvec z čeledi modropláštníkovitých.\n\nJe běžný na území jihovýchodní Austrálie, obývá přitom celou řadu biotopů, od lesů, luk a vřesovišť po zahrady, v místě svého výskytu však vždy požaduje hustý podrost.\n\nU tohoto druhu je patrný velmi výrazný sexuální dimorfismus. Samci ve svatebním šatě mají jasné světle modré opeření na hlavě, její zbývající část, zátylek a hřbet je černý, křídla jsou tmavá, ocas tmavě modrý a spodina těla světlá. Samci v šatě prostém se podobají samicím a mladým ptákům, kteří jsou svrchu hnědí a ze spodní strany bílí s červeným zobákem.\n\nStejně jako ostatní druhy modropláštníků vykazuje i modropláštník nádherný několik zvláštních charakteristik ve svém chování. Je sice monogamní, ale zároveň i pohlavně promiskuitní, což znamená, že ačkoli žije v párech tvořených samicí a samcem, každý z jeho členů se páří se zástupci jiného páru. Zvláštností jsou i jeho námluvy, při kterých samec trhá žluté květy a přináší je samici. Modropláštníci se také umí bránit proti hnízdnímu parazitismu; při inkubaci vajec samice zpívá specifickou melodii, kterou její následně vylíhlá mláďata reprodukují a dávají tak samici najevo, že jsou hodna její péče. V případě zjištění přítomnosti cizího mláděte, které melodii neovládá, pár opustí hnízdo a založí si nové. \n\nJe stálý a územní. Živí se zejména hmyzem, ale v jeho potravě se v menší míře objevují i semena. Kulovité hnízdo tvořené travinami a pavučinami si staví méně jak 1 m nad zemí. Klade 3–4 matně bílá, 12–16 mm velká vejce. Délka inkubace trvá přibližně 14 dnů.\n\n"}
{"id": "483191", "url": "https://cs.wikipedia.org/wiki?curid=483191", "title": "Porte de Charenton (stanice metra v Paříži)", "text": "Porte de Charenton (stanice metra v Paříži)\n\nPorte de Charenton je nepřestupní stanice pařížského metra na lince 8 ve 12. obvodu v Paříži. Nachází se pod \"Boulevardem Poniatowski\". V roce 2012 bude do stanice prodloužena tramvajová linka T3 od stanice Porte d'Ivry.\n\nStanice byla otevřena 5. května 1931, když sem byla prodloužena linka ze stanice Richelieu – Drouot. Až do 5. října 1942 sloužila jako konečná, než byla trať rozšířena do stanice Charenton – Écoles.\n\nJméno stanice je odvozeno od názvu staré brány („la porte“ = brána), kterou procházela cesta z Paříže do sousedního města Charenton-le-Pont. Jednalo se o císařskou silnici číslo 5, která vedla až do Ženevy.\n\n"}
{"id": "483193", "url": "https://cs.wikipedia.org/wiki?curid=483193", "title": "Demokratický socialismus", "text": "Demokratický socialismus\n\nDemokratický socialismus je teorie reformismu zveřejněná v prohlášení frankfurtského kongresu Socialistické internacionály \"Cíle a úkoly demokratického socialismu\" (1951). Socialismus podle tohoto prohlášení je mravní ideál stejně přístupný všem společenským vrstvám.\n\nRozdíl mezi totalitním komunistickým státem a demokratickým socialistickým státem je v tom, že násilná revoluce se nebude konat a bude nahrazena demokratickým procesem. \n\nDemokratický socialismus zdůrazňuje princip rovnosti jako základní politický princip. V demokratickém socialismu má každý člověk právo na to, aby byl slyšen. Tím se také liší demokratický socialismus od běžného socialismu. Změny ve společnosti se uskutečňují svobodnými volbami. Plné veřejné vzdělání je nutné, aby zajistilo rovnost. Lidé musí dostávat všechny informace a musí se jim dovolit sdělovat svoje myšlenky. \n\n"}
{"id": "483198", "url": "https://cs.wikipedia.org/wiki?curid=483198", "title": "Porte Dorée (stanice metra v Paříži)", "text": "Porte Dorée (stanice metra v Paříži)\n\nPorte Dorée je nepřestupní stanice pařížského metra na lince 8 ve 12. obvodu v Paříži. Nachází se na křižovatce \"Avenue Daumesnil\", \"Boulevard Poniatowski\" a \"Boulevard Soult\".\n\nStanice byla otevřena 5. května 1931 při prodloužení linky ze stanice Richelieu – Drouot do Porte de Charenton.\n\nJméno stanice znamená česky „Zlatá brána“ a je odvozeno od názvu staré městské brány, která zde stávala. Její název mohl vzniknout zkomolením „porte de l'orée du bois“ (brána na okraji lesa).\n\n"}
{"id": "483199", "url": "https://cs.wikipedia.org/wiki?curid=483199", "title": "Iguanodontidae", "text": "Iguanodontidae\n\nIguanodontidi (případně iguanodonti, zástupci kladu \"Iguanodontia\") byli býložraví ptakopánví dinosauři, žijící v období jury a křídy. Nejznámější zástupce rodu \"Iguanodon\" byl druhým historicky popsaným rodem dinosaura v roce 1825. Původně malí dvounozí dinosauři se v průběhu doby vyvinuly v obří formy až o délce kolem 13 metrů a hmotnosti několika tun. Žili na území čtyř dnešních kontinentů - Asie, Afriky, Evropy a Severní Ameriky. Blízce příbuznou a vývojově odvozenou skupinou byli mladší, ve svrchní křídě značně rozšíření hadrosauridi (kachnozobí dinosauři).\n\nDo této čeledi podle starších představ patřil také jediný dle kosterních pozůstatků známý český dinosaurus, objevený nedaleko Kutné Hory v roce 2003. Šlo o malou ostrovní formu ornitopoda, vzdáleně příbuznou iguanodontům. Žil v době počátku svrchní křídy (geologický stupeň cenoman), asi před 95 miliony let.\n\n\n\n"}
{"id": "483210", "url": "https://cs.wikipedia.org/wiki?curid=483210", "title": "Ministr práce Izraele", "text": "Ministr práce Izraele\n\nMinistr práce Izraele (: , \"sar ha-avoda\") byl politický představitel izraelského ministerstva práce a člen izraelské vlády. Funkce vznikla v roce 1948 pod názvem Ministr práce a výstavby (hebrejsky: , \"sar ha-svoda ve-ha-binuj\"). O rok později byla přejmenována na název Ministr práce a sociálního zabezpečení (hebrejsky: , \"sar ha-avoda ve-ha-bituach ha-amami\") a v roce 1951 získala svůj poslední název.\n\nV roce 1977 byla funkce začleněna pod ministra sociální péče a nadále se nazývala ministr práce a sociální péče. V roce 2003 bylo portfolio práce přesunuto pod ministra průmyslu a obchodu, které se nadále jmenovalo ministr průmyslu, obchodu a práce.\n\n"}
{"id": "483216", "url": "https://cs.wikipedia.org/wiki?curid=483216", "title": "Porta '84", "text": "Porta '84\n\nPorta '84 (1985) je sampler živých nahrávek Československého rozhlasu z národního finále Porty 1984 vydaný Supraphonem na LP desce. Písně vybral a sestavil Jaroslav D. Navrátil. Sleeve-note napsal Ivan Doležal.\n\n"}
{"id": "483230", "url": "https://cs.wikipedia.org/wiki?curid=483230", "title": "Haberský rybník", "text": "Haberský rybník\n\nHaberský rybník se nachází v centru města Habry v okrese Havlíčkův Brod v kraji Vysočina. Rybník napájí \"Jiříkovský potok\", jež je horním tokem říčky Sázavky, která z rybníka odtéká. Současná plocha vodní hladiny při normálním stavu činí 12,8 ha. U přítoku se nachází několik ostrovů, z nichž část byla uměle vytvořena, sloužících jako úkryt a hnízdiště vodním ptákům. Při jižním břehu rybníka je veden obtokový kanál.\n\n"}
{"id": "483231", "url": "https://cs.wikipedia.org/wiki?curid=483231", "title": "Stefan Junge", "text": "Stefan Junge\n\nStefan Junge (* 1. září 1950, Lipsko, Sasko) je bývalý východoněmecký sportovec, atlet, který se specializoval na skok do výšky.\n\nS atletikou začínal jako skokan o tyči a především jako desetibojař. V roce 1968 získal stříbrnou medaili na Evropských juniorských hrách (od roku 1970 mistrovství Evropy juniorů v atletice) v desetiboji, které se konaly v jeho rodném městě, v Lipsku. V deseti disciplínách nasbíral celkově 7 319 bodů.\n\nKvůli zraněním se však později začal specializovat na skok vysoký. V roce 1971 skončil pátý na mistrovství Evropy v Helsinkách. Svého největšího úspěchu dosáhl o rok později na letních olympijských hrách v Mnichově, kde získal stříbrnou medaili. Na druhý pokus tehdy překonal 221 cm. Stejnou výšku zdolal i Američan Dwight Stones, který však potřeboval tři pokusy.\n\nPozději pracoval jako stavební inženýr.\n\n"}
{"id": "483238", "url": "https://cs.wikipedia.org/wiki?curid=483238", "title": "Vladimír Merta 1", "text": "Vladimír Merta 1\n\nVladimír Merta 1 (1989) je první ze dvojice vydaných alb Vladimíra Merty z koncertu z Malostranské besedy v Praze v roce 1988. Na album navazuje ve stejné době vydaná deska \"Vladimír Merta 2\". Album obsahuje 10 písní, autorem osmi z nich je Merta, Mertou zhudebněné texty písní \"Plíží se večery\" a \"Kupředu\" složil Viktor Dyk. Sleeve-note napsal Ladislav Kantor.\n\n\nAlbum nahrál Vladimír Merta (zpěv, kytara, foukací harmonika, pískání).\n\nAlbum vyšlo spolu s následujícím \"Vladimír Merta 2\" v reedici na 2CD \"Live Malostranská beseda 1988\" (2010).\n"}
{"id": "483241", "url": "https://cs.wikipedia.org/wiki?curid=483241", "title": "Vladimír Merta 2", "text": "Vladimír Merta 2\n\nVladimír Merta 2 (1989) je druhé ze dvojice vydaných alb Vladimíra Merty z koncertu z Malostranské besedy v Praze v roce 1988. Album tak navazuje na ve stejné době vydanou desku \"Vladimír Merta 1\". Album obsahuje 9 autorských písní Vladimíra Merty. Sleeve-note napsal Ladislav Kantor.\n\n\nAlbum nahrál Vladimír Merta (zpěv, kytara, foukací harmonika).\n\nAlbum vyšlo spolu s předchozím \"Vladimír Merta 1\" v reedici na 2CD \"Live Malostranská beseda 1988\" (2010).\n"}
{"id": "483243", "url": "https://cs.wikipedia.org/wiki?curid=483243", "title": "Lu Sün", "text": "Lu Sün\n\nLu Sün (, vlastním jménem Čou Šu-žen, 25. září 1881 – 19. října 1936) byl čínský spisovatel, překladatel, esejista, básník a literární kritik, jeden z nejvýznamnějších čínských spisovatelů 20. století.\n\nPocházel ze vzdělané rodiny, brzy se naučil číst. Lu Süna velmi ovlivnila otcova smrt na tuberkulózu, kvůli níž se rozhodl studovat lékařství. Byl ale znechucen šarlatánstvím tradiční čínské medicíny a proto studoval v japonském Sendai medicínu západního směru. Na studiích se naučil německy a anglicky a hodně četl, zejména západní literaturu. První eseje v klasické čínštině začal psát v roce 1902. V roce 1903 se oženil s čínskou dívkou, manželství ale nikdy nekonzumoval. V roce 1904 opustil Sendai, v roce 1906 se odstěhoval do Tokia, kde pracoval ve vyšším školství. Publikoval překlady z ruštiny, v esejistice se věnoval převážně historii čínské literatury a náboženství.\n\nPo návratu do Číny učil na pekingských školách. V roce 1918 publikoval pod svým pseudonymem (odvozeným z dívčího jména své matky) svou první významnější povídku, \"Deník šílence\" (, \"Kchuang-žen ž'-ťi\"), inspirovanou stejnojmennou Gogolovou prózou, v níž pomocí nadsázky kritizoval přežitky v čínské společnosti. Rychle se stal jedním z nejvýznamnějších čínských spisovatelů. Jeho nejslavnější povídkou je \"Pravdivý příběh A Q\" (, \"A Q čeng-čuan\", 1922), publikoval ale mnoho povídek a básní v próze. V roce 1917 se odstěhoval do Šanghaje, kde žil až do své smrti. Patřil k předním levicovým spisovatelům, psal eseje, překládal z ruštiny (zejména Gogola, kterého velmi obdivoval). Byl také jedním z prvních propagátorů esperanta v Číně. V roce 1936 začal trpět tuberkulózou, kvůli které zeslábl a cítil, že umírá. Věnoval tomuto tématu několik esejů (\"Smrt\", \"I tohle je život\"). Je pohřben v mauzoleu v Šanghaji.\n\nByl všestranný spisovatel, kombinoval čínské a evropské literární techniky. Jeho styl je popisován jako „soucitně ironický“. Byl také jedním z prvních čínských spisovatelů, který psal hovorovým jazykem oproštěným od klasických konvencí. K jeho obvyklým tématům patřila kritika sociální situace v Číně a analýza čínského „národního charakteru“. Komunistickým režimem byl často propagován, proto bylo jeho dílo liberálním tchajwanským režimem do konce 80. let 20. století zakázáno. Je ale pro svůj přesný popis problémů soudobé Číny a myšlenkovou složitost uznáván i v západním světě. V češtině vyšel obsáhlý výbor z jeho esejů:\ni sbírky povídek a básní v próze:\n\n\n"}
{"id": "483244", "url": "https://cs.wikipedia.org/wiki?curid=483244", "title": "Jižní Sumatra", "text": "Jižní Sumatra\n\nJižní Sumatra () je jedna z provincií Indonésie. Je největší z provincií na jihu Sumatry. Údaje o rozloze z různých zdrojů se rozcházejí. V roce 2000 zde žilo necelých 7 milionů obyvatel.\n\nHlavním městem provincie je druhé největší sídlo na celé Sumatře, Palembang. Většina území je nížinatá, podél západní hranice sem zasahuje pohoří prostupující celý ostrov.\n\nSousedními provinciemi jsou Jambi na severu, Bengkulu na západě a Lampung na jihu. Východně leží ostrovy tvořící provincii Bangka-Belitung, jejíž území bylo v roce 2000 odděleno od Jižní Sumatry.\n"}
{"id": "483246", "url": "https://cs.wikipedia.org/wiki?curid=483246", "title": "Kobylí", "text": "Kobylí\n\nKobylí ( ) je obec v okrese Břeclav v Jihomoravském kraji, 19 km severně od Břeclavi na potoce Trkmance. Žije zde obyvatel.\n\nNázev se vyvíjel od varianty Cobile (1252), in Cobals (1269), v Kobylém (1434, 1481), Kobyli (1595, 1609), Kobyly (1633, 1673), Kobily (1718), Kobyly (1720, 1751), Kobili (1846), Kobyly a Kobylí (1872). Místní jméno je odvozeno od spojení kobylé či kobylí pole, což označovalo oboru na obci pro chov kobyl či plemenných klisen. Pojmenování je rodu středního.\n\nObec leží na severozápadním svahu Kobylího vrchu, patrně kvůli kopcovitému terénu byla původní zástavba poněkud roztroušená. Severovýchodně od Kobylí se v minulosti rozkládalo Kobylské jezero, poprvé připomínáno roku 1464. Měřilo na délku asi 4 km a na šířku 2 km. V létě roku 1830 však vyschlo, později roku 1836 byla jeho plocha vysušena a rozorána .\n\nPodle sčítání 1930 zde žilo v 527 domech 2208 obyvatel. 2205 obyvatel se hlásilo k československé národnosti a 3 k německé. Žilo zde 2163 římských katolíků, 28 evangelíků, 3 příslušníci Církve československé husitské a 8 židů.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nV letech 2010 až 2014 byla starostkou Dagmar Kovaříková (KDU-ČSL). Na ustavujícím zasedání zastupitelstva 6. listopadu 2014 byl do této funkce zvolen Jaroslav Tesák (Nezávislí). Po jeho odstoupení byl 2. října 2015 novým starostou zvolen Pavel Kotík.\n\n\n\n\n\n"}
{"id": "483248", "url": "https://cs.wikipedia.org/wiki?curid=483248", "title": "Haidingerův snop", "text": "Haidingerův snop\n\nHaidingerův snop je percepční jev umožňující člověku spatřit a určit rovinu polarizovaného světla či směr rotace kruhově polarizovaného světla. Jev byl poprvé popsán rakouským fyzikem a mineralogem Wilhelmem Haidingerem v roce 1844.\n\nPři pozorování lineárně polarizovaného světla (s mírou polarizace větší než 50 %) jev spočívá ve spatření kanárkově žlutého obrazce tvaru snopu či přesýpacích hodin přičemž kolmo na něj je vidět stejný obrazec šmolkově modré barvy (uprostřed většinou překrytý žlutou částí obrazce). Celý obrazec není úhlově větší než 5°. Rovina polarizace lineárně polarizovaného světla je kolmá na žlutý obrazec.\n\nPři pečlivém studiu minerálů pod polarizovaným světlem si rakouský fyzik a mineralog Wilhelm Haidinger povšiml, že vidí obrazec, který úzce souvisí s polarizovaným světlem a na základě jeho orientace je schopen určit rovinu polarizace světla. Svůj objev publikoval Haidenger v \"Annalen der Physik\" v roce 1844. Nedlouho poté, přišel německý fyzik a fyziolog Hermann von Helmholtz s prvním vysvětlením fyziologie vzniku percepce Haidingerova snopu, které zveřejnil v \"Handbuch der physiologischen Optik\" v roce 1867. Jeho vysvětlení, které lze mnohdy nalézt v literatuře, je sice principiálně správné, avšak výsledný vztah mezi rovinou polarizace a orientací Haidingerova snopu vychází opačně než ve skutečnosti. Detailní vysvětlení jevu však dodnes chybí. Překvapivě ještě roku 1955 upozornil atomový fyzik a později odborník firmy Polaroid William A. Shurcliff na schopnost člověka detekovat pomocí Haidingerova snopu kruhově polarizované záření a také určit, zda jde o levotočivě či pravotočivě kruhově polarizované záření. Fyziologie této percepce není dodnes uspokojivě vysvětlena. Zmínku o Haidingerově snopu lze nalézt v řadě učebnic fyziky, kde se často uvádí jako kuriozita. Dnes se však zdá, že percepce Haidingerova snopu nalezne praktické uplatnění v oftalmologické praxi, kde by Haidingerův snop mohl sloužit k časné diagnostice makulární degenerace.\n\nPercepční jev Haidingerova snopu nese v německém originále název „Haidinger-Büschel“, což však ve starorakouské němčině znamená Haidingerův snop, nikoli štětinky či kartáč, jak by se někdo mohl domnívat. Anglicky se ale jev nazývá \"Haidinger's brush\", což je chybný překlad výše zmíněného, který nepřestává udivovat pozorovatele v anglofonním světe, protože najít podobnost jevu s kartáčem vyžaduje opravdu notnou fantazii. Názvy v dalších jazycích jsou ale bohužel odvozeny od tohoto chybného překladu.\n\n\n\n"}
{"id": "483253", "url": "https://cs.wikipedia.org/wiki?curid=483253", "title": "Altingiovité", "text": "Altingiovité\n\nAltingiovité (\"Altingiaceae\") je čeleď dvouděložných rostlin z řádu lomikamenotvaré (\"Saxifragales\"). Jsou to stromy s jednoduchými střídavými listy a jednopohlavnými téměř bezobalnými květy uspořádanými v hlávkách či jiných typech květenství. Do čeledi jsou tradičně řazeny 2 rody: ambroň (\"Liquidambar\") a altingie (\"Altingia\"), podle výsledků molekulárních studií náležejí všechny druhy do rodu \"Liquidambar\". Většina druhů této čeledi roste v Asii, ambroň západní pochází ze Severní a Střední Ameriky. Ambroň západní je v České republice vysazována jako okrasný strom. Altingie i ambroně jsou těženy pro kvalitní dřevo a poskytují vonné pryskyřice.\n\nZástupci čeledi jsou opadavé nebo stálezelené jednodomé stromy se střídavými jednoduchými listy. Listy jsou řapíkaté, s celistvou nebo dlanitě členěnou, na okraji pilovitou nebo řidčeji celokrajnou čepelí a s opadavými palisty které po opadu zanechávají drobné jizvy. Žilnatina je dlanitá nebo zpeřená. V listech i větévkách jsou přítomny mléčnice.\nKvěty jsou jednopohlavné. Samčí květy jsou bezobalné, ve vrcholových hroznech, latách, hlávkách nebo klasech. Obsahují zpravidla mnoho (výjimečně jen 4) tyčinek s krátkými až chybějícími nitkami. Samičí květy jsou v kulovitých hlávkách, mají neustálený počet okvětních lístků (12 až 50), redukovaných na šupinky. Semeník je polospodní, srostlý ze dvou plodolistů. Obsahuje 2 komůrky s mnoha vajíčky. Plodem je dřevnatá tobolka pukající 2 chlopněmi.\n\nČeleď zahrnuje 16 druhů ve 2 rodech a vyskytuje se v Asii a Americe. Rod altingie zahrnuje 11 druhů a je rozšířen v Asii od Indie a Číny po Vietnam a Indonésii. Rod ambroň má 5 druhů a vyskytuje se v jihozápadní Asii (ambroň východní) a východní Asii. Jediný druh, ambroň západní, je rozšířen v Americe od jihovýchodních oblastí USA po Střední Ameriku.\n\nFosílie přiřazované rodu \"Liquidambar\" jsou známy již ze svrchní Křídy. Z miocénu je znám druh † \"Liquidambar changii\". Z období třetihory|třetihor pocházejí také příbuzné rody † \"Evacarpa\" a † \"Microaltingia\". V České republice byla nalezena prokřemenělá dřeva pocházející z období oligocénu, strukturou podobná ambroni. Druh byl popsán jako † \"Liquidambaroxylon\".\n\nVe většině systémů byly rody altingie (\"Altingia\") a ambroň (\"Liquidambar\") řazeny do čeledi vilínovité (\"Hamamelidaceae\"). Molekulární výzkumy skupiny APG prokázaly, že v takovém pojetí by byla tato čeleď parafyletická, a tyto dva rody byly vyčleněny do samostatné čeledi.\n\nPři molekulárních studiích se zjistilo, že rod \"Altingia\" tvoří vývojovou větev uvnitř rodu \"Liquidambar\" a pokud mají být všechny taxony monofyletické, je třeba všechny druhy altingie vřadit do rodu \"Liquidambar\".\nV roce 2013 byla zveřejněna studie, v níž je rod \"Altingia\" zrušen a všechny druhy jsou přeřazeny do rodu \"Liquidambar\". Morfologické rozdíly mezi oběma rody jsou vysvětlovány přizpůsobením se jinému způsobu opylování. Navíc bylo zjištěno, že bývalý rod \"Semiliquidambar\", vykazující intermediální znaky mezi oběma rody, je ve skutečnosti hybridogenního původu. Převážná většina sekundárních zdrojů však zatím tuto změnu v taxonomii nereflektuje.\n\n\nAmbroň západní (\"Liquidambar styraciflua\") je atraktivní okrasná dřevina ceněná zejména pro červené podzimní zbarvení listů. Je pěstována v různých okrasných kultivarech i v České republice.\nAmbroň východní (\"Liquidambar orientalis\"), strom původní v jihozápadní Asii, je zdrojem vonného balzámu nazývaného styrax a používaného v lékárnictví, potravinářství a parfumerii. Tento druh je vzácně pěstován i v nejteplejších oblastech České republiky. Ambroně poskytují rovněž kvalitní dřevo.\nV jihovýchodní Asii patří altingie k vyhledávaným druhům dřeva a používají se k znovuzalesňování. Místně je také využívána aromatická pryskyřice, vytékající z kmene při poranění.\n\n\n"}
{"id": "483254", "url": "https://cs.wikipedia.org/wiki?curid=483254", "title": "Wengen", "text": "Wengen\n\nWengen je větší vesnice v kantonu Bern, která spadá pod obec Lauterbrunnen ve Švýcarsku. Místo má největší počet obyvatel z okolí i Lauterbrunnen samotného. Wengen leží v nadmořské výšce je 1 274 m n. m. na úpatí hor Eiger, Monch a Jungfrau, 400 m nad údolím Lauterbrunnen.\n\nJe významným střediskem cestovního ruchu Jungfrauregionu, a je zapsána na seznamu světového kulturního dědictví UNESCO zároveň s Wengernalpbahn.\n\nWengen nemá běžné silniční spojení s okolím a hlavním dopravním spojením je železnice Wengernalpbahn. Wengen má 1 300 stálých obyvatel, v hlavní zimní sezóně se však počet návštěvníků přesahuje 10 000, v letní sezóně přibližně 5 000.\n\nNázev Wengen byl poprvé zmíněn dokumentech v roce 1268. Původ názvu není úplně zřejmý, pravděpodobně se jedná o význam \"tvář na úbočí\" nebo \"vlhké louky\".\n\nObyvatelé žili po samotách jednoduchým životem vzdáleni od civilizace. I přesto, v roce 1669, byl Wengen zasažen morovou epidemií a obyvatelstvo sužovaly i jiné přírodní katastrofy, například v roce 1770 při sesuvu velké laviny přišlo o život osm obyvatel, v roce 1791 došlo k sesuvu půdy, při kterém došlo k obětem na životech lidí i zvířat.\n\nWengen byl původně zaměřen na zemědělství, až v první polovině 19. století se zde začíná rozvíjet turistický ruch. Turisté začali Wengen navštěvovat při turistických výpravách na Kleine Scheidegg a dále Grindelwald. Jedním z prvních návštěvníků byl Felix Mendelssohn. První hotel a hospoda byla otevřena v roce 1859. Cestovní ruch se více rozšířil po vybudování ozubnicové tratě Wengernalpbahn v roce 1890, ale nebyla postavena silnice. Počet obyvatel se postupně zvýšil z 210 (1783) na 811 (1900). V současnosti je zde mnoho hotelů s dostatečnou kapacitou ubytování v letní i zimní turistické sezóně.\n\nWengen je také domovem Downhill Only Club, jednoho z nejstarších britských klubů alpského lyžování, který byl založen v roce 1925.\n\nOd roku 1930, jsou pořádány slavné lyžařské závody Lauberhorn konané ve Wengenu.\n\nBěhem druhé světové války zde byli internováni nejen britští a američtí piloti, tak i polští vojáci.\n\nKaždý rok se zde v lednu konají slavné lyžařské závody Lauberhornrennen na trase Jungfrau maratonu. Závody se tradičně skládají ze sjezdu, slalomu a kombinovaného sjezdu. Kromě toho, že se jedná o nejvíce technicky náročné sjezdy, v Lauberhornu se pořádá i nejdelší závod světového poháru FIS a pravděpodobně i nejmalebnější. Průměrný čas sjezdu při světovém poháru na trati dlouhé 4 455 metrů je 2:30 min. Je to nejvyšší rychlost dosažená v Haneggschuss na mistrovství světa.\n\nŽeleznicí Wengernalpbahn se můžete dostat na svahy Allmend, a Kleine Scheidegg. Lanovkou můžete vyjet na Männlichen a odtud se vydat na sjezdovky do Grindelwaldu, Kleine Scheideggu a v okolí Wengenu.\n\nPři pěších túrách na hory v okolí je nutno brát v úvahu nejen náročnost stoupání a strmost svahů, po kterých vedou turistické cesty ale i možné náhlé změny počasí, kdy padne hustá mlha a viditelnost se blíží nule. Pěší výlet na Kleine Scheidegg je snazší s stoupání není tak strmé, doba výstupu je asi 3 hodiny.\n\nZ dalších možností rekreace je např. bruslení, curling a v létě seskoky padákem.\n\nWengen je jedno z mála míst, kde je vyloučena automobilová doprava. K dispozici je pouze několik elektromobilů, které zajišťují dopravu nákladu z a na nádraží železniční stanice.\n\nWengen je tedy přístupný pouze po ozubnicové železnici Wengernalpbahn z Lauterbrunnen nebo z Grindelwaldu přes Kleine Scheidegg, případně lanovkou z Männlichen společnosti Luftseilbahn Wengen-Männlichen.\n\nŽelezniční doprava z Lauterbrunnen na nádraží Wengen probíhá denně od časného rána až do pozdních nočních hodin a je nejzatíženějším traťovým úsekem Wengernalpbahn. Projíždí zde cca 40 služebních souprav denně. Každá souprava se může skládat až ze 4 samostatných vlaků, jedoucích těsně za sebou.\n\nCesta nahoru trvá asi 14 minut, cesta dolů asi 17 minut. Sjezd je delší proto, že na trati dochází k míjení souprav a je potřeba zajistit, aby soupravy jedoucí nahoru, do Wengenu, nemusely zastavovat. V současnosti se používá delší ale méně strmá část tratě přes Wengwald.\n\nLanovka Wengen-Männlichen je v provozu jen v sezóně.\n\nregion\n\ndoprava v regionu\n\n"}
{"id": "483257", "url": "https://cs.wikipedia.org/wiki?curid=483257", "title": "Kam se poděla sedmá rota?", "text": "Kam se poděla sedmá rota?\n\nKam se poděla sedmá rota (1973) je první díl francouzské filmové trilogie. Snímek natočil francouzský režisér Robert Lamoureux, jde o komediální parodii na válečný film, která se odehrává v době nacistické okupace Francie během druhé světové války.\n\nSedmá rota se ukryje do lesa a z jednotky jsou vysláni tři spojaři na nedalekou vyvýšeninu, aby kontrolovali okolí. Krátce po jejich odchodu je sedmá rota zajata německou jednotkou. A tak se Chaudard, Pitivier a Tassin ocitají sami za postupující linií. Rozhodnou se na vlastní nebezpečí dostat zpět na neokupované území. Cestou se setkají se sestřeleným pilotem Duvauchelem, zmocní se obrněného vozidla a dokonce zničí německý tank. K závěru filmu se jim podaří osvobodit sedmou rotu.\n"}
{"id": "483258", "url": "https://cs.wikipedia.org/wiki?curid=483258", "title": "Wilhelm Karl von Haidinger", "text": "Wilhelm Karl von Haidinger\n\nWilhelm Karl rytíř von Haidinger (5. února 1795, Vídeň – 19. března 1871, Dornbach) byl rakouský mineralog, geolog, fyzik a optik.\n\n\n"}
{"id": "483263", "url": "https://cs.wikipedia.org/wiki?curid=483263", "title": "Liberté (stanice metra v Paříži)", "text": "Liberté (stanice metra v Paříži)\n\nLiberté je nepřestupní stanice pařížského metra na lince 8. Nachází se mimo hranice Paříže ve městě Charenton-le-Pont na křižovatce ulic \"Rue de Paris\", pod kterou vede linka metra, a \"Avenue de la Liberté\".\n\nStanice byla otevřena 5. října 1942 při prodloužení úseku linky ze stanice Porte de Charenton do Charenton – Écoles.\n\nV březnu 2004 společnost RATP uspořádala ve stanici akci „Svoboda projevu“ a nabídla veřejnosti reklamní plochy ve stanici, kam mohli psát, co chtěli. Byla to reakce na poškozování reklamních ploch v metru v říjnu a listopadu 2003.\n\nJméno stanice znamená česky „svoboda“ a je odvozeno od názvu \"Avenue de la Liberté\".\n\nStanice má dva vstupy. Hlavní vchod, kde je prodejní stánek na jízdenky, má dvě schodiště na \"Rue de Paris\" u domů č. 137 a 118. Vedlejší vchod s automaty na jízdenky má rovněž dva vstupy na \"Rue de Paris\" u domů č. 147 a 150. Kromě nich je ve stanici eskalátor umístěný v přední části vlaku ve směru Créteil – Préfecture, vedoucí na \"Rue de Paris\" u domu č. 139.\n\n"}
{"id": "483266", "url": "https://cs.wikipedia.org/wiki?curid=483266", "title": "Operace Tarnegol 53", "text": "Operace Tarnegol 53\n\nOperace Tarnegol 53 (: מבצע תרנגול 53, \"mivca Tarnegol 53\", : \"Operation Rooster 53\", doslova „operace Kohout 53“), jinak též operace Rooster 53 byla izraelská vojenská operace během opotřebovací války, jejímž cílem bylo zmocnit se egyptského radarového systému P-12. Operaci provedla ve dnech 26. až 27. prosince 1969 izraelská elitní jednotka Sajeret Matkal.\n\nOpotřebovací válka se rozhořela podél Suezského průplavu, když se Egypt pokusil znovu získat Sinajský poloostrov, který Izrael dobyl během šestidenní války. Egypt tehdy získal značné množství vojenské techniky, včetně tanků, radarových systémů a zbraní od Sovětského svazu. Během šestidenní války se Izraeli podařilo zmocnit se některých dodávek tohoto vybavení, což mu umožnilo získat mnoho poznatků o slabinách egyptské letecké obrany. Po šestidenní válce získal Egypt ze SSSR novější radarový systém a Izrael se snažil zjistit, jak funguje a jak by bylo možné jej obejít. Průzkumné mise ukázaly, že radarový systém P-12 byl umístěn na pláži u Ras-Arab. Plán zničit jej pomocí leteckého úderu byl nakonec zrušen.\n\nPlánování mise začalo 24. prosince 1969. Poté co mise získala souhlas od velení izraelské armády, započal trénink na radarových systémech, kterých se Izrael zmocnil během šestidenní války. K převezení radaru na izraelské území pak byly vybrány vrtulníky Sikorsky CH-53.\n\nMise byla zahájena v 21.00 dne 26. prosince. Letouny A-4 Skyhawk a F-4 Phantom napadly egyptské síly podél západního břehu Suezského průplavu a Rudého moře. Hluku způsobeného útoky využily tři vrtulníky Aérospatiale Super Frelon, jež vysadily izraelské výsadkáře, kteří se vydali směrem na západ ke svému cíli. Jednotky výsadkářů postupovaly opatrně, aby nedošlo k jejich odhalení. Když se dostaly poblíž radarového systému, překvapily lehce ozbrojenou obsluhu radaru a rychle převzaly kontrolu nad stanovištěm. Ve 2.00 dne 27. prosince již výsadkáři rozebrali části radarové stanice, které připravili k přesunu do Izraele, a přivolali dva vrtulníky CH-53 z protější strany Rudého moře. Jeden z nich přenášel komunikační karavan a radarovou anténu, zatímco druhý přenášel těžší, téměř čtyřtunový radar. Oba stroje úspěšně odletěly na izraelské území.\n\n"}
{"id": "483278", "url": "https://cs.wikipedia.org/wiki?curid=483278", "title": "Synčany", "text": "Synčany\n\nSynčany jsou místní část obce Rosice v okrese Chrudim. Vsí protéká říčka Žejbro.\n\nPrvní písemná zmínka o vsi pochází z roku 1374. Synčany byly v majetku několika vladyckých rodin, které měly ve vsi své dvory, pravděpodobně na návsi byla kdysi tvrz. Z nejznámějších tu byli Talackové z Ještětic. Do roku 1974 byly samostatnou obcí.\n\nMají 56 domů a přibližně 130 obyvatel. Náves se nachází na okraji vesnice. Na návsi se nachází boží muka z roku 1808. V 70. letech 20. století byl uprostřed vsi místo hřiště postaven obchod. Začátkem 90. let 20. století byly na okraji Synčan postaveny jatka. Za vsí byl po roce 1990 vybudován rybník, kde každoročně probíhá výlov kaprů. Tento rybník patří sousední osadě Brčekoly.\n\nV Synčanech je také aktivní Sbor dobrovolných hasičů, který byl založen v roce 1883. Od roku 2008 se aktivně zapojuje do soutěží.\n\nMístní části: Forštot, Trávníček\n\n"}
{"id": "483282", "url": "https://cs.wikipedia.org/wiki?curid=483282", "title": "Návrat sedmé roty", "text": "Návrat sedmé roty\n\nNávrat sedmé roty (1975) je druhý díl francouzské filmové trilogie. Snímek natočil francouzský režisér Robert Lamoureux, jde o komediální parodii na válečný film, která se odehrává v době nacistické okupace Francie během druhé světové války.\n\nFilm pokračuje tam kde předchozí díl skončil. Pitivier, Chaudard, Tassin a poručík Duvauchel s odcizeným pásákem přejíždí most, když v tom je vyhozen do povětří francouzskou náloží. Duvauchel chce vůz opravit a tak se Pitivier, Chaudard a Tassin vydávají na druhý břeh řeky, kde se nachází pár beden v opuštěném nákladním autě. V době kdy zrovna přeplouvají řeku se u pasáku objeví Němci, kteří Duvauchela zajmou. Tři hrdinové, aby unikli zajetí, vydají se po proudu řeky až narazí na vodní mlýn. Paní domácí jim však nemůže dát civilní oblečení, jen uniformy francouzských generálů, kteří si všechny civilní věci vzali. V těchto uniformách jsou také později zajati.\n"}
{"id": "483284", "url": "https://cs.wikipedia.org/wiki?curid=483284", "title": "Bernard Makuza", "text": "Bernard Makuza\n\nBernard Makuza (* 30. září 1961) je současný premiér Rwandy. Do své funkce byl zvolen 8. března 2000. Před svým zvolením byl členem Demokratického republikánského hnutí ( ) než byla tato strana obviněna z podporování genocidy. Makuza tuto stranu opustil krátce před svým jmenováním do funkce premiéra a nyní tvrdí, že k žádné straně nepatří.\n\nBernard Makuza dříve zastával pozici rwandského velvyslance v Burundi a poté krátce velvyslance v Německu. Předsedou vlády byl jmenován tehdejším prezidentem Pasteurem Bizimunguem po rezignaci předchozího premiéra Piérra-Célestina Rwigema. Ten byl často kritizován poslanci i tiskem.\n"}
{"id": "483286", "url": "https://cs.wikipedia.org/wiki?curid=483286", "title": "Seznam flanderských hrabat", "text": "Seznam flanderských hrabat\n\nSeznam flanderských hrabat obsahuje chronologicky řazené panovníky, vládnoucí na území Flanderského hrabství od 9. století. První vládci, od dob Arnulfa I. byla však uváděni jako markrabata či markýzové, hraběcí titul začali používat až v průběhu 12. století.\n\nSamotné hrabství se v průběhu století diplomatickou cestou (sňatky) rozrostlo o území Hainautského, Namurského, Béthunského, Neversského, Auxerrského, Rethelského, Burgundského a Artoiského hrabství. V roce 1405 se všechny země, které doposud náležely k Flanderskému hrabství, staly součástí Burgundského vévodství.\n\nOd roku 1506 pak byly Flandry součástí Habsburského/Španělského Nizozemí pod správou místodržitele jako zástupce španělského krále a od roku 1714 náležely k Rakouskému Nizozemí. Po Velké francouzské revoluci byla území pro Habsburky ztracena, protože v roce 1795 se stala součástí První Francouzské republiky.\n\n"}
{"id": "483289", "url": "https://cs.wikipedia.org/wiki?curid=483289", "title": "Hňup", "text": "Hňup\n\nHňup je označení pro kastrovaného samce kozy domácí. Hňup je méně agresivní a maso hňupů má slabší specifický zápach.\n\n\n"}
{"id": "483290", "url": "https://cs.wikipedia.org/wiki?curid=483290", "title": "Svépomocné spolky", "text": "Svépomocné spolky\n\nSvépomocné spolky sloužily v době před vznikem státem nařízeného povinného sociálního a zdravotního pojištění k dobrovolnému pojištění pracujících pro případ nemoci, úmrtí, ztráty práce, stáří, ale i levnému nákupu a prodeji potravin, stavbě domů a bytů, vzdělání, zábavě atd. \nPro účely svého zabezpečení v horších časech se lidé již od starověku a středověku seskupovali do různých svépomocných spolků. Velký rozvoj svépomocných spolků pak spadá do časů tzv. průmyslové revoluce. Ve Velké Británii se první spolky (friendly societies) objevily již na konci 17. století a velký rozmach prodělaly v 18. a zejména 19. století.\nPozději se podobné spolky vyvinuly i v jiných zemích. V Čechách a na Moravě začaly vznikat podobné spolky ve 40. a 50. letech 19. století.\nSvépomocné spolky byly založeny na dobrovolném členství a byly řízeny svými členy. Vedle podpůrných aktivit se věnovaly i vzdělávání, výchově k šetrnosti a střídmosti, sportovním aktivitám, pořádáním kulturních akcí, popíjení (odpůrci spolků často kritizovanému) atd. Vytvářely tak i nezanedbatelný pocit sounáležitosti, který chybí státem nařízenému povinnému pojištění. Zakladatelé těchto spolků měli dost často společné \"kořeny\". Jednalo se například o stejné povolání, politickou orientaci, náboženské vyznání, národní příslušnost nebo jen prostě pocházeli ze stejného regionu.\nExistovala velká nabídka nejen různých druhů spolků, ale i různých typů pojišťovacích programů. Jednotlivec si mohl svobodně vybrat spolek a také si mohl vytvořit vlastní plán pojištění, který jemu a jeho rodině nejlépe vyhovoval. Mohl určit v jaké výši si bude pojištění platit, a tím určit i výši případné podpory v nezaměstnanosti nebo nemoci, dobu kdy půjde do důchodu atd. Vedle zmíněné podpory a důchodů spolky poskytovaly i další druhy podpor. Ve Velké Británii spolky vyplácely vdovské a sirotčí důchody, mateřské dávky a proplácely cestovní náklady spojené s hledáním práce. Existovaly i pohřební spolky, které byly oblíbené zvláště u chudších vrstev. Tyto spolky svým členům platily pohřby a často vyplácely pozůstalým penze. Dále existovaly oblíbené depozitní spolky, které kombinovaly spoření s pojištěním. Spolky se také často spojovaly do různých skupin nazývaných řády. V rámci těchto řádů se uzavíraly reciproční dohody, které umožňovaly členům bez velkých problémů přestupovat z jednoho spolku do druhého. To bylo praktické například, když se člověk stěhoval z jednoho města do druhého. A také to přispělo ke zlepšení hospodaření spolků (kvůli finančním problémům musely některé spolky dokonce ukončit činnost), k jejich lepšímu řízení a transparentnosti. \nSpolky disponovaly poměrně účinným systém kontroly v případě nemoci. Jednak platily vlastní lékaře, kteří navštěvovali a léčili nemocné členy spolku (čím dříve byl člen zdráv, tím dříve přestal pobírat dávky a naopak začal platit pojistné poplatky) a často i jejich rodinné příslušníky. Dále členové spolku sami navštěvovali nemocné. To mělo vedle praktického významu kontroly i určitý morální rozměr – morální podpora skutečně nemocných členů. \nV počátcích většina spolků oficiálně přijímala za členy osoby jen určitého věku – obvykle 18 až 35-40 let. V té době byl však průměrný věk podstatně nižší než dnes. Také chronicky nemocní a osoby vykonávající nebezpečná povolání (horníci) byly odmítáni. Mnohé spolky však byly v tomto ohledu benevolentní. Další se uchylovaly běžně k charitě. Časem byl tento problém vyřešen diferenciací poplatků. To umožnilo, aby se členy stali mladší i starší lidé, a také chudí. Osoby vykonávající nebezpečná povolání problém vyřešily zřizováním vlastních spolků. Do spolkového života se zapojovali i zaměstnavatelé, šlechta a duchovenstvo. Vedle výše uvedených existovaly i další spolky, například ty které se orientovaly na to, aby jejich členové získali bydlení. \n\nNení lehké zjistit přesné počty pojištěnců. Z pramenů je zřejmé, že pojištění pomocí svépomocných spolků bylo v dobách před zavedením státního povinného pojištění masovou záležitostí. Ve Velké Británii se jednalo o milióny členů (např. v roce 1872 – 4milióny). V USA bylo dosaženo vrcholu ve 20. letech 20. století, kdy byl každý třetí pracující Američan členem některého ze spolků. Pokud byl ovšem pracující pojištěn, byla tím také v nepříznivých dobách zajištěna alespoň částečně jeho rodina.\nNa Moravě bylo k roku 1856 zaznamenáno 203 různých spolků, a z toho bylo 17 zřízeno pro podporu v nemoci, 17 bylo pohřebních a 7 charitativních. K velkému rozšíření spolků došlo pak v 60. a 70. letech 19. století. Zejména po vydání zákonů o spolkovém a spolčovacím právu v roce 1867. Vedle výše uvedených vznikaly spolky dělnické-vzdělávací, zábavní, odborové případně čtenářské. Zajímavou skupinou byly konzumní spolky. Ty sloužily k nákupu potravin z první ruky a k jejich následnému prodeji svým členům. Snahou bylo platit méně za potraviny.\nPozvolný zánik svépomocných spolků nastal zpravidla po zavádění státem nařízeného povinného sociálního a zdravotního pojištění. Ve Velké Británii byl v roce 1911 schválen zákon o národním pojištění, který zaváděl povinné pojištění pro některé profese. Tato povinnost byla později rozšiřována. Spolky se sice staly součástí státního pojištění, ale postupně upadaly a po druhé světové válce byly z pojištění úplně vypuštěny. Ve Velké Británii však doposud některé svépomocné spolky působí. V USA se spolky nedokázaly ve 20. a 30. letech 20. století vyrovnat s nákladnějšími regulacemi ve zdravotnictví, vytlačováním skrze rostoucí státní aktivity a s regulací svých činností, které paradoxně sami spolky prosazovaly (např. zákaz kombinovat pojištění se spořením). V Rakousku-Uhersku bylo již v živnostenském řádu z roku 1859 zaměstnavatelům nařízeno zakládat podpůrné pokladny, pokud zaměstnávali více zaměstnanců a nebo tito vykonávali nebezpečné práce. V roce 1862 přijatý obecní zákon nařizoval obcím pečovat o chudé. V roce 1888 pak byl přijat zákon o povinném úrazovém a nemocenském pojištění dělnictva (mimo zemědělského dělnictva). Konečně zákon o sociálním pojištění zaměstnanců pro případ nemoci, invalidity a nově i stáří byl v Československu přijat v roce 1924 (v platnosti od roku 1926). Mimo jiné zavedl trestní odpovědnost za neplacení pojistného. Zánik spolků přivedl nezanedbatelné finanční prostředky pod moc vlád jednotlivých států.\n\nStejně jako jiné oblasti lidské činnosti se i svépomocné spolky někdy potýkaly s problémy. O tom, ale že spolky byly poměrně úspěšné (alespoň ve Velké Británii) svědčí i fakt, že počet lidí na tzv. Poor Law Support (podpora chudých mající svůj počátek za vlády královny Alžběty I.) v Anglii a Walesu klesl mezi lety 1850 až 1900 z 5.7% na 2.5%.\n"}
{"id": "483292", "url": "https://cs.wikipedia.org/wiki?curid=483292", "title": "Lindsey Buckingham", "text": "Lindsey Buckingham\n\nLindsey Adams Buckingham (* 3. října 1949 Palo Alto, Kalifornie) je americký hudebník, známý jako člen blues-rockové skupiny Fleetwood Mac. Vedle činnosti ve skupině Fleetwood Mac, vydal Buckingham pět sólových alb a koncertní album. Oženil se s fotografkou Kristen Messner a má s ní tři děti. Jako člen Fleetwood Mac, byl v roce 1998 uveden do Rock and Roll Hall of Fame.\n\n"}
{"id": "483293", "url": "https://cs.wikipedia.org/wiki?curid=483293", "title": "Železniční trať Žabokliky – Březno u Chomutova", "text": "Železniční trať Žabokliky – Březno u Chomutova\n\nŽelezniční trať Žabokliky – Březno u Chomutova byla jednokolejná hlavní trať, vybudovaná společností \"Plzeňsko-březenské dráhy\" jako koncový úsek trati Plzeň – Březno u Chomutova ().\n\nKoncese na stavbu trati byla udělena 21. dubna 1870, její součástí byla i stavba odbočky z Žaboklik (Schaboglück) do Žatce (Saaz). Provoz na trati byl zahájen 8. srpna 1873, po necelých šesti letech však byl zastaven a trať byla v roce 1882 snesena. Příčinou ukončení provozu byl velký sesuv půdy dne 30. června 1879, který trať těžce poškodil. Vlaky mezi Plzní a Chomutovem jsou od té doby vedeny přes Žatec.\n\nZa stanicí Žabokliky je dodnes v terénu patrný vlevo se stáčející násep, v další úseku bylo těleso trati rozoráno. Před bývalou zastávkou Sobiesak (Soběsuky) se zachoval kamenný mostek. Zachovaly se také pilíře bývalého příhradového mostu přes Ohři. Následující část tratě se nachází pod hladinou vodní nádrže Nechranice, vybudované v šedesátých letech dvacátého století. Závěrečný úsek traťového tělesa byl později využit při stavbě vlečky Kadaňsko-tušimické dráhy do tepelných elektráren Tušimice a Prunéřov.\n\n"}
{"id": "483301", "url": "https://cs.wikipedia.org/wiki?curid=483301", "title": "Lomikamenotvaré", "text": "Lomikamenotvaré\n\nLomikamenotvaré (\"Saxifragales\") je řád vyšších dvouděložných rostlin. Zahrnuje celkem 15 čeledí.\n\nLomikamenotvaré upomínají morfologií na řád růžotvaré (\"Rosales\").\n\nPro zástupce řádu jsou charakteristické květy s češulí, gyneceum ze 2 (alespoň v horní části) nesrostlých plodolistů, suché plody a listy se žláznatými zuby.\n\nŘád zahrnuje 15 čeledí, 112 rodů a asi 2500 druhů. V tropech má jen malé zastoupení.\n\nŘád lomikamenotvaré byl tradičně sdružován s řádem růžotvaré (\"Rosales\"), případně do něj včleňován. Nástup molekulárních metod však přinesl některé neočekávané výsledky a zamíchal s čeleděmi řazenými do tohoto řádu.\n\nČeleď \"Trochodendraceae\" byla z lomikamenotvarých přesunuta mezi bazální větve pravých dvouděložných rostlin, zvaných Eudicots.\n\nZ čeledi \"Cunoniaceae\" byl do lomikamenotvarých přesunut rod \"Aphanopetalum\", z řádu myrtotvaré (\"Myrtales\") čeleď zrnulovité (\"Haloragaceae\") aj. Byl sem vřazen i rod \"Daphniphyllum\" do té doby nevyjasněného postavení.\n\nPodle dnešního pojetí je řád lomikamenotvaré sesterskou větví skupiny dvouděložných rostlin nazývané \"Rosids\".\n\n\n\n"}
{"id": "483306", "url": "https://cs.wikipedia.org/wiki?curid=483306", "title": "Sedmá rota za úplňku", "text": "Sedmá rota za úplňku\n\nSedmá rota za úplňku (1977) je třetí a poslední díl francouzské filmové komediální trilogie. Snímek natočil francouzský režisér Robert Lamoureux, jde o komediální parodii na válečný film, která se odehrává v době nacistické okupace Francie během druhé světové války.\n\nChaudard, Pitivier a Tassin jsou již z vojny propuštěni do civilu. Pitivier a Tassin jednoho dne navštíví Chaudarda v jeho krámku a rozhodnou se, že v noci půjdou na zajíce. Avšak pro loviště si vybrali louku, kde mělo po signálu baterkou přistát britské letadlo. Ke všemu byla louka obklíčena gestapem. Poté, co z obklíčení utečou, jsou Němci pronásledování jako členové Hnutí odporu. Nakonec jsou i samotnými Francouzi považováni za partyzány.\n\n"}
{"id": "483309", "url": "https://cs.wikipedia.org/wiki?curid=483309", "title": "Dny NATO v Ostravě", "text": "Dny NATO v Ostravě\n\nDny NATO v Ostravě & Dny Vzdušných sil AČR (anglicky \"NATO Days in Ostrava & Czech Air Force Days\") jsou největší letecko-armádně-bezpečnostní propagační akcí ve střední Evropě. Jejím cílem je prezentovat široké veřejnosti co nejširší škálu prostředků, kterými disponuje ČR, její spojenci z NATO i další spřátelené státy na poli zajišťování bezpečnosti, jak mezinárodní (vojenské), tak vnitrostátní. Akce se koná každoročně od roku 2001 v polovině září. První dva roční se konaly v Ostravě, od roku 2003 akce probíhá na letišti Leoše Janáčka, ležícího nedaleko měst Studénka a Příbor; vstup je zdarma. Původně poměrně skromně navštěvovaná událost (zpočátku ~15 000 lidí) se již po deseti letech trvání dostala přes hranici 220 000 návštěvníků a patří tak na špici diváckého zájmu v českém prostředí.\n\nSoučástí Dnů NATO jsou besedy, filmové projekce, semináře a prezentace vojenské a záchranářské techniky gradující víkendovým programem na letišti. Ten se skládá z prezentace těžké vojenské, policejní i záchranářské techniky, dynamických ukázek výcviku speciálních jednotek, leteckých ukázek a prezentace výzbroje, výstroje a vybavení útvarů. Právě široký záběr zapojených složek odlišuje tuto akci od leteckých dnů apod. Dle pořadatelů není nikde jinde možné na jediném místě zhlédnout špičkové umění a techniku nejenom vojáků, hasičů a policistů, ale také celníků, vězeňské služby, městské policie a dalších elitních útvarů. Při příležitosti konání této akce je také vybraným osobnostem udělována Česká a slovenská transatlantická cena.\n\nOrganizátory Dnů NATO jsou: sdružení Jagello 2000, Velitelství Společných sil Armády České republiky (do roku 2013, poté GŠ AČR), Hasičský záchranný sbor Moravskoslezského kraje, Krajské ředitelství policie Moravskoslezského kraje a Letiště Leoše Janáčka Ostrava.\n\n2001, 2002\n\n2003\n\n2004\n\n2005\n\n2006\n\n2007\n\n2008\n\n2009\n\n2010\n\n2011\n\n2012\n\n2013\n\n2014\n\n2015\n\n2016\n\n2017\n\n"}
{"id": "483310", "url": "https://cs.wikipedia.org/wiki?curid=483310", "title": "Systémový fotoaparát", "text": "Systémový fotoaparát\n\nSystémový fotoaparát (anglicky \"system camera\") je typ profesionálního fotoaparátu s výměnnými základními komponentami, které jsou připojeny k určitému jádru systému. Většina systémových fotoaparátů jsou zrcadlovky malého nebo středního formátu. Méně se již používá u přístrojů s dálkoměrem.\n\nPrvní pokusy s fotoaparátem Schraubleica firmy Leitz (Leica) v roce 1930 jsou považovány za první plně fungující systémové fotoaparáty. V roce 1936 představila firma Ihagee fotoaparát Exakta, který fungoval na podobném principu.\n\nSystém se zpravidla skládá z následujících dílů, které se dají připojit na tělo fotoaparátu:\n\n\n\n\n"}
{"id": "483311", "url": "https://cs.wikipedia.org/wiki?curid=483311", "title": "U Pekárenské", "text": "U Pekárenské\n\nU Pekárenské je sídliště a základní sídelní jednotka v Českých Budějovicích. Sídliště je součástí části obce a katastrálního území České Budějovice 3. Nachází se podél severní strany Pekárenské ulice, dále je ohraničeno ulicemi Pražská a Nádražní. Počet obyvatel klesl z 4900 v roce 1991 a 4423 v roce 2001 na 3844 obyvatel podle trvalého bydliště a na 3848 obyvatel podle obvyklého pobytu v roce 2011.\n\nPekárenská ulice vznikla ze staré cesty, která pravděpodobně již ve 13. století vycházela z osady kolem kostela sv. Prokopa (původní Budivojovice) na východ. Nejstarším objektem podél této cesty byl Špitálský dvůr, který se nacházel na rohu s dnešní Pražskou třídou. Ve 2. polovině 18. století byl Špitálský dvůr nahrazen vojenskými pekárnami a skladem, podle nichž dostala ulice (kolem roku 1800, ) a později i sídliště název. Po roce 1850 postupně vznikala zástavba podél severní strany ulice až k úrovni dnešní ulice Jindřicha Plachty, ve 30. letech 20. století byly postaveny domky k Nádražní třídě.\n\nSoučasné sídliště U Pekárenské vzniklo v letech 1963–1966, kdy byla zbořená značná část staré zástavby na severní straně Pekárenské ulice a byly postaveny panelové domy typu T06B. Na sídlišti byly rovněž postaveny restaurace a prodejny, mateřská škola a střední škola. V roce 2001 žilo na tomto sídlišti 4423 obyvatel ve 2092 bytech.\n\nV letech 2003–2004 byl areál bývalých vojenských pekáren přestavěn na obchodně společenské centrum IGY.\n\nNa sídliště U Pekárenské zasahují tyto ulice:\n"}
{"id": "483314", "url": "https://cs.wikipedia.org/wiki?curid=483314", "title": "Jiří Kabát (violista)", "text": "Jiří Kabát (violista)\n\nJiří Kabát (* 1984 Praha) je český violista a skladatel, člen Pavel Haas Quartet \n\nJe absolventem Pražské konzervatoře a Royal Conservatoire of Scotland v Glasgow ve Skotsku ve třídě prof. Lva Atlase s titulem Master´s of Music (MMus.). Vedle hry na violu se věnuje též komponování a dirigování (absolvent Pražské konzervatoře u prof. Miriam Němcové, prof. Miroslava Košlera, resp. prof. Jiřího Gemrota) . Jako sólista vystupoval př. s \"Kennemer Youth Orchestra\", Collegiem Českých Filharmoniků, Pražskou Komorní Filharmoní, Pražskými Komorními Sólisty, Barocco sempre giovane, RSAMD Wind Orchestra, Komorní filharmonií Pardubice a s dirigenty Nigelem Boddicem, Davidem Švecem, Markem Šedivým a dalšími.\n\n"}
{"id": "483317", "url": "https://cs.wikipedia.org/wiki?curid=483317", "title": "Lidé na Mezinárodní vesmírné stanici", "text": "Lidé na Mezinárodní vesmírné stanici\n\nLidé na Mezinárodní vesmírné stanici (ISS) pobývají trvale od 2. listopadu 2000, stanice však byla navštěvována už dříve během výstavby. První kosmonauté vpluli na ISS 10. prosince 1998, byli to velitel mise STS-88 raketoplánu Endeavour Američan Bob Cabana a Rus Sergej Krikaljov. Zárodek ISS připojený k raketoplánu tehdy tvořily pouze moduly Zarja a Unity.\n\nStanice je obydlena posádkami Mezinárodní vesmírné stanice, několikačlennými týmy kosmonautů žijícími v ní. Trvalé osídlení ISS zajišťují základní posádky, střídají se obvykle po šesti měsících. Kromě základních posádek na stanici přilétají na krátkodobé pobyty astronauté v amerických raketoplánech Space Shuttle a návštěvnické posádky v ruských lodích Sojuz, všechny pilotované lety ke stanici jsou uvedeny v Seznamu pilotovaných letů k ISS. Nepilotované lety jsou uvedeny v Seznamu nepilotovaných letů k ISS.\n\nZákladní posádky ISS se skládají z velitele a jednoho či více palubních inženýrů (pouze Jurij Gidzenko v Expedici 1 a Vladimir Děžurov v Expedici 3 byli piloti). Jednotlivé expedice jsou pojmenovány pouze číselným označením pořadí; posádka první expedice známá jako Expedice 1 se vydala do vesmíru 31. října 2000.\n\nMísta v posádkách si NASA a Roskosmos dělí paritně (výjimkou je období od dubna 2009 do března 2010 s pouze dvojicí ruských kosmonautů ze šesti, resp. pětičlenné posádky), přičemž podle dvoustranných dohod NASA s JAXA, ESA a CSA mají Japonci, Evropané a Kanaďané nárok na 12,8 %, 8,3 % a 2,3 % z americké poloviny astronautů. První neamerický astronaut zařazený do posádky ISS podle těchto dohod byl Léopold Eyharts v únoru – březnu 2008. Roskosmos přepustil ruské místo jiné agentuře pouze v případě německého astronauta ESA Thomase Reitera zařazeného do Expedice 13. Na ruské straně je sestavování posádek komplikováno existencí více oddílů kosmonautů. Místa se proto ještě dělí mezi kosmonauty oddílu CPK a oddílu společnosti Eněrgija. \n\nV prvním období osídlení (Expedice 1 až 6) byly tříčlenné posádky sestavovány pouze z Rusů a Američanů. Zpočátku byl velitel z jedné země a oba palubní inženýři z druhé. Počínaje pátou expedicí bylo toto pravidlo opuštěno. Posádky byly střídány raketoplány Space Shuttle po čtyřech až šesti měsících.\n\nV druhém období osídlení (Expedice 7 až 13) byla, po přerušení letů raketoplánů, početnost posádek omezena na dva kosmonauty, vždy Rusa a Američana. Dopravu zajišťovaly lodě Sojuz, výměna probíhala v pravidelných šestiměsíčních intervalech. \n\nPočínaje Expedicí 13 byl počet členů posádek zvýšen na tři. Dva kosmonauti byli nadále střídáni Sojuzy, vždy po šesti měsících. Třetí člen posádky (z americké kvóty) byl dopravován Shuttly, jeho délka pobytu závisela na frekvenci letů raketoplánů a a vzhledem k častým odkladům a přesunům kolísala od šesti týdnů po šest měsíců.\n\nPočínaje Expedicí 20 jsou posádky ISS šestičlenné (pouze Expedice 22 bude pětičlenná), kosmonauti jsou střídáni v šestiměsíčních intervalech po trojicích loděmi Sojuz.\nSestavování posádek probíhá na pravidelných zasedáních Mnohostranné rady pro posádky ISS ().\nObvykle jsou po dohodě zúčastněných stran jmenovány posádky pro několik (5–7) expedic najednou, přičemž nejbližší let je plánován za 10–12 měsíců. Zpočátku byla záložní posádka současně hlavní pro přespříští let (tj. pro expedici s číslem o dvě vyšším), v březnu 2001 bylo rozhodnuto od páté posádky zavést pravidlo, že záložní posádka bude hlavní pro expedici s číslem o čtyři vyšším. Po havárii raketoplánu Columbia se záložní posádky stávaly hlavními pro bezprostředně následující expedici (léta 2003–2004), poté se nominace vrátily k prvotnímu systému. V červenci 2005 byla jmenována užší skupina ruských, amerických a evropských kosmonautů, z níž měly být jmenovány posádky Expedic 15 až 17. Důvodem bylo snadnější sestavení posádek, v menší skupině se kosmonauti lépe poznali a bylo je možné zaměňovat. V květnu 2006 byla tato skupina rozřazena do posádek a současně jmenovány i posádky Expedice 18 a 19. Poslední oficiální série jmenování, na období do listopadu 2010 (po Expedici 26), byla Roskosmosem oznámena 21. září 2008 a NASA potvrzena 21. listopadu 2008. Aktualizovaný rozpis prodloužený do prosince 2011 zveřejnila NASA 7. října 2009. \n\nVzhledem k nutnosti sladit činnost několika organizací různých zemí a nepředvídatelným vlivům (nejnepříjemnější byla havárie raketoplánu Columbia) jsou odchylky od výše naznačených schémat a dodatečné změny v nominacích poměrně časté.\nNa nominaci do posádky kosmonauti čekají několik roků. Příprava kosmonautů na konkrétní let nebývá kratší než třičtvrtě roku, střídavě ve Středisku přípravy kosmonautů v Koroljovu a Johnsonovu vesmírném středisku v Houstonu. Trenažér evropského modulu je umístěn v kolínském středisku ESA. Při letech na ISS je v přípravě velký důraz kladen na vzájemnou spolupráci a přátelské vztahy členů posádek.\n\nNa stanici kosmonauti létají raketoplány nebo loděmi Sojuz. Sojuzy startují z kosmodromu Bajkonur, ke stanici se připojují po letu trvajícím 49-50 hodin (dvoudenní let ke stanici byl zaveden kvůli úspoře pohonných hmot už roku 1986 při letech na Mir). Zpáteční let na Zem trvá typicky něco přes tři hodiny.\n\nLet raketoplánů ke stanici nebo zpět trvá dva až čtyři dny v závislosti na programu a prováděných experimentech, zpáteční let se může prodloužit i čekáním na příznivé počasí v místě přistání.\n\nDenní program kosmonautů na ISS se skládá se tří základních částí; běžné údržby stanice, vědeckého výzkumu a nezbytného cvičení. Zejména dvoučlenné expedice věnovaly většinu času obsluze stanice, ta např. roku 2006 zabírala kosmonautům 62 % pracovního dne (dalších 15 % spotřebovalo cvičení a zbylých 23 % připadlo na vědu). Teprve po rozšíření posádek na šest členů vzrostl podíl vědecké činnosti v programu kosmonautů. Předpokladem pro rozšíření vědeckých aktivit byla i kompletace solárních panelů umístěných na hlavním nosníku při misi STS-119 v březnu 2009, kdy ke stávajícímu využitelnému elektrickému výkonu panelů 60–90 kW (z toho zhruba 15 kW pro experimenty) přibylo nových 20–30 kW, takže bylo možno vydělit pro vědu 30 kW, dvakrát více. \n\nOd listopadu 2011 do března 2012 na ISS pobývá Expedice 30. Prvními devětadvaceti expedicemi prošlo 30 ruských a 35 amerických kosmonautů, dále čtyři Evropané oddílu ESA (Němec, Francouz, Belgičan a Ital), dva astronauti japonského oddílu JAXA a jeden z kanadského oddílu CSA. \n\nDeset kosmonautů (Sergej Krikaljov, Michail Ťurin, Peggy Whitsonová, Jurij Malenčenko, Michael Fincke, Gennadij Padalka, Jeffrey Williams, Oleg Kotov, Fjodor Jurčichin a Alexandr Kaleri) absolvovalo dva dlouhodobé pobyty na stanici. Nejvíce času na ISS strávil Gennadij Padalka – celkem 386 dní, 13 hodin a 58 minut při dvou letech (Expedice 9 roku 2004 a Expedice 19/20 roku 2009).\n\nKromě dlouhodobých základních posádek pobývají na ISS kosmonauti i krátkodobě, zpravidla po dobu kolem jednoho týdne. Tyto návštěvy jsou dvojího druhu. Jde jednak o posádky návštěvních letů amerických raketoplánů a dále o kosmonauty přilétající v ruských lodích Sojuz.\nJeště před počátkem stálého osídlení stanice proběhlo pět návštěv raketoplánů Space Shuttle, v průběhu kterých astronauti přivezli modul Unity, první část konstrukce nosníků a zásoby potřebné k trvalému osídlení stanice. První základní posádka přiletěla na stanici 2. listopadu 2000 v Sojuzu, následující základní posádky (Expedice 2 až 6) už přivážely raketoplány. Základní úkol – výstavba a zásobování stanice Shuttlům samozřejmě zůstal. Astronauté v raketoplánech postupně přivezli a ke stanici připojili velkou většinu modulů a celou konstrukci nosníků slunečních bateríí a radiátorů termoregulačního systému. Od listopadu 2000 do konce roku 2002 proběhlo jedenáct návštěv. Po havárii Columbie 12. února 2003 byly lety Shuttlů přerušeny až do července 2005. Od obnovení letů proběhlo do června 2010 osmnáct návštěv. Do ukončení provozu raketoplánů koncem roku 2010 zbývají dva lety.\n\nTrojmístné Sojuzy slouží na ISS jako záchranné čluny a po půl roce se střídají. Pokud doprava členů základních posádek nevyčerpala kapacitu Sojuzů, byly lodě obsazeny kosmonauty „navíc“, tito kosmonauté, po týdnu se vracející střídanou lodí jsou označováni za „návštěvní expedici“ (, zkráceně [číslo]). V období 2000–2002 kdy byly základní posádky střídány raketoplány, byly návštěvní expedice tříčlenné. V letech 2003–2009 zbývalo kromě dvou členů základních posádek v Sojuzech pouze jedno místo. Počínaje prosincem 2009 budou Sojuzy plně vytížené dopravou základních posádek a pro návštěvy křeslo nezbude.\n\nTříčlenné návštěvní posádky byly složeny z ruského velitele, 1–2 platících kosmonautů – z oddílu ESA (3x) nebo vesmírných turistů (2x) a eventuálně dalšího ruského kosmonauta (3x). ISS navštívily čtyři tyto posádky.\n\nJednočlenné návštěvní posádky, celkem třináct od října 2003 do října 2009, byly, s jednou výjimkou (7. návštěvní posádka – kosmonaut ruských Kosmických vojsk Jurij Šargin), obsazovány platícími zákazníky Roskosmosu. A sice soukromníky (6x), agenturou ESA (3x) nebo jinými národními kosmickými agenturami (brazilskou INPE, malajsijskou ANGKASA a jihokorejskou KARI, pokaždé jeden let).\n\n"}
{"id": "483320", "url": "https://cs.wikipedia.org/wiki?curid=483320", "title": "Point", "text": "Point\n\nPoint (bod) může znamenat:\n\n"}
{"id": "483322", "url": "https://cs.wikipedia.org/wiki?curid=483322", "title": "Metoda CN křivek", "text": "Metoda CN křivek\n\nMetoda CN křivek slouží k jednoduchému výpočtu odtoku při srážkoodtokové události na malých povodích. Srážka je rozdělena na ztráty a efektivní déšť podle čísla CN křivky, které reprezentuje vlastnosti povodí – půdní poměry, využití území (landuse) a předchozí vláhové podmínky. Použité vztahy jsou empirické, odvozené na základě analýzy dat z malých povodí v USA. Metoda se však uplatnila také v mnoha jiných zemích včetně České republiky.\n\nMetoda byla vyvinuta americkou Službou na ochranu půd (\"Soil conservation service\", metoda se označuje také jako \"SCS CN\").\n\nU srážkoodtokové události se pro daný čas předpokládá, že poměr mezi skutečnou a maximální potenciální velikostí ztrát na povodí (v metodě se počítá se ztrátami jako celkem a označují se jako \"retence povodí\") je stejný jako poměr mezi objemem odtoku a objemem srážky redukovaným o počáteční ztrátu:\n\nformula_1\n\n\nJednotlivé složky mají délkový rozměr délky, tj. zpravidla mm nebo palce.\n\nSkutečnou ztrátu je možno vyjádřit jako celkovou výšku srážky bez počáteční retence a bez výšky odtoku:\n\nformula_7\n\nDosazením do základní rovnice a její úpravou dostaneme výšku odtoku vyjádřenou jako\n\nformula_8\n\nPočáteční retenci je doporučováno uvažovat jako pětinu maximální potenciální, tj. formula_9. V tom případě má rovnice tvar formula_10\n\nMaximální potenciální retence povodí je dána číslem CN křivky (anglicky \"curve number\"):\n\nformula_11 [palce]\n\nformula_12 [mm]\n\nCN křivky nabývají hodnot od přibližně 30 (velké ztráty na povodí) do 100 (beze ztrát). Toto číslo se určuje z tabulek na základě:\nPro povodí s různorodými vlastnostmi se výsledná hodnota CN určuje váženým průměrem.\n"}
{"id": "483324", "url": "https://cs.wikipedia.org/wiki?curid=483324", "title": "Zítra bude včera", "text": "Zítra bude včera\n\n„Zítra bude včera“ (v originále „Tomorrow Is Yesterday“) je dvaadvacátý díl první sezóny seriálu Star Trek, později známého jako \"\". Premiéra epizody proběhla 26. ledna 1967.\n\nHvězdného data 3113.2 se kosmická loď USS Enterprise NCC-1701 vedená kapitánem Jamesem Tiberius Kirkem dostává, po nechtěné závadě, na orbitu planety Země, ale díky časovému warpu jde o období kolem roku 1969. Enterprise bez štítů je zachycena ze strany Americké armády a je k neznámému UFO vyslán stíhací letoun. Pan Spock varuje kapitána, že jejich loď má oslabené štíty a nedokáže ani uletět. Kapitán rozhoduje spustit vlečný paprsek. Ten ale nevydrží stíhačka a Kirk nařizuje pilota transportovat na palubu. Pilot letounu, kapitán Christopher je z \"Enterprise\" unešen, ale pouze do doby, než se dozvídá, že jej Kirk nemůže poslat zpět, aby neohrozil budoucnost svým věděním. Když se pokusí o útěk, je kapitánem zadržen tak, že končí na ošetřovně u doktora McCoye. Záhy přichází Spock s tím, že kapitána Christophera vrátit na Zemi musí, protože jeho syn má v budoucnu vést první výpravu na Saturn.\n\nPro \"Enterprise\" ale přetrvává problém, že jsou v minulosti a i s opraveným warp pohonem nemají vlastně kam letět. Navíc kapitán Christopher pořídil videozáznam ještě předtím, než jeho letoun havaroval. Je však ochoten Kirkovi pomoci jej získat a tak existenci UFO zahladit. Na základnu se vydává kapitán Kirk a poručík Sulu. Když najdou pásky, jsou zadrženi členem ostrahy základny. Ten omylem na komunikátoru stiskne nouzový signál a je tedy transportován na \"Enterprise\". Tím se počet lidí znajících fakta rozšířil na dva. Kirk a Sulu pokračují v pátrání, ale kapitán je zadržen dalšími členy ochranky. Christopher se nabízí k výpomoci a vydává se se Spockem a Sulu na pomoc kapitánu Kirkovi. Když se chtějí transportovat, Christopher vytáhne zbraň a požaduje, aby byl ponechán na Zemi a má v úmyslu nahlásit, vše co na \"Enterprise\" viděl. Pomocí Spockova vulkánského nervového hmatu je zneškodněn a všichni se navrátí na \"Enterprise\". Spock následně vypočítal potřebné vzorce pro časový warp a návrat do budoucnosti. Při podstoupení časového warpu, má Kirk v úmyslu vrátit postupně člena ochranky i kapitána Christophera. Ten je unešen z toho, že je formálně první člověk ve vesmíru. Při průletu časovým warpem se oba transportují na Zemi do jejich času prvního přenosu a proto si ani nepamatují události mezidobí.\n\nNakonec i samotné \"Enterprise\" se daří dostat zpět do svého času.\n\n\n"}
{"id": "483325", "url": "https://cs.wikipedia.org/wiki?curid=483325", "title": "Andrea Bieniasová", "text": "Andrea Bieniasová\n\nAndrea Bieniasová, rozená Andrea Reichsteinová (* 11. listopadu 1959, Lipsko, Sasko) je bývalá východoněmecká atletka. Její specializací byla výška. Je halovou mistryní (1986) a halovou vicemistryní (1982) Evropy.\n\nV roce 1977 obsadila na juniorském mistrovství Evropy v Doněcku šesté místo. Reprezentovala na letních olympijských hrách v Moskvě 1980, kde ve finále obsadila s výkonem 191 cm šestou příčku. Z halového mistrovství Evropy 1982 v Miláně si odvezla stříbrnou medaili, když překonala 199 cm a na pokusy prohrála jen s tehdejší západoněmeckou výškařkou Ulrike Meyfarthovou. V též roce skončila sedmá na mistrovství Evropy v Athénách.\n\nO rok později obsadila desáté místo na prvním mistrovství světa v atletice v Helsinkách. V roce 1986 se stala v Madridu halovou mistryní Evropy, když zdolala 197 cm. Na mistrovství Evropy 1986 ve Stuttgartu skončila těsně pod stupni vítězů, na čtvrtém místě společně se Susanne Beyerovou.\n\nV roce 1981 se provdala za německého desetibojaře Gerda Bieniase.\n\n"}
{"id": "483331", "url": "https://cs.wikipedia.org/wiki?curid=483331", "title": "André Kuipers", "text": "André Kuipers\n\nAndré Kuipers (* 5. října 1958 v Amsterdamu, Nizozemsko) byl původně lékař specializující se původně na výzkum rovnovážného ústrojí člověka, později se věnoval problémům přizpůsobení lidí na prostředí vesmíru. Od srpna 1998 je astronautem oddílu ESA. Roku 2004 absolvoval krátkodobý kosmický let v ruském Sojuzu na Mezinárodní vesmírnou stanici (ISS). Od roku 2009 se připravoval na půlroční kosmický let na ISS jako člen Expedic 30 a 31, který proběhl v prosinci 2011 – červenci 2012.\n\nAndré Kuipers pochází z nizozemského Amsterdamu, roku 1977 absolvoval lyceum (, dnes ), roku 1987 dokončil studium medicíny na Amsterdamské univerzitě. V letech 1987–1988 sloužil ve vojenském letectvu jako lékař.\n\nUž během studia a i po něm pracoval v amsterdamském Akademickém lékařském centru (), zabýval se výzkumem rovnovážného ústrojí člověka. V letech 1989–1990 byl zaměstnán v nizozemském Leteckém a kosmickém lékařském centru () v Soesterbergu kde se věnoval zkoumání procesů adaptace člověka na prostředí kosmu, především na stav beztíže a mikrogravitace. Také se účastnil lékařských kontrol pilotů, dozoru nad tréninkem na centrifuze a přednášel pilotům o fyziologických aspektech létání. Od roku 1991 se účastnil přípravy, koordinace a zpracování výsledků lékařských experimentů prováděných astronauty ESA (například v misích Spacelab D-2 a Euromir 95).\n\nRoku 1991 se přihlásil do 2. náboru Evropské kosmické agentury (ESA), dostal se mezi pět nizozemských finalistů, ale astronautem se nakonec nestal. Až v říjnu 1998 byl během procesu vytváření jediného oddílu astronautů států ESA začleněn do oddílu astronautů jako kandidát Nizozemska. Vlastní přípravu v Evropském astronautickém středisku () v Kolíně nad Rýnem zahájil v červenci 1999. Základní výcvik v Kolíně a Středisku přípravy kosmonautů v Hvězdném městečku dokončil až roku 2002. Při letech Sojuzu TMA-1 v říjnu 2002 a Sojuzu TMA-2 v dubnu 2003 působil v týmu ESA ve Středisku řízení letů v Koroljovu.\nV prosinci 2002 byl jmenován palubním inženýrem 6. návštěvní expedice na Mezinárodní vesmírné stanici (ISS) s plánovaným startem v říjnu 2003. Po havárii Columbie a zrušení letů raketoplánů byl program letů radikálně změněn. Kuipers se stal náhradníkem Pedra Duqueho v 5. návštěvní expedici (letěla v říjnu 2003) a sám se od července 2003 současně připravoval na start v dubnu 2004 v 6. návštěvní expedici. ESA let pojmenovala DELTA ().\n\nDo vesmíru vzlétl na lodi Sojuz TMA-4 19. dubna 2004 společně se členy nové základní posádky – Gennadijem Padalkou a Michaelem Finckem, od 21. dubna pracoval na ISS, přistál s vystřídanou posádkou 30. dubna 2004. Ve vesmíru strávil 10 dní, 20 hodin a 49 minut.\n\nV srpnu 2006 byl předběžně zařazen do záložní posádky Expedice 16, ale v únoru 2007 ze sestavy vypadl. V srpnu 2007 byl začleněn do zálohy Expedice 20 (start v květnu 2009).\n\nV červenci 2009 byl zařazen do posádky Expedic 30 a 31 se startem v listopadu 2011. V říjnu 2009 NASA jeho jmenování potvrdila. K druhému kosmickému letu odstartoval po několika odkladech 21. prosince 2011, s Olegem Kononěnkem a Donaldem Pettitem se o dva dny později připojil k posádce ISS, Expedici 30. Po odletu trojice déle sloužících kolegů koncem dubna byla expedice přečíslována na třicátou první. V polovině května se k nim připojili Gennadij Padalka, Sergej Revin a Joseph Acabá, kteří přiletěli v Sojuzu TMA-04M. Z oběžné dráhy se na Zem trojice Kononěnko, Pettit, Kuipers vrátila 1. července, přistáli ve 4:47:43 UTC v kazašské stepi 148 km jihovýchodně od Džezkazganu. Let trval 192 dní, 18 hodin a 58 minut.\nAndré Kuipers je ženatý, má tři dcery a syna.\n"}
{"id": "483332", "url": "https://cs.wikipedia.org/wiki?curid=483332", "title": "Luboš Pistorius", "text": "Luboš Pistorius\n\nLuboš Pistorius (11. prosince 1924, Praha – 9. února 1997, Praha) byl český divadelní režisér, dramaturg, organizátor, divadelní ředitel a pedagog.\n\nV letech 1945–1948 studoval obor režie na pražské Státní konzervatoři a DAMU (bez absolutoria), svou profesionální uměleckou dráhu zahájil jako režisér v Ostravě (1948–1951). Odtud pak v roce 1951 přešel do Plzně, od roku 1953 zastával pozici šéfa tamní činohry. V letech 1960–1971 působil v pražském Divadle na Vinohradech jako režisér a později (1960–1965) i jako ředitel divadla. Od roku 1971 pracoval ve smíchovském Realistickém divadle v Praze,\nv době normalizace po roce 1968 měl omezené možnosti umělecké tvorby. Do Vinohradského divadla se nakrátko ještě jednou vrátil na počátku devadesátých let. V roce 1992 byl spolurežisérem při natočení televizní inscenace podle scénáře Pavla Kohouta \"Ecce Constantia\", která pojednává o zákulisí kostnického koncilu (1414–1417) v době upálení českých reformačních kazatelů Jana Husa a Jeronýma Pražského.\n\n\n\n\n\n\n\n\n\n"}
{"id": "483341", "url": "https://cs.wikipedia.org/wiki?curid=483341", "title": "Lokomotiva 163", "text": "Lokomotiva 163\n\nLokomotiva řady 163 (dle starého značení ČSD E 499.3; v Itálii značená jako E 630) vznikla vypuštěním části pro střídavou napájecí soustavu 25 kV 50 Hz z lokomotivy řady 363. Skříň lokomotivy je v podstatě shodná na obou strojích. Lokomotiva řady 163 je univerzální traťová lokomotiva pro stejnosměrnou napájecí soustavu 3 kV vyráběná v letech 1984–1986 (tovární označení 71E) a 1991–1992 (99E) plzeňskou firmou Škoda a společností ČKD polovodiče. Řadou 163 jsou označeny také kusy, které vznikly výměnou podvozku z řady 363 na řadu 162 provedené v letech 1993–2008. Lokomotivy řady 163 jsou používány v Česku, na Slovensku a dříve také v Itálii k vozbě osobních i nákladních vlaků. Lokomotiva má pulzní regulaci výkonu. Regulace výkonu je plynulá, bezkontaktní, závislá na poměrném otevření pulzních měničů. Pulzní měniče jsou složeny z tyristorů, diod a dalších prvků a jsou řízeny elektronickým analogovým regulátorem.\n\nLokomotivy řady 163 vycházejí ze stavby řady 363. Na rozdíl od řady 363 však umožňují pouze provoz na tratích se stejnosměrným napětím 3 kV. Nutnost vývoje nové řady lokomotiv pro provoz pod stejnosměrnou trakcí se ukázala začátkem osmdesátých let dvacátého století. Tehdejší lokomotivy řad 140 a 141 měly být v roce 1985 vyřazeny a ve vozovém parku ČSD se v dostatečném počtu nenacházely žádné odpovídající náhrady. Z tohoto důvodu byl firmě Škoda zadán požadavek na vypracování projektu a následnou výrobu takovýchto lokomotiv. Prototyp řady 163 nebyl nikdy vyroben – postačily dva prototypy řady dvousystémových lokomotiv \"ES 499.1\" (dnešní řada 363). Lokomotivy se mimo napájecí soustavy liší pouze minimálně – v obou případech se jedná o tzv. II. generaci lokomotiv Škoda. Prototypy lokomotivy 363 byly k dispozici již od roku 1980.\n\nPrvní série šedesáti kusů (163.001–060) byla vyrobena v letech 1984 až 1986 Škodou Plzeň. První část série vyrobená během září až prosince roku 1984 obsahovala dvacet strojů tzv. „ověřovací série“. Zbylých čtyřicet kusů bylo vyrobeno a dodáno záhy. Původní označení řady bylo \"E 499.3\", tovární označení je \"71E\". Ve stejné době začala Škodovka pro Československé státní dráhy vyrábět také dvousystémové lokomotivy řady 363.\n\nV letech 1991 až 1992 byla opět v plzeňské Škodovce vyrobena druhá série lokomotiv s továrním označením \"99E\". Vůči první sérii byly změny pouze minimální. Z důvodu nedostatku financí využily ČSD nedokonalost kupní smlouvy a převzetí lokomotiv odkládaly. Lokomotivy byly dlouhodobě odstaveny v Plzni na hlavním nádraží - v části, do které ústí trať od Českých Budějovic. Nakonec ČD a ŽSR převzaly z této série dohromady pouze 51 kusů. Devět lokomotiv bylo v roce 1995 prodáno italskému soukromému dopravci Ferrovie Nord Milano (tato série nesla tovární označení \"99E2\"). Část dodávky pro Česko a Slovensko byla označena jako \"99E1\" a nese sériová čísla (163.061–111).\n\nDevět lokomotiv z druhé série bylo v roce 1995 prodáno italské soukromé dopravní společnosti Ferrovie Nord Milano. Jednalo se o kusy vyrobené v roce 1992 a nesoucí původní označení \"163.112–120\". Tehdejší ČSD/ČD totiž na jejich nákup nesehnaly dostatek financí, a tak výrobce hledal jiné zájemce. V Itálii byly lokomotivy přeznačeny dle místního značení na řadu \"E 630\" a označeny čísly od 01 do 09. Lokomotiva 163.120 byla v Itálii testována již od roku 1994 a na základě kladných výsledků zkoušek se firma FNM rozhodla pro nákup. Lokomotivy byly využívány na vozbu příměstských osobních vlaků v oblasti Milána a dálkových kontejnerových vlaků.\nNa lokomotivách bylo provedeno několik technických změn, například byla v některých místech o 340 mm snížena výška, aby lokomotivy vyhovovaly obrysu pro vozidla FS/FNM. Hmotnost byla z 85 tun snížena na 80 tun, série byla vybavena novými polopantografy a byly upraveny řídící obvody tak, aby bylo možno lokomotivu ovládat z řídicího vozu. Stroje byly osazeny italským vlakovým zabezpečovacím zařízením (RS4 Codici nebo BACC?), upraveny pro levostranné řízení a jedna kabina strojvedoucího byla vybavena klimatizací.\n\nVšech devět lokomotiv koupila roku 2010 česká firma RegioJet. Od 26. září 2011 jsou tyto stroje po úpravách pro provoz v ČR (zvýšení max. rychlosti na 140 km/h, dosazení zabezpečovače MIREL, přesun ovládacího pultu zleva doprava apod.) provedených v ČMŽO Přerov nasazeny jako řada 162 v pravidelném provozu mezi Prahou, Ostravou a Havířovem. Na vlacích RJ se také objevují na Slovensku, v čele přímých vlaků jsou k vidění v Martině či Košicích.\n\nPo ukončení rekonstrukcí na řadu 363.5 nezůstaly v lokomotivním parku ČD Cargo žádné stroje řady 163, jelikož všechny stroje podstoupily tyto přestavby. Vzhledem k nedostatku sesterských dvousystémových strojů řady 363 u osobní divize ČD byl ale v roce 2015 dohodnut výměnný pronájem tří těchto strojů za stejný počet kusů řady 163, která byla naopak ve stavu osobního dopravce nadbytečnou. Od léta tohoto roku tak začalo ČDC provozovat stroje řady 163 v nákladní dopravě; přednostně byly nasazovány na dopravu směsných vlaků mezi Českou Třebovou a Mostem a na poštovní vlaky Praha–Ostrava. Na podzim téhož roku přibylo dalších pět a po návratu strojů z Polska po ukončení pronájmu dopravci Przewozy Regionalne začala jednání o odkupu většího počtu strojů nákladní divizí. Obchod byl uzavřen v prosinci 2015 a ČDC zakoupilo celkem 23 lokomotiv, včetně osmi strojů které již mělo v pronájmu. „Nové“ lokomotivy byly předány koncem prosince a v prvních dnech roku 2016 poprvé zasáhly do nákladního provozu. Část strojů, již dříve upravená pro provoz v Polsku, je dislokována v SOKV Ostrava, odkud vyjíždí s vlaky jak do Přerova a České Třebové, tak i směrem na Katowice a Krakov. Zbylé stroje našly nový domov v depu Ústí nad Labem a vyskytují se převážně v Čechách. Jejich nákup umožnil odstavit větší počet přestárlých strojů řady 122 (vyřazeno bylo 15 strojů) a omladit tak lokomotivní park Carga. Další nákup šesti strojů následoval koncem listopadu 2016, které byly po drobných úpravách taktéž zařazeny do provozu nákladního dopravce.\n\nPočátkem devadesátých let dvacátého století pocítily České dráhy znovu nedostatek dvousystémových lokomotiv schopných vyvinout rychlost až 140 km/h. Takovéto lokomotivy byly potřeba k vedení vlaků vyšší kvality na nově budovaných koridorových tratích se střídavým proudem. České dráhy nevlastnily dvousystémové lokomotivy pro rychlost nad 120 km/h vůbec a nákup nových lokomotiv nebyl z finančního hlediska reálný. Potřeba se řešila využitím lokomotiv ŽSR řady 350, které dopravovaly vlaky na síti ČD. Proto bylo rozhodnuto o výměně podvozků s různými převodovými poměry mezi lokomotivami řad 162 a 363 za vzniku řad 163.2 a 362.\n\nPrvní fáze oprav začala koncem roku 1993 v Depu kolejových vozidel Praha, kam bylo postupně přistaveno 9 párů lokomotiv. Změna spočívala ve výměně podvozků, čímž se díky různému převodovému poměru snížila rychlost jednosystémových strojů na 120 km/h a zároveň rychlost dvousystémových zvýšila na požadovaných 140 km/h. Drobné změny byly provedeny také v řídícím systému lokomotivy, k dalším úpravám však nedošlo. Později byly na všechny lokomotivy řady 162 namontovány podélné tlumiče vrtivých pohybů podvozku, nové polopantografy a vlakový zabezpečovač typu LS 90.\n\nDruhá řada rekonstrukcí se uskutečnila při periodických opravách strojů v roce 2000 až 2001 na čtyřech jednosystémových lokomotivách z DKV Česká Třebová a jedné pražské. Všechny dvousystémové lokomotivy byly dodány brněnským depem. Třetí série výměn proběhla v roce 2006 až 2007 na šesti „peršingách“ z České Třebové a na brněnských „esech“. Další dvojice strojů byla stejným způsobem rekonstruována i v roce 2008. Vzniklé jednosystémové stroje jsou značeny jako řada 163.2, původní inventární číslo ř. 162 je zvýšeno o 200. Vzniklé dvousystémové lokomotivy jsou značeny jako 362 s ponecháním původních inventárních čísel z řady 363.\n\nPo roce 2010 došlo u ČD k masovějšímu rozšíření řídicích vozů a řada 163 byla jednou z těch, kterých se dotkly úpravy, umožňující provoz s nimi. V ČMŽO Přerov tak bylo postupně upraveno 12 lokomotiv pro provoz ve spojení s vozy řady 961 (Bfhpvee). Ve vratných soupravách s vloženými vozy Bdmtee jsou používány především k dopravě osobních vlaků na trati Kolín – Česká Třebová, případně zajíždějí např. do Letohradu. Děčínské stroje jezdí především na trati Ústí nad Labem západ - Lysá nad labem - Kolín.\n\nV letech 2010–12 provedla Škoda Transportation v kooperaci s firmou Pars nova přestavby lokomotiv řady 163 na dvousystémové stroje řady 363.5 pro ČD Cargo. Celkem bylo takto zrekonstruováno 30 strojů, které po schválení v zahraničí dopravují vlaky až do Maďarska a nově i Rumunska. Tímto řada 163 u ČDC zanikla, v roce 2015 si ale Cargo opět několik lokomotiv pronajalo od osobní divize a jedná o jejich odkupu (viz níže).\n\nNa Slovensku vlna rekonstrukcí řad 162 a 363 na řady 163.1 a 362 odstartovala až v roce 2000. Bylo k ní přistaveno celkem 15 párů lokomotiv řady 162 z rušňového depa v Žilině a řady 363 z Bratislavy. Jednosystémové lokomotivy nebyly vybírány dle žádného klíče, ale byly přistavovány dle nutnosti periodických oprav, řada 363 byla přistavována dle nejvyšších čísel v sérii – tedy kusy 363.148–181.<ref name=\"draha10/2000\"></ref> Slovenské opravy byly tvořeny výměnou dvojkolí mezi řadou 162 s převodem na rychlost 140 km/h a řadou 363 s převodem na rychlost 120 km/h a renovací stroje. Od osmého páru rekonstruovaných lokomotiv bylo vzhledem k dlouhému trvání oprav upuštěno od průvodních oprav a byla měněna pouze dvojkolí. Výsledné lokomotivy byly označeny řadou 163.1 s inventárními čísly navazujícími na poslední dodané stroje řady 163 – tedy 163.112–126. Vzniklé lokomotivy řady 362 byly označeny v návaznosti na prototyp 362.001 inventárními čísly 362.002–016.\n\nPotřeba navýšení počtu dvousystémových lokomotiv, schopných dosáhnout vyšších rychlostí (rychlosti nad 140 km/h byl schopen dosáhnout jediný typ, a to 40 let stará řada 350), vedla k rozhodnutí zrekonstruovat lokomotivy řady 163 na vícesystémové, které byly označeny jako řada 361. Tento záměr oznámila ZSSK v roce 2009 a práce na první lokomotivě započaly na sklonku téhož roku. Do konce roku 2015 bylo dokončeno 25 lokomotiv, z čehož 5 patřilo k podtypu 361.0 (s maximální rychlostí 140 km/h) a zbylé k 361.1 (maximální rychlost 160 km/h).\n\nČeské dráhy uvažují o podobné rekonstrukci na řadu 361 taktéž s rychlostí až 160 km/h dosaženou změněnými převody a vyšším výkonem trakčních motorů. Na rozdíl od slovenských plánů by se však měly opravy týkat týkat nejen současných řad 162 a 163, ale i dvousystémové řady 363. Zatím však žádné bližší informace zveřejněny nebyly.\n\nŘada 163 je schopna dosáhnout maximální rychlosti až 120 km/h při trvalém výkonu 3480 kW. Lokomotiva je čtyřnápravová a je vybavena dvěma polopantografovými sběrači. Její délka přes nárazníky je 16 800 mm, výška se staženými sběrači 4 640 mm, šířka 2  940 mm a hmotnost 85 tun.\nLokomotivy řady 163 jsou skříňového uspořádání. Hlavní rám je svařen z ocelových profilů. Ve spodní části obou čel jsou umístěna tažná a narážecí ústrojí a pod nimi smetadla. Samotná kostra skříně je ocelová s podélnými prolisy pro zvýšení tuhosti. Na obou čelech se nachází stanoviště strojvedoucího. Obě stanoviště jsou klimatizována – klimatizační jednotky se nachází na střeše nad kabinou. Kvůli netěsnostem ve stavbě však bývá klimatizace částečně neúčinná. Dvě čelní okna na každé straně jsou dvouvrstvá, vyhřívaná. Pod nimi se nachází hlavní reflektor, dvojice pozičních světel (bílé a červené) jsou umístěny ve spodní části nad nárazníky. Strojovna se nachází mezi stanovišti strojvedoucího v prostřední části. Vstup do strojovny je možný přes obě stanoviště pouze při stažených sběračích, vstup do stanovišť je zajištěn dveřmi z obou stran každého stanoviště. Ve strojích pro Česko a Slovensko je řídící pult umístěn na pravé straně stanoviště, v dodávce pro FNM byl přemístěn na levou stranu.\n\nObě bočnice jsou opatřeny čtveřicí oken – jedna obdélníkovými těsně pod střechou a druhá kruhovými ve střední části. První z bočnic umožňuje díky vertikálním „žaluziím“ průchod vzduchu – po této straně je možné také strojovnou projít úzkou uličkou. V dutinách kostry je zapuštěno osm pískojemů o celkové kapacitě 1500 kilogramů písku, který je do lokomotivy dosypáván otvory ve střešní části.\nPodvozek lokomotivy je navržen na rychlosti až 200 km/h, proto nenastal problém při přestavbách na řadu 162. Lokomotivy mají dvoustupňové vypružení – obě z vinutých ocelových pružin (čtyři primární pro každé dvojkolí a dvě sekundární na každé straně lokomotivy) s paralelně zařazenými hydraulickými tlumiči. Motory jsou osazené v rámu podvozku, jsou tedy plně odpruženy primárním vypružením. Převodový poměr lokomotivy řady 163 je 81:23 – při rekonstrukcích na řadu 162 byl poměr snížen na 79:26.\n\nZa smetadlem je v každém čele lokomotivy zavěšen jeden vzduchojem o objemu 450 litrů a dovoleném tlaku 10 barů (tj. 10 Pa).\n\nV současnosti nese tato lokomotivní řada registrovaná v Česku a na Slovensku číselné označení \"163\" – z čísla je patrné, že se jedná o elektrickou lokomotivu stejnosměrné napájecí soustavy. Před přeznačením v roce 1988 byla lokomotiva dle systému Vojtěcha Kryšpína značena jako \"E 499.3\". Tovární označení lokomotiv je \"71E\"; druhá série byla označena jako \"99E\". Devět kusů z druhé série bylo u FNM značeno řadou \"E 630\" a dvouciferným evidenčním číslem, u výrobce je tato úprava vedena jako typ \"99E2\".\n\nLokomotivy řady 163 jsou známé také pod přezdívkou \"Peršing\" (či s jiným pravopisem \"Pershing\"). Tato přezdívka vznikla při zavádění lokomotivy do provozu, kdy měly stroje vysokou poruchovost („krátký dolet“) avšak vysokou akceleraci („rychlý start“), čímž byly podobné raketám Pershing II, které byly v osmdesátých letech rozmisťovány po západní Evropě.\n\nLokomotivy řady 163 byly určeny k nahrazení dosluhujících lokomotivních řad 140 a 141 při vozbě jak osobních tak nákladních vlaků.\nV počátcích svého provozu byly lokomotivy velmi nespolehlivé – kvůli tomu si vysloužily, dle téže ne velmi spolehlivých raket Pershing II, přezdívku \"peršing\". Důvodem poruch bylo velké množství elektroniky osazené v lokomotivě. Po vyřešení počátečních problémů se z lokomotivy stala jedna z nejméně poruchových lokomotiv v české a slovenské železniční síti. Lokomotiva je dobře vypružená a až na bzučení trakčních měničů má klidný a tichý chod.\n\nPrvní část první série (tzv. \"ověřovací série\") byla dislokována do lokomotivního depa v Ústí nad Labem. Pozdější série byly rozmisťovány po celém Československu do České Třebové, Olomouce, Košic a později i Prahy a Ostravy. Po rozpadu Československa byly lokomotivy mezi nástupnické železniční správy rozděleny podle počtu kusů provozovaných na jejich území.\n\nV Česku lokomotivy provozují v počtu 79 kusů České dráhy, v srpnu 2008 byly tyto stroje dislokovány v provozních jednotkách dep kolejových vozidel Česká Třebová (50 ks), Bohumín (6 ks) a Děčín (23 ks). Dalších 30 kusů provozovala společnost ČD Cargo, všechny kusy ale byly postupně přistaveny k modernizaci na řadu 363.5 a v současnosti již je celá série strojů 363.501 - 530 v provozu pod SOKV České Budějovice.\nNa Slovensku lokomotivy řady 163 vlastní v počtu 37 kusů Železničná spoločnosť Slovensko. Nákladní dopravce Železničná spoločnosť Cargo Slovakia nevlastní žádné – lokomotivy jsou tedy využívány pouze k vozbě osobních vlaků. Lokomotivy ZSSK jsou dislokovány do dvou lokomotivních dep a to v Žilině a Košicích.\n\nV následujícím přehledu jsou uvedeny všechny vyrobené lokomotivy řady 163 s železniční společností, v jejímž jsou vlastnictví seřazené dle sérií.\n\n\n\n\n\nV Česku jsou stroje nasazovány k vozbě vlaků na nekoridorových tratích, kde není možné dosahovat rychlostí nad 120 km/h a na koridorových tratích zejména na osobních vlacích, kde postačuje jejich maximální rychlost 120 km/h. Na severovýchodě země se jedná především o výkony z Polska a Slovenska. Na vlacích pokračujících po třetím železničním koridoru dále do Čech jsou lokomotivy v Bohumíně přepřahány za stroje řady 151. Na severozápadě jsou stroje nasazovány na trati z Chomutova do Ústí nad Labem, v pracovní dny jezdí s některými vlaky až do Roudnice nad Labem. Ve středních Čechách jsou lokomotivy používány na tratích Velký Osek – Choceň či Lysá nad Labem – Ústí nad Labem a Česká Třebová – Přelouč. Výjimečně se řada 163 objevuje i v čele posilových vlaků mezi Radotínem a pražským hlavním nádražím na trati Praha – Beroun.\n\nStroje zakoupené společností ČD Cargo zabezpečují dopravu především v severozápadních a středních Čechách (na hlavním tahu Chomutov – Ústí nad Labem – Nymburk – Česká Třebová a přilehlých tratích) a ve Slezsku, v čele vlaků také zajíždějí do Polska.\n\nNa Slovensku jsou stroje jsou využívány především k vozbě osobních vlaků a rychlíků na páteřní trati číslo 180 z Žiliny přes Spišskou Novou Ves do Košic a na přilehlých úsecích do Čadce a Čiernej nad Tisou. Jedna lokomotiva také zajišťuje přeshraniční dopravu do ukrajinského Čopu.\n\nVzhledem k tomu, že jde v českém i slovenském parku lokomotiv stále o jeden z mladších typů, i nadále podstupují hlavní opravy a v provozu jsou z velké většiny nenahraditelné. Po dodávkách nových elektrických jednotek řad 440/650 (RegioPanter), 660 (InterPanter) a 471 (CityElefant) ale jejich provozní potřeba poklesla. Část lokomotiv byla pronajata do Polska, odkud se ale koncem roku 2015 vrátila zpět.\n\n\n"}
{"id": "483342", "url": "https://cs.wikipedia.org/wiki?curid=483342", "title": "Bibliografie Johna Fowlese", "text": "Bibliografie Johna Fowlese\n\nNa rozdíl od hlavního článku jsou zde jmenovány i práce, které dosud nebyly přeloženy do češtiny, překlad titulu je pak uveden tučně v lomené závorce /Takto/. Zejména u nepřeložených knih se stává, že je k nim odkazováno pod českými různými jmény, bibliografie se snaží zaznamenat všechny známé.\n\n"}
{"id": "483357", "url": "https://cs.wikipedia.org/wiki?curid=483357", "title": "Louise Broughová", "text": "Louise Broughová\n\nV roce 1967 byla uvedena do Mezinárodní tenisové síně slávy.\n\nNarodila se v Oklahoma City (Oklahoma), ale ve čtyřech letech se rodina přestěhovala dokalifornského Beverly Hills, kde vyrůstala. Hrála klasický forhend, bekhend, liftované servis. a jedny z nejlepších volejů v historii tenisu. Ve Wimbledonu vyhrála třináctkrát, sedmnáct titulů získala na US Championships, tři na French Championships a dva na Australian Championships.\n\nV letech 1946 až 1955 ve Wimbledonu odehrála 21 finálových zápasů z 30 odehraných.\n\nV letech 1942 až 1950 spolu se spoluhráčkou duPontou vyhrály devět titulů ženské čtyřhry na US Championships v řadě, což je dosud nepřekonaný rekord v počtu za sebou jdoucích vítězství na jakémkoli grandslamovém turnaji. Statistika páru na US Open je 58 vítězství, 2 porážky. Získaly 12 titulů ze 14 startů a přitom ztratily celkově jen 5 setů.\n\nVe Wightman Cupu odehrála proti Velké Británii 22 zápasů a všechny vyhrála.\n\nPodle Johna Olliffa a Lance Tingaye z Daily Telegraphu a Daily Mailu, byla klasifikována v první desítce ženského tenisu od roku 1946 do roku 1957, světovou jedničkou pak v roce 1955.\n\n\n\n\n\nR = turnaj omezen na účast francouzských hráčů, konán za německé okupace.\nV letech 1946 a 1947 se French Open konalo až po Wimbledonu.\n\n"}
{"id": "483358", "url": "https://cs.wikipedia.org/wiki?curid=483358", "title": "Boříkovy lapálie (kniha)", "text": "Boříkovy lapálie (kniha)\n\nBoříkovy lapálie je kniha pro děti od Vojtěcha Steklače. Jde o první ze série knih, které vyprávějí o partě kluků z pražských Holešovic. Poprvé vyšla v roce 1970 (další vydání 2001, 2004). Původně byla ilustrována Vladimírem Renčínem, pozdější vydání ilustroval Adolf Born. \n\nJedná se o několik povídek, v nichž se seznamujeme s holešovickou partou – Boříkem (vypravěčem příběhů), jeho kamarády Mirkem, Čendou a Alešem a jejich úhlavním nepřítelem, třídním šprtem Bohouškem. \n\nKluci jsou v těchto příbězích ještě dost malí a řeší spíše dětské problémy – učí se psát správně i/y, Bořík rodičům předstírá, že je slepice, anebo opravují Alešův poškozený budík. Dalšími důležitými postavami jsou Boříkovi rodiče, třídní učitelka Miroslava Drábková nebo Boříkův strýc, podivínský vynálezce Chrobák. \n\nKniha později vyšla prakticky ve stejné podobě pod názvem \"Bořík & spol.\" (1980) a také jako součást souborů \"Bořík, Bohoušek & spol.\" (1989) a \"Velké Boříkovy lapálie\" (2005). \n\nBoříkovy lapálie II (1973, další vydání 2001, 2009) představují na rozdíl od první knihy celkem ucelený příběh. \n\nDo třídy přijde nová spolužačka jménem Růženka, která je dcerou ředitele cirkusu Humberto. Kluci ji nejdříve považují za nepřítele, ale postupně se skamarádí a Růženka s nimi vymýšlí spoustu klukovin. Také jim pomůže zvolit vůdce party, jímž se proti očekávání stane Aleš. Růženka později odjíždí s cirkusem pryč, ale na dálku zůstanou kamarádi a Bořík na ni vzpomíná i v některých dalších knihách. Kluci potom najdou za holešovickým nádražím opuštěnou kůlnu, z níž se rozhodnou zbudovat si klubovnu. Práce se jim celkem daří, ale kazí jim ji Aleš, který je jako jejich vůdce neustále kritizuje a poučuje. Když jsou kluci se stavbou hotovi, rozhodnou se klubovnu pokřtít. Vyberou pro ni jméno Haraburďárna, což je název, který Boříkovi poradí táta, protože měli v Pekelci taky takovou kůlnu. K této příležitosti jim Alešova babička koupí dort, ale Aleš ho tajně sní a nepřizná se. Kluci ho proto zbaví titulu vůdce a vyloučí ho z party. Jde možná o největší spor, ke kterému mezi kluky ve všech příbězích dojde. Po několika dnech je jim to líto a přijmou Aleše zpátky. Děj je proložen epizodami o tom jak Boříkův tatínek pěstoval akvarijní rybičky, o tom jak kluci pátrali po zloději plechovek s barvou a o prázdnínách v Pekelci.\n\nKniha později vyšla prakticky ve stejné podobě pod názvem \"Aleš & spol.\" (1985, 1989, 2003) a také jako součást souboru \"Velké Boříkovy lapálie\" (2005).\n\nV knize \"Aleš & spol\" odpadá akvaristická, detektivní a prázdninová povídka (vyjdou později v knize Čenda & spol). Místo toho se nově objevuje následující:\nKluci se ujmou zatoulaného psa, kterého pojmenují Pes Holešovický, zkráceně Holeš. Zdá se, že všechno je fajn, ale po pár dnech se věci pokazí – Holeš se jim ztratí na hřbitově, Haraburďárnu jim zbourají a na jejím místě zbudují nejprve sklad drátů a později garáže. Jak je Steklačovým zvykem, v hlavním příběhu se objevují i některé vedlejší historky – jak jdou kluci na nepřístupný film, pomáhají asfaltovat silnici, jak si Bořík u rodičů žádá větší ohledy, dostane domácí vězení a prchá z něho po laně a je lapen paní Kolouškovou a je nucen u ní uklízet, jak tetu Hermínu osloví Hermelíno a ta kvůli tomu ztropí hrozné dryje.\n"}
{"id": "483361", "url": "https://cs.wikipedia.org/wiki?curid=483361", "title": "Pekelná třída", "text": "Pekelná třída\n\nPekelná třída je kniha pro děti od Vojtěcha Steklače. Je jednou ze série knih, které vyprávějí o partě kluků z pražských Holešovic, volně navazující na knihu Boříkovy lapálie II. Poprvé vyšla v r. 1978, další vydání 1988, 2003, 2009). Všechna vydání ilustroval Adolf Born.\n\nPekelná třída je jednou z nejzdařilejších knih o Boříkovi, protože zahrnuje napínavý hlavní příběh a také celou řadu veselých vedlejších příhod.\n\nBořík a jeho kamarádi Mirek, Čenda a Aleš přišli o svou klubovnu, a proto se rozhodnou získat si jinou. Požádají o pomoc Čendova bráchu Romana, který je jejich pionýrským vedoucím, a po nějaké době se jim podaří získat starou kůlnu na Zátorách. Z té se je snaží vypudit tři starší kluci, zvaní Zátorácké bratrstvo. Aleš před kůlnou najde důkladně zamčenou zakopanou truhlici. Zátoráci jim ji ukradnou, ale kluci proti nim svolají celý svůj oddíl, zmlátí je a truhlici získají zpět. Od té doby mají od Zátoráků pokoj. Když jim v zámečnictví truhlici otevřou, nenajdou sice poklad, zato protifašistické letáky, ukryté za války. Podaří se jim vypátrat, že v kůlně před válkou sídlil skautský klub Bounty a během války se tu ukrýval odbojář Karel Ambrož, jeden z jeho bývalých členů. Kluci svou klubovnu na památku pojmenují Bounty. Na prázdniny kluci jedou s oddílem na tábor, po němž Roman oddíl opustí, protože odejde studovat na vysokou školu do Žiliny. Oddíl pak vede třídní učitelka Drábková, což už není taková zábava. O rok později třída opět jede na stejné místo, tentokrát jen na školní výlet a kluci tu náhodou potkají starého rybáře, který je bývalým členem Bounty. Na konci knihy se Mirek zamiluje do Palhounové. V dalších knihách už se klubovna kluků nevyskytuje, takže se nedozvíme, jaký byl její další osud, ale zřejmě i o tuto klubovnu kluci přišli.. \n\nZ vedlejších historek je asi nejznámější povídka \"Jak jsme hráli na ťuhýka\", v níž kluci zpohlavkují toho z party, kdo jako poslední uvidí označeného tlusťocha. Několikrát se rodiče pokoušejí Boříka neúspěšně přinutit k přátelství se šprtem Bohouškem, což se vypráví v kapitolách \"Jak tatínek viděl všude samou chemii\" a \"Jak jsme hráli s Bohouškem ping-pong\". \n\nJako jeden z mála Steklačových příběhů o holešovické partě jej lze konkrétně datovat – podle věku starého rybáře zjistíme, že se odehrává v roce 1974.\n"}
{"id": "483362", "url": "https://cs.wikipedia.org/wiki?curid=483362", "title": "Jak jsme putovali za dobrodružstvím", "text": "Jak jsme putovali za dobrodružstvím\n\nJak jsme putovali za dobrodružstvím je kniha pro děti od Vojtěcha Steklače. Je jednou ze série knih, které vyprávějí o partě kluků z pražských Holešovic. Kniha vyšla v r. 1991.\n\nKniha obsahuje pět povídek o Boříkovi a jeho kamarádech Čendovi, Mirkovi a Alešovi. Nejdelší z nich vypráví, jak se kluci z konečné tramvaje vypraví do přírody, kde potkávají různé podivné lidi – vzteklého dědu s lukem, jemuž chtěli ukrást pár třešní a on je za trest nutí krást u souseda, sebevraha na kolejích nebo rybáře. \n\nKniha je druhou sbírkou povídek o holešovické partě, vydaných v sešitovém vydání v nakladatelství Fénix – po titulu \"Jak jsme udělali ohňostroj\". Následovat měly ještě dva sešity \"Pod pirátskou vlajkou\" a \"Jak jsme dělali průvodce cizinců\", které však už nevyšly. \n"}
{"id": "483365", "url": "https://cs.wikipedia.org/wiki?curid=483365", "title": "Bohoušek &amp; spol.", "text": "Bohoušek &amp; spol.\n\nBohoušek & spol. je kniha pro děti od Vojtěcha Steklače. Je jednou ze knih, které vyprávějí o partě kluků z pražských Holešovic. Poprvé vyšla v r. 1981 (další vydání 2003, 2009). \n\nKniha později vyšla prakticky ve stejné podobě jako součást souboru \"Bořík, Bohoušek & spol.\" (1989).\n\nKniha vypráví o tom, jak se Bořík a jeho kamarádi Mirek, Čenda a Aleš rozhodnou unést třídního šprta Bohouška. \n\nVe škole probíhá soutěž ve sběru. Když se kluci dozvědí, že první cenou je (údajně) motokára, pokusí se v soutěži zvítězit, ale Vítězem se ovšem podvodem stane Bohoušek, který je jim neustále dáván za příklad. Kluky nespravedlnost natolik rozčílí, že se rozhodnou Bohouška unést. Bořík vymyslí plán, podle nějž kluci utečou z domova na místo svého letního tábora a lstí vylákají Bohouška, aby jel s nimi. Od začátku útěku jsou ovšem rozhodnuti, že budou pryč jenom od pátku do neděle a pak se vrátí domů. Na útěku prožijí různá dobrodružství, ale nakonec jsou dopadeni a vráceni domů už v neděli dopoledne. U rodičů sice mají průšvih, ale minimálně Bořík se u nich překvapivě dočká i pochopení – rodiče si uvědomí, že soutěž ve sběru byla nespravedlivá a že se poslední dobou k Boříkovi nechovali právě nejlépe. Nejdůležitější změna se ovšem odehraje s Bohouškem – po prožitém víkendu v přírodě zjistí, že by chtěl být jako ostatní kluci a přestane se chovat jako protivný šprt. Kluci jsou překvapeni jeho změnou, a přijmou ho do party. \n\nV pozdějších knihách je ovšem Bohoušek opět takovým jako zastara, takže zřejmě jeho proměna neměla dlouhé trvání. \n\nProtože je kniha o Bohouškovi, objevuje se tu i několik vedlejších historek o něm, v nichž se dozvíme mnoho o jeho charakteru.\n\nNení zcela jasné, kam v chronologii knih tento příběh patří, ale protože už kluci mají za oddílovou vedoucí Kateřinu, ale Bořík ještě nemá problémy se stěhováním, zřejmě patří mezi \"Pekelnou třídu\" a \"Mirka & spol\". \n"}
{"id": "483366", "url": "https://cs.wikipedia.org/wiki?curid=483366", "title": "Mirek &amp; spol.", "text": "Mirek &amp; spol.\n\nMirek & spol. je kniha pro děti od Vojtěcha Steklače. Je jednou ze série knih, které vyprávějí o partě kluků z pražských Holešovic. Poprvé vyšla v r. 1985 (další vydání 1990, 2003). \n\nKniha vypráví o tom, jak se Boříkovi kamarádi Mirek, Čenda a Aleš snaží zabránit tomu, aby se Bořík musel s rodiči odstěhovat pryč z Holešovic na sídliště. \n\nKniha na rozdíl od ostatních knih o holešovické partě tvoří jeden ucelený příběh, v němž se prakticky neobjevují jindy tak obvyklé vedlejší historky. Proto je kniha méně humorná než ostatní knihy o Boříkovi, ale zato má téměř detektivní zápletku a dramatický děj. \n\nBořík se dozví, že jeho dům se bude bourat kvůli výstavbě stanice metra a s rodiči se má odstěhovat na druhý konec Prahy do Lhotky. Klukům z party je to líto a vymyslí dva plány, jak stěhování zabránit: sehnat někoho, kdo by se raději přestěhoval na sídliště místo nich a dal jim svůj byt v Holešovicích. Druhý plán spočívá v tom, že pokud by se pod Boříkovým domem nalezly nějaké archeologické cennosti, mohla by se stavba metra přeložit jinam. Klukům se ovšem vykopávky v Boříkovo sklepě nedaří, protože je tam příliš tvrdá podlaha, a tak Mirek plán vylepší – rozhodne se vydávat za uprchlíka z polepšovny a doufá, že se dá dohromady s nějakým ne příliš inteligentním recidivistou, jemuž namluví, že v Boříkově sklepě ukryl ukradené zapalovače, a onen recidivista pak vykopávky ve sklepě zahájí sám. Do příběhu pak vstupuje mnoho dalších postav:\nMalej Lojzík,\nHlavní zápletka sleduje Boříka s Mirkem a jejich kontakty s Malým Lojzíkem. Ten se vydá kopat do Boříkova sklepa, ale Boťák mu rozmluví historku o ukradených zapalovačích. Místo toho nahlédnou do vedlejšího sklepa Boříkova souseda pana Gabriela, v němž naleznou tři bedny (plné digitálních hodinek a kalkulaček, jak se později ukáže) a odcizí je. Při krádeži je ovšem vidí paní Suchánková a nahlásí je na policii – věc se ovšem komplikuje, protože pan Gabriel tvrdí, že nikdy žádné bedny ve sklepě neměl. Lojzíkovi se krádež ovšem nezamlouvá a požádá o pomoc pana Jezera, aby mu poskytl úkryt a Lojzík se dostal z Boťákova vlivu. Jezer mu půjčí svůj hausbót, ale Boťák tam kromě Lojzíka ukryje i ukradené bedny. Boťáka pár dní na to zatkne policie za jeho dřívější prohřešky. Bořík s Mirkem tajně sledují Jezerův hausbót a vidí tři nebezpečně vyhlížející muže, kteří vtrhnou k Lojzíkovi a ukradené bedny odvezou. Přitom ale zjistí, že je kluci špehují a pokusí se je chytit. Kluci jim utečou a přitom je vyslechnou, že mluví o panu Gabrielovi jako o svém šéfovi. Klukům se zdá všechno jasné – Gabriel je překupník, který ve sklepě ukrývá ilegální zboží, a když ho Lojzík s Boťákem nedopatřením odhalili, snažil se to před policií utajit. Kluci se ovšem obávají, že jim policie nebude věřit, a tak se obrátí na pana Jezera. Teprve pozdě zjistí, že jméno Jezer je jen přezdívka, hostinský se ve skutečnosti jmenuje Gabriel, je bratrem Boříkova souseda a on je ve skutečnosti šéfem překupníků. Jezer odveze kluky do svého hausbótu k Lojzíkovi, kde je zamkne, ale Lojzíka nechá uprchnout. Potom se snaží kluky přesvědčit, že bude lepší, když nikomu nic neřeknou, protože on si dokáže zajistit svědky, takže by si způsobili jenom problémy. Plány mu ovšem zhatí Malej Lojzík – místo aby se tiše vypařil na druhý konec republiky, informuje dvojčata Lorencovi a také policii. Sám se tím sice odsoudí k dalšímu pobytu ve vězení za vykradení sklepa, ale zařídí dopadení Jezera. Z Lojzíka se tak stává kladný hrdina, který začne chodit s oddílovou vedoucí Kateřinou. Krize Boříkovy rodiny se nakonec vyřeší, ale stěhování kluci zabránit nedokážou. \n\nV knize \"Mirek & spol.\" už jsou kluci poněkud starší a začínají mít dospělejší problémy. Protože jde o první příběh, ve které kluky učí kromě třídní učitelky Drábkové i další učitelé (sarkastický zeměpisář Karas, tělocvikář Hála), kluci musí chodit už nejméně do páté třídy. \n\nNa \"Mirka & spol.\" volně navazuje kniha \"Čenda & spol.\" (1987), v níž už je Bořík přestěhovaný na sídliště. Staří detektivové, dvojčata Hugo a Kvído Lorencovi, se objevují i v jiné Steklačově sérii detektivních knih pro děti, \"Dvojčata v akci\" (2006-2009).\n"}
{"id": "483367", "url": "https://cs.wikipedia.org/wiki?curid=483367", "title": "Čenda &amp; spol.", "text": "Čenda &amp; spol.\n\nČenda & spol. je kniha pro děti od Vojtěcha Steklače. Je jednou ze série knih, které vyprávějí o partě kluků z pražských Holešovic. Poprvé vyšla v r. 1987 (další vydání 2003). Je poslední z „předrevolučních“ Steklačových knih o holešovické partě. Skládá se ze dvou částí, první zahrnuje jeden kratší příběh, druhá je sérií povídek. \n\nDěj příběhu volně navazuje na knihu \"Mirek & spol.\" – ta se odehrávala na podzim, \"Čenda & spol.\" probíhá o prázdninách následujícího roku. Z holešovické party zde vystupuje jen Bořík a Čenda, protože Mirek je na dovolené s rodiči a Aleš taktéž na dovolené, ale s babičkou, neboť nemá rodiče.\n\nBořík s Čendou vymyslí plán – rodiče obou kluků chtějí jet na dovolenou do Bulharska, a tak kluci rodičům slíbí, že je mezitím budou hlídat rodiče druhého z nich. Tak se jim podaří na tři týdny rodičů zbavit a užívají si svobody. Nemohou ovšem bydlet u Čendy, protože tam dočasně přebývá kolega Čendova táty, respektive – jak se později ukáže – přitroublá stopařka, kterou tam kolega ubytoval. Kluci tedy bydlí na sídlišti a postupně se seznámí s většinou obyvatel Boříkova paneláku. Významnou roli hraje Zuzana Šírová, dcera vedoucího místní samoobsluhy, která je přibližně stejně stará jako kluci a do níž se Čenda bláznivě zamiluje. Bořík se mu to snaží rozmluvit, až mezi nimi dojde k několika hádkám. Nakonec se kluci usmíří, protože před nimi vyvstane jeden detektivní problém – další z jejich sousedů, filatelista Hynek, po návratu z dovolené zjistí, že mu někdo odcizil jeden kufřík s vzácnými známkami. Protože mu Bořík s Čendou slíbili, že budou jeho byt hlídat, cítí se do případu zainteresováni a snaží se zloděje vypátrat. Navíc pan Hynek nekontaktuje policii a celkově se v této věci chová dost podivně. \n\nKlukům se nakonec podaří zjistit, že kufřík odcizila dcera pana Hynka Vendula, protože se na otce zlobila, že celé její dětství jen sbíral známky a Vendule i jejímu bratrovi odepřel peníze na studia. Ukáže se tedy, že nešlo o žádný detektivní případ, ale spíše pochroumané vztahy v jedné rodině, což klukům připadá zvláštní, ale svým způsobem i poučné. \n\nNa konci příběhu se kluci vypraví k troskám Boříkova domu, do jejichž základů Bořík nechá zabetonovat plechovou pikslu, v níž sepsal některé své příběhy.\n\nPrávě příběhy z plechové piksly tvoří druhou část knihy. Jde o jedenáct poměrně rozsáhlých povídek, přičemž každá se tematicky věnuje některému dospělému z Boříkova okolí, jeho povaze a Boříkovým trablím s ním. V chronologii jsou situovány přibližně do doby \"Pekelné třídy\" (narážka na zabijačku u pekelecké babičky a Bohouškovu vnucenou návštěvu u Boříka):\n\nKapitoly 1, 7 a 11 se objevují též v knize \"Boříkovy lapálie (kniha druhá)\"\n"}
{"id": "483368", "url": "https://cs.wikipedia.org/wiki?curid=483368", "title": "Jak jsme udělali ohňostroj", "text": "Jak jsme udělali ohňostroj\n\nJak jsme udělali ohňostroj je kniha pro děti od Vojtěcha Steklače. Je jednou ze série knih, které vyprávějí o partě kluků z pražských Holešovic. Kniha vyšla v roce 1991. \n\nKniha obsahuje devět krátkých povídek o Boříkovi a jeho kamarádech Čendovi, Mirkovi a Alešovi – například \"Jak jsem si nahrával\", kdy si Bořík nedopatřením nahraje rozhovor svých rodičů ve své nepřítomnosti, nebo \"Jak jsme hráli vadí nevadí\", kdy s klukama hrají hru, kde si mohou škodit – utrhnout límeček košile, hodit botu do kanálu. Povídky jsou zasazeny do různých časových období – odehrávají se před i po sametové revoluci, poprvé se tu vedle třídní učitelky Miroslavy Drábkové objeví i nový třídní učitel Hamáček. V některých povídkách Bořík žije na sídlišti (jako v knize \"Čenda & spol.\"), v jiných dosud v Holešovicích. \n\n"}
{"id": "483369", "url": "https://cs.wikipedia.org/wiki?curid=483369", "title": "Jak jsme se učili slušně nadávat", "text": "Jak jsme se učili slušně nadávat\n\nJak jsme se učili slušně nadávat je kniha pro děti od Vojtěcha Steklače. Je jednou ze série knih, které vyprávějí o partě kluků z pražských Holešovic. Kniha vyšla v roce 2004. Je jednou z mála knih o holešovické partě, kterou neilustroval Adolf Born, ale Jaromír F. Palme. \n\nKniha obsahuje sedm povídek o Boříkovi a jeho kamarádech Čendovi, Mirkovi a Alešovi. Nejdelší a nejzajímavější je poslední povídka \"Jak jsem se zamiloval\", v níž se Bořík náhodně (telefonát na vymyšlené číslo během nemoci) seznámí s holkou Petrou a protože jsou oba podobně střelení, začnou spolu chodit. Jenže spolu chodí jen pár dnů a pak se Petra odstěhuje s rodiči do Švýcarska, takže jejich vztah skončí podobně jako už dříve s Růženkou (\"Boříkovy lapálie II\"). Ostatní povídky jsou celkem krátké; vyprávějí například, jak se kluci vypraví na návštěvu za Boříkovou pekeleckou babičkou nebo jak se celá třída domluví, že budou ve škole jeden den vzorní. Jedna z povídek, \"Jak jsme hráli divadlo\", už se objevila v knize \"Čenda & spol.\". \n"}
{"id": "483370", "url": "https://cs.wikipedia.org/wiki?curid=483370", "title": "Holky &amp; spol.", "text": "Holky &amp; spol.\n\nHolky & spol. je kniha pro děti od Vojtěcha Steklače. Je jednou ze série knih, které vyprávějí o partě kluků z pražských Holešovic. Kniha vyšla v r. 1999.\n\nPříběh knihy přímo navazuje na knihu \"Čenda & spol.\", v níž se Bořík přestěhoval z Holešovic na sídliště, a přestal tak chodit do třídy se svými kamarády Čendou, Mirkem a Alešem. \n\nBořík po prázdninách nastupuje do nové třídy, kde mezi jeho spolužáky patří Zuzana Šírová, do níž se Čenda během prázdnin zamiloval. Kromě toho je ve třídě také flákač Miki, třídní šplhoun se shodou okolností opět jmenuje Bohušek, jako v Boříkově staré třídě. Jejich třídní učitelkou je Hermína Knotková. Bořík přitom udržuje kontakt s kluky z Holešovic, s nimiž se prakticky denně setkává v Tróji. Hlavní příběh se ovšem zabývá problémy Boříkovy rodiny, kde Boříkova máma udržuje důvěrné kontakty s inženýrem Delongem (jenž se objevil už v knize \"Mirek & spol.\") a Bořík se snaží – především za pomoci Zuzany – své rodiče dát znovu dohromady. Zuzana předstírá, že je zamilovaná do Čendy, ale ve skutečnosti se snaží získat Boříka. Vymyslí plán, aby Boříkův táta začal chodit s nějakou jinou ženou a tím vzbudil u mámy žárlivost. Proto mu dohodí milenku svého otce, která se jí osobně vůbec nezamlouvá. Když se to však Boříkova máma dozví, je naopak ráda, že Boříkův táta nezůstane sám, a chce přikročit k rozvodu. Bořík ji však upozorní, že pokud k rozvodu dojde, bude chtít zůstat s tátou. To mámu nakonec přesvědčí, že se k Boříkovu tátovi vrátí a pan Šír se navzdory Zuzaně se svou milenkou zasnoubí. Na konci knihy spolu Bořík se Zuzanou začnou chodit. \n\n \n"}
{"id": "483371", "url": "https://cs.wikipedia.org/wiki?curid=483371", "title": "Pekelná třída řádí", "text": "Pekelná třída řádí\n\nPekelná třída řádí je kniha pro děti od Vojtěcha Steklače. Je jednou ze série knih, které vyprávějí o partě kluků z pražských Holešovic. Kniha vyšla v r. 2005.\n\nKniha vypráví o tom, jak třídní učitelku Miroslavu Drábkovou nahradí nový kantor Hamáček. Zpočátku s ním Bořík ani jeho kamarádi Čenda, Mirek a Aleš nedokážou vyjít, ale postupně si na sebe zvyknou a na prázdniny společně jedou na výlet pod stany, kde se celkem sblíží. Na konci výletu se Aleš zamiluje do spolužačky Teckertové.\n\n \n"}
{"id": "483372", "url": "https://cs.wikipedia.org/wiki?curid=483372", "title": "Pekelná třída a ďábelský víkend", "text": "Pekelná třída a ďábelský víkend\n\nPekelná třída a ďábelský víkend je kniha pro děti od Vojtěcha Steklače. Kniha vyšla v r. 2007.\n\nKniha vypráví o tom, jak Palhounová s Teckertovou pozvou Boříka, jeho kamarády Čendu, Mirka a Aleše a velkou část celé jejich třídy včetně neoblíbeného šprta Bohouška na víkend do penzionu, který vlastní táta Teckertové. Má to ovšem jeden háček. Všichni pozvaní musí předvádět že jsou o deset let starší (tedy dospělí). Bořík a Mirek chtějí být zpočátku doktoři (jeden práv a druhý medicíny), ale po poradě se Slaby (která se stala věštkyní), se rozhodnou že Mirek bude profesionální hráč golfu a Bořík detektiv. Po příjezdu je čeká šok když zjistí že přijede i třídní šprt Bohoušek a to jako hrabě. Poté se líčí zábavy o víkendu včetně vyvrcholení, když Bořík zjistí (jako soukromý detektiv), že Bohoušek není hrabě.\n"}
{"id": "483373", "url": "https://cs.wikipedia.org/wiki?curid=483373", "title": "Nové Boříkovy lapálie", "text": "Nové Boříkovy lapálie\n\nNové Boříkovy lapálie je kniha pro děti od Vojtěcha Steklače. Je jednou ze série knih, které vyprávějí o partě kluků z pražských Holešovic. Kniha vyšla v roce 2002.\n\nKniha vypráví především o podivínském vynálezci, strýci Chrobákovi, který se po několika neúspěšných vynálezech octne bez práce, a tak chce od Boříka a jeho kamarádů Čendy, Mirka a Aleše, aby mu pomohli nějak vydělat peníze. Kluci nejprve prodávají jeho „hašle“ proti kašli. Boříkovi za ně na jednom tenisovém kurtu v Troji dávají 5000 korun za sáček, protože se domnívají, že jde o nějaká anabolika. Brzy se ovšem o byznys začne zajímat policie, takže kluci této činnosti zanechají. Poté jim Chrobák navrhne, že by mohli zkusit žebrat. Bořík i ostatní kluci se o to pokoušejí, postávají před několika pražskými hospodami a poznají přitom celkem zajímavé lidi. Například Bořík se spřátelí s barmanem jménem Sony. \n\nKromě toho Bořík začne chodit s nově přistěhovanou dívkou Květou, které přezdívá Rusalka. V příběhu se objevuje i teta Hermína, která s Boříkovou mámou organizuje svaz žen, zatímco sestřenice Julie se rozhodne živit jako kadeřnice pro skinheady, pročež se ostříhá dohola, což posléze – na máminu radu – učiní i teta Hermína. Příběh zůstává neukončený. \nKniha vyšla také jako součást souboru \"Velké Boříkovy lapálie\"(2005). \n"}
{"id": "483406", "url": "https://cs.wikipedia.org/wiki?curid=483406", "title": "Lukavec (okres Litoměřice)", "text": "Lukavec (okres Litoměřice)\n\nObec Lukavec (německy \"Lukawetz\") se nachází v okrese Litoměřice v Ústeckém kraji. Žije v ní obyvatel.\n\nVes Lukavec leží na levém břehu řeky Labe, téměř na úpatí Českého středohoří. Nejbližší vrcholy v okolí jsou Lovoš (570 metrů) a Radobýl 399 m. Na jihozápadní straně obce se táhne osamělé čedičové návrší dosahující nejvýše vrcholem Kohoutem (246 metrů, lidově se mu tedy říká Humberk – od německého , na mapě jako Humenský vrch).\n\nLukavcem protéká potok Modla, levostranný přítok Labe (dříve též nazývaný Hostinná). Pramení v nadmořské výšce 482 m západně od vsi Lhota v Českém středohoří nad městečkem Třebenice. Dále teče kolem Chrastné, Plešivce, Vršetína, Vlastislaví, kolem Skalky, Dřínkou, Teplou, kolem Košťálova, Třebenicemi, Chodovlicemi, Úpohlavy, Želechovicemi, Čížkovicemi k Sulejovicím a odtud k Lukavci. Od Lukavce se vrací velkým obloukem k Lovosicím, kde se vlévá do Labe.\n\nNa potoce Modla bylo v minulosti postaveno šestnáct mlýnů, jenom na tzv. střední Modle, v okolí města Třebenice, jich bylo šest. Nejvýznamnějším byl Lucký mlýn, který se dochoval až dodnes a jehož majitelem byl od roku 1620 rod Šašků, který ho vlastní do současnosti. Důkazem toho je kronika rodu, která se dědila z generace na generaci. Poslední z mlýnů byly vyřazeny z provozu po roce 1945 a od té doby slouží jiným účelům.\n\nLukavec se nazýval v dřívějších pramenech také \"Lukovce\", \"Lukawetz\", \"Lukavice\", \"Lukovici\" nebo \"Lukowitz\". Název vsi byl odvozen od množství luk, které se rozprostíraly a jejich zbytky dosud rozprostírají kolem obce. Český živel se v Lukavci udržel po celou dobu historie obce. Názvy zdejších katastrů, vesměs českých, jsou toho dokladem, např. U bílých muk, Na hlíně, Na cihelně, u Michala, Ve vinicích, Na výhoně, Na keblické, Na siřejovické, Na bohušovické, Na čížkovické, Na brozanské (cestě).\n\nPrvní písemná zmínka o Lukavci je uvedena v darovací listině Spytihněva II. kapitule litoměřické z let 1056–1058 (kostel obdržel v Lukavci jednoho člověka). Osídlení obce Lukavce je ale mnohem starší, což dokazují četné archeologické vykopávky, například nález pokladu 40 bronzových hřiven z období doby bronzové (2000–700 let před Kr.). Prvotní známé osídlení lukaveckého katastru na březích potoka Modly je archeology položeno do období kolem 5. století před naším letopočtem, kdy zde sídlily keltské kmeny. Místo bylo posléze opuštěno a další nálezy pocházejí až ze slovanského období v osmém století. V letech 1894–1895 zde byly při stavbě silnice z Lovosic na Lukavec objeveny čtyři žárové hroby. Při dalších vykopávkách byla nalezena lebka se železnými obručemi dřevěného vědérka a také hliněná nádobka s vlnovkou a jiné předměty.\n\nČást Lukavce patřila od počátku litoměřické kapitule a část od roku 1400 Janu z Vartemberka, držiteli Děčína a Střekova, který podstoupil své zboží Ješkovi z Vchynic, za což dostal mimo jiné i půl vsi Lukavce. Pozdější majitelé Kaplířové ze Sulevic sami rozdělili svůj díl na část košťálovskou a část čížkovickou. Poté získali část Lukavce koupí litoměřičtí měšťané Valentin Kuneš a Mikuláš Tábor Kuneš. Poslední měštěnín a první vladyka byl Valentin Kuneš, který byl roku 1508 zároveň s Mikulášem Táborem povýšen do vladyckého stavu a začal se psát Kuneš z Lukavce. Od krále Vladislava dostal erb s jednorožcem. Valentin zemřel v pondělí po sv. Duchu roku 1532, a je pohřben v litoměřickém kostele Všech svatých. I přes spory s městem si Kunešové zachovali úzké vztahy k Litoměřicím a byli pohřbíváni v tamním děkanském městském kostele.\n\nDalší Kunešové drželi mimo části Lukavce i Cítoliby u Loun, kde se stal zakladatelem místní tvrze Prokop Kuneš z Lukavce a vlastnili i další vsi. Kunešové sídlili rovněž na renesanční tvrzi, kterou si ve své části Lukavce vystavěl nejpozději kolem roku 1543 Mikuláš (před tím zde byl pouze poplužní dvůr). Po jeho smrti si někdy kolem roku 1556 rozdělilo rodinný majetek jeho šest synů, Jan, Václav, Albert, Jiří, Adam a Oldřich, kteří ještě roku 1549 koupili Chlumčany a Vlčí. Všechny jejich díly nejsou známy. Zejména se neví, kdo dostal Lukavec, později ho ale držel Albrecht (také Albert) Kuneš, kterému patřila i blízká ves Boreč. Albertův bratr Adam záhy zemřel a zůstala po něm vdova Eliška Oplová z Velikého Feltnu, kterou roku 1584 Albert opatřil tak, že jí nechal zapsat 600 kop grošů na Borči a Lukavci.\n\nČást vsi patřící kapitule byla spravována spolu se Starým Týnem, jenž od počátku 16. století patřil děkanu litoměřickému. V roce 1620 ji koupil od direktorů Kašpar Kaplíř ze Sulevic, který pak byl 21. června 1621 popraven na Staroměstském náměstí v Praze za účast na stavovské povstání. A tak kapitula získala svůj majetek nazpět. Lukavecká tvrz byla v prvních letech třicetileté války opuštěna a zcela zpustla již ve 20. letech 17. století. Naposledy se připomíná ještě roku 1629 v kopiáři města Litoměřic. Dále osudy této části vsi s tvrzí splývají s osudy Borče – v roce 1802 byla i s Borčí připojena k Lovosicím. Lukavec byl tedy rozdělen do tří panství (kapitula, Lovosice, Litoměřice). Jeden z dílů Lukavce jako konfiskát v roce 1627 koupil Adam z Valdštejna a od té doby tato část vsi patřila k Lovosicím. Další díl koupilo město Litoměřice v roce 1721 od svobodného pána hraběte Václava Chotka za 17 tisíc zlatých a drželo ji až do roku 1850. Tato část vsi byla připojena ke keblickému dvoru.\n\nDne 16. listopadu 1648 vtrhlo do Lovosic na 600 Švédů generála Königsmarka, kteří po dva dny ve městě řádili. Po jejich odchodu nebylo v Lukavci jediného domu celého a Lukavec a Sulejovice zůstaly liduprázdné. Na dovršení celé zkázy přišla do Lukavce roku 1680 morová nákaza. Moru podlehlo takové množství obyvatel, že hřbitov je nemohl pojmout a tak byli pochováváni na poli za vsí u čížkovické cesty. Na paměť morové epidemie zde byla postavena socha sv. Michala. (Do roku 1910 bylo pohřebiště označeno pískovcovým kamenem na kterém stával kříž.) Zanedlouho poté, v roce 1713, vypukla v Lukavci podle starých zápisů horečnatá epidemie, které padlo za oběť také velké množství obyvatel.\n\nLukavec nesl také následky bitvy u Lovosic, která zde proběhla 1. října 1756. Bitva trvala pouze sedm hodin, ale nikdo netušil, že rozpoutala válku, která bude trvat dalších sedm let. Na obou stranách padlo na šest tisíc vojáků a asi tři tisíce koní, kteří většinou byli pohřbíváni u Lukavce. Dodnes se tomu místu říká Koňská díra. Bitva vstoupila do dějin jako první střetnutí sedmileté války, která se posléze rozšířila do celé Evropy. Přímo vsi Lukavce se týkaly i některé další události sedmileté války z roku 1757. Dne 25. června 1757 se na litoměřickém biskupství usadil pruský král Friedrich II. a jeho vojsko tábořilo mezi Litoměřicemi, Lovosicemi a Lukavcem, kde loupilo a plenilo celou krajinu. Na svátek svaté Máří Magdalény 22. července 1757 Prusové konečně odtáhli a již v sedmileté válce Lukavec nenavštívili.\n\nV roce 1702 se také připomíná blízko Lukavce šibenice, která stála na poli, kde se dodnes říká Na Johance (také se mu říkalo Šibeniční). V roce 1766 Marie Terezie odňala nižší vrchnosti hrdelní právo, tedy i Lovosicím; pak už je měly jen soudy v Litoměřicích a Ústí nad Labem. Posledním oběšeným na šibenici u Lukavce, byl 18. srpna 1758 Florian Edelmann. U šibenice stávala také barokní socha svaté Barbory od Bartoloměje Edera z roku 1776 (datováno na podstavci), která byla v roce 1880 na náklad Josefa Krna, majitele hotelu U Dráhy, renovována a v roce 1889 přemístěna do lapidária za kostel svatého Václava do Lovosic. Jelikož Lukavec v té době spadal pod farní správu do Čížkovic, (až do 26. října 1890, kdy následkem biskupského dekretu bylo vyfaření z Čížkovic a přifaření k Lovosicím), jsou záznamy ze sčítání lidu z roku 1764, kterému předsedal farář Josef Žolda zapsány v Čížkovické farní knize. (Matriky Čízkovic, Lukavce i všech již zmiňovaných obcí jsou datovány od roku 1679, kdy je založil Matyáš Josef Resarcitor, administrátor a později od roku 1703 i farář v Čížkovicích.)\n\n\nV roce 1779 měl Lukavec 32 domů a v roce 1785 už 40 domů. Na počátku 19. století měl Lukavec již 44 domů s 207 obyvateli, z toho 12 domů patřilo pod lovosické panství, 14 domů k litoměřickému děkanství, 2 domy k Liběšicím a 15 domů ke keblickému velkostatku, mezitím i 1 hostinec, 1 vápenka a 2 cihelny. V roce 1869 měl Lukavec 472 obyvatel a 62 domů, v roce 1880 již 490 obyvatel a 67 domů a v roce 1910 dokonce 714 obyvatel a 84 domů (nejvíce domů měl Lukavec v roce 1950, a to 130 domů).\n\nCísař Josef II. vydal dne 23. srpna 1784 dekret o zákazu pohřbívání uvnitř měst a obcí. Lze se domnívat, že od tohoto roku se také v Lukavci skončilo s pohřbíváním na starém hřbitově ve vesnici a byl založen nový hřbitov v úvozové cestě směrem na Siřejovice, který se používá dodnes. Kvůli císařskému nařízení probíhalo v okolí dosti razantním způsobem rušení i dalších hřbitovů, které stály v obcích. Tak také v roce 1824 byl zrušen hřbitov u kostela Všech svatých v Litoměřicích, a když byl kostel opravován v roce 1897, tak zbývající náhrobky, které nebyly použity jako stavební materiál, byly otočeny a použity do podlahy kostela.\n\nVe druhé polovině 18. století byl na místě tvrze uprostřed vsi postaven pozdně barokní jednopatrový venkovský zámeček, ve kterém sídlila správa velkostatku. Jednoduchá patrová budova má v hlavní ose ozdobný vstupní portál, po stranách na něj navazují postranní křídla s vikýřovými okny v mansardové střeše. V roce 1803 byl zámek připojen k lovosickému schwarzenberskému panství, jehož součástí byl až do první pozemkové reformy.\n\nV roce 1812 byla v Lukavci založena škola. Byla to malá přízemní budova, patro bylo přistavěno až v roce 1864. Škola byla s vyučovací řečí německou a měla dvě třídy. Jak zjistil správce školy z německé pamětní knihy, byl roku 1820 prvním učitelem Čech a ve zdejší německé škole byla většina českých dětí, například v roce 1917 jich bylo 67 %. Ke konci roku 1845 zasáhla Lukavec velká povodeň a poničila 21 domů.\n\nOd 15. února 1878 do srpna 1878 nechala postavit v Lukavci dcera Johany Teresie Gaubové, provdaná Schlesingrová z Litoměřic, na místě kde stála stará kaple, kapli větší a novou, která byla zasvěcena svatému Prokopovi. Svěcení kaple proběhlo 30. září 1878. 26. října 1890 byla obec vyfařena z Čížkovic a přifařena k lovosické farnosti, 27. října 1890 byly též do Lovosic odevzdány matriky počínající rokem 1784. Farář Jan Evangelista Kořínek z Čížkovic tu měl poslední bohoslužbu 24. října právě za Teresii Gaubeovou.\n\nPo roce 1918 získala Lukavecký zámeček akciová společnost, cukrovar v Krásném Březnu. Ale již v polovině dvacátých let koupil zámeček v Lukavci JUDr. Sterneck-Dohalský, který dal zámek v letech 1926–1927 opravit. Po roce 1945 bylo jeho jmění konfiskováno a stalo se součástí lovosického státního statku. Po roce 1989 byl vrácen v restituci paní Dagmar Fredové-Lewinové, která se do Lukavce v roce 1945 vrátila jako jediná z koncentračního tábora a žila střídavě v Kanadě a v Praze.\n\n26. listopadu 1919 výnosem zemského školního rady v Praze byla oznámena a pořízena jednotřídní škola v Lukavci, která spadala pod dozor okresního inspektora Chvátala z Mělníka. 1. března 1920 se v obci otevřela česká škola, která měla jednu třídu. Správcem školy byl na svou žádost do Lukavce ustanoven Oldřich Stuchlík z Všestar z hradeckého okresu. Ve škole tehdy bylo 44 dětí, druhá třída byla otevřena v roce 1923. Jedna třída byla umístěna v německé škole a druhá v domku najatém od velkostatku. 24. listopadu 1924 bylo přípisem okresní politické správy nařízeno vyměření pozemku severozápadně od Lukavce pro novostavbu školy. V roce 1928 byla zřízena i česká mateřská škola.\n\nJeště v roce 1920 se nacházely na Kohoutu vinice o rozloze 1,34 hektaru. Hlavní hospodářské plodiny byly cukrovka, obilí, víno a ovoce. Sčítání v roce 1921: Lukavec tehdy měl 615 lidí z toho 291 české národnosti, 323 německé národnosti a 1 jiné národnosti. V Lukavci tehdy byli tři hostince. V roce 1926 se Lukavec podle velikosti katastru na Litoměřicku řadil na 75 místo s 333 ha a podle počtu obyvatel na 23 místo s 615 lidmi, ze 178 obcí. V neděli 27. června 1923 byl odhalen pomník padlým vojákům v první světové válce.\n\nKe konci května a začátkem června 1926 díky dlouhotrvajících dešťů stoupla Modla a zaplavila náves do výšky tří čtvrtin metru. 24. března 1929 byl v Lukavci založen český sbor dobrovolných hasičů, který měl ze začátku patnáct členů. 22. května 1929 byla zakoupena stříkačka a 5. června se započalo s výstavbou hasičské zbrojnice. Od tohoto roku byli v Lukavci dva sbory dobrovolných hasičů – český a německý. Každý měl svoji stříkačku, zbrojnici i vedení. V roce 1929 také správa továrny na umělé hedvábí Glanzstoff postavila v Lukavci pro své zaměstnance šest obytných domů, architektem byl Fritz Lehmann. Počet popisných čísel tak stoupl na 108.\n\nV roce 1930 probíhalo v obci sčítání obyvatel – Lukavec měl již 687 obyvatel z toho 312 české národnosti, 372 německé národnosti a 3 jiné národnosti. 8. listopadu 1931 byl zvolen většinou hlasů starostou pan Št. Dvořák. Byl to první případ, kdy byl Čech zvolen starostou ve zdejší poloněmecké obci.\n\nV květnu 1936 byla v Lukavci dokončena stavba železniční zastávky. Stavba si vyžádala náklady 10 000 korun. Současně byl zřízen k zastávce chodník lemovaný po straně betonovými obrubníky. V Lukavci bylo očekáváno první zastavení vlaku, který jel z Roudnice do Ústí nad Labem.\n\nV květnu 1938 byla vyhlášena mobilizace. Po silnici od Terezína k Lovosicím se valila československá armáda ke státní hranici. Ale pak přišel Mnichov a 10. říjen 1938 se dlouho očekávaný německý sen začal uskutečňovat. Jásot a prapory s hákovým křížem bylo vidět na každém kroku a velikost Říše rostla. Němci v očekávání stáli seřazeni na pokraji obce a vyhlíželi své pohlaváry. Sirény ve všech továrnách v Lovosicích, v Litoměřicích a dalekém okolí se rozhučely, zvony všech kostelů vyzváněly. Češi opouštěli okolní obce, již před 10. říjnem opustilo Lukavec a odešlo do vnitrozemí 27 českých rodin, po 10. říjnu odešlo ještě dalších sedm rodin. Lukavec však nezůstal Čechy zcela opuštěný – zůstalo zde 32 českých rodin.\n\nSláva Německa pominula a přišel 5. květen 1945, Rudá armáda spěchala ku Praze a přehnala se i přes Lukavec. V noci z 8. na 9. května 1945 převzali Češi od Němců obecní úřad a utvořili pětičlenný národní výbor. Předsedou se stal pan B. Ludvík z Bohušovic, v několika dnech se národní výbor doplnil na dvanáct členů a předsedou byl zvolen Jan Melichar. Také se nazpět vraceli ti Češi, kteří byli nuceni opustit své domovy. Byl učiněn soupis všech Němců a 7. července 1945 poslala SNB za součinnosti armády první skupinu do Německa. Jednalo se o 80 rodin – 181 lidí. Dalších dvanáct rodin zde zůstalo na práci a bylo odsunuto až 15. června 1946.\n\n3. června 1945 byla za účasti dvanácti členů v Lukavci založena komunistická strana a k 15. červnu měla už 92 členů. 29. června 1945 se konala první schůze Sboru dobrovolných hasičů. 26. září 1945 byla založena kampelička, do které se přihlásilo 22 členů a k 1. červnu 1948 měla již 54 členů. 27. září 1945 v Lukavci vznikl ochotnický divadelní kroužek Čech. Na začátku měl patnáct členů, předsedou byl Ladislav Svoboda, jedním režisérem Eduard Zuna a dalším režisérem Antonín Tůma. 18. listopadu 1945 se hrálo první představení s názvem \"Červený mlýn\" od Viléma Wernera.\nV polovině března 1947 postihla Lukavec povodeň. V červnu 1947 byl založen sportovní klub SK Lukavec s 33 členy. V červenci 1947 bylo pořízeno hřiště a do 1. května 1948 počet členů klubu stoupl na 47. Dne 7. května 1948 byla zakoupena pro sbor dobrovolných hasičů motorová stříkačka za 95 000 korun. Z toho bylo 80 000 Kčs obecní zápůjčkou, 10 000 Kčs dal sám Sbor dobrovolných hasičů a 5 000 Kčs bylo vybráno dobrovolnou sbírkou.\n\nNa slavnosti osvobození vlasti 9. května 1948 byly zasázeny do zahrady MNV dvě lípy. K 1. červenci 1948 byla KSČ jedinou stranou, která v Lukavci existovala. Strana národně sociální se 140 členy byla rozpuštěna v únoru a strana sociálně demokratická s 61 členy v červnu 1948.\nSčítání obyvatel v roce 1948: 292 lidí, z toho 144 mužů a 148 žen, čísel popisných 130. Obyvatel v roce 1960 bylo 530, z toho 464 Čechů, 39 Slováků, 22 Němců, 4 Bulhaři a 1 Ukrajinec. Čísel popisných v roce 1960 bylo 138, z toho ale jen 123 obytných. Průměrné stáří budov se odhadovalo v tu dobu asi na 70 let. Od čp. 85 jsou domy stavěny po první světové válce. Malý parčík mezi domy čp. 123 a čp. 7 byl vybudován v roce 1960 v akci Z, dříve tam stály dva napůl zbořené domy čp. 33 a čp. 34. Současně byl zřízen také průchod mezi domy čp. 10 a čp. 9. V Lukavci se v dřívějších dobách dobře dařilo i živnostenské činnosti, což dokazují i záznamy z kronik okolních obcí. Například v roce 1881 prováděl opravu střechy kostela Narození Pany Marie v Třebenicích tesař Klein z Lukavce. V roce 1890 u téhož kostela prováděl opravu schodů zednický mistr Sturm též z Lukavce.\n\nZ kroniky obce Lukavce z roku 1948 se lze dozvědět o živnostech a obchodech ve zdejší obci:\n\nVe třicátých letech zde sloužily tři hostince. Nejstarším hostincem v obci bylo dnešní čp. 22, dříve U Fislů, vedle zámečku. První zmínka o této hospodě je již z roku 1761, kdy byla společně s místním kovářstvím prodána za 1350 zlatých. Prodejcem byli původní majitelé, tedy královské město Litoměřice, které takto řešilo své dluhy. Další zmínka následuje z počátku 19. století, kde je domek vyznačen jako hostinec na katastrální mapě z roku 1843. V roce 1887 zde byl jmenován hostinský Josef Milde a v roce 1923 hostinský Wenzel Fuessel. Konec této staré zájezdní hospody, která se rovněž nazývala Sedlácká, protože do ní chodili převážně sedláci, se datuje do roku 1946, kdy byla rodina Fuesselů vystěhována. Dnes se jedná o patrový obytný dům s rozsáhlými sklepy, které vedou podle místních pověstí až pod Labe. Po roce 1946 se sem nastěhoval Vladimír Dědek, který však již hospodu neprovozoval.\n\nDřívější hostinec U Focků čp. 27 se dnes nazývá „Na Základně“ nebo také „U Rybníka“. První zmínka o hospodě je z roku 1887, kdy ji prodával původní majitel Viktor Conrath. V roce 1900, kdy zde byl majitelem pan Focke, je zmiňován nový sál. V majetku rodiny Focků se hostinec se sálem a koloniálem udržel až do jejich odsunu do Německa. V roce 1923 hospodu držel Karl Focke, v roce 1945 Eduard Focke. Poté přešel celý objekt do majetku obce. V padesátých letech se zde přestavoval a zvětšoval sál, který dostal dnešní podobu. Sál se otevřel znovu v zimě 1953 ochotnickým divadelním představením Jiráskovy Lucerny, kde hrála řada zdejších občanů.\n\nČp. 38, dnes obytný dům pana Václava Šeredy, byl hostinec, kde byl v letech 1912 a 1923 jmenován hostinský Wenzel Richter. Panu Richterovi patřil v roce 1923 i dům naproti čp. 70, kde měl trafiku. Někdy později z tohoto objektu vybudoval řádnou hospodu se sálem a provoz staré hospody zrušil.\n\nČp. 70, U Kylíšků, jako hostinec patrně vznikl někdy v meziválečném období a původně patřil Richterovi, do roku 1945 pak Franzu Scherbaumovi. Po válce získal hostinec do národní správy a potom do vlastnictví pan Ludvík Kylíšek. V roce 1951 byl podnik v rámci socializace zařazen do Komunálního podniku Lovosice jako hospoda U Kylíšků. Později ho Jednota provozovala až do roku 1992 jako jediný hostinec v obci. Posledními hostinskými za jednoty byli paní Udatná a Zdeněk Ďuroška. V roce 1992 se hostinec vrátil v restituci paní Kylíškové, která ho obratem prodala panu Vránovi, který začal s renovací sálu a v lokále instaloval kulečník. Hostinec fungoval od listopadu 1992 do března 1993, poté byl celý objekt prodán do soukromého vlastnictví.\n\nPoslední hostinec vznikl adaptací obchodu se smíšeným zbožím na křižovatce a nesl název „U Zajíce“. Provoz dnes již neexistujícího hostince byl zahájen 1. června 1998.\n\nJ. R. Tesař uvádí v knize \"100 pověstí z Litoměřicka\" z roku 1926 dvě pověsti z okolí Lukavce. Jedna z nich se nazývá Ohnivý vůz:\n\nLukavec patřil před rokem 1989 jako místní část k Lovosicím. Samostatnou obcí se stal znovu po volbách v listopadu 1990 a má v současnosti 336 obyvatel. Poté, kdy se obec osamostatnila od Lovosic, dostává Lukavec novou tvář se svým osobitým šarmem. Živě se rozmáhá i podnikatelská činnost.\n\nObec leží na železniční trati Praha – Ústí nad Labem a má také autobusové spojení (trať Lovosice – Terezín – Litoměřice se zastávkou). V roce 2002 nechal Krajský úřad Ústeckého kraje přestavět nebezpečnou křižovatku, kde dálniční přivaděč protíná silnici z Lukavce do Keblic, na kruhový objezd za 392 000 korun. Obec má také nové chodníky ze zámkové dlažby.\n\nK občanské vybavenosti patří obecní úřad, obchod s potravinami – Smíšené zboží, prodejna STAZA a restaurační zařízení – restaurace U Rybníka, zde je i taneční sál. Obec v posledních letech postavila čistírnu odpadních vod, vodovod, kanalizaci a plynovod. Kolaudace proběhla v roce 1998 a výstavba stála celkem 28 milionů korun (dotace z Fondu životního prostředí činila 16 milionů korun). Rovněž byl v roce 1990 v obci obnoven rybník, který je pravidelně čištěn. Lovochemie dokončila v roce 1998 v obci sanaci skládky průmyslových odpadů a vybudovala v tomto areálu moderní skládku nebezpečných odpadů s televizním monitoringem. Skládka je nyní provozována firmou EUROSUP, provozovna Lukavec.\n\nObec byla postižena v srpnu 2002 katastrofálními záplavami. Místní obyvatelé naměřili metr vody (poslední tak velká povodeň zasáhla Lukavec v roce 1845). Zatopeno bylo přes padesát domů i místní kaple svatého Prokopa – voda v ní sahala do výše 40 cm. Na opravu svatostánku přispěli i místní farníci. Znovu vysvěcen byl po opravě koncem roku 2003 generálním vikářem litoměřické diecéze monsignorem Karlem Havelkou. Slavnostní mše proběhla 26. prosince 2003 na svátek svatého Štěpána. Povodeň nepřinesla Lukavci jen materiální škody, ale nečekaně silnou vlnu solidarity, která otevřela i přátelství se třemi dalšími Lukavci. Z televize se dozvěděli o postižené stejnojmenné obci obyvatelé Lukavců u Fulneku, Hořic a Pacova a své jmenovkyni finančně přispěli. V červenci 2003 navštívili obec zástupci všech tří Lukavců, konal se fotbalový turnaj, hasičské soutěže a vystoupil i pěvecký soubor Lužických Srbů. Lukavečtí občané tak svým kamarádům poděkovali za pomoc. V létě 2004 proběhla přátelská setkání turnaj fotbalových klubů ze spřátelených obcí na oplátku v Lukavci u Pacova. Třetí setkání se uskutečnilo v Lukavci u Fulneku a zatím poslední setkání 3. července v Lukavci u Hořic.\n\nObec vede bohatý společenský život. Lukavec hraje II. třídu okresního přeboru ve fotbale. V obci je stadión s klubovnou a šatnami, při zápasech je k dispozici i občerstvení. Pro starší občany se pořádá vánoční posezení s hudbou a tancem i další akce. Od roku 1991 je pořádáno Vítání občánků, pro starší děti Dětský den s mnoha soutěžemi a bohatými cenami a v posledních letech i dětský karneval. V obci je Svaz dobrovolných hasičů, který organizuje i kulturní akce, např. ples, rovněž Svaz zahrádkářů, který pořádá také zájezdy. V dnešní době má Lukavec 104 obytných domků s 336 obyvateli.\n\n\n\n"}
{"id": "483408", "url": "https://cs.wikipedia.org/wiki?curid=483408", "title": "Vedrovice", "text": "Vedrovice\n\nObec Vedrovice () se nachází v okrese Znojmo v Jihomoravském kraji, leží 6 km jihovýchodně od města Moravský Krumlov. Obec se nečlení na části, má ale dvě katastrální území, \"Vedrovice\" a \"Zábrdovice u Vedrovic\". Žije zde obyvatel.\n\nNachází se zde mateřská a základní škola, muzeum s knihovnou, víceúčelové hřiště se skateparkem a nově vybudovaná turistická cesta „Po stopách našich dědečků“.\n\nPrvní písemná zmínka o obci pochází z roku 1369. V katastru obce je významné archeologické naleziště aurignacké kultury mladšího paleolitu.\n\n\n\n"}
{"id": "483413", "url": "https://cs.wikipedia.org/wiki?curid=483413", "title": "Doris Hartová", "text": "Doris Hartová\n\nDoris Hartová (2. června 1925 St. Louis, Missouri – 29. května 2015 Coral Gables, Florida) byla americká tenistka hrající před otevřenou érou ve čtyřicátých a první polovině padesátých let.\n\nCelkově získala 35 grandslamových titulů, z toho šest ve dvouhře, čtrnáct v ženské čtyřhře a patnáct ve smíšené čtyřhře. Řadí se ke třem tenistkám historie, které vlastní kompletní sadu grandslamových titulů ze všech soutěží všech čtyř Grand Slamů. Dalšími dvěma jsou Margaret Courtová a Martina Navrátilová.\n\nV roce 1969 byla uvedena do Mezinárodní tenisové síně slávy.\n\nV dětském věku trpěla osteomyelitidou, která způsobila trvalé poškození pravé dolní končetiny. Tenis začala hrát v deseti letech a výrazné podpory bratra Buda.\n\nPrvní grandslamový titul získala v ženské čtyřhře na Wimbledonu 1947, v době kdy stále studovala floridskou University of Miami. První grandslamové vítězství ve dvouhře přišlo v roce 1949 na Australian Championships. Další tituly z dvouhry přidala na French Championships 1950 a 1952, ve Wimbledonu 1951 a na US Championships 1954 a 1955. V roce 1951 porazila ve wimbledonském finále svou dlouholetou spoluhráčku ze čtyřhry Shirley Fryovou Irvinovou. Roku 1954 zachránila téměř prohraný zápas ve finále US Championships proti obhájkyni titulu Louise Broughové Clappové.\n\nNa čtvrtfinálovou účast v grandslamových turnajích ve dvouhře dosáhla ve 32 startech z celkového počtu 34 účastí. Jediné dva neúspěchy zaznamenala hned v prvních dvou grandslamech, kdy jí bylo patnáct a šestnáct let. Zvítězila v šesti finálových zápasech Grand Slamu z osmnácti odehraných. Naposledy se grandslamového turnaje zúčastnila na US Championships 1969, kde spolu s Carole Graebnerovou prohrály v 1. kole ženské čtyřhry.\n\nRoku 1951 zvítězila ve Wimbledonu ve všech soutěžích – ženské dvouhře, čtyřhře i smíšené čtyřhře, kdy všechna finále odehrála v jediný den. Stejného úspěchu tří vítězství na jediném grandslamu dosáhla ještě dvakrát na French Championships 1952 a US Championships 1954.\n\nVe Wightman Cupu odehrála v letech 1946 až 1955 čtrnáct dvouher bez jediné porážky a osm vítězných čtyřher proti jedné deblové porážce.\n\nJe jednou ze dvou tenistek, které dokázaly porazit ve dvouhře grandslamového turnaje Maureen Connollyovou. Podařilo se jí to ve 2. kole US Championships 1950, když zvítězila ve dvou setech 6–2, 7–5. (Druhou hráčkou je Barbara Scofieldová, která Connollyovou porazila ve 2. kole US Championships 1949 výsledkem 6–4, 6–3.) V grandslamových finále porazila naopak Connollyová Hartovou čtyřikrát.\n\nOd roku 1951 do roku 1953 vyhrála na Grand Slamu devět titulů v ženké čtyřhře v řadě, což odpovídá 43 vítězným zápasům, které byly ukončeny prohrou ve finále Wimbledonu 1954.\n\nPodle Johna Olliffa a Lance Tingaye z \"The Daily Telegraphu\" a \"Daily Mailu\", byla klasifikována v první desítce ženského tenisu od roku 1946 do roku 1955, světovou jedničkou pak v roce 1951. Profesionální kariéru ukončila v roce 1955 a stala se tenisovou trenérkou, přesto ještě v roce 1969 nastoupila do čtyřhry na US Open.\n\n\n\n\n\n\n"}
{"id": "483416", "url": "https://cs.wikipedia.org/wiki?curid=483416", "title": "Spiknutí (Star Trek: Nová generace)", "text": "Spiknutí (Star Trek: Nová generace)\n\n„Spiknutí“, v originále „Conspiracy“, je v pořadí dvacátá pátá epizoda první sezóny seriálu \"\".\n\nUSS Enterprise D je na cestě k planetě Pacifica, kde mají členové posádky strávit pár dnů dovolené. Všichni na můstku jsou v dobré náladě a těší se na odpočinkové dny. Kapitán Picard obdrží hlášení nejvyšší priority od Walkera Keela. Jsou staří známí, Keel je kapitánem lodi USS Horatio. Žádá Picarda o rozhovor mezi čtyřma očima na jedné z opuštěných planet. Picard nechá změnit kurz směrem k zadané planetě, přičemž udivené posádce nic neprozradí.\n\nKdyž dorazí k místu schůzky, Picard se sám přenese na povrch. Uvítá ho Walker Keel, ale spolu s ním jsou dva další důstojníci, kteří donutí Picarda odpovědět na důvěrné otázky. Keel vypráví Picardovi, že někteří vysocí důstojníci Flotily začali vydávat zvláštní rozkazy a chovají se podivně. Nemůže už věřit nikomu na své lodi a má podezření na rozsáhlé spiknutí nejvyšších míst. Picard má pochybnosti a Keel ho nabádá k velké ostražitosti. Pak ho varuje, aby se o tomto rozhovoru nikomu nezmiňoval.\n\nPo návratu na Enterprise nechá kapitán Data, aby prověřil všechny rozkazy Hvězdné flotily za posledních šest měsíců. Enterprise pak na cestě objeví trosky lodi, kterou identifikují jako Horatio. Všichni zahynuli, včetně kapitána Keela. Kapitán Picard je šokován a svěří se se vším Rikerovi. Dat potvrdí zvláštnosti v rozkazech Flotily. Picard se tedy rozhodne letět k planetě Zemi.\n\nPo příletu na místo je uvítají starší důstojníci, admirálové Savar a Arron spolu s poručíkem Remmickem. Udivují se nečekané návštěvě Enterprise, ale pak pozvou Picarda a Rikera na večeři. Admirál Quinn se vyjádří, že by rád na Enterprise navštívil své staré přátele a jde se transportovat na loď. Po rozhovoru s Quinnem řekne Picard Rikerovi, že tohle jistě nemůže být Quinn, jen tak vypadá. Přikáže Rikerovi, aby dával na Quinna pozor, a transportuje se na Zemi.\n\nQuinn si s sebou vzal kufřík, který chce ukázat Rikerovi. Když za ním do kajuty Riker přijde, Quinn ho napadne a omráčí, přitom disponuje překvapivě velkou silou. Nakonec musí Quinna omráčit fázerem doktorka Crusherová. Ta pak najde na Quinnově krku zvláštní výběžek a po prohlídce zjistí další překvapivé věci. Quinnův mozek je zcela pod kontrolou neznámého parazita.\n\nZprávu sdělí Picardovi, který se dole baví s ostatními o „údajném spiknutí.“ Všichni důstojníci Flotily to popírají. Kapitána Picarda ale již při příchodu znepokojilo neobvyklé prázdno místo čilého ruchu. Když dorazí na večeři, zažije šok. Servírují se totiž malé larvy, které ostatní s chutí pojídají. Důstojníci vysvětlí překvapenému Picardovi, že jejich hostitelé přišli ze vzdáleného hvězdného systému. Obsadili těla lidí a řídí jejich mozkovou činnost. Chvíli na to dorazí Riker, který zabrání Picardovi v útěku a sedne si k ostatním. Zdá se, že ho parazité také ovládli. Riker se chystá najíst, ale místo toho vytáhne phaser. Společně s Picardem se jim podaří důstojníky omráčit, ale Arron uprchne až ke kajutě poručíka Reemicka. Když také Arrona omráčí phasery, z úst mu vyleze malý krab, který zamíří do Reemickovy kajuty.\n\nPicard s Rikerem vstoupí, když Remmick právě dokončí odeslání nějaké zprávy. Usadí se a když se k němu přiblíží parazit, klidně ho nechá vlézt do své pusy. Řekne, že neznámí cizinci doufají, že budou žít společně s lidmi v míru. Picard s Rikerem na něj vypálí své phasery, až jeho hlava exploduje. Remmick byl mateřskou larvou a kapitán Picard vyjadřuje v palubním deníku lítost, že musel být usmrcen. O pár dní později se důstojníci uzdravují a zdá se, že parazity nebyl nakažen nikdo další. Dat na můstku oznámí, že rozluštil zprávu, kterou Remmick předtím odeslal. Dorazila do vzdáleného, dosud nezmapovaného hvězdného systému.\n\n\n\n\n"}
{"id": "483418", "url": "https://cs.wikipedia.org/wiki?curid=483418", "title": "Acht", "text": "Acht\n\nAcht čili říšská klatba byla forma těžkého trestu ve Svaté říši římské, světská obdoba církevní klatby. Acht je vyloučení jedince z právní společnosti, jímž ztrácí právní ochranu a je považován za nepřítele státu. Osoba, na niž byl uvalen acht, mohla být beztrestně zavražděna, nikdo jí nemohl pod hrozbou potrestání poskytnout jídlo ani přístřeší. Její majetek propadá obci nebo státu, někdy je jí za trest spálen dům. Manželka muže s achtem byla budoucně považována za vdovu, děti za sirotky.\n\nTrest podobný achtu se objevuje už v římském právu, acht se však odvozuje od germánského zvykového práva. Ustanoven byl v \"Saském zrcadle\" (Sachsenspiegel) ve 13. století, které rozlišuje mírnější soudní acht (\"verfestung\") a těžký (říšský) \"acht\". Soudní acht má sloužit jako donucovací prostředek, aby se obviněný dostavil k soudnímu řízení, proto jím není nijak dotčen majetek obviněného a jeho působnost se omezuje jen na příslušný soudní okrsek. Pokud se obviněný dostaví k soudu, soudní acht je odvolán. Pokud se však k soudu nedostaví do roka a do dne od vynesení soudního achtu, je mu acht zpřísněn na říšský acht, tzv. \"aberacht\", který má platnost po celé Říši.\n\nKromě Říše se trest podobný achtu vyskytoval také např. v anglickém nebo francouzském právu, kde se de facto rovnal vyhnanství.\n\nAcht se nejčastěji uvaloval na politicky nepřizpůsobivá říšská knížata. Mezi osoby, potrestané achtem patří např.:\n\nTrest achtem byl naposledy použit v roce 1706 na kurfiřty kolínského a bavorského za jejich paktování s Francií. V roce 1711 totiž císař Karel VI. ve volební kapitulaci musel ustanovit, že acht musí být schválen stavy, takže se ho už nikdy nepodařilo prosadit – například v r. 1758 nebylo schváleno uvržení achtu na pruského krále Fridricha Velikého.\n\n"}
{"id": "483421", "url": "https://cs.wikipedia.org/wiki?curid=483421", "title": "Lufa", "text": "Lufa\n\nLufa (\"Luffa\", z arabského لوف) je rod tropických popínavých rostlin z čeledi tykvovité. Má celkem osm druhů a je společně s rodem \"Citrullus\" (vodní meloun) zařazen do tribu \"Benincaseae\". Nezralé plody druhů lufa ostrohranná (\"Luffa acutangula\") a lufa válcovitá (\"Luffa aegyptiaca\" neboli \"Luffa cylindrica\") se v Asii a Africe často používají jako zelenina. Z dozrálých plodů lufy válcovité se vyrábějí přírodní houby, jimiž se čistí jak znečištěné povrchy, tak i lidská pokožka.\n\nNěmecko-francouzský dokument vysílaný 1/11/2016 na ČT2:\nV Paraguay roste tato rostlina planě. V roce 1995 vzniklo ve vesnici Repatriación družstvo pěstitelek lufy, které založila Elsa Zaldívarová, absolventka komunikačních a mediálních studií. Družstvo vyrábí z lufy barvené přírodní mycí houby a drobné dekorativní předměty. Zaldívarová spolu s dalšími spolupracovníky vyvinula nový, levný stavební materiál, který se vyrábí z odpadu ze zpracované lufy a z recyklovaného plastu. Z tohoto stavebního materiálu pak tým navrhl a realizoval stavbu jednoduchých domů pro nejchudší vrstvy obyvatelstva. Kromě řešení této, v Paraguayi velmi palčivé, sociální otázky je dalším nezanedbatelným přínosem nové technologie také ochrana životního prostředí, neboť zpracování lufy a recyklace plastů významně přispěje k ochraně rychle mizejících paraguayských lesů. Projekt využití alternativního a levného stavebního materiálu z lufy v boji proti chudobě získal i mezinárodní ocenění.\n\n \n"}
{"id": "483427", "url": "https://cs.wikipedia.org/wiki?curid=483427", "title": "Bat Ajin", "text": "Bat Ajin\n\nBat Ajin ( בַּת עַיִן, doslova „\"Dcera pramenu\"“, též variace na biblické spojení \"Bavat Ajin\" neboli „Oční panenka“, v oficiálním přepisu do angličtiny Bat Ayin) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce 870 metrů v severní části Judska a v centrální části Judských hor. Bat Ajin leží cca 10 kilometrů jihozápadně od města Betlém, cca 18 kilometrů jihozápadně od historického jádra Jeruzalému a cca 55 kilometrů jihovýchodně od centra Tel Avivu. Osada Bat Ajin je na dopravní síť Západního břehu Jordánu napojena pomocí lokální silnice číslo 367, která probíhá východně od obce a která se pak dále na východě napojuje na silnici číslo 60 - hlavní severojižní tepnu Judska.\n\nBat Ajin je součástí územně kompaktního bloku izraelských sídel zvaného Guš Ecion, který je tvořen hustou sítí izraelských vesnic a měst. Uvnitř bloku se ale nacházejí i některé palestinské sídelní enklávy. Neblíže k Bat Ajin je to vesnice Jab'a.\n\nBat Ajin byl založen v roce 1989. Leží v oblasti historického bloku Guš Ecion, který má tradici moderního židovského osídlení ještě z doby před vznikem současného státu Izrael. Samotná osada v této lokalitě ale vznikla až po dobytí Západního břehu Jordánu izraelskou armádou, tedy po roce 1967.\n\nNejdříve zde vznikla osada typu Nachal zvaná Nachal Curit (Nahal Tzurit), tedy kombinace vojenského a civilního osídlení. 27. října 1983 souhlasila izraelská vláda s její proměnou na ryze civilní. Výhledově měla umožnit usídlení 250 rodin s tím, že v 1. fázi se sem mělo nastěhovat 40 rodin. K faktickému vzniku civilní osady ale došlo až v květnu 1989. K založení došlo na den nezávislosti v roce 1989. První skupinu osadníků tvořilo sedm rodin.\n\nVesnice byla dříve pracovně nazývána Migdal Eder (podle stejnojmenné židovské osady existující v této oblasti krátce ve 20.letech 20.století - viz článek Kfar Ecion), Gadir, Eciona (Etziona) nebo Coref (Tzoref). Územní plán obce předpokládal výhledovou kapacitu 300 bytových jednotek. Byl ale realizován zatím jen zčásti. Zástavba obce má navíc nepravidelný, živelně rostlý charakter rozptýlených usedlostí. Část obyvatel se zabývá zemědělstvím. \nV obci působí ješiva (\"Bat Ajin Ješiva\") ovlivněná chasidským směrem judaismu. Ženské náboženské vzdělávání zajišťuje zdejší midraša (\"Midrešet Be'erot Bat Ajin\"). Studenti místní ješivy bydlí na jihozápadním okraji obce v mobilních karavanech. Tato skupina obydlí pro studenty ješivy vznikla v červnu 2002 a bývá nazývána Bat Ajin-východ (Bat Ayin East). V lednu 1998 byla západně od stávající osady založena izolovaná skupina domů zvaná Ramat Coref (Ramat Tzoref) nebo Bat Ajin-západ. Podle pozdější vládní zprávy z doby okolo roku 2006 sestávala zástavba v Ramat Coref z 26 mobilních karavanů a žilo zde 20 rodin. Zpráva organizace Peace Now z roku 2007 uvádí pro Bat Ajin-západ 40 trvalých obyvatel.\n\nPočátkem 21. století byla vesnice stejně jako téměř celá oblast Guš Ecion zahrnuta do projektované bezpečnostní bariéry, která má probíhat jižně od Bat Ajin. Podle stavu k roku 2008 sice tato bariéra ještě nebyla v tomto úseku postavena, ale její trasa již je definitivně stanovena.\n\n2. dubna 2009 pronikl do obce palestinský terorista vyzbrojený sekerou, kterou zavraždil třináctiletého a poranil sedmiletého místního chlapce.\n\nObyvatelstvo Bat Ajin je v databázi rady Ješa popisováno jako nábožensky založené. Velkou část obyvatel tvoří takzvaní ba'alej tšuva (בעלי תשובה), tedy nově religiózní Židé.\n\nPodle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1196 lidí. Během roku 2014 populace stoupla o 0,8 %.\n\n\n"}
{"id": "483433", "url": "https://cs.wikipedia.org/wiki?curid=483433", "title": "Recife", "text": "Recife\n\nRecife je přístavní město na severovýchodě Brazílie, hlavní město státu Pernambuco. Ve městě žije asi 1,56 milionu obyvatel, celá metropolitní oblast má 3,77 milionu obyvatel.\n\nMěsto a celý stát Pernambuco se rozkládá nedaleko rovníku poblíž pobřeží Atlantského oceánu. Podnebí je tropické s průměrnou letní teplotou okolo 28 °C a průměrnou zimní teplotou 25 °C. Průměrný roční úhrn srážek činí asi 2000 mm.\n\nPrvní portugalská osada byla na místě dnešního Recife založena již v roce 1537.\n\nV metropolitní oblasti Recife žilo v roce 2009 celkem 3 768 902 obyvatel. Z toho bylo 1 958 358 kreolů (52,9 %), 1 428 972 bělochů (38,6 %), 296 160 černochů (8,0 %) a 14 808 asiatů (0,4 %).\n\n\n"}
{"id": "483442", "url": "https://cs.wikipedia.org/wiki?curid=483442", "title": "Oingo Boingo", "text": "Oingo Boingo\n\nOingo Boingo byla kapela řazená k nové vlně (anglicky \"New Wave\") původem z Los Angeles. Byla založena v roce 1972 Richardem Elfmanem pod názvem \"The Mystic Knights of the Oingo Boingo\". Roku 1976 kapelu převzal jeho bratr Danny Elfman, dnes známý filmový skladatel úzce spolupracující s režisérem Timem Burtonem. O čtyři roky později si kapela zkrátila své jméno na \"Oingo Boingo\". Ke konci svého působení se název kapely změnil na ještě kratší – \"Boingo\" – aby se mohl roku 1995 navrátit zpět k zavedenému \"Oingo Boingo\". Kapela se ve stejném roce rozpadla.\n\nKapelou Oingo Boingo prošlo mnoho členů.\nK nejznámějším patří:\n\n\n\n\n\n\n\n\n"}
{"id": "483445", "url": "https://cs.wikipedia.org/wiki?curid=483445", "title": "Hroby (rozcestník)", "text": "Hroby (rozcestník)\n\nHroby mohou být:\n\n"}
{"id": "483447", "url": "https://cs.wikipedia.org/wiki?curid=483447", "title": "Lei Clijsters", "text": "Lei Clijsters\n\nLeo Albert Jozef „Lei“ Clijsters (9. listopadu 1956 – 4. ledna 2009) byl belgický fotbalový reprezentant a pozdější trenér. Byl otcem belgických tenistek Elke a Kim Clijstersových.\n\nZa Belgii odehrál 40 reprezentačních zápasů. Zúčastnil se dvou mistrovství světa v roce 1986 v Mexiku a v roce 1990 v Itálii a mistrovství Evropy v roce 1984 ve Francii.\n\nNejvětšího úspěchu na klubové úrovni dosáhl v roce 1988, kdy jako kapitán dovedl tým KV Mechelen k vítězství v Poháru vítězů pohárů a posléze i v Superpoháru UEFA.\n\nZemřel 4. ledna 2009 na rakovinu plic.\n\n"}
